{"id": "830539", "url": "https://cs.wikipedia.org/wiki?curid=830539", "title": "Božina Ivanović", "text": "Božina Ivanović\n\nBožina Ivanović (v srbské cyrilici Божина Ивановић, 21. prosince 1931, Podgorica - 10. října 2002) byl jugoslávský komunistický politik z Černé Hory. Vzděláním byl antropolog. \n\nV poválečném období vystudoval filozofii v Podgorici a také vstoupil do komunistické strany (1949). Jeho postupně se rozvíjející politickou kariéru (nejprve byl ředitelem titogradské televize, od roku 1988 byl i v předsednictvu Svazu komunistů Černé Hory) ukončily lednové demonstrace v roce 1989 v Podgorici. Ivanović byl odstraněn a nahrazen politiky loajální k Miloševićovi, jakými byli např. Milo Đukanović, či Momir Bulatović. \n\nPo těchto událostech se stáhl z politiky a věnoval se výlučně antropologii. Byl členem Akademie věd Černé Hory a pomáhal založit Matici černohorskou. \n"}
{"id": "830540", "url": "https://cs.wikipedia.org/wiki?curid=830540", "title": "BRDF", "text": "BRDF\n\nBRDF (Z anglického \"Bidirectional Reflectance Distribution Function\") je označení pro obousměrnou distribuční funkci odrazu světla. Tato funkce se používá zejména v počítačové grafice jako matematické vyjádření vlastností povrchu. Udává subkritickou hustotu pravděpodobnosti (její integrál smí být menší než 1), že se světlo, které na povrch dopadne, odrazí daným směrem. Parametry funkce jsou příchozí (ω) a odchozí (ω) směr, oba definované vůči normále povrchu. Návratová hodnota funkce se udává ve sr a vyjadřuje poměr odražené diferenciální záře (\"radiance\") vůči ozáření (\"irradianci\") povrchu. Obor hodnot této funkce je [0,∞).\nBRDF byla prvně vyjádřena Fredem Nicodemusem okolo r.1965.\n\nKde\n\nTento vztah platí díky\n\nBRDF je lineární vzhledem k záři. Příspěvky jednotlivých světelných zdrojů se tedy sčítají. Vlastnost plyne přímo ze vzorce.\n\nTato vlastnost je základní vlastností každé fyzikálně korektní BRDF a vyplývá ze zákonu odrazu.\n\nTento zákon říká, že poměr odraženého zářivého toku k příchozímu zářivému toku musí být menší nebo roven 1.\n\nBRDF většiny běžně modelovaných povrchů je invariantní vůči otočení kolem normály. To znamená, že při vyhodnocování BRDF nezáleží na orientaci materiálu vůči příchozímu a odchozímu směru paprsku. U některých materiálů ale tento předpoklad neplatí. Ty nazveme materiály anizotropní. Anizotropie je zpravidla dána mikrostrukturou modelovaného materiálu, např. broušením, nebo strukturou tkaniny.\n\nBRDF těchto materiálů má pouze 3 stupně volnosti, takže k jejich popisu stačí znát jen 3 úhly: úhel dopadu vůči normále, úhel odrazu vůči normále, a úhel mezi dopadajícím a odraženým paprskem. Viz:\nformula_10\n\nU těchto materiálů už si při popisu BRDF nevystačíme s pouhými třemi úhly, neboť je zde potřeba zachytit také orientaci materiálu. Za tímto účelem se nejčastěji používá vztažení úhlů θ a θ k referenčnímu souřadnému systém [U,V,N], kde U je tangenta (např. směr broušení kovu), V je binormála a N normála.\n\nBRDF lze buď měřit přímo speciálními přístroji (Gonioreflektometru), nebo lze odvodit analytický popis, který co nejlépe odpovídá pozorované skutečnosti. Tyto vzorce se dále dělí na vzorce empirické a fyzikálně konzistentní. \n\nPříklady nejčastěji používaných BRDF modelů:\n\n\n"}
{"id": "830541", "url": "https://cs.wikipedia.org/wiki?curid=830541", "title": "Jean-Luc Dehaene", "text": "Jean-Luc Dehaene\n\nJean-Luc Dehaene (7. srpna 1940 – 15. května 2014) byl belgický křesťanskodemokratický politik, představitel strany Christen-Democratisch en Vlaams. Byl premiérem Belgie v letech 1992–1999. Byl též ministrem sociálních věcí (1981–1988) a ministrem komunikací (1988–1992).\n\nJeho dva kabinety dokončily federalizaci Belgie. Kritiku lidskoprávních organizací vyvolalo jeho jednostranné stažení belgických jednotek z Rwandy roku 1994, čímž padla poslední překážka genocidy Tutsiů. Čelil rovněž pedofilnímu skandálu Dutroux.\n\n"}
{"id": "830543", "url": "https://cs.wikipedia.org/wiki?curid=830543", "title": "Wilfried Martens", "text": "Wilfried Martens\n\nWilfried Achiel Emma Martens (19. dubna 1936 – 9. října 2013) byl belgický křesťansko-demokratický politik, představitel strany Christen-Democratisch en Vlaams, jejímž předsedou byl v letech 1972–1979.\n\nPremiérem Belgie byl v letech 1979–1981 a 1981–1992. Patřil k zakladatelům Evropské lidové strany a od roku 1990 stál v jejím čele.\n\n"}
{"id": "830545", "url": "https://cs.wikipedia.org/wiki?curid=830545", "title": "Sandro", "text": "Sandro\n\nJose Ferreira da Silva Sandro (* 19. březen 1986, Iasu) je brazilský profesionální fotbalový záložník od července 2013 působící v SV Ried.\n\nMladý záložník začal svoji kariéru v brazilském klubu EC Vitória, kde odehrál zápasy v mládežnických kategoriích i seniorském týmu. V roce 2006 se rozhodl pro změnu a domluvil se na kontraktu s brazilským CR Vasco da Gama, zde strávil 2 sezony a podepsal rakouský SK Austria Kärnten, klub hrající nejvyšší soutěž však zkrachoval a Sandro byl po roce a půl stráveném v tomto celku půl roku bez angažmá. To se však změnilo, když se domluvil v srpnu 2011 na smlouvě s SK Dynamo České Budějovice. Před sezonou 2013-2014 zamířil do SV Ried.\n\n"}
{"id": "830551", "url": "https://cs.wikipedia.org/wiki?curid=830551", "title": "Seznam českých minerálních vod", "text": "Seznam českých minerálních vod\n\nNásledující seznam obsahuje minerální vody (ve významu zákona č. 164/2001 Sb.) pocházející z území České republiky. Minerální voda může být vyráběna ze směsi několika pramenů, případně nemusí pocházet ze stejnojmenného pramene (např. Excelsior) - významné prameny jsou proto uvedeny samostatně v článku: Seznam českých minerálních pramenů.\n\nVzhledem k nejednotnosti chápání termínu \"celková mineralizace\" se hodnoty mohou lišit v závislosti na použité zjišťovací metodě. Hodnota celkové mineralizace může být aritmetickým součtem obsahu jednotlivých rozpuštěných látek (v přehledu jsou uvedeny jen základní kationty a anionty, podrobnější údaje najdete ve článcích věnovaných jednotlivým vodám a pramenům), případně může jít o hodnotu zjištěnou sušením při 105 °C - v tomto případě je hodnota nižší než prostý aritmetický součet jednotlivých složek, neboť zahříváním dochází k rozkladu HCO podle rovnice 2 HCO → CO + CO + HO, čímž klesne hmotnost uhličitanové složky na 50 %. To vysvětluje například rozdíl celkové mineralizace Ondrášovky a Salacie, jejichž složení je ve skutečnosti velice blízké.\n\nPokud není uvedeno jinak, pocházejí informace ze zdrojů citovaných v samostatných článcích.\n"}
{"id": "830552", "url": "https://cs.wikipedia.org/wiki?curid=830552", "title": "Miroslav Marković", "text": "Miroslav Marković\n\nMiroslav Marković (srbskou cyrilicí Мирослав Марковић; * 11. dubna 1989, Aranđelovac, SFR Jugoslávie) je srbský profesionální fotbalový útočník, od léta 2017 hráč klubu SKA-Chabarovsk. V zahraničí působil na klubové úrovni ve Slovinsku, Česku, na Slovensku, v Řecku a Rusku.\n\nSvoji fotbalovou kariéru začal ve slovinském druholigovém mužstvu NK Krka, odkud v roce 2008 zamířil FC Baník Ostrava, který se stal jeho prvním zahraničním angažmá. Během svého působení v mužstvu hrál spíše za rezervu nebo hostoval v jiných klubech. Konkrétně na podzim 2009 v FC Zenit Čáslav, v jarní části ročníku 2009/10 v FC Graffin Vlašim a v sezoně 2010/11 v FK Viktoria Žižkov. S klubem postoupil do 1. ligy a stal se 17 góly po kamerunském Danim Chigou druhým nejlepším střelcem ligy. V létě 2011 Baník definitivně opustil a podepsal smlouvu s FK Dukla Praha, odkud odešel před jarem 2012 na hostování do MFK Ružomberok. Následující půl rok hostoval v SK Dynamo České Budějovice. V lednu 2013 přestoupil do moravského klubu FC Zbrojovka Brno. V létě 2015 v mužstvu skončil.\n\nV sezóně 2015/16 působil v řeckém klubu AEL Kallonis. V září 2016 se vrátil do České republiky a podepsal jako volný hráč roční smlouvu s týmem FC Slovan Liberec. V únoru 2017 přestoupil do Bohemians 1905. V létě 2017 odešel do Ruska do klubu SKA-Chabarovsk, nováčka ruské nejvyšší ligy.\n\n"}
{"id": "830554", "url": "https://cs.wikipedia.org/wiki?curid=830554", "title": "Jakub Řezníček", "text": "Jakub Řezníček\n\nJakub Řezníček (* 26. května 1988, Příbram) je český fotbalový útočník a bývalý mládežnický reprezentant, aktuálně hrající za tým FK Teplice. Mimo Česko působil na klubové úrovni na Slovensku.\n\nSvoji fotbalovou kariéru začal v Příbrami, kde prošel všemi mládežnickými kategoriemi.\n\nV 1. české fotbalové lize debutoval v ligovém utkání 11. 3. 2007 proti SK Kladno (remíza 0:0), když v 85. minutě vystřídal Emila Rilkeho. Během jedné sezony nastoupil k 6 střetnutím, ve kterých se gólově neprosadil.\n\nV roce 2007 přestoupil do Mladé Boleslavi. Od jarní části ročníku 2011/12 působil na hostování v jiných klubech. V létě 2015 mužstvo opustil. Za tým odehrál 75 utkání a 15x rozvlnil síť. Za celek nastoupil také v předkolech Evropské ligy a českém Superpoháru.\n\nV průběhu podzimní části ročníku 2009/10 odešel na půlroční hostování do slovenského Ružomberoku, který se pro hráče stal prvním zahraničním angažmá. Za tým odehrál dohromady během svého působení 9 utkání a vstřelil 1 gól.\n\nV lednu 2012 zamířil hostovat do Dynama České Budějovice. V květnu 2013 mu bylo kvůli disciplinárním přestupkům a zdravotním problémům hostování v Českých Budějovicích ukončeno. Odehrál zde celkem 35 ligových zápasů a vsítil 5 branek.\n\nV létě 2013 se vrátil na roční hostování do Příbrami. První branku ve svém staronovém angažmá vsítil 22. února 2014 proti Bohemians 1905, šlo o vítězný gól (konečný výsledek 1:0). Na začátku jarní části sezony 2013/14 nabral výtečnou formu, v pěti zápasech vstřelil tři góly. V červenci 2014 prodloužil hostování o rok, ale v únoru 2015 odešel hostovat do Sparty. Celkem za tým odehrál 42 zápasů, ve kterých vstřelil 16 gólů.\n\nV únoru 2015 odešel hostovat do Sparty Praha. Poprvé za Spartu skóroval v soutěžním utkání 17. března 2015 v Poháru FAČR proti Jablonci (výhra 2:1), vstřelil úvodní gól. V 8 ligových střetnutích gól nedal.\n\nPřed sezonou 2015/16 zamířil na přestup do Zbrojovky Brno. Ročník 2015/16 byl zatím jeho nejlepším v kariéře, ve 29 prvoligových startech vstřelil 13 branek. V klubu působil i v sezoně 2016/17, ve 29 prvoligových startech vstřelil 7 branek.\n\nKrátce po skončení sezony 2016/17 přestoupil do Viktorie Plzeň. Zde hrál jen několik měsíců, od ledna 2018 zamířil na hostování do Olomouce.\n\nJakub Řezníček nastupoval za mládežnické výběry České republiky od kategorie 18 let.\n\nGóly Jakuba Řezníčka v české reprezentaci do 21 let\n"}
{"id": "830556", "url": "https://cs.wikipedia.org/wiki?curid=830556", "title": "Bona z Berry", "text": "Bona z Berry\n\nBona z Berry či také Jitka z Berry ( \"Bonne de Berry\", 1362/1365– 30. prosince 1435, Carlat) byla savojská vévodkyně a hraběnka z Armagnacu.\n\nNarodila se jako jedna z dcer Jana z Berry a Jany, dcery hraběte Jana z Armagnacu. Jméno Bona dostala po své babičce Jitce Lucemburské, dceři českého krále Jana Lucemburského a Elišky Přemyslovny.\n\nByla za provdána za Amadea, budoucího savojského hraběte, zvaného \"Červený hrabě\" – svatební smlouva byla podepsána roku 1372, sňatek byl uzavřen o pět let později, 18. června roku 1377. Teprve roku 1381 Bona přibyla do Savojska. Svému manželovi porodila tři děti – nejstaršího syna a dědice a dvě dcery. Amadeus roku 1391 zemřel po nehodě na lovu a v závěti stanovil regentkou nezletilého synka (nar. 1383) místo své choti svou matku. Jeho rozhodnutí vyvolalo mezi oběma ženami lítý spor, který diplomaticky uhladili Enguerrand z Coucy a Guy z Tremoille dohodou z února roku 1393.\n\n2. prosince roku 1393 se vdova Bona provdala za Bernarda z Armagnacu, budoucího francouzského konetábla a vůdce armagnacké strany během staleté války, jemuž porodila dalších sedm dětí, tři syny a čtyři dcery; tři děti však zemřely již v útlém věku. Sňatkem s Bonou získal Bernard velký politický vliv. Byl zavražděn při pařížském povstání v létě 1418 a Bona jej přežila o celých sedmnáct let. Byla pohřbena v klášteře menších bratří v Rodezu, který byl zničen v první polovině 19. století.\n"}
{"id": "830560", "url": "https://cs.wikipedia.org/wiki?curid=830560", "title": "Bitva u Drážďan", "text": "Bitva u Drážďan\n\nBitva u Drážďan se uskutečnila 26. a 27. srpna 1813 u saského města Drážďany. Byla jednou z napoleonských bitev během německého tažení.\n\nDne 28. června 1813, během příměří Napoleona s Ruskem a Pruskem, se rakouský kancléř, kníže von Metternich setkal v Drážďanech s císařem Napoleonem, který zde v tu dobu pobýval. Důsledkem tohoto rozhovoru bylo následné připojení habsburského Rakouska k protinapoleonským spojencům. (Napoleon nepřistoupil na rakouské požadavky v mírové smlouvě.)\n\nRakousko poté srpnu 1813 vyhlásilo válku Francii a po ukončení příměří, válka znovu vypukla. Francouzská armáda byla soustředěna kolem Drážďan a proto velící francouzský maršál Gouvion de Saint-Cyr nařídil stavbu opevnění kolem města.\n\nHlavní (tzv. Česká) armáda pod velením maršála Karla Philippa Schwarzenberga, o síle asi 200 000 mužů, překročila 22. srpna české hranice a 23.-24. srpna dosáhla Drážďan. První útoky na město začaly již následující den.\n\nPřed bitvou se Prusku a Rusku, kteří stáli proti Napoleonovi, připojilo i Rakousko a dále měli spojenci podporu Anglie. V samotné bitvě měl Napoleon k dispozici minimálně 90 000 vojáků. Spojenecká vojska složená z vojsk Rakouska a Ruska byla složena z nejméně 150 000 vojáků, hlavním velitelem byl generál Schwarzenberg. V ruském vojsku veleli generálové Wittgenstein, Miloradovič a Kleist.\n\nPotyčky spojeneckých a francouzských vojsk pokračovaly zejména v jižních předměstích Drážďan. Spojenecká vojska však vyčkávala s hlavním útokem na město až na 26. srpna. Napoleon tak měl čas k návratu a navýšení počtu vojáků ve městě a dokonce i převzít řízení obranných operací. Tím spojenci propásli vhodný okamžik, kdy bylo město obsazeno pouze asi 30 000 muži, a Francouzi ubránili město. Téhož dne byl těžce zraněn rakouský generál Václav Frierenberger a velení dělostřelectva po něm převzal generál Friedrich Karl von Langenau.\n\nSpojenci utrpěli 27. srpna za hustého deště katastrofální porážku. Napoleon začal silnou palbu z děl, neměl však dostatek jízdy na pronásledování protivníka. Poslal jen armádní sbor o síle 30 000 mužů, kterému velel generál Vandamme, ti překročili Krušné hory a pronásledovali Rusy do Čech. Když ale spojencům dorazily posily, musel se Vandamme vzdát. Viz bitva u Chlumce. Byl tak zmařen Napoleonův plán obklíčit spojence.\n\nJednalo se o poslední vítězství Napoleona během německého tažení. Po této bitvě už brzy následovala Bitva národů u Lipska.\n\nPamátník generála Moreau v Drážďanech, městské čtvrti Zschertnitz na jihu města na kopci Räcknitzhöhe, připomíná smrtelné zranění generála Moreaua v této bitvě.\n"}
{"id": "830561", "url": "https://cs.wikipedia.org/wiki?curid=830561", "title": "Olga Pučkovová", "text": "Olga Pučkovová\n\nOlga Pučkovová ( ; ; narozená 27. září 1987 Moskva) je ruská profesionální tenistka a modelka. V juniorské kategorii reprezentovala Bělorusko a mezi profesionálkami byla také někdy uváděna jako Běloruska.\n\nVe své dosavadní kariéře nevyhrála na okruhu WTA Tour žádný turnaj. V rámci okruhu ITF získala do září 2012 sedm titulů ve dvouhře.\n\nNa žebříčku WTA byla ve dvouhře nejvýše klasifikována v červnu 2007 na 32. místě a ve čtyřhře pak v srpnu 2012 na 247. místě. Trénuje ji otec Alex Pučkov.\n\nPraktikuje hru od základní čáry a za nejsilnější úder považuje bekhend.\nTenis začala hrát v osmi letech.\n\nV roce 1999 vyhrála mistrovství Eddie Herr International v kategorii 12letých, když ve finále porazila Šachar Pe'erovou 6–2, 6–2. Následující týden se pak ve stejné věkové kategorii probojovala do finále Orange Bowlu, kde podlehla kvalifikantce Taťáně Golovinové po setech 6–4, 3–6 a 6–4. Jako mladší žákyně se stala světovou jedničkou ve dvouhře.\n\nNa okruhu ITF debutovala v březnu 2002 čtvrtfinálovou účastí na australských turnajích v Warrnamboolu a Benalle. premiérový profesionální turnaj vyhrála v červenci 2003 v americkém Baltimoru, když ve finále zdolala Jewel Petersonovou 6–2, 6–4.\n\nV sezóně 2006 se poprvé probojovala do hlavní soutěže události WTA Tour, když postoupila z kvalifikace na Moorilla Hobart International v australském Hobartu. V prvním kole ji však porazila Mara Santangelová.\n\n"}
{"id": "830566", "url": "https://cs.wikipedia.org/wiki?curid=830566", "title": "Kanoistika na Letních olympijských hrách 2000 - C2 slalom muži", "text": "Kanoistika na Letních olympijských hrách 2000 - C2 slalom muži\n\nZávod ve vodním slalomu C2 mužů na Letních olympijských hrách 2000 se konal na kanále v areálu Penrith Whitewater Stadium ve dnech 19. a 20. září 2000. Z českých závodníků se jej zúčastnily dvojice Marek Jiras+Tomáš Máder (bronz) a Jaroslav Volf+Ondřej Štěpánek (5. místo), zlatou medaili získali Slováci Pavol a Peter Hochschornerovi.\n\n"}
{"id": "830567", "url": "https://cs.wikipedia.org/wiki?curid=830567", "title": "Jana z Boulogne", "text": "Jana z Boulogne\n\nJana z Boulogne či také Jana z Auvergne ( \" Jeanne de Boulogne\", 1378 – 1424) byla vévodkyně z Berry a hraběnka z Boulogne a Auvergne. Do dějin se zapsala svou pohotovostí, když při smutně proslaveném bále světlušek zachránila život krále Karla VI.\n\nNarodila se jako jediná dcera a dědička Jana z Auvergne a Eleonory, dcery hraběte z Comminges. Část dětství strávila na dvoře hraběte z Foix, odkud roku 1389 přišla do Paříže a v červnu se provdala za téměř padesátiletého králova strýce Jana z Berry. Její majetek, byla považována za nejbohatší dědičku té doby, pomohl vévodovi pokračovat v jeho nákladných zálibách. Mladá vévodkyně ovdověla roku 1416 a v listopadu téhož roku se provdala za Jiřího z La Trémoille. I toto manželství zůstalo bezdětné. Jana zemřela roku 1424 a byla pohřbena v Bourges. V současnosti je její klečící socha umístěna v místní katedrále sv. Štěpána.\n"}
{"id": "830568", "url": "https://cs.wikipedia.org/wiki?curid=830568", "title": "Řecko na letních olympijských hrách", "text": "Řecko na letních olympijských hrách\n\nŘecko na letních olympijských hrách startuje od roku 1896. Toto je přehled účastí, medailového zisku a vlajkonošů na dané sportovní události.\n"}
{"id": "830569", "url": "https://cs.wikipedia.org/wiki?curid=830569", "title": "Arcidiecéze toulouská", "text": "Arcidiecéze toulouská\n\nArcidiecéze Toulouse (-Saint Bertrand de Comminges-Rieux) (lat. \"Archidioecesis Tolosana(-Convenarum-Rivensis)\", franc. \"Archidiocèse de Toulouse-Saint Bertrand de Comminges-Rieux\") je francouzská římskokatolická arcidiecéze. Leží na území departementu Haute-Garonne. Sídlo arcibiskupství i katedrála katedrála svatého Štěpána se nachází v Toulouse. Arcidiecéze je hlavou toulouské církevní provincie.\n\nOd 11. června 2006 je arcibiskupem z Toulouse je Mons. Robert Le Gall.\n\nBiskupství v Toulouse založil v polovině 3. století svatý Saturnin z Toulouse, který přišel z Říma kázat evangelium.\n\nRozloha diecéze se na počátku 13. století zmenšila, když bylo během bojů proti katarům podpořeno arcibiskupství v Narbonne na jihu Francie.\n\nV roce 1317 bylo biskupství povýšeno na arcibiskupství. Jeho hranice byly upraveny v roce 1802, aby odpovídaly departementu Haute-Garonne. Dne 6. října 1822 bylo přejmenováno na \"Arcibiskupství Toulouse-Narbonne\", dne 19. ledna 1935 na \"Arcibiskupství Toulouse-Narbonne-Saint Bertrand de Comminges-Rieux\" a od 14. června 2006 se nazývá \"Arcibiskupství Toulouse-Saint Bertrand de Comminges-Rieux\". Vzhledem k přijetí titulu arcibsikupa Narbonnského mohl Toulouský arcibiskup v letech 1822-2006 používat titul \"primas Narbonnské Galie\".\n\nPod arcibiskupství spadá sedm sufragánních diecézí v rámci toulouské církevní provincie:\n\nV roce 2007 působilo na území arcidiecéze 633 farností, 340 kněží (diecézních i řádových), 19 stálých jáhnů, 250 řádových bratří a 480 řádových sester ve 46 kongregacích.\n\n\n"}
{"id": "830576", "url": "https://cs.wikipedia.org/wiki?curid=830576", "title": "Elina Svitolinová", "text": "Elina Svitolinová\n\nElina Svitolinová, , (* 12. září 1994 Oděsa) je ukrajinská profesionální tenistka, juniorská šampiónka z French Open a vůbec první hráčka z Ukrajiny v elitní světové desítce žebříčku WTA, do níž se posunula v únoru 2017.\n\nVe své dosavadní kariéře vyhrála na okruhu WTA Tour třináct turnajů ve dvouhře, když triumfovala na červencovém Baku Cupu 2013, kde trofej obhájila i v sezóně 2014. Během května 2015 pak ovládla turnaj v Marrakéši, v březnu 2016 zvítězila v Kuala Lumpuru, začátkem února 2017 si podmanila Taiwan Open a v témže měsíci si odvezla titul z Dubai Tennis Championships 2017. V sezóně 2018 přidala výhry na Brisbane International, obhajoby na Dubai Tennis Championships i Rome Masters, a jako první Ukrajinka v závěru triumfovala na Turnaji mistryň. Dvě kariérní turnajová vítězství přidala ze čtyřhry.\n\nTurnajové výhry dosáhla také v sérii WTA 125K na punéckém Royal Indian Open 2012. V rámci okruhu ITF získala šest titulů ve dvouhře a dva ve čtyřhře.\n\nNa žebříčku WTA byla ve dvouhře nejvýše klasifikována v září 2017 na 3. místě a ve čtyřhře pak v květnu 2015 na 108. místě. Trénuje ji Andrew Bettles. V letech 2014–2016 tuto roli plnil Iain Hughes, v sezóně 2016 také bývalá světová jednička Justine Heninová a poté Španěl Gabriel Urpi s Francouzem Thierrym Ascionem. V počáteční fázi kariéry byli kouči Andrej Lucenko a Sebastien Mattieu.\n\nV ukrajinském fedcupovém týmu debutovala v roce 2012 dubnovým utkáním baráže o Světovou skupinu proti Spojeným státům, v němž prohrála obě dvouhry se Serenou Williamsovou i Christinou McHaleovou. Do roku 2019 v soutěži nastoupila k třinácti mezistátním utkáním s bilancí 10–7 ve dvouhře a 0–2 ve čtyřhře.\n\nUkrajinu reprezentovala na Letních olympijských hrách 2016 v Riu de Janeiru, kde v ženské dvouhře startovala jako patnáctá nasazená. Ve třetím kole porazila poprvé v kariéře světovou jedničku, když na ni nestačila obhájkyně titulu Serena Williamsová. Ve čtvrtfinále však byla nad její síly Petra Kvitová. Do ženské čtyřhry nastoupila s Olgou Savčukovou. Soutěž opustily po prohře v úvodním kole od českého páru Andrea Hlaváčková a Lucie Hradecká.\n\nTenis začala hrát v pěti letech.\n\nDebutový turnaj na okruhu ITF odehrála v sezóně 2008 v ukrajinském Charkově. Premiérový titul ze čtyřhry si připsala na stejném turnaji v roce 2010, když byla její spoluhráčkou krajanka Kateryna Kozlovová. První vítězství ve dvouhře přišlo na istanbulském turnaji v srpnu 2011 poté, co ve finále přehrála Slovinku Anju Prislanovou.\nNa French Open 2010 vyhrála dvouhru juniorky po finálovém triumfu nad tuniskou hráčkou Ons Jabeurovou. V boji o singlový juniorský titul ve Wimbledonu 2012 nestačila na Kanaďanku Eugenii Bouchardovou. Na US Open 2012 postoupila z kvalifikace do hlavní soutěže ženské dvouhry, kde v úvodním kole podlehla Srbce Aně Ivanovićové. První kolo nepřešla ani na Australian Open 2013, když nenašla recept na favorizovanou pátou nasazenou Angelique Kerberovou.\n\nPremiérový triumf na okruhu WTA Tour vybojovala na listopadovém Royal Indian Open 2012 v indickém Puné, turnaji hraném v rámci úvodního ročníku série WTA 125K. Ve finále si poradila s Japonkou Kimiko Dateovou Krummovou. Druhý titul přidala na červencovém Baku Cupu 2013, když ve finále zdolala izraelskou hráčku Šachar Pe'erovou ve dvou setech. V osmnácti letech se tak stala první teenagerkou od února 2012, která vyhrála titul na tomto ženském okruhu. Bodový zisk ji posunul o třicet dva míst výše a v následné klasifikaci WTA z 29. července 2013 figurovala na 49. příčce.\n\nNa Australian Open 2014 na úvod přehrála dvojnásobnou grandslamovou šampiónku a turnajovou devatenáctku Světlanu Kuzněcovovou. Po výhře nad Australankou, hrající na divokou kartu, Olivií Rogowskou si poprvé v kariéře zahrála třetí kolo majoru, v němž ji po dvousetovém průběhu vyřadila třináctá nasazená Američanka Sloane Stephensová.\n\nDebutovou trofej ze čtyřhry WTA Tour si odvezla v červenci, když v páru s japonskou hráčkou Misaki Doiovou ovládly İstanbul Cup 2014, hraný na tvrdém povrchu. Ve finále zdolaly gruzínsko-polský pár Oxana Kalašnikovová a Paula Kaniová.\nNa srpnovém Cincinnati Masters 2014 zaznamenala první vítězný zápas nad hráčkou elitní desítky, když ve druhém kole vyřadila čerstvou wimbledonskou šampiónku Petru Kvitovou. Poprvé také prošla do čtvrtfinále události z kategorie Premier 5, v němž nestačila na Anu Ivanovićovou ve dvou sadách. Premiérové semifinále turnaje Premier 5 pak dosáhla na Wuhan Open 2014, když cestou pavoukem na její raketě zůstaly Camila Giorgiová, Sabine Lisická, odstoupivší Garbiñe Muguruzaová a ve čtvrtfinále světová osmička Angelique Kerberová. V semifinále však nad její síly byla turnajová trojka Petra Kvitová, které podlehla ve dvou sadách.\n\nTřetí singovou trofej vybojovala na marocké antuce, když na květnovém Grand Prix SAR La Princesse Lalla Meryem 2015 ve finále zdolala Maďarku Tímeu Babosovou. Zisk 280 bodů ji v následné klasifikaci žebříčku WTA ze 4. května 2015 posunul na dosavadní kariérní maximum, když figurovala na 21. místě, o týden později pak na 19. příčce.\n\nNa únorovém Taiwan Open 2017 vybojovala pátý vavřín po finálové výhře nad Číňankou Pcheng Šuaj. Série neporazitelnosti pokračovala dvěma fedcupovými výhrami ve druhé světové skupině proti Austrálii a také na navazujícím Dubai Tennis Championships 2017 z kategorie Premier 5. V semifinále vyřadila potřetí za sebou, v rozmezí několika měsíců, světovou dvojku Angelique Kerberovou. Dvousetová finálová výhra nad dánskou turnajovou desítku Caroline Wozniackou znamenala zisk 900 bodů. Ten jí zajistil jako vůbec první ukrajinské tenistce v historii, premiérový průnik do elitní světové desítky žebříčku WTA, když se 27. února 2017 posunula z 13. na 10. příčku s minimální ztrátou 25 bodů za osmou Kuzněcovovou. Stala se tak 120 členkou elitního klubu hráček Top 10 od zavedení klasifikace v roce 1975.\n\nVe čtvrtfinále květnového Internazionali BNL d'Italia 2017 v Římě vyřadila třetí hráčku žebříčku Karolínu Plíškovou, jíž dokázala porazit po sérii pěti vzájemných proher. Snížila tak pasivní bilanci utkání na 2–5. Po semifinálové skreči\nŠpanělky Garbiñe Muguruzaové během úvodní sady prošla do finálového duelu. V něm přehrála rumunskou světovou čtyřku Simonu Halepovou po třísetovém průběhu. Jako první tenistka si v sezóně 2017 připsala čtvrté turnajové vítězství s bilancí výher a proher 31–6. Bodový zisk jí zajistil návrat do elitní desítky žebříčku a posun na kariérní maximum, když jí po turnaji patřilo 6. místo.\n\nPo dvou letech opět vypadla ve čtvrtfinále French Open 2017, kde hrála jako světová šestka a pátá nasazená. V zápase dvou nejlepších antukářek odehrané části sezóny přitom již nad Halepovou vedla 6–3 a 5–1. Dominantním nástupem si vypracovala vedení 5–0 a jeden míč ji dělil od udělení „kanára“. Po zisku úvodní sady 6–3 kontrolovala průběh i ve druhém setu, v němž vedla již 5–1 na gamy a mířila k postupu. Rumunka však dokázala průběh tohoto dějství otočit a vypracovat si tři setboly za stavu 6–5 a 40:0. Poté, co neproměnila žádný z nich a ani čtvrtý při výhodě, hru ztratila. Vyrovnávající sadu si však připsala v tiebreaku. Ve třetím setu už Halepová řídila hru a Svitolinovou vyvedenou z konceptu deklasovala za 23 minut poměrem 6–0, když se dopustila jen jedné nevynucené chyby při osmi vítězných míčích. Aktivní bilanci vzájemných utkání zvýšila na 3–1.\n\nV úvodu sezóny triumfovala na Brisbane International po finálové výhře nad kvalifikantkou Aljaksandrou Sasnovičovou, která na ni uhrála jen tři gamy. Svou první čtvrtfinálovou účast na Australian Open nevylepšila, když podlehla Elise Mertensové. Třetí kolo Qatar Total Open pro ni znamenalo vyřazení od pozdější šampionky Petry Kvitové. Naopak přemožitelku nenalezla v pavouku Dubai Tennis Championships a po finálovém vítězství nad Darjou Kasatkinovou obhájila trofej. Vyhrála tak sedmé finále v řadě. Na BNP Paribas Open odešla poražena ve třetí fázi od Carly Suárezové Navarrové a z navazujícího Miami Open ve čtvrtfinále s Jeļenou Ostapenkovou.\n\nAntukovou část rozehrála čtvrtfinálovou prohrou s Caroline Garciaovou na stuttgartském Porsche Tennis Grand Prix. Následně opět nenašla recept na Suárezovou Navarrovou, která ji zastavila ve druhém utkání dvouhry Mutua Madrid Open. V repríze finále římského Internazionali BNL d'Italia opět zdolala světovou jedničku Simonu Halepovou, čímž obhájila druhý titul v probíhající sezóně. Grandslamové French Open však opustila již ve třetím kole po prohře od Mihaely Buzărnescuové. Tato Rumunka jí uštědřila druhou porážku za sebou, ve čtvrtfinále travnatého Nature Valley Classic v Birminghamu. Ve Wimbledonu nenašla v úvodním kole recept na čerstvou mallorskou šampionku Tatjanu Mariovou.\n\nLetní US Open Series otevřela semifinálovou účastí na Rogers Cupu, kde nestačila na Sloane Stephensovou. O jedno kolo horšího výsledku dosáhla na cincinnatském Western & Southern Open, porážkou od pozdější vítězky Kiki Bertensové. Podruhé v řadě se probojovala do osmifinále US Open, v němž ji stopku vystavila Anastasija Sevastovová po třísetovém průběhu. Nevýrazné výkony se dostavily v podzimní asijské túře, s vyřazeními v úvodních kolech Wuhan Open od pozdější šampionky Aryny Sabalenkové i pekingského China Open od Aleksandry Krunićové. V utkání přitom ztratila vedení 6–0 a 3–0 na gamy. Do čtvrtfinále se podívala během Hong Kong Tennis Open. V něm její cestu pavoukem uzavřela Wang Čchiang. Stále však neměla jistotu startu na Turnaji mistryň, kterou získala až časnými prohrami Plíškové s Bertensovou na moskevském Kremlin Cupu, kde absentovala.\n\nNa singapurském WTA Finals, kde startovala jako světová sedmička, nejdříve ovládla bílou základní skupinu, v níž porazila všechny tři soupeřky, Wozniackou, Plíškovou i Kvitovou. V semifinále sehrála vyrovnané třísetové klání s Nizozemkou Bertensovou, které vyznělo v její prospěch. Ve finále pak zdolala americkou šestou hráčku žebříčku Sloane Stephensovou ve třech sadách a připsala si třináctý singlový titul na okruhu WTA Tour. Stala se tak první ukrajinskou šampionkou Turnaje mistryň. Jako neporažená vítězka si připsala 1 500 bodů, s posunem na čtvrtou příčku žebříčku.\n\nPři Australian Open 2019 oznámil francouzský tenista Gaël Monfils, že je ve vztahu s Elinou Svitolinovou. Po svém vyřazení z turnaje byl při jejích zápasech přítomen v hráčském boxu.\n\n"}
{"id": "830585", "url": "https://cs.wikipedia.org/wiki?curid=830585", "title": "John Konesky", "text": "John Konesky\n\nJohn Konesky, také známý jako Kones, je americký kytarista, který je známý především pro své propojení se skupinou Tenacious D. S hraním na kytaru začal, když mu bylo 9 let. Na elektrickou kytaru také hrál v pobočném projektu Kylea Gasse „Trainwreck“, kde působí pod přezdívkou John Bartholomew Shredman. Objevil se také v jedné scéně filmu \"Králové ro(c)ku\", konkrétně to byla scéna, kdy Tenacious D hráli píseň „Master Exploder“. Podílel se na písni „The Metal“ pro hru \"Guitar Hero III\". \nV poslední době používá kytary firmy B.C. Rich.\n"}
{"id": "830595", "url": "https://cs.wikipedia.org/wiki?curid=830595", "title": "Kostel svatého Jana Křtitele de la Salle", "text": "Kostel svatého Jana Křtitele de la Salle\n\nKostel svatého Jana Křtitele de la Salle (fr. \"Église Saint-Jean-Baptiste-de-La-Salle\") je katolický farní kostel v 15. obvodu v Paříži, v ulici \"Rue Falguière\". Kostel je zasvěcený svatému Janu Křtiteli de la Salle.\n\nVitráže zobrazují život Jana Křtitele de la Salle, jejich autorem je Jacques-Charles Champigneulle. Hlavní oltář byl vysvěcen v roce 1936 a obsahuje ostatky svaté Marie Magdalény Postelové.\n"}
{"id": "830600", "url": "https://cs.wikipedia.org/wiki?curid=830600", "title": "Třída Serviola", "text": "Třída Serviola\n\nTřída Serviola je třída pobřežních hlídkových lodí španělského námořnictva. Tvoří ji celkem čtyři jednotky, zařazené do služby v letech 1990–1991. Jejich hlavním úkolem je pobřežní hlídkování a ochrana výsadní námořní ekonomické zóny Španělska.\n\nNa základě třídy \"Serviola\" byla pro venezuelské námořnictvo postavena modernizovaná třída \"Guaicamacuto\".\n\nVšechny čtyři jednotky této třídy postavila španělská loděnice EN Bazán (nyní Navantia).\n\nJednotky třídy \"Serviola\":\nVýzbroj tvoří jeden 76mm kanón, dva 12,7mm kulomety M2 Browning a jeden 7,92mm kulomet MG-42. Pohonný systém tvoří dva diesely MTU. Lodní šrouby jsou dva.\n"}
{"id": "830605", "url": "https://cs.wikipedia.org/wiki?curid=830605", "title": "Terry Schappert", "text": "Terry Schappert\n\nTerence Schappert je americký seržant bojových umění speciálních sil armádní zálohy, který v roce 2008 dělal průvodce televizní show \"Warriors\". Službu opustil před teroristickými útoky dne 11. září 2001 a znovu po nich nastoupil do pozice záložníka, během čehož několikrát působil v Iráku. Natočil seriál \"Shark Week\" (Žraločí týden) pro kanál Discovery, ve kterém předvádí, jak se zachovat při útoku žraloka. Absolvoval University of North Carolina Wilmington, kde byl v oboru antropologie členem bratrstva Sigma Alpha Epsilon. Jeho ženou je novinářka Stefane Schappert. V roce 2012 přijel do České republiky natáčet dokumentární sérii \"Elitní komanda zblízka\".\n\n"}
{"id": "830614", "url": "https://cs.wikipedia.org/wiki?curid=830614", "title": "Martin Červíček", "text": "Martin Červíček\n\nMartin Červíček (* 3. dubna 1972 Náchod) je český policista, v letech 2012 až 2014 policejní prezident. Před jmenováním do této funkce zastával funkci náměstka policejního prezidenta. V roce 2016 se stal zastupitelem a 1. náměstkem hejtmana Královéhradeckého kraje za ODS, v říjnu 2018 byl zvolen senátorem za obvod č. 47 – Náchod a zastupitelem obce Vysokov. Od února 2020 působí též jako předseda Senátorského klubu ODS.\n\nVystudoval Policejní akademii ČR v bakalářském studijním programu „Bezpečnostně právní studia“ a následně magisterský program „Sociální pedagogika“ na Univerzitě Hradec Králové. U policie pracuje od roku 1990. Bydlel a působil v Náchodě.\n\nV letech 2007–2008 působil jako ředitel služby dopravní policie. Způsob jeho dosazení do funkce (a sesazení jeho předchůdce pana Bambase) podle rozhlasové stanice Frekvence 1 budil přinejmenším rozpaky; Frekvence 1 v souvislosti s tím kladla otázky, jak dlouho se znal s náměstkem policejního prezidenta a bývalým ředitelem okresního ředitelství v Trutnově Ivanem Bílkem. Těsně před výběrovým řízením byl Červíček povýšen, takže jako jediný z uchazečů splnil podmínky. Nestandardně se konala na tutéž funkci dvě výběrová řízení krátce po sobě.\n\nNásledně (do března 2011) působil jako ředitel Krajského ředitelství policie hlavního města Prahy. Poté vykonával do srpna 2012 funkci náměstka policejního prezidenta pro Službu kriminální policie a vyšetřování.\n\nVe funkci policejního prezidenta nahradil Petra Lessyho, kterého 29. srpna 2012 odvolal ministr vnitra Jan Kubice poté, co byl Lessy pracovníky Generální inspekce bezpečnostních sborů obviněn z přečinů zneužití pravomoci úřední osoby a pomluvy.\n\nRaketový vzestup v kariérním postupu Červíčka byl kritizován kvůli obcházení zákonů při jmenování do vyšších funkcí.\n\nDne 28. října 2013 jej prezident Miloš Zeman jmenoval brigádním generálem.\n\nPoté, co ministr vnitra v demisi Martin Pecina 3. prosince 2013 zrušil rozhodnutí předchozího ministra Jana Kubiceho o odvolání Lessyho z funkce policejního prezidenta, vzniklo na policejním prezidiu dvojvládí – ve funkci byli dva policejní prezidenti zároveň. Ministr v demisi přitom neakceptoval stanovisko své poradní komise, která mu doporučila, aby řízení zastavil a počkal na rozhodnutí správního soudu. Ministr v demisi Martin Pecina ještě před vydáním rozhodnutí prohlásil: „Ten problém jsem nezpůsobil. Petra Lessyho i Martina Červíčka považuji za špičkové policisty, se kterýma se zcela určitě domluvím.\" Nastalé schizma pak řešil tak, že Petru Lessymu na jeho vlastní návrh nařídil dovolenou, fakticky ve funkci ponechal Martina Červíčka a vyčkával, až Martin Červíček splní svůj údajný slib, že v takovém případě sám odstoupí. V \"Otázkách Václava Moravce\" v České televizi 15. prosince 2013 Martin Červíček odmítl, že by ministrovi slíbil dobrovolný odchod od policie; pouze prý řekl, že pokud k takové situaci dojde, že se k tomu nějakým způsobem postaví a budeme hledat řešení. Červíček v době dvojvládí odmítl vyhovět požadavku ministra v demisi Peciny, aby odvolal šéfy protikorupční policie a krajských ředitelství ve Zlínském, Olomouckém a Jihočeském kraji (trestním oznámením ze strany vedení zlínského ředitelství bylo iniciováno Lessyho odvolání); tyto tlaky byly podle něj také jedním z důvodů, proč odmítl odstoupit. Červíček též odmítl nabídku přijmout náhradou za odstoupení funkci styčného důstojníka na Slovensku. Prezident republiky Miloš Zeman pozval Martina Červíčka k audienci na Pražský hrad a vyjádřil mu podporu s tím, že definitivně by měl rozhodnout až nový ministr vnitra. Dne 9. prosince 2013 ministr vnitra v demisi Martin Pecina zahájil přezkumné řízení, které mělo prověřit platnost ustanovení Martina Červíčka do funkce policejního prezidenta v srpnu 2012, ačkoli ho od tohoto kroku odrazoval prezident republiky Miloš Zeman. Předseda policejního odborového svazu Milan Štěpánek avizoval, že během několika dnů nebo týdnů podá odborová organizace na ministra Pecinu trestní oznámení kvůli způsobu, jakým se snažil policejního prezidenta Červíčka donutit k personálním změnám a k rezignaci. Dne 12. prosince Pecina v České televizi řekl, že správní řízení ukončí asi až jeho nástupce, ačkoli původně odhadoval jeho délku na 14 dní. Uvedl, že pan Červíček pravděpodobně bude správní řízení účelově protahovat.\n\nV lednu 2014 rozhodla poradní komise, že Červíček byl do funkce policejního prezidenta jmenován neoprávněně. Dne 7. ledna 2014 jej ministr vnitra v demisi Martin Pecina odvolal.\n\nV krajských volbách v roce 2016 byl lídrem kandidátky ODS v Královéhradeckém kraji a stal se krajským zastupitelem. Dne 14. listopadu 2016 byl zvolen 1. náměstkem hejtmana pro oblast dopravy a silničního hospodářství.\n\nVe volbách do Senátu PČR v roce 2018 kandidoval za ODS v obvodu č. 47 – Náchod. Se ziskem 26,49 % hlasů skončil v prvním kole voleb na 2. místě a ve druhém kole se utkal s lidovcem Pavlem Bělobrádkem. Toho porazil poměrem hlasů 56,46 % : 43,53 % a stal se senátorem. V únoru byl zvolen předsedou Senátorského klubu ODS, jelikož dosavadní předseda klubu Miloš Vystrčil se stal předsedou Senátu PČR po zesnulém Jaroslavu Kuberovi.\n\nV komunálních volbách v roce 2018 byl zvolen zastupitelem obce Vysokov, když kandidoval jako člen ODS na kandidátce subjektu \"\"Sdružení VYSOKOV\"\".\n"}
{"id": "830617", "url": "https://cs.wikipedia.org/wiki?curid=830617", "title": "Petr Schwarz", "text": "Petr Schwarz\n\nPetr Schwarz [petr švarc] (* 12. listopadu 1991 v Náchodě) je český fotbalový záložník, od července 2011 působící v A-týmu FC Hradec Králové.\n\nSvoji fotbalovou kariéru v mládí začal za fotbalový klub Jiskra VEBA Machov, odkud si ho vyhlédlo mužstvo FK Náchod a dále pokračoval v kariéře v týmu FC Hradec Králové.\n\nPřed sezonou 2011/12 se propracoval do prvního týmu. Premiérový zápas za A-mužstvo si připsal v 1. české lize 20. 11. 2011 v utkání 8. kola proti SK Slavia Praha (remíza 1:1), když v 87. minutě vystřídal Michala Pávka. Poprvé se střelecky prosadil ve 25. kole sezony 2012/13, když v zápase nejvyšší soutěže s FK Teplice (výhra 2:0) vstřelil v 15. minutě druhou branku zápasu. Ve stejnému ročníku jeho tým sestoupil do 2. ligy. V následující sezoně se tým vrátil do nejvyšší soutěže. Po roce Hradec opět sestoupil.\n\nV prosinci 2015 prodloužil s klubem smlouvu do léta 2017. Svůj první gól v sezoně vstřelil 19. března 2016 v ligovém utkání 19. kola, když dával jedinou branku svého týmu v zápase s MFK Frýdek-Místek (prohra 1:2). Následně se dvakrát střelecky prosadil 15. 4. 2016 v utkání na půdě SK Dynamo České Budějovice (výhra 3:0). S mužstvem postoupil zpět do české nejvyšší soutěže, když jeho klub ve 28. kole hraném 17. 5. 2016 porazil FK Baník Sokolov 2:0 a 1. SC Znojmo, které bylo v tabulce na třetí pozici, prohrálo s FC Sellier & Bellot Vlašim. Celkem v ročníku 2015/16 odehrál 20 ligových střetnutí.\n\nSvůj první gól v sezoně vstřelil v 9. kole na půdě úřadujícího mistra FC Viktoria Plzeň, když v 84. minutě snížil na konečných 1:4. Hradec vstřelil branku na hřišti Plzně poprvé od 26. února 2011. Schwarz se následně 26. 10. 2016 prosadil v domácím poháru, kde se dvakrát trefil v první osmifinále do sítě FK Mladá Boleslav, ale \"Votroci\" přesto podlehli soupeři 2:4. Ve 12. kole zaznamenal další střelecký zásah, když v 55. minutě vyrovnával z penalty proti MFK Karviná na 2:2. Hradec remízový výsledek neudržel a v konečném důsledku podlehl v souboji nováčků svému soupeři v poměru 3:4. V následujícím kole jedinou brankou střetnutí rozhodl o vítězství \"Votroků\" na půdě FK Teplice. Ve 14. kole otevřel skóre střetnutí proti mužstvu 1. FC Slovácko, utkání skončilo výhrou Hradce 3:1.\n\nAktuální k 26. květnu 2016\n\n"}
{"id": "830619", "url": "https://cs.wikipedia.org/wiki?curid=830619", "title": "2 (album, Netsky)", "text": "2 (album, Netsky)\n\n2 je druhé album belgického Drum and Bass producenta Netsky, vydané 25. června 2012 pod vydavatelstvím Hospital Records buď jako digitálně stažitelné album, CD nebo Vinyl.\n"}
{"id": "830623", "url": "https://cs.wikipedia.org/wiki?curid=830623", "title": "Dušan Uškovič (1985)", "text": "Dušan Uškovič (1985)\n\nDušan Uškovič (* 9. duben 1985, Prešov) je slovenský fotbalový útočník v současnosti působící v MFK Frýdek-Místek.\n\nDušan Uškovič začal s fotbalem v HFK Prievidza, kde se přes mládež dostal až do A-týmu. V něm se nejdříve neprosadil a tak odešel hostovat do FC Rimavská Sobota. Poté už hrál až do roku 2008, kdy přestoupil do Banské Bystrici, za A-mužstvo. V klubu FK Dukla Banská Bystrica strávil celkem 3 a půl roky, když byl v zimě 2012 poslán na hostování do MFK Zemplín Michalovce. V létě 2012 poté podepsal po úspěšných testech kontrakt s FC Hradec Králové. V sezóně 2012/13 zažil s Hradcem sestup do 2. ligy. Po jejím skončení mu Hradec neprodloužil smlouvu a Dušan odešel na testy do FK Mladá Boleslav.\n\nSezonu 2013/14 byl bez klubu. V létě 2014 odešel do MFK Frýdek-Místek.\n\n"}
{"id": "830625", "url": "https://cs.wikipedia.org/wiki?curid=830625", "title": "Ondřej Kolář (fotbalista)", "text": "Ondřej Kolář (fotbalista)\n\nOndřej Kolář (* 17. říjen 1994, Liberec, Česko) je český fotbalový brankář a reprezentant, od ledna 2018 hráč klubu SK Slavia Praha.\n\nSvoji fotbalovou kariéru začal v rodném Liberci. Nejdříve hrál za mládežnické kategorie a poté se dostal i do A-týmu. V roce 2013 hostoval ve Varnsdorfu. V sezoně 2013/14 působil jako třetí brankář za Přemyslem Kovářem a Lukášem Hroššem. V 1. české lize debutoval v posledním ligovém kole sezony 2013/14 proti SK Sigma Olomouc (remíza 1:1). <br>\nV lednu 2018 přestoupil za 25 milionů Kč do klubu SK Slavia Praha.\n\nHrál za juniorské reprezentace ČR.\nZúčastnil se Mistrovství světa hráčů do 17 let 2011 v Mexiku, kde byla ČR vyřazena již v základní skupině D po 1 výhře a 2 porážkách, na turnaji však nechytal.\nHrál ale za české reprezentační výběry U18, U19, U20 a U21. První start za A-tým si připsal 17. listopadu 2019 v posledním zápase kvalifikace na Mistrovství Evropy 2020 proti Bulharsku v Sofii.\n\n"}
{"id": "830629", "url": "https://cs.wikipedia.org/wiki?curid=830629", "title": "Kaple Notre-Dame-du-Bon-Conseil", "text": "Kaple Notre-Dame-du-Bon-Conseil\n\nKaple Notre-Dame-du-Bon-Conseil (doslovně \"Panny Marie Dobré Rady\") je katolická kaple v 7. obvodu v Paříži, v ulici \"Rue Albert-de-Lapparent\". Kaple je připojená k farnosti kostela svatého Františka Xaverského.\n\n"}
{"id": "830632", "url": "https://cs.wikipedia.org/wiki?curid=830632", "title": "Windischgrätzovský palác", "text": "Windischgrätzovský palác\n\nWindischgrätzův nebo Windischgrätzovský, či jen Windischgrätzský palác je pozdně barokní objekt v ulici Letenská č. 119/3, na Malé Straně na Praze 1, zasahující svou zadní částí do Vojanových sadů v ulici U lužického semináře. Je chráněn jako kulturní památka České republiky.\n"}
{"id": "830636", "url": "https://cs.wikipedia.org/wiki?curid=830636", "title": "Seznam kulturních památek v Brně-Bohunicích", "text": "Seznam kulturních památek v Brně-Bohunicích\n\n"}
{"id": "830637", "url": "https://cs.wikipedia.org/wiki?curid=830637", "title": "Seznam kulturních památek v Brně-Bosonohách", "text": "Seznam kulturních památek v Brně-Bosonohách\n\n"}
{"id": "830638", "url": "https://cs.wikipedia.org/wiki?curid=830638", "title": "Seznam kulturních památek v Brně-Bystrci", "text": "Seznam kulturních památek v Brně-Bystrci\n\n"}
{"id": "830639", "url": "https://cs.wikipedia.org/wiki?curid=830639", "title": "Seznam kulturních památek v Brně-Černovicích", "text": "Seznam kulturních památek v Brně-Černovicích\n\n"}
{"id": "830640", "url": "https://cs.wikipedia.org/wiki?curid=830640", "title": "Seznam kulturních památek v Brně-Chrlicích", "text": "Seznam kulturních památek v Brně-Chrlicích\n\n"}
{"id": "830641", "url": "https://cs.wikipedia.org/wiki?curid=830641", "title": "Seznam kulturních památek v městské části Brno-jih", "text": "Seznam kulturních památek v městské části Brno-jih\n\n\n"}
{"id": "830642", "url": "https://cs.wikipedia.org/wiki?curid=830642", "title": "Seznam kulturních památek v městské části Brno-sever", "text": "Seznam kulturních památek v městské části Brno-sever\n\n\n"}
{"id": "830644", "url": "https://cs.wikipedia.org/wiki?curid=830644", "title": "Seznam kulturních památek v Brně-Jehnicích", "text": "Seznam kulturních památek v Brně-Jehnicích\n\n"}
{"id": "830645", "url": "https://cs.wikipedia.org/wiki?curid=830645", "title": "Seznam kulturních památek v Brně-Komíně", "text": "Seznam kulturních památek v Brně-Komíně\n\n"}
{"id": "830646", "url": "https://cs.wikipedia.org/wiki?curid=830646", "title": "Seznam kulturních památek v Brně-Králově Poli", "text": "Seznam kulturních památek v Brně-Králově Poli\n\n\n"}
{"id": "830647", "url": "https://cs.wikipedia.org/wiki?curid=830647", "title": "Seznam kulturních památek v Brně-Líšni", "text": "Seznam kulturních památek v Brně-Líšni\n\n"}
{"id": "830648", "url": "https://cs.wikipedia.org/wiki?curid=830648", "title": "Seznam kulturních památek v Brně-Medlánkách", "text": "Seznam kulturních památek v Brně-Medlánkách\n\n"}
{"id": "830649", "url": "https://cs.wikipedia.org/wiki?curid=830649", "title": "Seznam kulturních památek v Brně-Řečkovicích a Mokré Hoře", "text": "Seznam kulturních památek v Brně-Řečkovicích a Mokré Hoře\n\n\n"}
{"id": "830650", "url": "https://cs.wikipedia.org/wiki?curid=830650", "title": "Seznam kulturních památek v Brně-Novém Lískovci", "text": "Seznam kulturních památek v Brně-Novém Lískovci\n\n"}
{"id": "830651", "url": "https://cs.wikipedia.org/wiki?curid=830651", "title": "Kaltenhofové z Malejova", "text": "Kaltenhofové z Malejova\n\nKaltenhofové z Malejova byl starý slezský šlechtický rod žijící na Olešnicku.\n\nFriedrich Kaltenhof z Malejova vlastnil v letech 1618-1620 statek Křetín na Moravě. Rod vymřel na konci 18. století.\n\n"}
{"id": "830652", "url": "https://cs.wikipedia.org/wiki?curid=830652", "title": "Seznam kulturních památek v Brně-Maloměřicích a Obřanech", "text": "Seznam kulturních památek v Brně-Maloměřicích a Obřanech\n\n\n"}
{"id": "830653", "url": "https://cs.wikipedia.org/wiki?curid=830653", "title": "Seznam kulturních památek v Brně-Slatině", "text": "Seznam kulturních památek v Brně-Slatině\n\n"}
{"id": "830654", "url": "https://cs.wikipedia.org/wiki?curid=830654", "title": "Seznam kulturních památek v městské části Brno-střed", "text": "Seznam kulturních památek v městské části Brno-střed\n\nMěstská část Brno-střed zahrnuje několik katastrálních území nebo jejich částí. Kulturní památky v každém z nich byly vyčleněny do samostatného seznamu:\n\n\n"}
{"id": "830655", "url": "https://cs.wikipedia.org/wiki?curid=830655", "title": "Seznam kulturních památek v Brně-Starém Lískovci", "text": "Seznam kulturních památek v Brně-Starém Lískovci\n\n"}
{"id": "830656", "url": "https://cs.wikipedia.org/wiki?curid=830656", "title": "Seznam kulturních památek v Brně-Tuřanech", "text": "Seznam kulturních památek v Brně-Tuřanech\n\n\n"}
{"id": "830657", "url": "https://cs.wikipedia.org/wiki?curid=830657", "title": "Seznam kulturních památek v Brně-Útěchově", "text": "Seznam kulturních památek v Brně-Útěchově\n\n"}
{"id": "830658", "url": "https://cs.wikipedia.org/wiki?curid=830658", "title": "Seznam kulturních památek v Brně-Žabovřeskách", "text": "Seznam kulturních památek v Brně-Žabovřeskách\n\n"}
{"id": "830659", "url": "https://cs.wikipedia.org/wiki?curid=830659", "title": "Seznam kulturních památek v Brně-Žebětíně", "text": "Seznam kulturních památek v Brně-Žebětíně\n\n"}
{"id": "830662", "url": "https://cs.wikipedia.org/wiki?curid=830662", "title": "Stigma (Goffman)", "text": "Stigma (Goffman)\n\nStigma je publikace vycházející z analýzy autobiografií a případových studií, ve které americký sociolog Erving Goffman pojednává o vztazích mezi stigmatizovanými jedinci a „normálními“ lidmi. Zabývá se problematikou veřejného charakteru sociálního stigmatu, jeho dopadem na identitu člověka a způsobem, jakým je s ním ve společnosti nakládáno. Řeší zapojení stigmatizovaných do společnosti, nahlížení na sebe navzájem a strategie, které používají lidé ve společné interakci.\n\nLidé si ve styku s ostatními vytvářejí určité kategorie a s nimi spojené atributy, které jim umožňují hladší komunikaci. Vytváří si o lidech jakousi virtuální sociální identitu (jaký dotyčný asi je podle jeho vzezření, chování, vyjadřování atp.). Silně diskreditující atribut Goffman nazývá pojmem \"stigma\" (někdy bývá označováno i jako selhání, nedostatek nebo handicap). Co je stigmatem pro jednoho člověka, nemusí být stigmatem pro druhého. Stigma může být \"zjevné\" (např. tělesné znetvoření) či \"skryté\" (např. negramotnost). Naproti tomu Anthony Giddens vyjadřuje stigma jednoduše jako jakoukoliv fyzickou nebo sociální vlastnost, která je považována za zdroj hanby.\n\n\"Stigmatizací\" pak Goffman rozumí apriorní negativní hodnocení člověka, většinou generalizované na celou jeho osobnost.\n\nStigmatizovaný přijímá měřítka širší společnosti. Často pak usiluje o přímou změnu, aby byl vnímán jako normální člověk. Existují dvě kategorie soucítících lidí, kteří stigmatizovaného přijímají a sdílejí s ním pocit jeho normálnosti. První skupinu tvoří \"našinci\", tedy lidé se stejným stigmatem. Do druhé patří lidé tzv. \"zasvěcení\", osoby normální, ale obeznámené se stigmatem a soucítící (fyzioterapeuté, sestry, rodina stigmatizovaného).\n\nU stigmatizovaných osob dochází k proměně v pojetí sebe samých. V první fázi socializace si jedinec osvojuje názory širší veřejnosti na různá stigmata, ve druhé fázi si uvědomuje, že má sám nějaké stigma.\n\nMorální kariéra znamená, že stigmatizovaní jedinci procházejí určitým vývojem chápání vlastního já. Obvykle mají podobné zkušenosti a zakoušejí podobnou proměnu sebe samých. Goffman vyjmenovává tři typické socializační vzorce, které probíhají v životě stigmatizovaného:\n\nGoffmanova koncepce má dvě roviny. Vztahuje se jak k \"vnitřním\" záležitostem člověka (k jeho sebepředstavě a identitě), ale vypovídá i o jeho \"vnějším\" světě (jako je jeho oficiální postavení, právní vztahy nebo životní styl). Koncept kariéry tak umožňuje sledovat pohyb po \"privátní i veřejné\" linii.\n\nPodle interakcionistického přístupu, mezi který můžeme zařadit i E. Goffmana, je \"deviantem ten, kdo byl úspěšně vykreslen jako deviant\" a jemuž byla tato nálepka úspěšně přidělena ve smyslu morálního odsudku.\n\nOznačení jako „normální“, odchylný či deviant jsou podle Goffmana nejednoznačná slova, která je obtížné definovat a jejich nadužívání je nám na překážku. Každý jsme v určitém ohledu odchylní a jedinci označení jako devianti, mají daleko více odlišností než společných rysů. Goffman je přesvědčen, že to, co devianty spojuje především, je jen fakt jejich označení. Označení za normálního či devianta se podle Goffmana netýká osob samých, ale spíše perspektiv, z jakých jsou posuzovány. \"Deviantní status\" je podle něho \"sociálně konstruovaný\".\n\nMůžeme říci, že autoři jako Lemert, Becker a Goffman stojí na straně deviantů a snaží se o rozšíření termínu normalita.\n\nBruce G. Link a Jo C. Phelan (2001) kritizují přístup sociálních vědců, kteří většinou nepatří mezi stigmatizované, které zkoumají, a problematiku nahlížejí pouze z pohledu svých teorií a ne opravdové životní zkušenosti lidí. Dochází tak k nepochopení zkušeností stigmatizované osoby a přetrvávání nepodložených předpokladů. Dále bývá kritizována i skutečnost, že výzkum stigmatu je příliš individualisticky zaměřený.\n\nLink a Phelan se ve svém článku \"Conceptualizing Stigma\" znovu obrací k základům problematiky a konceptualizaci tohoto pojmu. V jejich pojetí je \"stigma složeno ze čtyř provázaných komponent\". Uvádějí, že drtivá většina lidských rozdílů je ignorována a tudíž sociálně relevantní. Velikost či barva uší nemá ve většině situací velký význam, ale barva kůže, sexuální preference nebo IQ roli hraje. Záleží tedy v prvé řadě na tom, které \"rozdíly\" jsou považovány za společensky relevantní.\n\nDruhou složku stigmatu tvoří \"negativní vlastnosti\", které lidé s rozdíly spojují. Pro mnoho lidí je kupříkladu označení „duševně nemocný“ spojené se stereotypními představami o nebezpečnosti či nesamostatnosti osoby. Takové předsudky v důsledku vedou k sociální distanci od těchto osob.\n\nTřetí rys stigmatu vyjadřuje rozdělení na opoziční \"skupiny „MY“ a „ONI“\", které v nás sociální štítky evokují. Stigmatizovaní jsou \"jiní lidé\", odlišují se od nás. Patrné je to na označení různých nemocí. Člověk má rakovinu, srdeční chorobu nebo chřipku, je tedy jedním z nás, pouze je sužován vážnou nemocí. Ale člověka s duševním onemocněním označíme, že „je schizofrenní“, je to epileptik atd.\n\nZ vyjmenovaných rysů vyplývá čtvrtá složka stigmatu, kterou můžeme označit pojmy \"ztráta a diskriminace\". Stigma jedince může být důvodem pro odmítnutí a diskriminaci z různých sfér jeho života. Stigmatizovaný člověk se musí zapojit do některých zjevných forem diskriminace zaměřené na osoby s jeho statusem (např. ústavní léčba), je zamítnuta jeho žádost o zaměstnání, k pronájmu bytu atd. Tyto situace se podle výzkumů a různých experimentů pravidelně objevují v životě lidí, kteří jsou stigmatizováni. Diskriminace může ale nabývat i jemnějších forem, které jsou méně viditelné. Lidé vytvářejí představy o duševní nemoci již v raném věku jako součást jejich socializace. Formují a učí se jakési „laické teorie“ o tom, co to znamená mít duševní nemoc. Z těchto představ vychází následně očekávání, zda tyto jedince odmítat jako přátele, zaměstnance nebo intimní partnery a jestli je jejich status spojen s menší důvěryhodností, inteligencí či kompetentností. Stigmatizovaní se pak mohou domnívat, že se toto odmítnutí týká jen jich osobně, a mít vážné negativní důsledky. Jednají méně sebejistě, více defenzivně, nebo se vyhýbají kontaktu úplně.\n\nStigma jedince má vliv i na jeho kariéru, výdělky, sociální vazby, bydlení, zdraví nebo jednoduše život jako takový. Co autorům článku \"Conceptualizing Stigma\" vadí, je, že většina výzkumů o stigmatizaci je problematická v tom ohledu, že zkoumá stigma spojené s jednou okolností v určitém čase (vliv obezity na sebevědomí, vztah rasy a výdělku atd.) Nicméně do vztahu je nutné zahrnout mnoho faktorů, které také výsledek ovlivňují. Bruce G. Link a Jo C. Phelan propagují další výzkumy z oblasti stigmatizace, zejména v oblasti zdravotních následků stigmatu. Výzkum je zapotřebí, abychom mohli komplexně posoudit nejen tuto problematiku, ale také intervenční programy, které u stigmatizovaných uplatňujeme.\n\nGoffmanova kniha inspirovala mnoho výzkumů v oblasti stigmatu, jeho původu i důsledcích. Bruce G. Link a Jo C. Phelan rozvíjí teoretické zázemí a hovoří o individuální stigmatizaci, samostigmatizaci a strukturální stigmatizaci, kterou trpí označované osoby. Jedinec je tedy vystaven negativnímu přijímání nejen druhých lidí, ale mění se a znehodnocuje jeho vlastní náhled na svou osobnost a navíc na něho přímo či nepřímo uplatňují diskriminaci i širší společenské struktury. Autoři rozvinuli a prohloubili znalosti stigmatizovaných především v oblasti teoretické.\n\nVágnerová, Hadj-Moussová a Štech v knize \"Psychologie handicapu\" rozvádějí myšlenku, že i postižení, zejména lidé s vrozeným handicapem očekávají od okolí vyhýbavý postoj. U postižených se také mohou vytvářet určité postojové stereotypy (např. pocit ukřivděnosti a podezíravosti), bez ohledu na to, jestli jsou momentálně oprávněné či nikoliv. Problém také vidí v literálních dílech (přeneseně bychom mohli hovořit o médiích jako takových), která posilují laické představy o postižených. Jejich handicap je v nich vyrovnáván jinými schopnostmi (extrémní výsledky v různých oblastech či nadpřirozené schopnosti). Sami postižení pak tyto mýty přijímají a snaží se s nimi vyrovnat, což může vést k dalším problémům ve společnosti a pocitu méněcennosti.\n\nMnoho následných výzkumů z oblasti stigmatizovaných se úzce specializuje na konkrétní druh stigmatu a skupinu postižených. A. Alonzo a N. Reynolds (1995) například ve své práci analyzují stigma u HIV pozitivních homosexualních mužů. Na základě svých výsledků definují čtyři stádia stigmatu, se kterými se můžeme setkat u stigmatizovaného v průběhu jeho onemocnění. Stigma je podle autorů spojeno s mocí, jež posiluje sociálně konstruované normy, které říkají, co je a co není deviantní. Stigmatizovaní lidé často tyto normy internalizují a současně se od nich distancují.\n\nJuhila Kirshi (2004) zkoumala stigma ve spojitosti s obyvateli azylových domů. Zabývala se procesem vzniku stereotypů ve společnosti, získáním stigmatizované identity a následné práce s ní u označených jedinců. Obyvatelé těchto domovů podle jejích závěrů vnucenou nálepku „bezdomovec“ se všemi negativními vlastnostmi, které se k ní automaticky pojí, odmítají a snaží se od stigmatu distancovat. Výsledky její studie také dokazují, jak velkou roli hrají dominantní kategorizace sdílené ve společnosti při označování lidí.\n\n\n"}
{"id": "830663", "url": "https://cs.wikipedia.org/wiki?curid=830663", "title": "Fibrodysplasia ossificans progressiva", "text": "Fibrodysplasia ossificans progressiva\n\nFibrodysplasia ossificans progressiva (FOP, známá též jako nemoc zkamenělých lidí) je vzácné genetické onemocnění pojivové tkáně. Nemocní mají vrozenou deformaci palců u nohou a opakované epizody otoků měkkých tkání. Mutace tělesných opravných mechanismů způsobuje osifikaci poškozených pojivových tkání (včetně svalů, šlach a vazů). V mnoha případech po úrazu dochází k trvalému ztuhnutí kloubů (ankylóza). Ukázalo se, že chirurgické odstraňování přebytečných kosterních výrůstků způsobuje další růst kostí. Celosvětově existuje přes 700 potvrzených případů, nemoc zasahuje zhruba jednoho ze 2 milionů lidí.\n\n"}
{"id": "830664", "url": "https://cs.wikipedia.org/wiki?curid=830664", "title": "Totální instituce", "text": "Totální instituce\n\nPojem totální instituce je sociologický termín, který do sociologie zavedl Erving Goffman. Označují se jím formy institucí, v nichž jsou všechny stránky života sociálního aktéra podřízeny a řízeny pravidly platnými v těchto institucích. Jedinci tu jsou po dlouhou dobu izolováni, jejich individualita je potlačena a jejich životy jsou řízeny vedením těchto organizací. Podle Ritzera koncept totální instituce obsahuje klíčové ideje strukturálního funkcionalismu a prací Talcotta Parsonse a Amitaie Etzioniho (Ritzer 2005: str. 844).\n\nPodle Goffmana jsou totální instituce podtypem obecnějšího pojmu „sociální instituce“, které definuje jako pokoje, byty, budovy nebo podniky, v nichž je pravidelně vykonávána určitá činnost. Mohou se umisťovat na určitých škálách, podle své dostupnosti, zaměření, cílů, toho, co v sobě zahrnují, apod. Totální instituce jsou extrémním případem „všezahrnujících“ institucí, neboť se pro své chovance skrze omezení možnosti jejich styku s vnějším světem stávají všezahrnujícími, obsahujícími celý jejich svět, tedy totálními. Instituce, jako jsou škola nebo laboratoř, zabírají svým účastníkům jen určitou část života a dne, zatímco v totálních institucích, jako jsou např. vězení, ústavy pro choromyslné nebo uzavřená oddělení nemocnic, tráví jejich obyvatelé veškerý svůj čas.\n\nGoffman netvrdí, že všechny totální instituce jsou stejné. Přesto se vyznačují několika společnými rysy. Totální instituce podle Goffmana vykazuje tyto znaky:\n\n\nČlenem totální instituce, nebo „pacientem“, se člověk nestane ihned poté, co je do totální instituce včleněn. V totální instituci je personálem postupně pokořována a odstraňována identita svobodného člověka. Stává to v procesech, v nichž je umrtveno jeho dřívější já a je postupně „nahrazeno“ novým já, já pacienta. K umrtvení starého já dochází skrze pokořující praktiky, které když zafungují, jedinec přijímá identitu chovance:\n\nChovanec na umrtvující techniky pochopitelně reaguje. Goffman rozeznává několik ideálních typů adaptačních reakcí:\n\nPersonál je definován jako někdo, kdo má jediný cíl, stejně jako instituce, a to je pomoc chovancům. Personál má ale i osobní cíle, k jejichž dosažení jsou chovanci prostředkem. Vězni mohou být například prostředkem k výdělku ředitele věznice, který je za úplatu nasadí na nějakou práci, chovanci psychiatrické kliniky musí být zkoumáni, aby klinika dostávala granty. Personál volí mezi nemorálním zpředmětněním chovanců a respektováním jejich důstojnosti – pokud ale pacienti psychiatrie odmítají spolupracovat a vězni odmítají pracovat, nějak se situace musí vyřešit.\n\nMezi personálem a chovanci vzniká pochopitelně napětí, které je pro personál žádoucí nějakým způsobem co nejvíce snižovat. Takto je rituálně či ceremoniálně používáno dočasné odstoupení personálu od své role, kdy dochází k dočasnému stírání demarkační linie mezi chovanci a personálem. Ke snižování napětí může sloužit divadelní představení, které odehrají pacienti psychiatrie pro personál, vánoční večírek, na němž hraje kapela složená z vězňů, či sportovní utkání mezi vězni a dozorci. \n\nV důsledku procedur umrtvujících dřívější identitu dochází k postupnému organizovanému sledu změn chovancovy identity, jeho sebenahlížení a sebeúcty. Tento proces Goffman dělí na prepacientskou, pacientskou a postpacientskou fázi. V prepacientské fázi je člověk nejprve identifikován (ať už sebou samým, nebo zvnějšku) jako někdo, kdo „se chová divně“. Ve své pochybnosti o vlastní normalitě si získává další osobu, důvěrníka, kterému se se svým problémem svěřuje. Společně navštíví experta, kde ale jedinec postupně zjišťuje, že s ním na jedné straně a s jeho důvěrníkem na druhé straně je ze strany experta zacházeno odlišně. Expert – lékař postupně vytlačuje důvěrníka a z normálního jedince vzniká vyšetřovaný a ošetřovaný pacient, důvěrník ze vztahu mizí, nastává pacientská fáze pacientovy kariéry.\n\nV procesu kariéry pacienta zařazeného do totální instituce podle Goffmana nejde o dozor nad pacientem, ale o změnu jeho identity – čím více vzdoruje, tím více je zařazován do skupinových terapií či podrobován dalším procedurám. Postupně musí přiznat, že nezvládá život v normální společnosti, ale že musí mít zvláštní péči. Jak postupuje změna identity, dochází k postupné redefinici celého životního příběhu (například záchvaty vzteku v dětství jsou vysvětlovány ve vztahu k současné „divnosti“) a jakmile jedinec vnímá nikoli jen současnost, ale celý svůj dosavadní život jako související s pacientstvím, je přeměna jedince v pacienta dokončena. Pokud nějaká okolnost není v souladu s novou identitou (například když měl v dětství dobré známky), je novému pacientovi/vězni/chovanci tato okolnost do nové identity zasazena a lékařem/dozorcem/personálem vysvětlena. S tím, jak ze vztahu k dříve normálnímu člověku odchází důvěrník, odchází i původní identita.\n\nO způsobech průběhu „kariéry pacienta“ nebo také „morální kariéry“ mluví Goffman také ve své knize \"Stigma\". \n\nPřestože explicitně se k totálním institucím vyjadřuje jako první Goffman, není jediným autorem, který se tematikou chovanců, nápravných či léčebných zařízení, trestání a odstrašování zabýval. Vzniku trestání jako sociální instituce, jeho formám a závislosti na stavu společnosti a její poptávce po lidské práci se již v roce 1939 věnovali němečtí marxisté Georg Rusche a Otto Kirchheimer. První velkou studií vězeňství provedl sociolog Donald Clemmer, který popsal proces „prisonizace“, podobný Goffmanově umrtvení. Michel Foucault se v podobné době jako Goffman zabývá tematikou zařízení pro duševně choré a věznic, ve svém díle \"Surveiller et punir\" (1975) diskutuje mimo jiné kontrolu duší a těl občanů moderní západní společnosti a nápravný účel trestání (Magill 1995, str. 1039). Věnuje se zde např. i \"Panoptikonu\" Jeremyho Benthama, který může být považován za ideální případ Goffmanovy totální instituce. Mezi další významné autory, věnující se tematice totálních institucí, se řadí teoretici interpretativní sociologie a teorie nálepkování (např. Howard Becker) či etnometodologie (např. Harold Garfinkel). Ze současných českých autorů se institucím v obecnější rovině věnuje např. Jiří Kabele.\n\nU dalších autorů se lze setkat se snahami o použití konceptu totální instituce, jež se ale značně vzdaluje jeho definici – např. slum, kolonialismus či etnicitu není možné považovat za totální instituci v Goffmanově pojetí.\n\nTotální instituce, jak je ve své práci pojímal Goffman, existovaly v sociálním vakuu, bez sociálního konfliktu a bez vztahu k aktuální ideologii nebo dogmatu. Nezabýval se historickým vývojem totálních institucí Západu během přechodu k modernitě, jako to učinil Michel Foucault. Goffman se nevěnoval otázce politické ideologie a moci v širší společnosti, v níž byly konkrétní totální instituce umístěny. Nacistické koncentrační tábory jsou příkladem toho, jak totalitní režimy zneužívaly totálních institucí k útlaku, rasové očistě a zločinům proti lidskosti. Platnost konceptu je také možné podmínit geograficky, např. v prostředí Indie, kde pracovní a soukromý život často spadají pod jedinou autoritu velké rodiny, případně pro život v Ášramu s jeho jasnými pravidly a vymezeností vůči okolnímu světu a přesto s určitou podobou rodinným vztahům může působit matoucím dojmem. Dále byla Goffmanovi vytýkána také nejednoznačnost základních pojmů a definic, vedoucí ke snaze aplikovat koncept totálních institucí na situace, na něž aplikovat nejde. V neposlední řadě byla také hledána a nacházena schopnost aktivního aktérství v situacích, kde Goffmanův model předpokládá naprostou bezmoc a podřízenost, z čehož je možné vyvozovat, že totální instituce nemusí být nutně zcela represivní, ale umožňuje existenci jak pasivní tak aktivní rekonstrukce vlastního já.\n\n\n"}
{"id": "830665", "url": "https://cs.wikipedia.org/wiki?curid=830665", "title": "Žlutokap jižní", "text": "Žlutokap jižní\n\nŽlutokap jižní (\"Xanthorrhoea australis\"), je xerofyt stromového habitu, nejvíce rozšířený druh rodu žlutokap který je svým výskytem omezen na australský světadíl. Protože starší rostlina má holý kmen a jen na vrcholu trs trávovitých listů, je často celý rod nazýván \"trávový strom\" (\"Grass Tree\").\n\nPůvodní areál výskytu se nachází na jihovýchodě Austrálie, ve státech Jižní Austrálie, Victoria a Nový Jižní Wales. Vyrůstá tam rozptýleně od mořského pobřeží až po nadmořskou výšku 1200 m jako podrost neopadavých tvrdolistých lesů, nemůže však růst v trvalém stínu. Postačují mu chudé písčité půdy nebo skalnaté svahy s malou vrstvou zeminy, vyžaduje ale nejméně 250 mm průměrných ročních srážek.\n\nTyto oblasti jsou často postihovány požáry, které pro žlutokap jižní obvykle nebývají fatální. Oheň sice spálí listy, ožehne kmen a případně i poškodí jeho vrchol, na druhé straně ale stimuluje růst nového olistění, bohaté kvetení a tím i množství semen; někdy způsobí rozdvojení poškozeného kmene. Je to dlouhověká rostlina a předpokládá se, že se dožívá 300 let.\n\nVytrvalá stálezelená rostlina s chocholem listů na vrcholku kmene. Kmen, který je u starších rostlin v důsledku poškození vrcholku často větvený, může dorůst do výšky až 3 m. Kůra kmene je silná, drsná, nese stopy po opadaných spodních listech které na něm vyrůstaly v husté spirále, u starších jedinců zkorkovatělá a mnohdy zčernalá následkem požáru. Rostlina roste velmi zvolna, za rok jen 1 max. 3 cm a vlastní kmínek se začíná nad terénem rýsovat až po mnoha rocích. V prvých létech zárodek kmene roste směrem dolů, asi 15 cm hluboko, kde se vytváří plytký kořenový systém který ani později neproniká o mnoho hlouběji. Kmen slouží i jako zásobárna živin.\n\nŽivé modrošedé až šedozelené, úzce čárkovité, kožovité listy s voskovitým povlakem jsou nahloučeny v husté spirále jen na vrcholku kmene, na jejich bázi jsou žlázy vylučující silně aromatickou pryskyřici. Bývají dlouhé 15 až 30 cm a na průřezu jsou čtvercovité až kosočvercovité o stranách nejvíce 3 × 2 mm; u báze jsou nejširší. Mladé listy vyrůstají vzpřímeně vzhůru, postupně se ohýbají a starší visí kolem kmene dolů. V zastíněných místech je životnost listů asi 3 roky, na plném slunci 2. Nové listy přirůstají kontinuálně, avšak nestejnou rychlostí. Pokud dojde k odstranění všech listů vyraší průměrně v prvém roce dva listy denně, po dvou létech jen jeden denně a po třech létech méně než jeden. Délka narostlých listů závisí i na teplotě, nejvyšší je při průměrné denní teplotě 20 °C. Než suché listy opadnou tvoří hustou, žlutou, dolu visící kštici.\n\nZ vrcholu kmene nebo jeho rozvětvených části vyrůstá stvol asi 0,5 m dlouhý a 3 cm tlustý a z něj roste nápadné válcovité květenství (klas). Pevná osa květenství se prodlužuje průměrnou rychlostí 4 cm za den do délky 1,1 až 1,8 m maximálně až 2,5 m a bývá tlustá 5 až 8 cm. Na hnědém vřetenu květenství vyrůstají drobné bílé až krémové, silně vonící květy. Běžně se květy objevují jen řídce, ale po překonaném požáru je rostlina stimulována a tehdy bývá celá osa květy hustě porostlá a rostlina může vytvořit až tisíc semen. Vnější okvětní lístky jsou úzce trojúhelníkovité s dlouhým zobákem a lysé, vnitřní jsou mírně ohnuté nazpět a na vrcholcích jsou krátce chlupaté. V malém přisedlém květu obklopeném tuhými listeny je šest dlouhých tyčinek s prašníky.\n\nVykvétají od července do prosince, ne však nutně každoročně. Množství nektaru v květech přitahuje širokou škálu opylovačů, hmyz, ptáky i drobné savce. Plodem jsou pukající tobolky s několika černými semeny. Semen může být až 7, v průměru však tobolky obsahují jen po 2.\n\nRostliny jsou velmi citlivé na plíseň (\"Phytophthora cinnamomi\") která často vyhubí žlutokap jižní v celé oblastí. I zde občas pomáhá oheň který tuto nákazu často zlikviduje do hloubky 20 cm. Škodí také okolní pastva zvířat která většinou vlastní rostlině přímo neubližují, ale intenzivním sešlapáváním narušují plytký kořenový systém.\n\nŽlutokap jižní, shodně jako ostatní druhy rodu, se rozmnožuje výhradně semeny. Tvorba semen je, stejně jako u mnoha dalších rostlin pocházejících z oblastí s častými požáry, iniciována ohněm, podílí se na tom pravděpodobně plyny vznikající při hoření. Některé rostliny bez stimulace ohněm vůbec nevykvétají, proto se u semenných rostlin zakládají ohně uměle.\n\nVyseté osivo vyklíčí v rozmezí od 21 dnů do jednoho roku. Sazenice rostou velmi pomalu a vyžadují kvalitní lehkou nebo střední půdu s dobrým odvodnění a slunné stanoviště. Trvá však hodně let než rostliny vytvoří kmínek a jsou prodejné.\n\nV minulosti poskytoval domorodým obyvatelům nemalé služby. Usušené osy květenství se používaly jako oštěpy a k rozdělávání ohně třením. Pryskyřice z báze listů, po ztvrdnutí velice pevná, sloužila k lepení kamenných hrotů na oštěpy. Dřeň kmene obsahující přes 40 % sacharidů jedli syrovou nebo praženou. Vyvařováním květenství získávali sladký nektar z květů, vítané zpestření chudého jídelníčku.\n\nV současnosti je žlutokap jižní velmi populární v zahradnictví a vysazuje se do volné přírody jako krajinotvorná rostlina a je žádaný do parků a okrasných zahrad. Je velká poptávka po rostlinách rostoucích v květináčích a kontejnerech, velmi nesnadno se přesazuje a i při malém poničení kořenů časem usychá. Jeho nepřijmutí po přesazení na nové stanoviště se zjistí až za delší dobu, až tři roky je schopen vyžít ze svých zásob uložených v kmeni.\n\n"}
{"id": "830666", "url": "https://cs.wikipedia.org/wiki?curid=830666", "title": "Superpohár UEFA 2012", "text": "Superpohár UEFA 2012\n\nSuperpohár UEFA 2012 byl 37. ročník jednozápasové soutěže zvané Superpohár UEFA, pořádané Evropskou fotbalovou asociací UEFA. Zápas se odehrál 31. srpna 2012 na stadionu Stade Louis II. v knížectví Monako. V zápase se každoročně utkává vítěz Ligy mistrů s vítězem Evropské ligy. Účastníky byli vítěz Ligy mistrů UEFA 2011/12 - anglická Chelsea a vítěz Evropské ligy UEFA 2011/12 - španělské Atlético Madrid.\n\nSamotný zápas vyhrál držitel titulu z Evropské ligy - Atlético Madrid, které zvítězilo 1-4. Svým hattrickem se blýskl kolumbijský útočník Radamel Falcao a další branku vítězů přidal Miranda. Atlético Madrid získalo již své 2. prvenství v této soutěži, poprvé se tak stalo v ročníku 2010.\n\nSuperpohár UEFA 2012 se hrál na stadionu Stade Louis II. v Monaku. Stadion má kapacitu 18 523 diváků a byl otevřen v roce 1939 aby v roce 1985 prošel rekonstrukcí.\nSuperpohár se na tomto stadionu hrál nepřetržitě od roku 1998, letošní ročník je byl poslední který se odehrál právě v Monaku. Od příštího ročníku se pořadatelské země budou střídat. V roce 2013 se bude hrát v pražské Eden Aréně.\n\n\n"}
{"id": "830667", "url": "https://cs.wikipedia.org/wiki?curid=830667", "title": "Seznam kulturních památek v Brně-Kníničkách", "text": "Seznam kulturních památek v Brně-Kníničkách\n\n"}
{"id": "830668", "url": "https://cs.wikipedia.org/wiki?curid=830668", "title": "Saxegothaea conspicua", "text": "Saxegothaea conspicua\n\nSaxegothaea conspicua je jehličnatý strom z čeledě nohoplodovitých rostoucí\nv Jižní Americe, jediný druh monotypického rodu Saxegothaea.\n\nVe volné přírodě vyrůstá pouze v Patagonii, hlavně v chilských regionech Maule, Bío-Bío, Araucanía, Los Lagos a Aysén, přibližně od 35° po 46° jižní zeměpisné šířky s přesahy za hranici do Argentiny. Vyskytuje se v Andách v nadmořské výšce od 700 do 2000 m. n. m. ve vlhkých oblastech s častými dešťovými srážkami kde netrvá období sucha déle než měsíc. Dospělý strom toleruje občasné nízké teploty (-20 °C) i pár týdnů trvající sněhovou pokrývku.\n\nTato jednodomá pomalu rostoucí dřevina je strom dorůstající do výše 25 m s kmenem o výčetní loušťce až 1 m. Šedě hnědá až purpurově hnědá, tlustá, podélně rýhovaná kůra je velmi drsná a její zkorkovatělé části se odlupují, objevuje se pak světlý podklad. V přeslenech po 3 nebo 4 vyrůstají široce rozložité větve s převislými špičkami. Čárkovité až čárkovitě kopinaté, u báze zúžené v krátký řapík a na konci ostře špičaté listy vyrůstají na dlouhých výhonech ve šroubovici a na postranních ve dvou řadách. Jsou dlouhé od 15 po 25 mm a široké 2 až 3 mm, kožovité a tvrdé. Svrchu mají barvu tmavozelenou a zespod jsou dva modravě bílé pruhy oddělené výrazně zeleným středním žebrem.\n\nVálcovité hnědé samčí šištice asi 5 mm dlouhé, vyrůstající na špičkách krátkých výhonků v úžlabí listů, produkují četná pylová zrna s dvěma vzduchovými vaky. Téměř kulovité samičí šištice mají v průměru 1 až 1,5 cm a objevují se koncích větviček na stopkách dlouhých 1 cm, jejich střechovitě uspořádané listeny jsou se širokou bází a špičatými konci. V šišce po opylení dozrává 6 až 12 mírně vejčitých, hnědých semen o průměru 3 mm s tvrdým osemením.\n\nDřevo těchto jihoamerických endemitů je velice kvalitní a v minulosti se často využívalo v truhlářství, převážně pro výrobu nábytku. V poslední době se jeho těžba snižuje, neboť početní stavy \"Saxegothea conspicua\" rapidně klesají a dřevo se stává vzácné. Podle IUCN je tato dřevina řazena mezi téměř ohrožené druhy (NT).\n"}
{"id": "830671", "url": "https://cs.wikipedia.org/wiki?curid=830671", "title": "Domenico Calcagno", "text": "Domenico Calcagno\n\nDomenico kardinál Calcagno (3. února 1943, Tramontana) je italský římskokatolický kněz, emeritní předseda Správy majetku Apoštolského stolce, kardinál.\n\nKněžské svěcení přijal 29. června 1967, světitelem byl kardinál Giuseppe Siri. Dne 25. ledna 2002 ho papež Jan Pavel II. jmenoval ordinářem diecéze Savona-Noli. Biskupské svěcení se uskutečnilo 9. března téhož roku, světitelem se stal kardinál Dionigi Tettamanzi. 7. července 2007 ho papež Benedikt XVI. jmenoval sekretářem Správy majetku Apoštolského stolce. Přesně o čtyři roky později - 7. července 2011 - se stal předsedou této součásti římské kurie, když se stal nástupcem kardinála Nicory. 6. ledna 2012 bylo ohlášeno jeho jmenování kardinálem, které oficiálně uskutečnil papež Benedikt XVI. na konzistoři 18. února 2012. Tehdy mu byla přidělena titulární římská diakonie Zvěstování Panny Marie na Via Ardeatina.. Na funkci předsedy Správy majetku Apoštolského stolce rezignoval z důvodu dosaženého věkového limitu, papež František jeho rezignaci přijal 26. června 2018 a jmenoval jeho nástupcem Nunzia Galantina\n\n\n"}
{"id": "830673", "url": "https://cs.wikipedia.org/wiki?curid=830673", "title": "Renato Kelić", "text": "Renato Kelić\n\nRenato Kelić (* 31. března 1991, Vinkovci, Jugoslávie) je chorvatský fotbalový obránce, který v současné době působí v maďarském klubu Puskás Akadémia. Působil i v chorvatských mládežnických reprezentačních výběrech.\n\nOdchovanec chorvatského týmu HNK Cibalia začal svoji kariéru v 6 letech.\n\nV roce 2008 podepsal kontrakt s FC Slovan Liberec. Zde se propracoval až do A-mužstva. Debutoval 2. srpna 2009 proti domácímu týmu FK Mladá Boleslav (prohra Liberce 1:4). V sezoně 2011/12 Gambrinus ligy vybojoval s Libercem ligový titul.\n\nV domácím zápase předkola play-off Evropské ligy 2012/13 23. srpna 2012 nastoupil v základní sestavě do utkání proti ukrajinskému týmu Dněpr Dněpropetrovsk, které skončilo remízou 2:2. Odvetu 30. srpna na Ukrajině Slovan prohrál 2:4 a do skupinové fáze Evropské ligy se nekvalifikoval. Renato absolvoval kompletní zápas, dostal žlutou kartu a vstřelil jeden ze dvou libereckých gólů.\n\nS Libercem si zahrál ve skupinové fázi Evropské ligy 2013/14 (kde se tým střetl se španělskou Sevillou, německým Freiburgem a portugalským Estorilem).\n\nPodle italského serveru \"Calciomercato.it\" a chorvatského serveru \"Dnevnik.hr\" přestoupil do klubu Padova Calcio hrajícího Serii B, kde podepsal smlouvu do 30. června 2016. Dne 19. ledna 2014 tento přestup potvrdilo na svých internetových stránkách i vedení Slovanu Liberec.\n\n"}
{"id": "830675", "url": "https://cs.wikipedia.org/wiki?curid=830675", "title": "Miloš Karišik", "text": "Miloš Karišik\n\nMiloš Karišik (srbskou cyrilicí Mилoш Kapишик, * 7. říjen 1988, Novo Selo, SFR Jugoslávie) je srbský fotbalový obránce a bývalý mládežnický reprezentant, od léta 2017 hráč klubu FK Javor Ivanjica. Mimo Srbsko působil na klubové úrovni v České republice v FC Slovan Liberec.\n\nKarišik začal svoji kariéru v týmu FK Partizan. V roce se upsal mužstvu FK Teleoptik, kde za pět let stihl nastřádat celkem 129 startů. V zimě 2011 se ale rozhodl pro změnu a přestoupil do jiného srbského celku FK Smederevo.\n\nV létě 2011 přišel na hostování do českého klubu FC Slovan Liberec, kam následně po půl roce přestoupil.\n\nV české nejvyšší lize debutoval 6. srpna 2011 proti Slavii Praha (výhra 2:1).\nNastoupil v utkání předkola play-off (resp. 4. předkolo) Evropské ligy 2012/13 proti ukrajinskému týmu Dněpr Dněpropetrovsk. 23. srpna 2012 remizoval Liberec doma 2:2, v odvetě 30. srpna na Ukrajině prohrál 2:4 a do skupinové fáze Evropské ligy se nekvalifikoval. Miloš zasáhl jako střídající hráč do druhého střetnutí, šel na hřiště ve 27. minutě.\n\nS týmem se probojoval do Evropské ligy UEFA 2013/14, kde zažil vyřazení v šestnáctifinále proti nizozemskému AZ Alkmaar. Liberec obsadil v Gambrinus lize pohárovou příčku a následující sezonu se Karišik představil v Evropské lize UEFA 2014/15. V 1. české lize se poprvé trefil 17. května 2015 (po 4 letech od příchodu do týmu) proti FC Hradec Králové, vítězným gólem přispěl k výhře 2:0 a slavil záchranu Liberce v nejvyšší lize. Se Slovanem Liberec v sezóně 2014/15 podstoupil boje o záchranu v 1. české lize, a ta se zdařila. S týmem však vybojoval triumf v českém poháru. Během svého angažmá v Liberci (do léta 2016 včetně hostování) odehrál 47 střetnutí v 1. české lize, v nichž vstřelil jednu branku.\n\nV červenci 2016 se vrátil do Srbska a posílil tamější prvoligový klub FK Javor Ivanjica.\n\n"}
{"id": "830681", "url": "https://cs.wikipedia.org/wiki?curid=830681", "title": "Prodaná nevěsta (film, 1913)", "text": "Prodaná nevěsta (film, 1913)\n\nProdaná nevěsta je česká komedie z roku 1913 režiséra Maxe Urbana. Filmový materiál je považován za ztracený.\n\nŠlo vlastně o záznam několika scén ze stejnojmenné opery Bedřicha Smetany. Scény byly ztvárněny souborem Národního divadla a sólistů v přírodním divadle v pražské Šárce 16. května 1913.\n"}
{"id": "830683", "url": "https://cs.wikipedia.org/wiki?curid=830683", "title": "Seznam kulturních památek v Brně-Jundrově", "text": "Seznam kulturních památek v Brně-Jundrově\n\n\n"}
{"id": "830689", "url": "https://cs.wikipedia.org/wiki?curid=830689", "title": "Krásná Saskia", "text": "Krásná Saskia\n\nKrásná Saskia (v německém originále ) je opereta ve třech dějstvích českého skladatele Oskara Nedbala, jejíž libreto napsali vídeňští libretisté Alfred Maria Willner (1859–1929) a Heinz Reichert (1877–1940). Premiéru měla 16. listopadu 1917 ve vídeňském divadle Carltheater, v českých zemích ji poprvé uvedla Východočeská divadelní společnost 12. července 1918 v divadle v Českých Budějovicích.\n\n\"Krásnou Saskii\" Nedbal zkomponoval v posledních letech svého pobytu ve Vídni, ke konci první světové války. Text mu dodali velmi osvědčení libretisté – Alfred Maria Willner a Heinz Reichert napsali řadu úspěšných operet například pro Franze Lehára nebo Leo Falla. Není však příliš povedené, sleduje veškeré dobové konvence vídeňské operety, přitom mu však chybí především přirozená komika. Nizozemsko-švýcarské prostředí bylo voleno záměrně (obě země byly ve válce neutrální), ani ono, ani šablonovitá zápletka však Nedbala příliš neinspirovaly. Byla psána pro Carltheater, který o pět let dříve premiéroval Nedbalovu nejslavnější operetu, Polskou krev.\n\n\"Krásná Saskia\" byla při premiéře značně úspěšná (do roku 1921 celkem německojayčných 95 představení), nadšení však brzy vyprchalo, kvůli slabému libretu i kvůli nepříznivé společenské a politické situaci. Česky ji uvedla nejprve Východočeská divadelní společnost Bedřicha Jeřábka střídající působiště, premiéra proběhla patrně v Českých Budějovicích. Hrála se znovu až roku 1924 v plzeňském divadle a pak jen zřídka. Malou renesanci získala až v překladu a textovém přepracování od Jaroslava Janovského: uvedlo ji Divadlo na Fidlovačce roku 1956, o rok později opereta Státního divadla Ostrava a roku 1965 v překladu Karla Melichara Skoumala Krušnohorské divadlo Teplice.\n\n\"Krásná Saskia\" je nejvíce z Nedbalových operet postavena na typických vídeňských valčících, které se také staly nejpopulárnějšími čísly. Hudebně zdařilejší je například pochod umělců z 1. jednání, Jako u všech operet Nedbala charakterizuje náladová, místy vynalézavá a v každém případě řemeslně dokonalá instrumentace.\n\nKlavírní výtah operety vyšel roku 1917 ve vídeňském nakladatelství Eibenschütz a Berté.\n\nBohémský večírek v Rotterdamu. Holandská malíř Adrian van Rudder slaví úspěch se svým nejnovějším obrazem, portrétem nazvaným „Vdova“. Modelem mu k němu stála jmenovkyně Rembrandtovy múzy, krásná Saskia, která se přitom do malíře zamilovala. I on ve sličné dívce našel zalíbení, ale nyní se chce věnovat především svému uměleckému poslání. I když na něj Saskia naléhá a připomíná mu krásné společně strávené chvíle, Adrian se rozhoduje odejít hledat slávu v cizině, byť to znamená opustit Saskii. Ta jej zklamaně nechá jít a sama využívá příležitosti, která se jí nabízí. Řediteli varieté se totiž zalíbil její hlas, který ve spojení s tváří a postavou slibuje úspěch, zvláště využije-li se propagační slogan „svobodná vdova“. Saskii zláká představa slávy a kariéry stejně jako Adriana.\nVedle uměleckých úspěchů přinesla Saskii její kariéra především řadu mohovitých ctitelů. Operetní diva se na veřejnosti vydává za vdovu. Stále má u sebe Adrianovu fotografii, o níž však tvrdí, že zobrazuje jejího tragicky zesnulého manžela, tropického badatele Zamarelliho. Nyní se v luxusním curyšském hotelu chystá k zásnubám se svým nejbohatším a nejnáruživějším (nikoli však nejchytřejším) obdivovatele, knížetem Polycarpem. Mezi hosty se však nepozorovaně vmísil i vrátivší se Adrian. Dozví se o historce, kterou Saskia vypráví, a když jsou zásnuby v nejlepším, dá se ohlásit jako badatel Zamarelli, kterému se v tropech podařilo o vlásek uniknout smrti. I kníže Polycarp galantně ustoupí tomu, koho všichni považují za Saskiina zákonitého manžela, a nechají oba hrdiny o samotě. Adrian své dávné lásce nabízí, aby své zdánlivé manželství proměnili ve skutečné, ale ta ho odmítá týmiž slovy, se kterými se s ní kdysi rozešel on.\nSaskia si uvědomuje, že její odmítnutí Adriana bylo neupřímné, vedené touhou po odplatě, a že ho stále miluje. Ani Adrian se nenechal prvním neúspěchem zviklat, a tak netrvá dlouho a oba milenci se usmíří. Jejich společnému životu již nestojí v cestě žádné překážky – což platí i o druhém, veselejším páru, Jessy a Tommymu, který celý příběh doprovázel.\n\nV archivu českého rozhlasu se vedle některých jednotlivých hudebních čísel nachází rovněž nevydaná celková nahrávka \"Krásné Saskie\" z roku 1984. Zpívají a hrají Zpívá: (Saskia) Jiřina Marková, (Adrian Ruddier, malíř) Zdeněk Matouš, (Petr Brissac, Ruddierův přítel) Karel Gult, (Tommy Dix) Vratislav Kadlec, (Jessie, nevlastní sestřenice Tommy Dixe) Radka Kuchařová, (kníže Hyppolit Boroczinski) Jiří Koutný, (Harvenshoot, ředitel divadla) Jan Sedliský, (Gerrit) Libor Žídek, (Goes) Miro Grisa, (Stevens) Josef Oplt, (Antje, přítelkyně Saskii) Hana Talpová, (markýz de Marignac) Václav Eremiáš, (sluha) Miloš Zavřel, (novinář) Zdeněk Švinger. Pěvecký sbor Čs. rozhlasu v Praze a Činoherní sbor řídí Milan Malý, Operetní studiový orchestr řídí Miroslav Homolka.\n\nNa CD (Radioservis, 2013, spolu s operetou \"Polská krev\") byla vydána nahrávka Československého rozhlasu z roku 1954 provázející obsahem \"Krásné Saskie\" a obsahující osm hudebních čísel. Zpívají (Saskia) Magda Špaková, (Adrian) Jára Pospíšil, (Tommy) Zdeněk Jankovský, (Jessy) Vlasta Mlejnková, (Polycarp) Jan Soumar, vypráví Ludmila Stambolieva. Symfonický orchestr hlavního města Prahy FOK řídí Vlastislav Antonín Viplar.\n"}
{"id": "830690", "url": "https://cs.wikipedia.org/wiki?curid=830690", "title": "Seznam kulturních památek v Brně-Kohoutovicích", "text": "Seznam kulturních památek v Brně-Kohoutovicích\n\n\n"}
{"id": "830691", "url": "https://cs.wikipedia.org/wiki?curid=830691", "title": "Artem Butenin", "text": "Artem Butenin\n\nArtem Oleksijovyč Butenin (ukrajinsky Артем Олексійович Бутенін, * 3. říjen 1989 v Kyjevě) je ukrajinský profesionální obránce, který v současné době působí v FK Dynamo Kyjev.\n\nArtem Butenin začal svoji kariéru v rodném FK Dynamo Kyjev, odkud zamířil do rezervního týmu FK Dynamo Kyjev B. Zde odehrál 4 sezony, načež na následující dvě byl poslán hostovat do týmu FK Volyn Luck. V létě 2012 odešel na další hostování tentokrát do českého klubu FC Slovan Liberec. Po půl roce se vrátil zpět do Kyjeva.\n\n"}
{"id": "830692", "url": "https://cs.wikipedia.org/wiki?curid=830692", "title": "Superpohár UEFA 2010", "text": "Superpohár UEFA 2010\n\nSuperpohár UEFA 2010 byl 35. ročník jednozápasové soutěže zvané Superpohár UEFA, pořádané Evropskou fotbalovou asociací UEFA. Zápas se odehrál 27. srpna 2010 na stadionu Stade Louis II. v knížectví Monako. V zápase se každoročně utkává vítěz Ligy mistrů s vítězem Evropské ligy. Účastníky byli vítěz Ligy mistrů UEFA 2009/10 - italský Inter Milán a vítěz Evropské ligy UEFA 2009/10 - španělské Atlético Madrid. V celku španělského celku nastoupil i český obránce Tomáš Ujfaluši, který se tak stal historicky třetím Čechem, který Superpohár UEFA dokázal vyhrát.\n\nSamotný zápas vyhrál držitel titulu z Evropské ligy - Atlético Madrid, které zvítězilo 0:2. O vítězství svými góly rozhodli José Antonio Reyes a Sergio Agüero. Atlético Madrid získalo svůj první titul v této soutěži.\n\nSuperpohár UEFA 2010 se hrál na stadionu Stade Louis II. v Monaku. Stadion má kapacitu 18 523 diváků a byl otevřen v roce 1939 aby v roce 1985 prošel rekonstrukcí. Superpohár se na tomto stadionu hrál nepřetržitě od roku 1998 a hrál se až do ročníku 2012.\n\n"}
{"id": "830693", "url": "https://cs.wikipedia.org/wiki?curid=830693", "title": "Seznam kulturních památek v Brně-Židenicích", "text": "Seznam kulturních památek v Brně-Židenicích\n\n\n"}
{"id": "830694", "url": "https://cs.wikipedia.org/wiki?curid=830694", "title": "Martin Tóth", "text": "Martin Tóth\n\nMartin Tóth (* 13. říjen 1986, Nitra) je slovenský fotbalový obránce. Mimo Slovensko působil na klubové úrovni v České republice.\n\nMartin Tóth začal svoji kariéru v rodné FC Nitra. Zde prošel všemi mládežnickými kategoriemi a od roku 2005 byl členem základní jedenáctky svého mužstva. Ve slovenském klubu nakonec odehrál celkem 155 utkání a vstřelil 3 branky. V létě 2012 se ale rozhodl pro změnu a po sedmi letech opustil tým a zamířil do českého klubu FC Slovan Liberec, kde byl úspěšně testován. Za Liberec odehrál v sezóně 2012/13 pouze 4 ligové zápasy, branku nevstřelil. Důvodem bylo mj. zranění, které ho limitovalo v jarní části sezóny.\n\n30. června 2013 mu v Liberci skončila smlouva a hráč odešel zpět na Slovensko do FC Spartak Trnava, kde podepsal dvouletý kontrakt. S Trnavou se představil v Evropské lize UEFA 2014/15. Po sezóně 2015/16 klub oficiálně opustil ale nakonec v Trnavě zůstal a v sezóně 2017/2018 získal po 45 letech titul s trnavským Spartakem.\n\nTóth je bývalý slovenský reprezentant v kategorii do 21 let.\n\n"}
{"id": "830695", "url": "https://cs.wikipedia.org/wiki?curid=830695", "title": "Serhij Ljulka", "text": "Serhij Ljulka\n\nSerhij Mykolajovyč Ljulka (ukrajinsky Сергій Миколайович Люлька; * 22. říjen 1990, Kyjev) je ukrajinský fotbalový obránce, hráč klubu FK Černomorec Oděsa.\n\nOdchovanec ukrajinského FK Dynamo Kyjev, kde se propracoval až do A-týmu, zde se však neprosadil a působil poté v rezervních týmech FK Dynamo Kyjev C a FK Dynamo Kyjev B.\n\nV létě 2012 odešel na hostování do FC Slovan Liberec. Nastoupil v dvojutkání předkola play-off Evropské ligy 2012/13 proti ukrajinskému týmu Dněpr Dněpropetrovsk. 23. srpna 2012 remizoval Liberec doma 2:2, v odvetě 30. srpna na Ukrajině prohrál 2:4 a do skupinové fáze Evropské ligy se nekvalifikoval. Serhij dostal ve druhém utkání žlutou kartu. V Gambrinus lize debutoval 28. července 2012 proti domácímu týmu 1. FK Příbram (výhra Liberce 4:0).\nPo půlroce se vrátil zpět do Kyjeva.\n\nPoté hostoval v FK Hoverla Užhorod. V lednu 2015 byl na testech ve Spartě Praha, ale angažmá nezískal. V lednu 2016 přestoupil z Dynama Kyjev do Slovanu Liberec, kde v minulosti hostoval.\n\nV červenci 2016 se vrátil na Ukrajinu a podepsal smlouvu s týmem FK Černomorec Oděsa.\n\n"}
{"id": "830698", "url": "https://cs.wikipedia.org/wiki?curid=830698", "title": "Superpohár UEFA 2009", "text": "Superpohár UEFA 2009\n\nSuperpohár UEFA 2009 byl 34. ročník jednozápasové soutěže zvané Superpohár UEFA, pořádané Evropskou fotbalovou asociací UEFA. Zápas se odehrál 28. srpna 2009 na stadionu Stade Louis II. v knížectví Monako. V zápase se každoročně utkává vítěz Ligy mistrů s vítězem Evropské ligy. Účastníky byli vítěz Ligy mistrů UEFA 2008/09 - španělská FC Barcelona a vítěz tehdejšího Poháru UEFA 2008/09 - Ukrajinský Šachtar Doněck. V celku Ukrajinského celku nastoupil i český záložník Tomáš Hübschman.\n\nSamotný zápas se odehrál v režii držitele titulu z Ligy mistrů FC Barcelona, který zvítězil 1-0. Svým gólem z prodloužní rozhodl o výsledku Pedro Rodríguez. FC Barcelona získala již své 3. prvenství v této soutěži.\n\nSuperpohár UEFA 2009 se hrál na stadionu Stade Louis II. v Monaku. Stadion má kapacitu 18 523 diváků a byl otevřen v roce 1939 aby v roce 1985 prošel rekonstrukcí. Superpohár se na tomto stadionu hrál nepřetržitě od roku 1998 a hrál se až do ročníku 2012.\n\n\n"}
{"id": "830700", "url": "https://cs.wikipedia.org/wiki?curid=830700", "title": "Řecko na zimních olympijských hrách", "text": "Řecko na zimních olympijských hrách\n\nŘecko na zimních olympijských hrách startuje od roku 1936. Toto je přehled účastí, medailového zisku a vlajkonošů na dané sportovní události.\n"}
{"id": "830701", "url": "https://cs.wikipedia.org/wiki?curid=830701", "title": "Dmitrij Kalinin", "text": "Dmitrij Kalinin\n\nDmitrij Kalinin (* 22. července 1980, Čeljabinsk, Rusko) je ruský hokejový obránce, který v současnosti hraje za tým Traktor Čeljabinsk v KHL.\n\nDmitrij Kalinin měří 191 centimetrů a váží 93 kilogramů. Střílí levou rukou. Kalinin byl draftován Buffalem v úvodním draftu NHL roku 1998 už v prvním kole jako 18. v celkovém pořadí. V létě 2008 jako volný hráč podepsal smlouvu s týmem zámořské NHL New York Rangers, odkud přestoupil do Phoenix Coyotes.\n\n"}
{"id": "830707", "url": "https://cs.wikipedia.org/wiki?curid=830707", "title": "Dánsko na letních olympijských hrách", "text": "Dánsko na letních olympijských hrách\n\nDánsko na letních olympijských hrách startuje od roku 1896. Toto je přehled účastí, medailového zisku a vlajkonošů na dané sportovní události.\n"}
{"id": "830733", "url": "https://cs.wikipedia.org/wiki?curid=830733", "title": "Dánsko na zimních olympijských hrách", "text": "Dánsko na zimních olympijských hrách\n\nDánsko na zimních olympijských hrách startuje od roku 1948. Toto je přehled účastí, medailového zisku a vlajkonošů na dané sportovní události.\n"}
{"id": "830736", "url": "https://cs.wikipedia.org/wiki?curid=830736", "title": "Jaroslav Vaněk (policista)", "text": "Jaroslav Vaněk (policista)\n\nJaroslav Vaněk (* 1963) je český policista, k srpnu 2012 náměstek krajského ředitele policie Zlínského kraje pro vnější službu (statutární náměstek). V září 2011 tehdejší policejní prezident Petr Lessy nařkl jeho společně s Bedřichem Koutným z napojení na organizovaný zločin. Jaroslav Vaněk i Bedřich Koutný Lessyho tvrzení odmítli a podali na něj trestní oznámení pro pomluvu.\n"}
{"id": "830741", "url": "https://cs.wikipedia.org/wiki?curid=830741", "title": "Buquoyský palác (Staré Město)", "text": "Buquoyský palác (Staré Město)\n\nBuquoyský palác je klasicistní dům s adresami Celetná 562/20 a Ovocný trh 562/7 na Starém Městě v Praze 1. Je památkově chráněn v rámci komplexu Karolina.\n\nV místě dnešního paláce stával rozsáhlý dům již z období gotiky. Ten byl později renesančně a barokně přestavěn. Roku 1773 provedl architekt Antonín Prachner na zakázku majitelky hraběnky M. Buquoyové úpravu průčelí domu do dnešní klasicistní podoby.\n\nOd roku 1762 je majitelem paláce Univerzita Karlova, a byli zde ubytováni profesoři právnické a lékařské fakulty. Od roku 1882 v paláci krátce sídlila také Královská česká společnost nauk (předchůdce dnešní Akademie věd ČR).\n\nDochovalo se původní gotické sklepení paláce. Místnosti v přízemí a hodnotný trámový strop v jedné z místností ve druhém patře jsou z období renesance. Také vstupní portál je pozdně renesanční.\n\nV letech 1965–71 proběhly necitlivé úpravy pro potřeby univerzity.\n\n"}
{"id": "830742", "url": "https://cs.wikipedia.org/wiki?curid=830742", "title": "Jean-Marc Ayrault", "text": "Jean-Marc Ayrault\n\nJean-Marc Ayrault (* 25. leden 1950, Maulévrier) je francouzský politik, předseda vlády ve funkci od 16. května 2012 do 1. dubna 2014. Dne 31. března 2014 podal demisi, a vyvodil tak osobní zodpovědnost za porážku socialistů v obecních volbách. Ve funkci jej nahradil ministr vnitra Manuel Valls.\n\nNavštěvoval soukromou katolickou základní školu u sv. Josefa (école primaire catholique Saint-Joseph) v Maulévrier, poté v letech 1961-1968 Lycée Colbert. Později studoval němčinu na Univerzitě Nantes. V letech 1969-1970 strávil semestr na univerzitě ve Würzburgu v Bavorsku. Promoval v němčině v roce 1971 a v roce 1972 získal diplom absolventa pedagogiky.\n\nOd roku 1973, kdy byl zvolen do Národního shromáždění, působil až do roku 1986 jako učitel německého jazyka.\n\nV letech 1989-2012 byl starostou města Nantes. Vedl také francouzskou socialistickou stranu v Národním shromáždění v letech 1997-2012. Od 16. května 2012 do 1. dubna 2014 byl premiérem Francie.\n\nJean-Marc Ayrault je ženatý, s manželkou Brigitte má dvě děti.\n\n\n"}
{"id": "830743", "url": "https://cs.wikipedia.org/wiki?curid=830743", "title": "Claudia Winkleman", "text": "Claudia Winkleman\n\nClaudia Anne I. Winkleman (* 15. ledna 1972, Londýn, Spojené království) je anglická televizní moderátorka, filmová kritička, osobnost v rádiu a novinářka.\n\nWinklemanová je dcerou Eve Pollard, která pracuje v \"Sunday Express\" a Barryho Winkleman, publicisty z The Times Atlast of the World. Její rodiče se rozvedli, když jí byli 3 roky. Její matka se znovuvdala v roce 1979. Jejím nevlastním otcem se stal sir Nicholas Lloyd, editor z Daily Express. Má nevlastní sestru, z otcova druhého manželství s autorkou Cindy Black, herečku Sophii Winkleman. Má také nevlastního bratra, který je ze sourozenců nejmladší, Olivera Lloyda, z matčina druhého manželství.\nClaudia studovala školu v Hampsteadu, poté Dívčí školu města Londýn. Její alma mater je univerzita v Cambridge, kde studovala na Murray Edwards College, jejím oborem byla historie umění.\n\nJejí teta byla portrétní a novinářská fotografka Sally Soames.\n\n"}
{"id": "830744", "url": "https://cs.wikipedia.org/wiki?curid=830744", "title": "Guus", "text": "Guus\n\nGuus:\n\n"}
{"id": "830752", "url": "https://cs.wikipedia.org/wiki?curid=830752", "title": "Červíček", "text": "Červíček\n\nČervíček může být:\n\n"}
{"id": "830754", "url": "https://cs.wikipedia.org/wiki?curid=830754", "title": "Millesimovský palác (Panská)", "text": "Millesimovský palác (Panská)\n\nMillesimovský palác, též \"Lämelův palác\", \"Prager Tagblatt\" či \"U tří černých hvězd\", je jednopatrová klasicistní budova palácového typu čp. 896/II v ulici Panská č.o.8, na Novém Městě v městské části Praha 1, chráněná jako kulturní památka České republiky.\n\nNejstarší zmínka o parcele z roku 1377 připomíná zahradu domu měšťana Konráda Hausera. V 15. století byla parcela rozdělena pro pět domků, z nichž nárožní čp. 896/I vlastnil nejvyšší hofmistr krále Jiřího z Poděbrad, Jindřich z Dubé. Další domy vlastnili Kolovratové z Bezdružic, kteří také podnikli renesanční přestavbu. V letech 1570-1600 se dům nazýval \"U tří černých hvězd\" a byl majetkem Albrechta Kolovrata-Krakovského a Hynka Valdštejna na Vranově.\n\nPři švédském bombardování roku 1648 byl dům poškozen. V raně barokní podobě se palác roku 1690 dostal do majetku hraběnky Johanny Barbory Eusebie Carretto-Cavrianiové z Millesima, která jej spojila se svými sousedními domy 896b/I a 896c/I. Jako šosovní dům se zahradou zdědil dům 896a roku 1699 Barbořin starší (nevlastní) syn Jan Ignác hrabě Carretto-Cavriani di Millesimo (̹zemřel 1740), zatímco dům 896c dědil mladší (vlastní) syn Jan Bernard Carretto-Cavriani di Millesimo (zemřel 1724).\n\nOba domy byly opět poškozeny dělostřelbou, a to při obléhání Prahy pruskými vojáky roku 1757. Poté byly sjednoceny do klasicistní podoby jediného domu v majetku hraběte Adolfa z Kounic, jehož vnuk roku 1860 dům prodal Sofii von Lämel, podle níž se dům jmenoval, poté, co jej dala zásadně přestavět a přistavět vozovnu, konírnu a sklad. Autorem architektonického návrhu přestavby byl Vojtěch Ignác Ullmann.\n\nV zadní části parcely přistavěl v letech 1905 - 1906 Matěj Blecha dvoupatrovou administrativní budovu pro deník Prager Tagblatt. K této budově po roce 1929 přibyla tiskárna tiskařské firmy J. Mercy a syn.\n\nV nedalekém okolí paláce nacházejí také další zajímavosti:\n\n"}
{"id": "830759", "url": "https://cs.wikipedia.org/wiki?curid=830759", "title": "Johan Nygaardsvold", "text": "Johan Nygaardsvold\n\nJohan Nygaardsvold (6. září 1879 - 13. března 1952) byl norský sociálnědemokratický politik, představitel Norské strany práce. Deset let byl premiérem Norska, v letech 1935-1945, z toho v letech 1940-1945 v exilu. Roku 1928 byl krátce ministrem zemědělství. V letech 1934-1935 byl předsedou norského parlamentu, Stortingu. V letech 1920-1922 byl starostou města Malvik.\n\nByl druhým labouristickým premiérem v historii Norska, jeho předchůdce Christopher Hornsrud však tuto funkci zastával jen krátce roku 1928. V premiérské funkci ho zastihla okupace Norska německými vojsky. Upchl se svou vládou do Londýna, kde pak vedl až do osvobození vládu exilovou. Poválečná vyšetřovací komise konstatovala jeho vinu na nepřipravenosti norské armády na německou invazi, nežádala však žádné postihy, neboť ocenila jeho služby v exilové vládě národní jednoty. Nyggardsvold svou odpovědnost již předtím přijal a vyjádřil ji tím, že rezignoval okamžitě po skončení války (že tak učiní, oznámil roku 1942) a po válce odmítl rentu za svou exilovou činnost.\n\nMěl přezdívku \"Gubben\" (Starý muž). Jeho desetileté působení v premiérské funkci je druhý nejdelší mandát předsedy vlády v norské historii (po Einaru Gerhardsenovi).\n\n"}
{"id": "830760", "url": "https://cs.wikipedia.org/wiki?curid=830760", "title": "Francie na letních olympijských hrách", "text": "Francie na letních olympijských hrách\n\nFrancie na letních olympijských hrách startuje od roku 1896. Toto je přehled účastí, medailového zisku a vlajkonošů na dané sportovní události.\n"}
{"id": "830764", "url": "https://cs.wikipedia.org/wiki?curid=830764", "title": "Bohnice (zámek)", "text": "Bohnice (zámek)\n\nZámek Bohnice je barokní zámeček nacházející se v pražské čtvrti Bohnice, ve Starých Bohnicích naproti kostelu sv. Petra a Pavla. Jedná se o jednopatrovou budovu s mansardovou střechou a věžičkou. V rámci areálu psychiatrické léčebny je chráněn jako kulturní památka České republiky.\nJedná se o pozdně barokní zámeček z 18. století. Počátkem 19. století byla upravena fasáda, průčelí zámečku bylo upraveno v klasicistním slohu. Dnes je zámek součástí psychiatrické léčebny a je veřejnosti nepřístupný.\n\n\n"}
{"id": "830765", "url": "https://cs.wikipedia.org/wiki?curid=830765", "title": "Johann Jakob Weilenmann", "text": "Johann Jakob Weilenmann\n\nJohann Jakob Weilenmann (24. ledna 1819 St. Gallen – 8. července 1896 tamtéž) byl švýcarský alpinista a spisovatel. \n\n\n"}
{"id": "830766", "url": "https://cs.wikipedia.org/wiki?curid=830766", "title": "Odvar Nordli", "text": "Odvar Nordli\n\nOdvar Nordli (3. listopadu 1927, Tangen, Norsko - 9. ledna 2018, Oslo) byl norský sociálnědemokratický politik, představitel Norské strany práce. Pět let byl premiérem Norska, v letech 1976-1981. V letech 1971–1972 byl ministrem pro místní samosprávy. V letech 1981–1993 byl guvernérem (hejtmanem) provincie Hedmark.\n\nJeden z největších problémů, jemuž Nordli v premiérské funkci čelil, byl spor o stavbu vodní elektrárny na řece Altaelva na severu Norska. Proti stavbě se postavili ekologičtí aktivisté, útočili na staveniště a drželi hladovku za zastavení stavby před norským parlamentem. Nordli však protlačil projekt parlamentem a stavba začala roku 1981. Několik tisíc aktivistů se sjelo na místo stavby k blokádě, avšak Nordli nasadil mohutné policejní síly (10 procent všech norských policistů) k jejich rozehnání. Šlo o první násilné rozehnání politického protestu v Norsku od druhé světové války, což vzbudilo široké diskuse. Nejvyšší soud dal ovšem vládě roku 1982 za pravdu (to už však Nordli nebyl ve funkci) a elektrárna byla postavena.\n\n"}
{"id": "830768", "url": "https://cs.wikipedia.org/wiki?curid=830768", "title": "Milan Pančevski", "text": "Milan Pančevski\n\nMilan Pančevski (makedonsky Милан Панчевски, 16. května 1935, Debar – 9. ledna 2019) byl jugoslávský a severomakedonský politik. \n\nStudoval v Bělehradě. V roce 1957 vstoupil do jugoslávské komunistické strany. na 4. kongresu makedonských komunistů byl zvolen do Revizní komise SKM a také do organizačně-politické komory Skupštiny Jugoslávie.\n\nByl předsedou předsednictva Ústředního výboru Svazu komunistů Makedonie (1984–1986) a také posledním předsedou předsednictva ÚV Svazu komunistů Jugoslávie (od května 1989 do května 1990). Předsedal 14. kongresu jugoslávských komunistů v lednu 1990. Po vyhlášení nezávislosti Severní Makedonie se stal členem Sociálnědemokratického svazu Makedonie. Během 80. let 20. století, kdy byl politicky aktivní, zastával centralistické postoje.\n"}
{"id": "830769", "url": "https://cs.wikipedia.org/wiki?curid=830769", "title": "Shade: Wrath of Angels", "text": "Shade: Wrath of Angels\n\nShade: Wrath of Angels (známý také jako Shade: Hněv andělů) je česká počítačová hra z roku 2004. Byla vytvořena společností Black Element Software. Vývoj trval od roku 1998. Jde tak o jednu z nejdéle vyvíjených českých her vůbec. Původně se hra měla jmenovat Nefandus a mělo jít o isometrickou střílečku podobnou hře Diablo.\n\nHra se odehrává ve čtyřech světech - našem, středověkém, egyptském a světě stínů. Postava hráče může bojovat pomocí pistole, kouzelného meče, kuše později pomocí kouzelného předmětu jménem spár. S pomocí kouzelného meče je možné na určitých místech hru uložit. Také je možné se na chvíli přepnout na postavu démona, který je velmi silný a je možné v průběhu hry dokupovat pro něj kouzla. Od zabitých nepřátel je možné vzít si jejich zbraně.\n\nHra sleduje osudy člověka, kterého jeho bratr, o němž tři roky neslyšel, požádal dopisem o pomoc s jakýmsi archeologickým objevem. Místo něj však hlavní hrdina nalézá anděla Ten mu sdělí, že musí najít tři části srdcí andělů. Jenže pro splnění svého úkolu musí navštívit tři cizí světy, kde jsou ukryta. Pak se bude moci setkat se svým bratrem. Na jeho cestě jej doprovází zmíněný anděl také démon, kterého si může kdykoliv přivolat na pomoc.\n"}
{"id": "830770", "url": "https://cs.wikipedia.org/wiki?curid=830770", "title": "10 Gnomes", "text": "10 Gnomes\n\n10 Gnomes je herní série flashových her, kterou vytvořil Mateusz Skutnik, ve které na černobílých fotkách hledáte černobílé kreslené trpaslíky. Trpaslíků můžete najít deset a od toho je odvozen název série – 10 Gnomes. Hlavní část série je z roku 2008, od roku 2010 začaly vycházet roční díly, vždy z turistických míst, která autor ten rok navštívil.\n\n\n"}
{"id": "830771", "url": "https://cs.wikipedia.org/wiki?curid=830771", "title": "Adam Riess", "text": "Adam Riess\n\nAdam Guy Riess (* 16. prosince 1969) je americký astrofyzik. Společně s Brianem P. Schmidtem a Saulem Perlmutterem získal v roce 2011 Nobelovu cenu za fyziku za objev zrychlujícího se rozpínání vesmíru pozorováním vzdálených supernov. \n"}
{"id": "830774", "url": "https://cs.wikipedia.org/wiki?curid=830774", "title": "Anker Jørgensen", "text": "Anker Jørgensen\n\nAnker Henrik Jørgensen (13. července 1922 Kodaň – 20. března 2016) byl dánský sociálnědemokratický politik. V letech 1972–1973 a 1975–1982 byl premiérem Dánska. V této době vedl pět kabinetů. V letech 1973–1987 vedl dánskou sociálnědemokratickou stranu (\"Socialdemokraterne\").\n\nV roce 1976 snížil věk zletilosti z 20 na 18 let, kteroužto změnu potvrdilo referendum roku 1978. Pro bylo 53.8% voličů. Přivedl zemi do Evropského hospodářského společenství (vstup prosadil jeho předchůdce Jens Otto Krag). Rozvinul široce dánský sociální stát, avšak na úkor značného zvýšení státního dluhu. Jeho popularita byla založena na zemitosti a lidovosti, typické například bylo, že se nikdy nenastěhoval do sídla dánských premiérů v Marienborgu, ale zůstal se svou ženou v malém bytě v dělnické čtvrti Kodaně. Mezinárodně se stal známý díky cestě do Iráku v roce 1992, kdy se Saddámem Husajnem dohodl propuštění skupiny dánských rukojmí.\n\n"}
{"id": "830779", "url": "https://cs.wikipedia.org/wiki?curid=830779", "title": "Textilní laminát", "text": "Textilní laminát\n\nTextilní laminát je plochý, vícevrstvý, pružný útvar, který sestává nejméně z jedné vrstvy textilie. Další vrstvy mohou být z textilních materiálů, fólie z umělých hmot nebo z kovů, membrány, pěny z umělých hmot aj. \n\nRozdíl mezi textilním laminátem, kašírovanou textilií a bondingem není jednoznačně definován, proto se v praxi tyto tři druhy výrobků často vzájemně zaměňují. \n\nLaminování textilních materiálů je spojování jednotlivých vrstev lepením nebo tavením termoplastických pojiv, příp. lisováním. Laminace se dá provádět ručně (za mokra) nebo na speciálních strojích lisováním za studena, vytvrzováním v auroklávu, kontinuálním laminováním aj. \nJako pojivo se používají např. organosoly PVC nebo polyamidové pasty, které se nanášejí na celou plochu nebo bodově. U laminátů pro oděvní účely se dříve textilie často slepovala s polyuretanovou pěnou.\n\nPodle účelu použití se dají lamináty rozdělit na\n\njsou výrobky zpracovávané podobně jako nelaminované textilie (např. šitím) k oděvním, bytovým nebo technickým účelům. (Některé z nich obsahují v konečné formě méně než 80 % textilních vláken, proto se nemají označovat jako textilie).\n\nVětšina laminátů sestává z kombinace textilie s membránou, např. podšívkový, dvouvrstvý nebo třívrstvý laminát. Používají se na sportovní i módní oblečení, nejznámější značky jsou Goretex a Sympatex v řadě variant provedení membrány.\n\nZe starší odborné literatury je známé spojování plošných textilií s vrstvou pěny. Laminace se provádí zahřátím pěny plynovým hořákem, následkem čehož roztavená část pěny přilne k textilii. Hořáky jsou umístěny na speciálních strojích, laminovat se může lícní i rubní strana textilního výrobku. \n\nNapř. koberce, ubrusy aj.\n\nNapř. lodní a ochranné plachty, stavební membrány, lamináty pro medicínské účely aj.\n\nLaminát z textilních materiálů je spojení filamentů nebo plošných výrobků (rohoží, tkanin, pletenin) s pryskyřicí. V kompozitu jsou lamináty uloženy obvykle v několika vrstvách v polymerní matrici. Podíl textilií na celkové váze kompozitu dosahuje maximálně 75 %. \nLaminovaná deska pro plošné spoje vzniká tak, že se slisuje impregnovaná tkanina, prepreg, s dalším prepregem a jednou nebo dvěma vrstvami mědi.\n\n"}
{"id": "830783", "url": "https://cs.wikipedia.org/wiki?curid=830783", "title": "Palác Granovských z Granova", "text": "Palác Granovských z Granova\n\nPalác Granovských z Granova je renesanční palácová budova s arkádovým ochozem v prvním patře dvorního průčelí. Palác stojí v areálu Ungeltu, v jehož rámci je chráněn jako kulturní památka České republiky, na adrese Týn 639/1, Staré Město, Praha 1.\n\nPozemek, na kterém palác stojí, získal dekretem císaře Ferdinanda I. v roce 1558 správce Ungeltu Jakub Granovský z Granova. Za to však byl povinen zajistit otvírání a zavírání bran mýtnice – Ungeltu.\n\nPalác Granovských patří k nejkrásnějším renesančním palácům v Praze. Malby v prvním a druhém patře budovy technikou chiaroscura vytvořil italský mistr Francesco Terzio. Malby znázorňují alegorické postavy a ve druhém patře paláce jsou zachyceny biblické motivy (Adam a Eva, Kain a Ábel, Lót a jeho dcery, Abrahám obětující Izáka, Josef a Putifarka, Samson a Dalila, David a Betsabé).\n\n"}
{"id": "830784", "url": "https://cs.wikipedia.org/wiki?curid=830784", "title": "Kostel Saint-Georges de la Villette", "text": "Kostel Saint-Georges de la Villette\n\nKostel Saint-Georges de la Villette (tj. \"svatého Jiří z La Villette\") je katolický farní kostel v 19. obvodu v Paříži na \"Avenue Simon-Bolivar\". Kostel je zasvěcen svatému Jiří a pojmenován podle bývalé obce La Villette.\n\nKostel byl postaven na památku pařížského arcibiskupa Georgese Darboya, který byl dne 24. května 1871 popraven jako rukojmí v závěru Pařížské komuny. Výstavba byla zahájena v roce 1873 podle plánů architekta Louise Pierra Chauveta.\n\n"}
{"id": "830788", "url": "https://cs.wikipedia.org/wiki?curid=830788", "title": "Škraboška", "text": "Škraboška\n\nŠkraboška je zábavní pomůcka určená pro maskování obličeje při karnevalu nebo na maškarních bálech, plesech či při společenské párty (karnevalová maska). Slouží pro velmi stylizovanou a přechodnou změnu lidské identity během společenských akcí.\n\nV zásadě jde o více či méně stylizovanou pokrývku části obličeje především okolo očí. Šraboška může mít různou podobu od jednoduchých tvarů a provedení až po velmi zdobné a stylizované žertovné podoby různých fiktivních postav (například čert, Spiderman, fantom, Harlekýn, Colombína, bandita, anděl), zvířat (například kočka, motýl, netopýr, vlaštovka) či stylizovaných obrazců (například inkoustová kaňka)\napod. Škraboška nikdy nezakrývá oči, obvykle ani ústa, nicméně některé typy škrabošek mohou být ve spodní části opatřeny třásněmi nebo závojem, který naopak zakrývá i dolní část obličeje. Některé typy škrabošek mohou zakrývat i nos nebo mohou být doplněny i o paruku, která pak zakrývá i vlasy.\n\nVyrobena může být z nejrůznějších vhodných materiálů rozličných barev, například z textilu (například: plyš, samet, krajka, plastu, kůže, papíru, peří apod.)\n\nMůže být navlékací na hlavu (nasazovací) opatřená stuhou, jednodušší a levnější verze i gumičkou, nebo může být opatřena pouze tenkou tyčkou - držátkem - škraboška na tyči, která zde slouží jako jednoduchá rukojeť.\n\nVelmi zdobná benátská škraboška ve stylu Harlekýn a Colombína odkazuje vychází ze staleté klasické karnevalové a divadelní tradice komedie dell'arte v italských Benátkách. Škraboška tohoto typu může být na jedné straně opatřena držadlem (tyčkou) nebo i zdobnou stuhou pro upevnění na hlavu. Benátské škrabošky mohou zakrývat nos, jeho překrytí je zde obvykle velmi dlouhé, tenké a špičaté.\n\nPředmět velmi podobný škrabošce je maska na spaní, což je ložní pomůcka, která zakrývá zejména oči\npři spánku.\n\n\n"}
{"id": "830790", "url": "https://cs.wikipedia.org/wiki?curid=830790", "title": "Seznam kulturních památek ve Strážnici", "text": "Seznam kulturních památek ve Strážnici\n\n\n"}
{"id": "830800", "url": "https://cs.wikipedia.org/wiki?curid=830800", "title": "Francie na zimních olympijských hrách", "text": "Francie na zimních olympijských hrách\n\nFrancie na zimních olympijských hrách startuje od roku 1924. Toto je přehled účastí, medailového zisku a vlajkonošů na dané sportovní události.\n"}
{"id": "830801", "url": "https://cs.wikipedia.org/wiki?curid=830801", "title": "Pařížská eparchie byzantské ukrajinské církve svatého Vladimíra Velikého", "text": "Pařížská eparchie byzantské ukrajinské církve svatého Vladimíra Velikého\n\nPařížská eparchie byzantské ukrajinské církve svatého Vladimíra Velikého (fr. \"Éparchie Saint Wladimir-Le-Grand de Paris des Byzantins-Ukrainiens\", ukrajinsky \"Паризька єпархія Святого Володимира Великого для українців візантійського обряду\", lat. \"Eparchia Vladimiri Magni Parisiensis\") je eparchie ukrajinské řeckokatolické církve se sídlem v Paříži. Zahrnuje území Francie, Belgie, Lucemburska, Nizozemska a Švýcarska.\n\nV roce 1937 založila ukrajinská řeckokatolická církev v Paříži svou misijní stanici. Jako domovský kostel byla vybrána kaple, která byla přestavěna pro potřeby byzantského ritu. Chrám získal patrocinium po knížeti Vladimíru I. (960–1015) a dne 9. května 1943 byl přejmenován na chrám svatého Vladimíra Velikého. Chrám vysvětil světící biskup Emanuel-Anatole-Raphaël Chaptal de Chanteloup.\n\nRostoucí počet členů misie i věřících ukrajinské řeckokatolické církve přiměl papeže Jana XXIII., aby apoštolskou konstitucí \"Aeterni Pastoris\" ze dne 22. června 1960 založil Apoštolský exarchát ve Francii. Sídlem biskupa apoštolského exarchátu se stal v Paříži chrám sv. Vladimíra Velikého, který tak získal statut katedrály.\n\nDne 19. ledna 2013 papež Benedikt XVI. povýšil apoštolský exarchát ve Francii na eparchii s názvem Pařížská eparchie byzantské ukrajinské církve svatého Vladimíra Velikého a jmenoval novým eparchou současného exarchu Mons. Borise Gudziaka.\n\nExarchát zahrnuje vedle Francie ještě Belgii, Lucembursko, Nizozemsko a Švýcarsko o celkové rozloze 791 090 km se 100 098 9657 obyvateli (2009), z nichž se k církvi hlásí asi 25 000. Jedná se o imediátní biskupství, je tedy podřízeno přímo papeži a nepatří proto k žádné církevní provincii. V jeho čele stojí od července 2012 Mons. Boris Gudziak, od ledna 2013 jako eparcha. Eparchát měl v roce 2013 18 farností, 16 kněží, jednoho stálého jáhna, a pět řeholníků a řeholnic. Liturgickým jazykem je ukrajinština, používá se byzantský ritus.\n\n\n"}
{"id": "830802", "url": "https://cs.wikipedia.org/wiki?curid=830802", "title": "Seznam kulturních památek v Ivančicích", "text": "Seznam kulturních památek v Ivančicích\n\n"}
{"id": "830803", "url": "https://cs.wikipedia.org/wiki?curid=830803", "title": "Seznam kulturních památek v Tišnově", "text": "Seznam kulturních památek v Tišnově\n\n"}
{"id": "830808", "url": "https://cs.wikipedia.org/wiki?curid=830808", "title": "Paul Shan Kuo-hsi", "text": "Paul Shan Kuo-hsi\n\nPaul kardinál Shan Kuo-hsi SJ (3. prosince 1923, Pchu-jang - 22. srpna 2012) byl tchajwanský římskokatolický kněz, emeritní biskup tchajwanské diecéze Kao-siung a kardinál.\n\nVe 23 letech vstoupil v Pekingu do Tovaryšstva Ježíšova. Filosofii a teologii studoval na Filipínách, kde byl také 18. března 1955 vysvěcen na kněze. Doktorát z teologie získal na římské univerzitě Gregoriana v letech 1959-1961. Poté působil jako jezuitský novicmistr ve Vietnamu a na Tchaj-wanu. Dne 14. února 1980 přijal biskupské svěcení a stanul v čele tchajwanské diecéze Hwalien. O tři roky později byl pověřen organizací oslav čtyřstého výročí příchodu jezuitského misionáře Mattea Ricciho do Číny. Roku 1987 byl zvolen předsedou regionální Čínské biskupské konference na Tchaj-wanu, která dlouhodobě zprostředkovává kontakt Svatého stolce s čínskou církví. Právě díky jemu byli pozváni dva čínští biskupové na zvláštní biskupskou synodu o Asii v roce 1989. Ačkoliv čínská vláda jim nepovolila výjezd, po dobu zasedání synody tyto představitele čínské církve připomínala dvě prázdná místa. \nKladl zvláštní důraz na mezináboženský dialog s buddhismem, kněžskou i laickou formaci (založil nový seminář) a na charitativní díla. V roce 1991 byl jmenován biskupem diecéze Kao-siung. Tento úřad zastával plných 15 let. Kardinálem byl jmenován na počátku roku 1998, při konzistoři 21. února 1998 přijal z rukou papeže Jana Pavla II. znaky kardinálské hodnosti.\n\n"}
{"id": "830810", "url": "https://cs.wikipedia.org/wiki?curid=830810", "title": "Iggy Azalea", "text": "Iggy Azalea\n\nAmethyst Amelia Kelly známa pod uměleckým jménem Iggy Azalea je australská raperka. Celosvětově se proslavila hlavně díky svému mega hitu Fancy a Black Widow.\n\nIggy Azalea se narodila v Sydney v Austrálii, poté se s rodinou přestěhovali do Mullumbimby v Novém Jižním Walesu. Její otec Brendan Kelly byl malíř a matka Tanya Kelly uklízečka v hotelu. Azalea prohlásila, že ji umění jejího otce ovlivnilo v její práci. Iggy začala rapovat už ve 14 letech a založila si kapelu spolu se dvěma holkami ze sousedství. Navštěvovala střední školu a ve volném čase si s matkou vydělávala uklízením hotelů. Ve svých 16 letech utekla z domu na Floridu do USA, kde chtěla prorazit jako hip hopová umělkyně. Rodičům řekla, že s kamarádkou jedou na dovolenou, přitom byla rozhodnuta, že pokud chce prorazit v hip hopu musí se přestěhovat do země, kde tento hudební styl vznikl.\n\nSvé umělecké jméno si vytvořila spojením jména jejího psa \"Iggy\" a ulice, ve které vyrůstala \"Azalea\". O něco později poznala pár lidí z Interscope Records, kteří ji nabídli, aby se přestěhovala do Los Angeles a podepsala s nimi smlouvu. V roce 2011 začala nahrávat své videa na YouTube. První video, kterým na sebe upozornila se jmenovalo \"Pussy\". 27. září 2011 vydala svůj první mixtape nazvaný \"Ignorant Art\", na kterém se nacházely například písně \"Pussy\", \"My World\" a \"The Last Song\". Ke konci roku 2011 oznámila, že by příští rok ráda vydala své první studiové album The New Classic.\n\nAzalea se spojila s raperem T.I., který měl být výkonným producentem jejího prvního alba The New Classic. Album mělo vyjít v červnu 2012, ale společnost Intescope s účastí rapera T.I. nesouhlasila a album nepovolila. Proto podepsala smlouvu s Grand Hustle Records, která též trvala na odložení vydání alba. 26. března 2012 vydala duet s T.I. \"Murda Bizness\", který měl plnit funkci pilotního singlu z nadcházejícího alba. V dubnu 2012 oznámila, že vydá EP Glory. Kvůli dalším problémům s nahrávacím společností se podepsala pod Def Jam. 31. května 2012 byla vydána píseň Steva Aoki a Angger Dimase, \"Beat Down\", na které se objevila i Iggy. 24. června 2012 vydala druhý singl \"Millionaire Misfits\" a 30. července 2012 celé EP Glory. 11. října 2012 vydala svůj druhý mixtape \"TrapGold\", na kterém pracovala s Diplo. Na jeho podporu vydala píseň \"Bac 2 Tha Future (My Time)\".\n\nV lednu a únoru 2013 účinkovala jako předskokan na Radiactive Tour Rity Ory ve Spojeném království. Podepsala se pod nahrávací společnost Mercury Records a 11. února vydala pilotní singl pro The New Classic, Work. 13. března vydala k této písni videoklip, který režírovaly Jonas & François. Poté následovala rapera Nas na jeho turné Life Is Good Tour po Evropě. V dubnu 2013 se podepsala pod nahrávací společnost Island Def Jam. 26. dubna 2013 vydala druhý singl Bounce. V červenci 2013 podvrdila, že bude dělat předskokana pro Beyoncé a její turné Mrs. Carter Show World Tour po Austrálii. 19. srpna 2013 vydala třetí singl, duet s T.I., Change Your Life Společnost ji kvůli nabitému programu zakázala vydat album dříve než v březnu 2014.\n6. února 2014 vydala čtvrtý singl, duet s Charlie XCX, Fancy. Video k této písni vyšlo 4. března 2014. Tento singl se stal globálním mega hitem a dostal se na vrchol například v USA. Její první studiové album The New Classic konečně vyšlo 21. dubna 2014 a setkalo se s docela velkým úspěchem. 28. dubna vyšel mega hit \"Problem\" od Ariany Grande, na které se objevila i Iggy. Také se objevila na albu A.K.A. od Jennifer Lopez. 24. června 2014 vydala pátý singl z alba Black Widow, na kterém se objevila i Rita Ora. Singl navazoval na úspěchy jeho předchůdce Fancy. Objevila se i na singlu \"Booty\" od Jennifer Lopez a \"No Mediocre\" od T.I. V listopadu 2014 vyšla reedice alba The New Classic s názvem Reclassified, která obsahovala pět nových písní, z toho dva singly Beg For It a Trouble.\n\nV prosinci 2014 oznámila, že v roce 2015 vyjede na The Great Escape Tour, které bude propagovat její druhé studiové album, ale v březnu 2015 bylo turné přesunuto na podzim téhož roku. V lednu 2015 prozradila, že již pracuje na svém novém albu. 4. května 2015 vydala svou dlouho očekávanou spolupráci s Britney Spears, Pretty Girls.\n\nIggy byla od útlého věku velmi ovlivněna raperem Tupac Shakur. Mezi další její vzory, kteří ji poté ovlivnili také patří Missy Elliott, Grace Kelly, Lil' Kim, Gwen Stefani, Spice Girls, Victoria Beckham a Fran Drescher.\n\nKoncem roku 2011 začala Iggy Azalea chodit s americkým raperem ASAP Rockym. Po jejich rozchodu začala chodit s basketbalistou Nicken Youngem .\n"}
{"id": "830819", "url": "https://cs.wikipedia.org/wiki?curid=830819", "title": "Jan Teis", "text": "Jan Teis\n\nThDr. Jan Teis (* 23. srpna 1885 Meden – † po 18. srpnu 1951) byl český katolický kněz, osobní děkan v Novosedlicích a čestný kanovník litoměřické kapituly.\n\nKe kněžství studoval v Římě, kde dosáhl doktorátu z teologie. Na kněze pro litoměřickou diecézi byl vysvěcen 18. prosince 1909. Od 1. září 1923 začal pastoračně, nejprve jako kaplan, působit ve farnosti v Novosedlicích. Stal se postupně farářem a posléze byl jmenován osobním děkanem. Během své služby v Novosedlicích získal právo nosit \"expositorium canonicale\" a stal se sekretářem okrskového vikáře. Za své pastorační kvality byl jmenován čestným kanovníkem katedrální kapituly v Litoměřicích. Po II. světové válce vytrval ve službě v Novosedlicích opět jako kaplan, později jako administrátor farnosti až do 30. září 1950, kdy formálně ukončil svou službu. Dne 18. srpna 1951 odešel z Novosedlic do výslužby do Bavorska, aby zde dožil. Údaj o tom, kdy a kde zemřel není dostupný.\n\n\n\n"}
{"id": "830821", "url": "https://cs.wikipedia.org/wiki?curid=830821", "title": "Pečené koleno", "text": "Pečené koleno\n\nPečené koleno je pokrm tvořený upečeným vepřovým kolenem a podávané obvykle s hořčicí, křenem a chlebem, někdy se servíruje nabodnuté na kovové tyčce.\n\nPečené koleno je považováno za tradiční bavorské jídlo (\"Schweinshaxe\"). Podává se s bramborovými knedlíky a červeným zelím nebo s kyselým zelím a brambory. Rakouská verze jídla se nazývá \"Stelze\". Koleno je obvykle nejdříve naloženo nebo předvařeno a potom pečeno do křupava. Je podáváno s hořčicí, ředkvičkami a nakládanými chilli papričkami. \n"}
{"id": "830824", "url": "https://cs.wikipedia.org/wiki?curid=830824", "title": "Čejkovský palác", "text": "Čejkovský palác\n\nČejkovský palác je vrcholně barokní palác na nároží ulic Liliová a Anenská, se vstupním portálem v ulici Liliová 221/13, a bočním vstupem v ulici Anenská 221/11, na Starém Městě, Praha 1. Je chráněn jako kulturní památka České republiky.\n\nPalác stojí v zástavbě za jiným domem a je postaven na nepravidelném půdorysu na místě několika středověkých domů. Nejstarší části paláce jsou renesanční.\n\nV první polovině 18. století byl dům na zakázku Viléma hraběte Saltze přestavěn do současné vrcholně barokní palácové podoby. Ve druhé polovině 18. století byl palác ve vlastnictví hraběte Františka Čejky z Olbramovic, podle kterého dostal své jméno.\nPůvodní středověký dům na tomto místě měl lázeňský charakter, jak vyplývá z jeho původního názvu „U bílé točenice“ (turban po koupeli, který používali křížoví rytíři po návratu z Palestiny, v blízkosti komenda řádu templářů s kostelem sv. Vavřince, na jehož základech vznikl kostel sv. Anny a sv. Vavřince, dnes „Křižovatka“ Václava Havla). Později v domě žil i kronikář Vavřinec z Březové, který například popsal první pražskou defenestraci. V prostorách prvního patra (okna do ulice) byla Proksova hudební škola, do které chodil i mladý Bedřich Smetana. V domě údajně bydlel i Dr. L. Rieger a J. K. Tyl.\nV současné době je v domě kromě bytů ambulantní klinika (specializace: vnitřní lékařství, imunologie) zaměřená na problematiku diferenciální diagnostiky a individualizované terapie systémových imunopatologických onemocnění.\n\nDo Liliové ulice je situován barokní portál, nad nímž je zobrazen erb rodu Čejků, na nějž shlíží socha anděla. Nad pěti okny je čtveřice alegorických maskaronů – ročních období.\n\n"}
{"id": "830827", "url": "https://cs.wikipedia.org/wiki?curid=830827", "title": "Vdolek", "text": "Vdolek\n\nVdolek je jídlo vyráběné z mouky, vajec, droždí, cukru, mléka, másla a soli. Peče se na železné mřížce, nebo ve vdolkovníku na plotně či v troubě. Vdolky se podávají se šlehačkou a marmeládou, která se umísťuje na jejich vrchol. Někdy jsou vdolky zaměňovány s lívanci, které jsou placatější. Vdolky jsou samy o sobě tlustší zhruba jako kobliha, avšak v průměru větší než kobliha.\n"}
{"id": "830828", "url": "https://cs.wikipedia.org/wiki?curid=830828", "title": "Statut o carské rodině", "text": "Statut o carské rodině\n\nStatut o carské rodině ( ) byl domácí zákon či statut ruské panovnické dynastie Holstein‑Gottorp‑Romanov vydaný carem Pavlem I. dne 5. dubna 1797. V rámci edice \"Polnoe Sobranie Zakonov Rossijskoj Imperii\" (Plný soupis zákonů Ruské říše) má číslo 17906. Zákon platil s několika změnami až do roku 1917. Nejvýznamněji byl upraven carem Alexandrem III. v červenci 1886. Statut byl vydán ve stejný den jako Pavlův výnos o následnictví ruského trůnu, který se věnoval konkrétně otázkám následnictví.\n\nZákon se dotýkal celkového postavení všech členů vládnoucí ruské dynastie: organizoval majetkové poměry, penze a důchody členů dynastie, stanovoval pořádky vztahů mezi jednotlivými členy rodiny a konkrétně stanovoval pořádek titulů, privilegií a erbů pro jednotlivé členy dynastie a také řešil otázky majetkového dědictví a zřizoval \"Department pro úděly\".\n\nStatut měl celkem 208 paragrafů a 9 oddílů. Pořádky v romanovské rodině organizoval podle principu příbuznosti s vládnoucím carem (tj. se samotným Pavlem I. a v pozdější úpravě s konkrétním carem, ze kterého linie potomků pocházela). Tímto způsobem se Pavel I. stal nejenom biologickým zakladatelem moderní romanovské dynastie, ale také zakladatelem moderního dynastického systému v Rusku.\n\nV rámci organizace vztahů v dynastii zákon stanovil jako základní princip příbuznost rodové linie k vládnoucímu panovníkovi (§ 15). Příbuznost s panovníkem a tedy blízkost trůnu byla základním podkladem pro odstupňování postavení, titulů a důchodů jednotlivých členů rodu.\nNejstarší syn panovníka a všechno potomstvo v této linii je potom považován za následníka trůnu (§ 16). V konkrétním případě dvou synů Pavla I. Statut definuje postavení mladšího Konstantina a jeho potomků v následnictví jako druhé za Pavlovým starším synem Alexandrem. Konstantin a jeho linie měli nastoupit na trůn až po přerušení mužské linie Alexandra, kterého zákon stanovuje jako následníka trůnu. (§ 17). Zákon potom tento princip zobecnil, když stanovil, že následnictví se dotýká vždy nejstaršího syna a linie jeho potomků. Nejstarší z potomků je následníkem a ostatní, mladší synové mají status synů cara. Obdobný princip byl zaveden také pro ženské potomstvo nejstaršího syna a i v tomto případě rozhodovala příbuzenská blízkost k panovníkovi. \nZákon také považoval vládnoucího panovníka za hlavu rodiny, respektive za náčelníka, což mu dávalo konkrétní pravomoci v rozhodování o osudech jednotlivých členů dynastie. Z této pozice náčelníka rodu vyplývala například povinnost pro každého člena rodiny mít povolení k uzavření sňatku. Sňatek, který by byl uzavřen bez souhlasu panovníka, je považován za nezákonný (§ 25).\n\nStatut se dotýkal také organizace titulů, čestných oslovení a rovněž znaků členů romanovské dynastie. Ta odrážela shora uvedené principy rodinné hierarchie, které rozdělovaly členy dynastie do celkem tří skupin podle příbuznosti s carem. Tituly v carské rodině byly Pavlem I. upraveny následovně:\n\nStátní znak Ruského impéria náležel následníku cesareviči a všem těm, kdo měli nárok na titul Imperátorská Výsost. Ti členové rodiny, kteří nosili titul knížete a Výsosti, tento znak nemohli používat (§ 41 a 42). Velkokněžny a kněžny imperátorské krve provdané za cizí prince si mohly svůj znak přiřadit k erbu svého manžela (§ 42).\n\nV souvislosti s hierarchií titulů v rámci dynastie Statut také ošetřoval čestné místo v rámci dvorských a dalších veřejných aktů nebo shromáždění. První místo za vládnoucím panovníkem a jeho manželkou náleželo velkoknížatům a velkokněžnám, knížatům a kněžnám imperátorské krve. Hierarchie mezi nimi byla určena opět podle principu příbuzenství s panovníkem, tedy podle původu ze starší linie rodu a podle stáří v rámci dané linie (§ 36).\nZákon ošetřoval také majetkové poměry romanovské dynastie a stanovoval výše penzí a další majetkové otázky členů dynastie. V případě velkoknížat a knížat imperátorské krve stanovoval nárok na peněžní penzi, respektive úděl každého člena po dosažení jeho plnoletosti až do smrti. Na ženské členky rodu se peněžní podpora vztahovala jen do doby uzavření sňatku. Při uzavření sňatku se vyplácelo věno (§ 47). Penze se velkoknížatům a knížatům imperátorské krve vyplácela v plné výši, pokud žili na území Ruska. Mimo něj dostávali jen 1/3 penze (§ 47). Otázky majetkového dědictví v rámci dynastie se řešily podle existujících zákonných úprav s tím, že osobní penze se nedědila (§ 53 a 55).\nVýše penzí se řídila podle rodinné hierarchie, tedy podle stupně příbuznosti každého člena s carem (§ 72). Konkrétní tzv. \"státní suma\" se v době Pavla I. stanovovala následovně: \nK organizaci a správě majetkových poměrů a údělů Statut zřizovalo zvláštní státní orgán \"Department údělů\", který podléhal přímo vládnoucímu carovi, tedy náčelníku rodiny tak, aby majetkově záležitosti zůstaly pod jeho přímou kontrolou. (§ 80 a 81).\n\nPůvodní zákon Pavla I. byl v průběhu doby několikrát různě upravován. Nejvýznamnější přepracování učinil car Alexandr III. na základě práce komise, kterou vedl carův bratr velkokníže Vladimír Alexandrovič. Hlavním důvodem pro jeho změnu byl stále větší počet členů dynastie a z toho vyplývající fiskální zátěž. Samotný Pavel I. měl celkem 10 legitimních dětí, jeho syn Mikuláš I. celkem 8 a Alexandr II. měl také 8 potomků, což znamenalo, že se romanovská dynastie od roku 1797 značně rozrostla. Alexandr III. tak omezil počet členů dynastie s privilegovaným přístupem k penzím a podporám, což znamenalo, že šlo o značně nepopulární zásah. Novelizovaný Statut byl vydán dne 2. července (15. července) 1886 a má číslo 3851. Přepracovaný Statut měl celkem 98 článků a 4 oddíly. \n\nNová úprava například zaváděla nový pořádek v titulech a znacích členů romanovské dynastie. Vedle titulu kníže nebo kněžna imperátorské krve s titulem Výsosti se zaváděl další stupeň, kterým byl titul kníže a kněžna imperátorské krve s titulem \"Jasnosti\" (Светлости). Ten se týkal všech mladších dětí pravnuka cara pocházejících z mužského potomstva (linie). To znamenalo, že k Pavlově rozdělení do celkem tří skupin podle příbuznosti s carem byla přidána další, čtvrtá skupina, jejíž privilegia byla omezena.\nAlexandrova úprava statutu se nutně dotýkala také majetkových poměrů členů dynastie. Výše penzí a důchodů byla upravena tak, že odpovídala stupni příbuzenství s konkrétním panovníkem, ze kterého daná linie pocházela. Konkrétní částky se stanovovaly pro carevnu, následníka cesareviče a jeho manželku, jeho děti (vnuky panovníka), mladší syny panovníka a jejich manželky, vnuky a pravnuky panovníka, nikoliv ale pro prapravnuky.\n\nNovelizovaný Statut také určoval pořádky spojené s udělováním nejvyšších vyznamenání Ruské říše. Následník a velkoknížata obdrželi Řád svatého Ondřeje, Řád svatého Alexandra Něvského a původně holštýnský Řád svaté Anny při křtu. Knížata imperátorské krve dostávala tyto řády až po dosažení plnoletosti. Velkokněžny obdržely při křtu dámský Řád svaté Kateřiny, zatímco kněžny až po dosažení plnoletosti.\n\nNovela se obšírně věnovala otázce občanských práv členů carské dynastie. V případě následníka trůnu bylo stanoveno, že sňatek jeho a jeho syna musí být uzavřen s osobou pravoslavného vyznání nebo osobou, která by k pravoslaví konvertovala (odstavec 60).\n\nPoslední úpravu statutu romanovské rodiny provedl car Mikuláš II. 11. srpna 1911. V edici \"Polnoe sobranie zakonov Rossijskoj imperii\" měla tato úprava číslo 35731 a týkala se uzavírání sňatku členů romanovské dynastie. Podle této úpravy se nikdo z velkoknížat a velkokněžen nemohl oženit nebo provdat za osobu, která by neměla odpovídající důstojnost respektive nepocházela by z panujícího nebo vládnoucího rodu. Mikulášova úprava ve skutečnosti oslabovala starší pravidlo vydané jeho otcem Alexandrem III. v březnu 1886, které paušálně zakazovalo všem členům dynastie bez rozdílu morganatické (nerovnorodé) sňatky. Mikuláš nařízení vztahoval jenom na určitou skupinu členů dynastie - na velkoknížata a velkokněžny (ale nikoliv na knížata imperátorské krve).\n\n\n"}
{"id": "830830", "url": "https://cs.wikipedia.org/wiki?curid=830830", "title": "Jevhen Morozenko", "text": "Jevhen Morozenko\n\nJevhen Serhijovyč Morozenko převážně psaný jako Eugen Morozenko (ukrajinsky Євген Сергійович Морозенко, * 16. prosinec 1991, Kyjev) je ukrajinský fotbalový záložník, který v současné době hostuje v klubu FK Hoverla Užhorod z FK Dynamo Kyjev.\n\nSvoji kariéru začal tento mladý záložník v FK Vidradnyj Kyjev, odkud v roce 2007 přestoupil do FK Dynamo Kyjev. Zde v průběhu sezony 2007/08 trenéry zaujal a začal se připravovat se A-týmem. Nastoupil ale pouze za B-tým.\n\nV létě 2012 odešel hostovat do Slovanu Liberec. Nastoupil v utkání předkola play-off (resp. 4. předkolo) Evropské ligy 2012/13 proti ukrajinskému týmu Dněpr Dněpropetrovsk. 23. srpna 2012 remizoval Liberec doma 2:2, v odvetě 30. srpna na Ukrajině prohrál 2:4 a do skupinové fáze Evropské ligy se nekvalifikoval. Morozenko zasáhl jako střídající hráč do prvního střetnutí v Liberci.\n\nPo půl roce se po skončení hostování vrátil zpět do Kyjeva.\n\n"}
{"id": "830836", "url": "https://cs.wikipedia.org/wiki?curid=830836", "title": "Elektrárna Komořany", "text": "Elektrárna Komořany\n\nElektrárna Komořany se nachází v Ústeckém kraji, okres Most, katastrální území Komořany. Areál se rozkládá mezi dopravními koridory. Severně se nachází silnice I/13 a jižně železniční trať 130 z Mostu do Chomutova. Zásobuje teplem města Most a Litvínov.\n\nVýstavba započala v roce 1943 ještě za druhé světové války, pokračovala i po roce 1945 a první kotel a turbogenerátor byl uveden do provozu v roce 1951. Během 50. let 20. století bylo uvedeno do provozu celkem 5 parních kotlů o výkonu 90 tun páry/hodinu. Zdrojem uhlí je od počátku sousední úpravna uhlí. V roce 1955 započala výstavba Komořany II. a elektrárna tak do konce 50. let získala výkon 212 MW. V roce 1963 byl postaven první horkovod do starého města Most a také 180 m vysoký komín. Roku 1967 byla zavedena první technologická opatření k ochraně ovzduší, mechanické odlučování popílku (tzv. multiclony). V 70. letech započala výstavba horkovodů do měst Litvínov (dokončen 1978) a Chomutov (dokončen 1977). Od roku 1983 se provoz začíná přeorientovávat na výrobu elektrické energie. Díky horkovodu z Prunéřova již Chomutov od roku 1992 není zásobován z Komořan. V 90. letech přichází legislativní požadavky na \"ekologizaci\" a ochranu ovzduší při výrobě elektřiny. Od roku 1993 do roku 1999 prochází provoz postupnou rekonstrukcí a modernizací, v rámci které přibylo i odsíření. Díky modernizaci klesly emise tuhých látek, oxidů dusíku a síry.\n\nHnědé uhlí bylo do elektrárny dodáváno z přilehlé úpravny, která má jako zdroj uhlí lom ČSA. V roce 2009 byla uvedena do provozu vlastní uhelná skládka, kde se skladuje uhlí od více dodavatelů.\n\nPrimárním produktem je výroba, rozvod a prodej tepelné energie a s tím spojená výroba elektrické energie a její obchodování.. Vyrobená tepelná energie je distribuována prostřednictvím horkovodní soustavy centralizovaného zásobování teplem do města Most, Litvínov a přilehlých průmyslových areálů.\n\nSpalovna odpadu je plánována jižně od současného areálu. V roce 2015 by se zde měla pálit třetina odpadků z celého Ústeckého kraje. Projekt vyjde na 2,2 až 3,5 miliardy korun. Ročně se zde má spálit 100 000-150 000 tun odpadu. Přípravu a výstavbu projektu doprovází značný nesouhlas ekologických organizací. V dubnu 2013 se vybíral dodavatel stavby, kdy měla být vybrána firma Fisia Babcock Environment a stavební společnost Skanska. Nakonec v 1. polovině roku 2013 bylo oznámeno, že se od záměru upouští. Jedním z důvodů jsou komplikace při získávání dotací od EU stejně jako neschválení určitých změn v zákonu o odpadech. \n"}
{"id": "830842", "url": "https://cs.wikipedia.org/wiki?curid=830842", "title": "Filip Twardzik", "text": "Filip Twardzik\n\nFilip Twardzik (* 10. února 1993, Třinec) je český fotbalový záložník. Od konce července 2017 je hráčem druholigového klubu MFK Vítkovice.\n\nPochází z fotbalové rodiny, jeho otec René byl ligovým brankářem, jeho starší bratr Daniel je také jako otec fotbalový brankář a jeho dvojče Patrik je fotbalovým záložníkem.\n\nFilip Twardzik se narodil v České republice, ale dětství strávil v Německu, kde jeho otec hrál fotbal. Filip a jeho dvojče Patrik začali s fotbalem v německém celku FC Sachsen Leipzig, poté přešli do mládežnických týmů Herthy Berlin. 1. února 2009 oba podepsali smlouvy se skotským klubem Celtikem Glasgow, týden před dovršením 16 let. V klubu se setkali s dalším českým hráčem Milanem Mišůnem.\n\nFilip Twardzik debutoval v A-mužstvu Celtiku 8. ledna 2012, v 70. minutě střídal řeckého útočníka Georgiose Samarase v utkání Skotského poháru proti domácímu Peterheadu (Celtic vyhrál venku 3:0). Další start si připsal v následujícím pohárovém utkání proti Inverness Caledonian Thistle FC, těsně před koncem zápasu v 93. minutě střídal Joea Ledleyho (Celtic vyhrál venku 2:0).\n\nLigový debut přišel 7. dubna 2012 během vítězného zápasu (6:0) proti Kilmarnocku, Twardzik nastoupil do druhého poločasu a podílel se přihrávkou na pátém gólu.\n\nV lednu 2015 odešel do druholigového anglického klubu Bolton Wanderers FC, kde podepsal smlouvu na 2,5 roku. Ve Football League Championship debutoval 7. 2. 2015 proti Derby County FC, nastoupil do druhého poločasu a v utkání vstřelil jediný gól Boltonu, který však prohrál 1:4.\n\nV květnu 2015 byl na testech v SK Slavia Praha.\n\nNa konci července 2017 se stal kmenovým hráčem MFK Vítkovice.\n\nFilip Twardzik působí v českých mládežnických reprezentacích od kategorie do 16 let. Bilance (stav k 31. srpnu 2012):\n\n"}
{"id": "830843", "url": "https://cs.wikipedia.org/wiki?curid=830843", "title": "Generální inspekce bezpečnostních sborů", "text": "Generální inspekce bezpečnostních sborů\n\nGenerální inspekce bezpečnostních sborů (GIBS) je ozbrojený bezpečnostní sbor České republiky, jehož úkolem je kontrolní a vyšetřovací činnost příslušníků a zaměstnanců některých českých bezpečnostních sborů. Vznikla 1. ledna 2012 na základě zákona č. 341/2011 Sb., o Generální inspekci bezpečnostních sborů. GIBS provádí kontrolu, odhalování a vyšetřování trestných činů, jestliže je spáchal příslušník Policie České republiky, celník, příslušník Vězeňské správy České republiky nebo příslušník GIBS, případně civilní zaměstnanec těchto sborů.\n\nPříslušníci inspekce jsou ve služebním poměru, který upravuje zákon č. 361/2003 Sb., o služebním poměru příslušníků bezpečnostních sborů. Generální inspekce bezpečnostních sborů měla v roce 2018 celkem 253 příslušníků a dalších 55 civilních zaměstnanců v pracovním poměru. V čele Generální inspekce bezpečnostních sborů stojí ředitel, kterým je od roku 2018 Radim Dragoun. \n\nGenerální inspekce bezpečnostních sborů funguje dle zákona č. 341/2011 Sb., ve znění pozdějších předpisů, a má za úkol zejména vyhledávat, odhalovat a vyšetřovat skutečnosti nasvědčující tomu, že byl spáchán trestný čin, jehož pachatelem je příslušník Policie České republiky, celník, příslušník Vězeňské služby, příslušník inspekce anebo zaměstnanci těchto útvarů. GIBS začala fungovat 1. ledna 2012, do té doby existovaly zvláštní inspekce pro policii, zvláštní pro vězeňské služby či celníky.\n\nV čele Generální inspekce bezpečnostních sborů stojí ředitel, kterého jmenuje a odvolává na návrh vlády a po projednání ve výboru Poslanecké sněmovny příslušném ve věcech bezpečnosti předseda vlády. Tomu je ředitel z výkonu své funkce odpovědný.\n\n\nPři politické krizi v roce 2010 požadovala strana Věci veřejné (VV) odvolání tehdejšího policejního prezidenta Oldřicha Martinů a jejich tehdejší ministr vnitra Radek John požadoval jmenování nového policejního prezidenta. Situace se vyhrotila až do té míry, že musel do jednání vstoupit prezident ČR Václav Klaus a došlo k neveřejné dohodě. S odstupem času se ukázalo, že obsahem této dohody byla skutečnost, že VV vyberou nového policejního prezidenta a Občanská demokratická strana (ODS) šéfa nově vytvořené Generální inspekce bezpečnostních sborů.\n\nNa počátku roku 2018 se GIBS dostala do oblasti zájmu veřejnosti, když premiér Andrej Babiš projevil snahu zbavit ředitele GIBS Michala Murína jeho funkce. V březnu 2018 s ním zahájil kázeňské řízení o přestupku. Tento jeho krok vzbudil kontroverze, jednak kvůli obavám z domnělé snahy Babiše ovlivnit běžící vyšetřování jeho osoby v souvislosti s podezřením z dotačního podvodu v kauze Čapí hnízdo, jednak proto, že v tomto případě předseda vlády použil zákon platný pro řadové policisty, kterým Michal Murín nebyl. Spekulacím měl nahrávat i fakt, že se po tomto kroku GIBS skutečně začala zajímat o novináře, kteří v minulosti informovali veřejnost o některých jednotlivostech v souvislosti s Babišovou kauzou Čapí hnízdo.\n\nDne 17. dubna 2018 se po dlouhých debatách a spekulacích rozhodl někdejší šéf GISB Michal Murín rezignovat ke konci dubna na svou funkci. Oficiálním důvodem byly zdravotní problémy, protože Murín byl několik dní před rezignací hospitalizován v jedné z pražských nemocnic. Opoziční strany se však domnívaly, že pravým důvodem byl tlak tehdejšího premiéra Andreje Babiše na Michala Murína. Dle opozičních stran se mělo jednat o pokus premiéra v demisi o ovládnutí policie a kontroly nad ní.\n\nPodle vyhlášky Ministerstva vnitra č. 433/2004 Sb. uděluje Generální inspekce bezpečnostních sborů svým příslušníkům následující dvě služební medaile:\n\n"}
{"id": "830847", "url": "https://cs.wikipedia.org/wiki?curid=830847", "title": "Mrázovka", "text": "Mrázovka\n\nMrázovka je jeden z mnoha pražských kopců, přesněji spočinek rozkládající se mezi Smíchovem, Košířemi a Radlicemi. Na tento kopec také vede jedna ze tří pražských lanovek, a to lanová dráha hotelu NH Praha. V současné době je zde také několik tenisových kurtů a fotbalových hřišť. Žije zde například Karel Gott, v minulosti zde žil Fráňa Šrámek.. Pod kopcem se nachází vila Bertramka, kde pobýval při své návštěvě Prahy Wolfgang Amadeus Mozart. Na kopec se dá dostat jak zmíněnou lanovkou, tak autobusovou linkou 137 (Na Knížecí – U Waltrovky). Na kopci je také mnoho historických staveb . Kopcem vede tunel Mrázovka, součást Městského okruhu. Každý rok se zde také koná běh Mrázovkou. Mrázovka je též název krátké přilehlé ulice, která ústí do ulice Na Zatlance.\n\n"}
{"id": "830848", "url": "https://cs.wikipedia.org/wiki?curid=830848", "title": "Ondrášovka", "text": "Ondrášovka\n\nOndrášovka je minerální voda hydrochemického typu HCO - Ca, která vyvěrá u osady Ondrášov poblíž Moravského Berouna. Tato středně mineralizovaná uhličitá studená kyselka patří mezi minerálky, jejichž vznik souvisí s pleistocenní vulkanickou aktivitou v oblasti Nízkého Jeseníku.\n\nOndrášovka je známá od 13. století. První léčebné experimenty pocházejí ze století 17. Zásluhou knížete von Lichtensteina zde byly na přelomu 18. a 19. století založené lázně. Léčily se krevní, srdeční a žaludeční nemoci, katary dýchacích cest a žlučníkové i ledvinové kameny. V roce 1929 bylo pro lázeňské hosty k dispozici 29 pokojů o celkem 40 lůžkách. Lázně zanikly s odsunem německého obyvatelstva po druhé světové válce.\n\nMístní minerálka se stáčela do lahví již od počátku 20. století a prodávala pod různými názvy - Šternberská kyselka, Andersdorfská kyselka, Elitis. Současná Ondrášovka je k dispozici jak stáčená v lahvích, tak zdarma pro veřejnost nedaleko železničního přejezdu u plnírenského závodu. Pochází ze zhruba 100 metrů hlubokých vrtů, které se rozkládají jižně od osady Sedm Dvorů, odkud je odváděna do plnírny.\n\nOndrášovka je před lahvováním odželezněna a ve verzi „neperlivá“ ještě dekarbonována. Díky vysokému obsahu vápníku a velmi nízkému obsahu sodíku ji lze uplatnit jako doplňkový zdroj vápníku. Je proto vhodná pro dospívající osoby, těhotné ženy a kojící matky, či jako prevence osteoporóze. Dle balneologické klasifikace se Ondrášovka řadí mezi středně mineralizované.\n\nV nedalekém Domašově byl známý a od roku 1891 využívaný vývěr kyselky podobného složení. Pramen byl později podchycen dvěma vrty a zpracováván v závodě na výrobu oxidu uhličitého. V 90. letech 20. století byl rozšířen o plnírnu kyselky, která se prodávala pod názvem Salacia. Podnik však zkrachoval a vrt byl uzavřen.\n"}
{"id": "830849", "url": "https://cs.wikipedia.org/wiki?curid=830849", "title": "Boje o Nizozemskou východní Indii (1941–1942)", "text": "Boje o Nizozemskou východní Indii (1941–1942)\n\nTažení v Nizozemské východní Indii byla rozsáhlá vojenská kampaň za druhé světové války vedená Japonci proti Nizozemské východní Indii. Cílem tažení bylo ovládnout souostroví a tamější bohaté nerostné suroviny, především ropu. Japoncům se nejrozsáhlejší nizozemskou kolonii podařilo dobýt de facto do března 1942 za cenu „pouhých“ 671 padlých. Naproti tomu Spojenci přišli o více než 2380 mrtvých a o 59 733 zajatých.\n\nPo japonském úvodním útoku na Borneo, Celebes a Moluky se Japonci v únoru 1942 vylodili na Sumatře, čímž ohrozili západní Jávu. Následné vylodění na Bali a Timoru odřízlo Jávu od Austrálie a ohrozilo východní Jávu. Vyvrcholením kampaně byla námořní bitva v Jávském moři a japonské vylodění na Jávě.\n\nZ pohledu Japonců to bylo kolosální vítězství, z pohledu Spojenců a obzvláště Nizozemců katastrofa. Nizozemci touto porážkou definitivně ztratili pozici někdejší světové velmoci. Jednalo se o největší kolonii Spojenců dobytou Japonci za druhé světové války.\n\nKdyž bylo v květnu 1940 Nizozemsko obsazeno Německem, zůstaly nizozemské kolonie osamocené, ale věrné nizozemské exilové vládě v Londýně. Až na hrozbu útoku pomocných křižníků zůstala Nizozemská východní Indie mimo dosah nacistického Německa a fašistické Itálie.\n\nV japonském císařství ale po debaklu u Chalchyn golu v létě 1939 získala nad frakcí \"hokušin ron\" ( ~ doktrína severní expanze) převahu frakce \"nanšin ron\" ( ~ doktrína jižní expanze). Ta obhajovala útok na jih, za účelem obsazení nerostných zdrojů britského Malajska, britského Bornea a ostrovů Nizozemské východní Indie.\n\n\n"}
{"id": "830868", "url": "https://cs.wikipedia.org/wiki?curid=830868", "title": "Dálnice A9 (Německo)", "text": "Dálnice A9 (Německo)\n\nDálnice A9, německy Bundesautobahn 9 (zkratka BAB 9), zkráceně Autobahn 9 (zkratka A9), je německá dálnice dlouhá 529 kilometrů. Začíná v Berlíně a pokračuje přes Dessau, Lipsko, Hermsdorf, Hof, Bayreuth, Norimberk, Ingolstadt do Mnichova, kde končí.\n\nNa severu A9 přechází 30 km od hranic Berlína v křižovatce Potsdam na dálnici A10, známou jako \"Berlínský dálniční okruh\". Nejkratší cesta do centra by odtud vedla přes A10 (východ) a A115. Jižní část dálnice končí v severní části Mnichova. Na trase prochází A9 spolkovými zeměmi Braniborsko, Sasko-Anhaltsko, Sasko, Durynsko a Bavorsko. Na západ od Lipska dálnice kopíruje hranici mezi Saskem-Anhaltskem a Saskem.\n\nDálnice byla slavnostně otevírána po několika částech. V roce 1936 byl otevřen první, 164 km dlouhý, úsek mezi dnešní křižovatkou Schkeuditz (A9 & A14) a Bad Berneckem. V roce 1941 byl u města Schnaittach vybudován druhý pruh na dosavadní silnici a tímto se uzavřela vzniklá mezera mezi jednotlivými úseky. Tímto se stává A9 jednou z nejstarších interregionálních dálnic v Německu. Až do zavedení nového systému číslování dálnic v roce 1974 měla dálnice označení A3.\n\nBěhem studené války byla A9 jednou ze tří dálnic, ze kterých se dalo dostat z NDR do západního Berlína. Povolené trasy byly označeny žlutými značkami s černými písmeny \"TRANSIT\". Na cedulích, jenž ukazovaly vzdálenost bylo obvykle \"\"Berlin − Hauptstadt der DDR\"\" (Berlín − hlavní město NDR), nikoliv Berlín (západ). Navzdory financování dálnice z rozpočtu západního Německa byl stav dálnice obecně špatný. Povrch byl spíše z betonových desek, než z asfaltu, či kontinuálně litého betonu. Ve spolkové zemi Durynsko měla dálnice na úseku mezi Schleizem a Rodabornem povrch z dlažebních kostek. Odtud byla A9 vydlážděna až do NDR. V 80. letech byly dlažební kostky nahrazeny betonem.\n\nMezi lety 1945 a 1965 byla A9 na hranicích mezi Bavorskem a Durynskem přerušena. Důvodem byl most přes řeku Sálu, jenž byl zničen na konci druhé světové války. Provoz do a ze západního Berlína byl odkloněn přes A72 (do roku 1951) a silnici B2 (od roku 1951 do roku 1966).\n\nPo znovusjednocení Německa měla být A9 přestavěna a zmodernizována. Do té doby měla dálnice v obou směrech dva jízdní pruhy. Chyběly ale nouzové pruhy, což pro moderní úroveň provozu, rychlost a očekávanou bezpečnost nebylo vhodné. V roce 1990 byl u Bayreuthu naměřen za den průjezd 50 000 vozidel. To bylo nejvíce, co mohla dálnice zvládnout. V roce 2006 byly modernizační práce u Bayreuthu ukončeny. Jediná část starého části dálnice je v Durynsku mezi městy Schleiz a Triptis. Nicméně plánování na modernizaci tohoto úsek jsou v plném proudu. Až bude tento úsek dokončen, bude mít A9 po celé své délce v každém směru tři jízdní a jeden nouzový pruh.\n\n30. června 2004 byl nejstarší dálniční motorest v Německu, Rodaborn, nedaleko Triptisu, uzavřen v důsledku modernizace ze starého dvoupruhového profilu na moderní třípruhový profil. Rodaborn byl otevřen v roce 1928 jako hostinec pro místní obyvatele. V roce 1936 byla v jeho blízkosti postavena dálnice a okolí hostince bylo přestavěno na dálniční odpočívadlo. Za rozděleného Německa bylo odpočívadlo k dispozici pouze pro transitní cestující, nikoliv pro obyvatele NDR. V roce 2009 byl motorest pronajat jednomu páru, který ho chtěl znovu otevřít jako hostinec pro výletníky.\n\nKrom dvou výjimek je A9 na celé své délce vedena v profilu tři jízdní pruhy a nouzový pruh v každém směru. První výjimkou je 19 km dlouhý úsek v Durynsku. Druhou je potom část na severu Mnichova mezi Mnichovem-sever a Neufahrnem. Tento úsek byl přestavěn na profil čtyř pruhů v obou směrech. V roce 2008 zde byl naměřen maximální počet 184 000 a průměrný počet 143 000 projíždějících vozidel za 24 hodin.\n\nOd roku 2006 se vedou diskuze na téma přestavby třísměrné dálniční křižovatky Holledau na čtyřsměrnou a prodloužení dálnice A93 až do oblasti u města Pfaffenhofen.\n\nExistují další plány a vize na rozšíření A9 na 6 pruhů mezi městy Triptis a Schleiz v Durynsku a rozšíření na 8 pruhů mezi křižovatkami Norimberk a Norimberk-východ, respektive mezi městy Holledau a Neufahrn.\n\n\n"}
{"id": "830870", "url": "https://cs.wikipedia.org/wiki?curid=830870", "title": "Vico (jezero)", "text": "Vico (jezero)\n\nVico ( ) je jezero v provincii Viterbo na severu Lazia v Itálii. Má rozlohu 12,93 km². Dosahuje maximální hloubky 48,5 m, přičemž průměrná hloubka je 22,5 m. Hladina se nachází v nadmořské výšce 507 m. Povodí jezera má rozlohu 40,95 km². Je sopečného původu a vzniklo přibližně před 100 000 lety.\n\nZ jezera odtéká řeka Vico do řeky Treji, jež je přítokem Tibery. Než vybudovali Etruskové tunel bylo nejspíš jezero hlubší a hora Monte Venere byla ostrovem.\n"}
{"id": "830873", "url": "https://cs.wikipedia.org/wiki?curid=830873", "title": "Čertousy (zámek)", "text": "Čertousy (zámek)\n\nZámek Čertousy je barokní zámeček nacházející se v pražské městské části Horní Počernice. Jedná se o značně zchátralý, dnes nepřístupný jednopatrový objekt. Jeho adresa je Bártlova 11/82. Je chráněn jako kulturní památka České republiky.\n\nZámeček stojí na místě tvrze zmíněné v roce 1400, kterou držel jako zástavu staroměstský sladovník Ješek Vrabec. Tato tvrz byla zřejmě během husitských válek opuštěná a do konce 15. století zanikla. Nelze vysledovat následující vlastnické poměry, takže není známo, kdo a kdy dal vystavět dnešní barokní zámeček. Podle stylových znaků se ale jeho výstavba datuje do 18. století. Před zámkem na západní straně býval anglický park. Po roce 1948 objekt sloužil jako ubytovna pro zaměstnance Státního statku Praha.\n\n\n"}
{"id": "830874", "url": "https://cs.wikipedia.org/wiki?curid=830874", "title": "Bayon", "text": "Bayon\n\nBayon je starý kamenný chrám na území současné Kambodže, jeden z nejslavnějších chrámů zachovaných z doby Angkorské říše. Byl postaven na přelomu 12. a 13. století, v době vlády Džajavarmana VII., jakožto ústřední chrám hlavního města - Angkor Thomu. Je umístěn přesně uprostřed tohoto čtvercového městského komplexu, na místě střetu severo-jižní a východo-západní osy. Chrám navazuje na typ pyramidovitých chrámů symbolisujících posvátnou hinduistickou horu Méru, ale odlišuje se od těch předcházejících množstvím věží (původně snad v počtu 49, většina z nich se zachovala dodnes), které jsou ze všech čtyř stran zdobeny obřími tvářemi. Vzhledem k tomu, že Bayon a téměř celý Angkor Thom vznikly v mahájánové éře khmerské říše, obvykle se předpokládá, že tyto tváře zřejmě mají představovat bódhisattvu Avalókitéšvaru. Existují však i jiné hypotesy, mj. že jde o tvář samotného Džajavarmana VII. Ústřední a nejvyšší věž Bayonu má kruhový půdorys, což rovněž představuje inovaci v angkorské architektuře.\n\nBayon vyniká i množstvím basreliéfů v dolních ochozech, na nichž lze vidět řadu realistických scén z dobového života starých Khmerů; nejznámější z nich je výjev bitvy Khmerů s Čamy, kteří dobyli Angkor krátce před vznikem Angkor Thomu. Další basreliéfy ukazují detaily z každodenního života (kohoutí zápasy, hostiny, kejklíře atd.), v této míře vůbec prvně a naposledy v angkorské architektuře. Kuriosní jsou i některé vtipné detaily, které autoři do scén zapojili.\n\nV roce 1992 byl Bayon a celý Angkor Thom spolu s dalšími angkorskými památkami zapsán do seznamu Světového dědictví UNESCO.\n\n\n"}
{"id": "830879", "url": "https://cs.wikipedia.org/wiki?curid=830879", "title": "Mamsell' Napoleon", "text": "Mamsell' Napoleon\n\nMamsell' Napoleon (též psáno jen \"Mamsell Napoleon\") je jednoaktová opereta českého skladatele Oskara Nedbala, jejíž libreto napsali vídeňští libretisté bratři Arnold a Emil Golzovi. Premiéru měla v roce 31. ledna 1919 ve vídeňském kabaretu Die Hölle. V českých zemích byla poprvé uvedena až o deset let později na pražské Malé scéně (Kleine Bühne) Nového německého divadla.\n\nOskar Nedbal napsal jednoaktovou operetu \"Mamsell' Napoleon\" na sklonku svého působení ve Vídni roku 1918. Mezi Nedbalovými operetami je výjimečná svou krátkostí i tím, že se jedná o práci pro kabaretní scénu a nikoli pro velké operetní divadlo. Vystupují v ní pouze tři postavy. Libretisté, bratři-dvojčata Arnold (1866–1944) a Emil (1866–1942) Golzové (vl. jm. Goldsteinové), také nepsali většinou texty pro velká jména stříbrného věku vídeňské operety, ale kabaretní výstupy, burlesky a revue. I v \"Mamsell' Napoleon\" spíše než prostý příběh je těžištěm groteskní konfrontace obyčejného člověka (starožitníka nesoucího příjmení rodiny matky obou libretistů „Heim“), historické osobnosti a mytologické postavy. Nedbalova hudba je s ohledem na námět nenáročná, přesto velmi živá a přiléhavá s hudebními vtipy (např. prokombinování motivu \"Marseillaisy\" symbolizující Napoleona s motivem z Offenbachovy \"Krásné Heleny\"), navíc brilantně instrumentovaná.\n\nPůvodní vídeňská inscenace dala vzniknout stejnojmennému němému filmu v režii Josepha Bendinera. Rachel / Helenu hrála Charlotte Böcklinová, starožitníka Heima Walter Formes a Gascarda / Napoleona Rolf Brunner.\n\nTato operetní drobnost z Vídně dlouho nepronikla. Za Nedbalova působení v pozici ředitele a šéfdirigenta Slovenského národního divadla v Bratislavě tam byla – po přepracování – uvedena v rámci komponovaného pořadu \"Z Prešporka do Bratislavy\" (premiéra 7. května 1927). V následujícím roce se vedle pražské Kleine Bühne – kde ji o premiéře dirigoval sám Nedbal – hrála též ve Varšavě.\n\nKlavírní výtah operety vydal roku 1919 C. Schmidt v Salcburku a roku 1920 Mozarthaus ve Vídni.\n\nChudý podporučík Gascard se marně uchází o Rachel, dceru starožitníka Heima: její otec takový svazek striktně odmítá. Když Heim usne, zjeví se mu ve snu dvě postavy, které ho vždy fascinovaly, císař Napoleon a Helena Trójská (hrají je stejní herci/zpěváci jako Gascarda a Rachel). Ty si navzájem vyprávějí svá dobrodružství. Starožitník si při jejich rozhovoru uvědomuje, jakou moc má láska – a že i Napoleon býval chudým podporučíkem. Když procitne, usmíří se se svou dcerou a přestane bránit její lásce.\n"}
{"id": "830880", "url": "https://cs.wikipedia.org/wiki?curid=830880", "title": "Zbyněk Musiol", "text": "Zbyněk Musiol\n\nZbyněk Musiol (* 1. července 1991 v Ostravě) je český profesionální fotbalový útočník působící v týmu FC MAS Táborsko.\n\nSvé první kroky měl v týmu TJ Vřesina a svoji profesionální fotbalovou kariéru začal v Baníku Ostrava, kde prošel všemi mládežnickými kategoriemi. V roce 2010 se propracoval do prvního mužstva. Po roce přestoupil do Slovanu Liberec. V průběhu podzimu 2011 odešel na hostování do Viktorie Žižkov. V sezoně 2011/12 získal s Libercem mistrovský titul. V únoru 2013 odešel hostovat do Baníku Most a v létě 2013 odešel na roční hostování do Táborsko, které bylo posléze prodlouženo. V červenci 2015 bylo hostování ukončeno. Zbynek byl na testech v týmu MFK ZEMPLIN MICHALOVCE, který se poprvé v ročníku 2015/2016 propracoval do první slovenské ligy.\nTam však neuspěl. V ročníku 2015/2016 hraje za nováčka MSFL z Ostravy – MFK VÍTKOVICE. Následující rok se vrátil na jih Čech, kde hraje nyní za FC MAS Táborsko třetí nejvyšší soutěž ČFL.\n\n"}
{"id": "830889", "url": "https://cs.wikipedia.org/wiki?curid=830889", "title": "Dzon Delarge", "text": "Dzon Delarge\n\nDzon Delarge (* 24. červen 1990 v Brazzaville) je konžský fotbalový útočník a reprezentant, v současné době hráč rakouského klubu FC Admira Wacker Mödling od ledna 2016 na hostování v Osmanlısporu.\n\nDzon Delarge s fotbalem začínal v Gabonu a od svých 15 let působil na profesionální úrovni v Kamerunu. Hrál v kamerunských klubech Kadji SA Douala, Cotonsport Garoua a Union Douala. V létě 2011 podepsal smlouvu se slovenským DAC 1904 Dunajská Streda. Zde zatím zažil svoji nejpovedenější sezonu, když vstřelil 8 branek ve 32 zápasech. Po sezoně ale DAC sestoupil a Delarge odešel na testy do FC Slovan Liberec. V nich uspěl a podepsal přestupní kontrakt.\n\nPremiéru v Gambrinus lize zažil 11. srpna 2012 ve 3. kole proti domácímu Jablonci, když nastoupil na hřiště v 79. minutě. Liberec utkání prohrál 0:1. Premiérový gól vstřelil Delarge 22. října 2012 hostující Mladé Boleslavi, v 51. minutě se prosadil zblízka při doklepnutí míče do sítě. Liberec porazil soupeře 2:0. 17. listopadu 2011 (15. ligové kolo Gambrinus ligy, poslední v podzimní části sezóny) proti Plzni byl po faulu na něj za stavu 1:0 pro Liberec vyloučen ve 43. minutě hostující Václav Procházka. Delarge si předkopl míč a šel by sám na brankáře. Liberec však vedení neudržel a zápas s oslabenou Plzní prohrál 1:2. 29. března 2013 zařídil svým gólem výhru Liberce 1:0 nad hostující Olomoucí, čímž ukončil soupeřovu jarní neporazitelnost (Olomouc vyhrála 4 zápasy v řadě). Byl to Dzonův druhý gól sezóny. 6. dubna 2013 jedním gólem rozhodl utkání s domácím Baníkem Ostrava. Trefil se už v 6. minutě. 24. dubna vstřelil v prvním utkání semifinále českého fotbalového poháru jednu branku, Liberec porazil Jablonec 4:3.\n\nV domácí odvetě druhého předkola Evropské ligy 2013/14 25. července 2013 otevřel hlavičkou skóre proti hostujícímu lotyšskému celku Skonto Riga, Liberec vyhrál 1:0 a postoupil do 3. předkola, neboť v prvním zápase podlehl na hřišti soupeře 1:2 (platí pravidlo o vstřeleném gólu na hřišti soupeře). 22. srpna vstřelil gól v prvním utkání 4. předkola Evropské ligy 2013/14 proti italskému celku Udinese Calcio, Liberec zvítězil na italské půdě 3:1 (hrálo se v Terstu) a vytvořil si velmi slibnou pozici do domácí odvety. Skóroval i v domácí odvetě 29. srpna, Liberec remizoval 1:1 a postoupil do základní skupiny EL, kde se střetl se španělskou Sevillou, německým Freiburgem a portugalským Estorilem. Slovan byl vyřazen v šestnáctifinále nizozemským AZ Alkmaar.\n\nV Evropské lize se představil s Libercem i v následující sezoně 2014/15. V domácí odvetě 2. předkola proti MFK Košice 24. července 2014 jednou skóroval, Liberec zvítězil 3:0 a postoupil do 3. předkola proti FC Astra Giurgiu. Se Slovanem Liberec podstoupil v sezóně 2014/15 boje o záchranu v 1. české lize, ta se zdařila. S týmem navíc vybojoval triumf v českém poháru.\n\nV lednu 2016 přestoupil z Liberce půl roku před vypršením smlouvy do rakouského bundesligového týmu FC Admira Wacker Mödling. Ten jej obratem poslal na 1,5-roční hostování do tureckého klubu Osmanlıspor.\n\nV A-mužstvu Konžské republiky debutoval v roce 2012.\n\n"}
{"id": "830891", "url": "https://cs.wikipedia.org/wiki?curid=830891", "title": "Identifikátor objektu", "text": "Identifikátor objektu\n\nIdentifikátor objektu (anglicky object identifier – OID) ve výpočetní technice je identifikátor sloužící k jednoznačné identifikaci objektu (srovnej s URN).\n\nV programování je identifikátor objektu obvykle implementačně závislé celé číslo nebo ukazatel, který jednoznačně identifikuje objekt. OID usilují o vytvoření hierarchie globálně jednoznačných identifikátorů objektu v distribuovaném systému.\n\nOID je uzel v grafu, který reprezentuje hierarchický jmenný prostor definovaném formálně ITU-T standardem ASN.1. Posloupnost čísel uzlů vycházející z kořene stromu jednoznačně identifikuje každý uzel stromu. Nové uzly je třeba registrovat u registrační autority uzlu. V takto definovaném stromě vycházejí z kořene následující tři hrany:\n\n\n\nOID je možné nejčastěji vidět patří privátním enterprise numbers alokovaným organizací IANA v podstromu 1.3.6.1.4.1 (iso.org.dod.internet.private.enterprise).\n\nVe Spojených státech se rozšiřuje používání OID v oblasti zdravotnictví. Organizace Health Level Seven (HL7) vyvíjí standardy pro elektronickou výměnu lékařských informací a používá OID v podstromu 2.16.840.1.113883 (joint-iso-itu-t.country.us.organization.hl7). HL7 spravuje vlastní registr OID, který k 1. lednu 2008 obsahoval téměř 3000 uzlů, většinou pod kořenem HL7. Také Centra pro prevenci a kontrolu nemocí přijala systém OID pro správu mnoha komplexní množin hodnot nebo „slovníků“ používaných v oblasti zdravotnictví. Různé OID jsou dostupné pomocí Vocabulary Access and Distribution System v síti Public Health Information Network (PHIN) (VADS).\n\n\n"}
{"id": "830892", "url": "https://cs.wikipedia.org/wiki?curid=830892", "title": "Italský neorealismus", "text": "Italský neorealismus\n\nItalský neorealismus bylo národní filmové hnutí, charakteristické tím, že příběhy těchto filmů se odehrávaly mezi chudobou a dělnickou třídou, natáčelo se v opravdových lokacích a často se používalo neprofesionálních herců. Filmová díla italského neorealismu se často vypořádávala s obtížnými ekonomickými a sociálními podmínkami poválečné Itálie a reflektovala změny v italské mentalitě a podmínkách každodenního života.\n\nNeorealismus vtrhl do italské kinematografie na konci druhé světové války, kdy pád vlády Benita Mussoliniho zapříčinil decentralizaci italského filmového průmyslu. Neorealismus byl známkou kulturních změn a sociálního vývoje v Itálii. Neorealistické filmy prezentovaly příběhy ze současnosti a byly často natáčeny na ulicích, protože filmová studia byla těžce poškozena během války.\n\nNeorealistický přístup k filmu byl uplatňován skupinou filmových kritiků sdružených kolem časopisu \"Cinema\", jehož šéfredaktorem byl Vittorio Mussolini, syn Benita Mussoliniho. Kritici tohoto časopisu, mezi něž patřili například Luchino Visconti a Cesare Zavattini, psali útočné kritiky proti tzv. „filmům bílých telefonů“, salónním konverzačním komediím, které tehdy dominovaly italskému filmovému průmyslu. Někteří kritici cítili, že by se italská kinematografie měla oprostit od těchto mainstreamových filmů a namísto toho zpracovávat například adaptace realistických autorů z přelomu 19. a 20. století.\n\nNa jaře roku 1945 byl Mussolini popraven a Itálie byla osvobozena od německé okupace. Toto období, známé jako „Italské jaro“, znamenalo celkovou změnu přístupu k natáčení filmů, kdy se nadále nevyužívalo rozvinutého studiového systému a namísto toho se začalo využívat venkova a městských ulic, což poskytovalo mnohem realističtější prostředí, stejně jako se výrazně omezil počet profesionálních herců, kteří byli ve filmech z velké části nahrazeni neherci.\n\nZa první neorealistický film je všeobecně považován snímek Posedlost (1943) Luchina Viscontiho, přičemž neorealistické filmové hnutí se dostalo do světového povědomí díky filmu Roberta Rosselliniho Řím, otevřené město (1945), prvního italského poválečného snímku, oceněného Hlavní cenou na Filmovém festivalu v Cannes. Popularita filmových děl italského neorealismu rapidně upadala na počátku 50. let. Jak se Itálie začala ekonomicky a společensky stabilizovat, většina diváctva upřednostňovala spíše optimismus, který byl součástí tehdejších amerických filmů. Obraz chudoby a zoufalství, jak ho představovaly neorealistické filmy, se stal demoralizujícím v čase horlivého usilování po prosperitě a změně k lepšímu.\n\nNeorealismus hojně využíval neherce a natáčelo se téměř výhradně v reálných lokacích, hlavně v chudých čtvrtích a na venkově. Tematicky neorealistické filmy vycházely ze života chudiny a dělnické třídy. Často se také využívalo dětí jako důležitých postav neorealistických filmů, ačkoli plnily spíše observační než participační roli.\n\nŘím, otevřené město (1945) ustanovil několik hlavních znaků neorealismu, film zobrazuje boj obyčejného italského lidu o každodenní přežití v neobyčejné době německé okupace Říma. Snímek byl převážně natáčen v římských ulicích a většina filmových rolí byla obsazena neherci. Klíčovou roli v příběhu filmu sehrály děti a jejich přítomnost na konci filmu předznamenala významnou roli dětí ve filmech celého neorealistického hnutí, děti představovaly jednak svědky ekonomických a sociálních problémů a jednak symbolizovaly lepší budoucnost poválečné italské společnosti.\n\nAčkoli je dnes Italský neorealismus citován převážně v souvislosti s určitými stylistickými a formálními prostředky, mnozí soudobí filmoví kritici a teoretici měli tendenci charakterizovat italské neorealistické hnutí spíše jako specifický vztah mezi filmovou výrobou a sociální realitou poválečné Itálie, než jako soubor určitých estetických filmových prostředků.\n\nObdobí druhé poloviny 40. let v historii italské kinematografie bylo tedy pod dominantním vlivem neorealismu. Tento vliv byl enormní, nejenom v italském filmu, neorealismus silně ovlivnil i Francouzskou novou vlnu, Polskou filmovou školu a mnohé další poválečné filmové hnutí a tvůrce. Neorealismus tedy představoval významnou změnu tradiční podoby mainstreamového filmu a jak naznačují mnozí filmoví kritici a teoretici, výchozí bod pro moderní filmové tendence 2. poloviny 20. století můžeme nalézt právě v italské neorealistické kinematografii.\n"}
{"id": "830896", "url": "https://cs.wikipedia.org/wiki?curid=830896", "title": "Weiz", "text": "Weiz\n\nWeiz je rakouské okresní město ve spolkové zemi Štýrsko. Žije zde obyvatel.\n\n\n"}
{"id": "830903", "url": "https://cs.wikipedia.org/wiki?curid=830903", "title": "Dusíkový laser", "text": "Dusíkový laser\n\nDusíkový laser (molekulární laser) může generovat ultrafialové, viditelné i infračervené\nzáření.\n\nNejvíce se využívá pro generaci ultrafialového záření s vlnovou délkou 337 nm. Laser pracuje v pulzním režimu (s délkou impulzů několik ns). Doba života molekuly dusíku na spodní laserové hladině je větší, než doba života na dolní hladině molekuly. Při laserové činnosti proto dochází k rychlému nasycení přechodu a zániku inverze populace hladin. Proto buzení musí být rychlé – provádí se příčným elektrickým výbojem. Dosahované zesílení je velké. A laser může pracovat bez optického rezonátoru v režimu zesílené spontánní emise.\n\nPro buzení se využívá speciální konstrukce elektronického systému – Bumleinovo vedení.\n"}
{"id": "830904", "url": "https://cs.wikipedia.org/wiki?curid=830904", "title": "Netsky (album)", "text": "Netsky (album)\n\nNetsky je první album belgického drum and bassového producenta Netsky.\n"}
{"id": "830905", "url": "https://cs.wikipedia.org/wiki?curid=830905", "title": "Excimerový laser", "text": "Excimerový laser\n\nExcimerový laser využívá ke své funkci excitovaných dimerů. Jde o nestabilní molekuly, které vznikají jen na přechodnou dobu v důsledku vzájemného působení excitovaného atomu (nebo excitované molekuly) a atomu (molekuly) v základním stavu. Tato nestabilní molekula nemůže vzniknout, pokud oba atomy\n(molekuly) jsou v základním stavu.\n\nPokud jsou atomy A a B v základním stavu, je závislost potenciální energie na vzdálenosti A – B\nmonotónně klesající funkcí bez lokálních extrémů, interakce je odpudivá a stabilní molekula AB neexistuje.\n\nZávislost potenciální energie v případě jednoho excitovaného atomu však v jisté vzdálenosti vykazuje lokální minimum – při přiblížení atomů A* a\nB se vytváří vázaný stav – excimer AB*.\n\nPřejde-li excimerová molekula do základního stavu (např. vyzářením fotonu), nastává rychlá\ndisociace (řádově 10 s).\n\nAktivním prostředím excimerových laserů jsou právě excimery. Populace horní laserové\nhladiny N je dána hustotou počtu excimerů. Populace dolní laserové hladiny je prakticky\nzanedbatelná.\nPřejde-li excimer z excitovaného stavu do základního stavu, okamžitě se rozpadá. Součinitel\nzesílení aktivního prostředí je\n\nformula_1\n\nBuzení excimerových laserů je obvykle pulzní.\n"}
{"id": "830910", "url": "https://cs.wikipedia.org/wiki?curid=830910", "title": "Montecuccoli", "text": "Montecuccoli\n\nMontecuccoli je jméno italského šlechtického rodu, sídlícího na hradě Montecuccoli v Pavullo nel Frignano v Modenském vévodství:\n\n\n"}
{"id": "830915", "url": "https://cs.wikipedia.org/wiki?curid=830915", "title": "Itálie na letních olympijských hrách", "text": "Itálie na letních olympijských hrách\n\nItálie na letních olympijských hrách startuje od roku 1896. Toto je přehled účastí, medailového zisku a vlajkonošů na dané sportovní události.\n"}
{"id": "830916", "url": "https://cs.wikipedia.org/wiki?curid=830916", "title": "PGE Arena", "text": "PGE Arena\n\nPGE Arena neboli Baltská Arena je fotbalový stadion ve městě Gdaňsk v Polsku. Pojme 43.165 diváků, čímž se řadí mezi největší stadiony v Polsku. Hraje zde tým Lechia Gdańsk. Také se zde hrálo Euro 2012. Stadion náleží do čtvrté katagorie UEFA. Bude se tu také hrát Finále Evropské Ligy 2020.\n\nV PGE Areně se odehrály následující zápasy EURA 2012:\n\nPlatí k 16. srpnu 2013.\n\n"}
{"id": "830919", "url": "https://cs.wikipedia.org/wiki?curid=830919", "title": "Itálie na zimních olympijských hrách", "text": "Itálie na zimních olympijských hrách\n\nItálie na zimních olympijských hrách startuje od roku 1924. Toto je přehled účastí, medailového zisku a vlajkonošů na dané sportovní události.\n"}
{"id": "830922", "url": "https://cs.wikipedia.org/wiki?curid=830922", "title": "Japonsko na letních olympijských hrách", "text": "Japonsko na letních olympijských hrách\n\nJaponsko na letních olympijských hrách startuje od roku 1912. Toto je přehled účastí, medailového zisku a vlajkonošů na dané sportovní události.\n"}
{"id": "830923", "url": "https://cs.wikipedia.org/wiki?curid=830923", "title": "Millesimovský palác (Celetná)", "text": "Millesimovský palác (Celetná)\n\nMillesimovský (případně Caretto-Millesimovský nebo Cavrianovský) palác je vrcholně barokní budova v ulici Celetná 597/13, na Starém Městě, Praha 1. Je chráněn jako kulturní památka České republiky.\n\nV místě dnešního paláce stávaly dva starší románské domy, na jejichž základech byl později vystavěn jediný gotický objekt. Z původní podoby se zachovalo několik klenutých místností a portál s reliéfem. Z této doby se také zachovalo vícero prvků včetně čtyř křídel kolem vnitřního dvora, cihlových štítů, portálu a několika oken. V místnostech v přízemí jsou patrné pozdně gotické, renesanční a vrcholně barokní klenby.\n\nKolem roku 1756 byl dům přestavěn na palác ve stylu vrcholného baroka, jehož autorem je patrně Anselmo Martin Lurago nebo František Ignác Prée. Zadavatelem přestavby byl Kryštof Cavriani a poté hrabě J. Caretto-Millesimo.\n\nZ období baroka zbyly několikery dveře a parketové podlahy v patře paláce, a velmi bohatě štukované stropy.\n\nV 19. století se v paláci provozovalo šlechtické kasino a luxusní restaurant. Od roku 1990 prostory paláce využívá Univerzita Karlova \n\nNa budově je umístěna pamětní deska s nápisem: \n"}
{"id": "830924", "url": "https://cs.wikipedia.org/wiki?curid=830924", "title": "Mathieu Debuchy", "text": "Mathieu Debuchy\n\nMathieu Debuchy (28. července 1985, Fretin, Francie) je francouzský fotbalový obránce a reprezentant, hráč klubu Arsenal FC.\n\nV Lille zažil nejúspěšnější období v ročníku 2010/11, kdy s týmem vyhrál Ligue 1 i francouzský fotbalový pohár (Coupe de France).\n\nV červenci 2014 přestoupil do anglického klubu Arsenal FC. V lednu 2016 odešel hostovat do francouzského Girondins Bordeaux.\n\nV A-mužstvu Francie debutoval v roce 2011.\n\nZúčastnil se na Mistrovství Evropy ve fotbale 2012, kde v úvodním zápase základní skupiny nastoupil na pravé straně obrany proti Anglii (remíza 1:1). Odehrál i celé druhé a vítězné utkání proti Ukrajině (výhra Francie 2:0) a třetí prohrané se Švédskem (Francie prohrála 0:2). Francie postoupila ze druhého místa ze skupiny D do čtvrtfinále se 4 body a utkala se zde s obhájcem titulu Španělskem, jemuž podlehla rovněž 0:2 a s turnajem se rozloučila. Do tohoto střetnutí již nezasáhl, na pravé straně obrany dostal příležitost Anthony Réveillère.\n\nTrenér Didier Deschamps jej vzal na Mistrovství světa 2014 v Brazílii. Francouzi vypadli na šampionátu ve čtvrtfinále s Německem po porážce 0:1.\n\nK 11. 12. 2014\n\n\n\n\n"}
{"id": "830926", "url": "https://cs.wikipedia.org/wiki?curid=830926", "title": "Druhá italská válka za nezávislost", "text": "Druhá italská válka za nezávislost\n\nDruhá italská válka za nezávislost (též rakousko-francouzsko-sardinská válka či jen sardinská válka) byl ozbrojený konflikt mezi Rakouskem a Francií společně se Sardinsko-piemontským královstvím, které se snažilo o osvobození a sjednocení tehdejší roztříštěné Itálie.\nRoku 1848 Rakousko zvítězilo v první italské válce za nezávislost, když porazilo v bitvě u Custozzy a Novary vojska Sardinského království, jež usilovalo sjednocení Itálie. Království Sardinsko-Piemontské však o sjednocení Itálie nepřestalo usilovat, a tak se spojilo s Francií. Spojenectví nebylo nijak pevné (platilo jen, když Rakousko napadne Piemont). Rakušané předali Piemontu ultimátum, aby odzbrojil. Piemont odmítl, vstoupil do války a na pomoc mu přišla Francie.\n\nOčekávalo se, že nad rakouskými vojsky převezme kontrolu šéf Radeckého štábu Heinrich von Hess, ale císařův hofmistr Grünne prosadil neschopného Gyulaie. Armáda Piemontu nebyla nijak silná a Francouzi se museli dopravovat přes Alpy. I průměrný vojevůdce by zničil armádu Piemontu dříve, než přijdou Francouzi. Ale toho Gyulai nevyužil a čekal na Francouze. U Magenty byli Rakušané poraženi. V té chvíli převzal František Josef I. velení. Přesto byli Rakušané v bitvě u Solferina poraženi. František Josef I. podepsal mír ve Villafrance a ztratil Lombardii, jednu z nejbohatších provincií Rakouska. Porážka způsobila pád Bachova absolutismu.\n\n"}
{"id": "830929", "url": "https://cs.wikipedia.org/wiki?curid=830929", "title": "Palác Hrzánů z Harasova", "text": "Palác Hrzánů z Harasova\n\nHrzánský palác, resp. palác Hrzánů z Harasova je vrcholně barokní stavba stojící na adrese Celetná 558/12, Kamzíková 558/8, Staré Město, Praha 1. Je chráněn jako kulturní památka České republiky.\n\nV místech dnešního paláce stával ve 12. století románský dům, který byl postupně přestavován, nejprve ve slohu vrcholné gotiky, a v 16. století byl pravděpodobně renesančně upraven.\n\nMajitelem paláce se roku 1701 stal hrabě Zikmund Valentin Hrzán z Harasova, který jej nechal přestavět ve stylu vrcholného baroka. Autorem přestavby byl zřejmě Giovanni Battista Alliprandi a s přestavbou byl hotov kolem roku 1723.\n\nNa konci 18. století se majitelem paláce stali Vrtbové, a v roce 1801 nechali přistavět v další poschodí v nádvorní části paláce.\n\nDalšími majiteli byli od roku 1839 Lobkovicové. Ti nechali v palácovém nádvoří vybudovat klasicistní pavlače.\n\nDalší přestavby interiérů v patrech a vestavby nových dvorních křídel jsou z roku 1901.\n\nPodle informační desky na paláci, zde v letech 1906–1912 měli textilní velkoobchod rodiče Franze Kafky, Hermann a Julie Kafkovi.\n\nHrzánský palác se skládá ze čtvercové třípatrové hlavní budovy, a dvou bočních křídel, příčného a zadního křídla, která společně rozdělují prostor do dvou dvorků. Hlavní průčelí do Celetné ulice zdobí vrcholně barokní portál s dvojicí Atlantů po bocích, nesoucích balkon s klasicistním zábradlím.\nSklepení paláce je tvořeno zčásti přízemím původního domu s křížovou románskou klenbou, druhá část sklepení je pozdější, z gotického období.\n\nV interiéru se dochovaly vrcholně barokní klenby v přízemí hlavní budovy, zatímco místnosti ve vyšších poschodích, stejně jako další křídla byly přestavěny na počátku 20. století.\n\n"}
{"id": "830930", "url": "https://cs.wikipedia.org/wiki?curid=830930", "title": "Miroslav Houra", "text": "Miroslav Houra\n\nMiroslav Houra (3. srpna 1933 Krhanice – 19. ledna 2006 Ústí nad Labem) byl český ilustrátor, pedagog, grafik, malíř, typograf a kurátor. \n\nV letech 1948-1952 studoval na Vyšší škole uměleckého průmyslu v Praze (K. Müller), v roce 1955 absolvoval Pedagogickou fakultu UK v Praze (u Cyrila Boudy, Karla Lidického, Martina Salcmana). Základ Hourovy tvorby tvoří grafika, zejména dřevořez a linoryt. Jeho tvorba dále zahrnuje malbu, kresbu, monumentální realizace pro architekturu (mozaiky, dřevořezby, mříže, vitráže, tkané i netkané tapisérie), ilustraci, publicistiku.\n\nNa sever Čech přišel v roce 1955 jako učitel na umístěnku. Přednášel na pedagogické fakultě v Ústí nad Labem. Vytvořil největší mozaiku v Evropě - je umístěna na magistrátu v Ústí nad Labem, dokončena byla v roce 1985.\n\nRoku 1967 se stal členem SČUG Hollar, byl členem skupiny Objekt, 1977 členem SČVU, spolku exlibristů v Lublani, získal čestná uznání SSPE. Od 60. let získal za grafiku a ilustraci asi 20 cen. Včetně v roce 1983 titul zasloužilého umělce a v roce 1987 státní cenu Klementa Gottwalda.\n\nTvorbou Miroslava Houry prostupuje motiv činorodého člověka s jeho elementárními vazbami k rodině, domovu, práci i k přírodě. Jeho osobitý, vyrovnaný a úsporný projev je založen na kresbě jejíž sklon k monumentalitě, k lapidárním zkratkám a symbolům prozrazuje úsilí o maximální sdělnost obsahu.\n\n"}
{"id": "830934", "url": "https://cs.wikipedia.org/wiki?curid=830934", "title": "Japonsko na zimních olympijských hrách", "text": "Japonsko na zimních olympijských hrách\n\nJaponsko na zimních olympijských hrách startuje od roku 1928. Toto je přehled účastí, medailového zisku a vlajkonošů na dané sportovní události.\n"}
{"id": "830938", "url": "https://cs.wikipedia.org/wiki?curid=830938", "title": "Japonsko na Zimních olympijských hrách 1976", "text": "Japonsko na Zimních olympijských hrách 1976\n\nJaponsko na Zimních olympijských hrách 1976 v Innsbrucku reprezentovalo 58 sportovců, z toho 50 mužů a 8 ženy. Nejmladším účastníkem byla rychlobruslařka Emi Watanabe (16 let, 168 dní), nejstarším pak závodnice na bobech Susumu Esashika (38 let, 255 dní). Reprezentanti Japonska nevybojovala žádnou medaili.\n\n"}
{"id": "830939", "url": "https://cs.wikipedia.org/wiki?curid=830939", "title": "Stadio Luigi Ferraris", "text": "Stadio Luigi Ferraris\n\nStadio Luigi Ferraris je fotbalový stadion v Janově. Kapacita je 36 703 diváků. Hrají zde oba janovské kluby Janov CFC a Sampdoria. Příležitostně zde také hraje Italská reprezentace. 12. října 2010 se zde hrál zápas Itálie-Srbsko, který byl kvůli řádění srbských fanoušků nedohrán. Také se zde hrály některé zápasy Mistrovství světa 1934 a 1990.\n"}
{"id": "830940", "url": "https://cs.wikipedia.org/wiki?curid=830940", "title": "Kryštof Kachler", "text": "Kryštof Kachler\n\nKryštof Kachler (5. července 1826 Pláň – 1. dubna 1897 Horní Police) byl český katolický kněz, jedenáctý infulovaný arciděkan v Horní Polici.\n\nNa kněze pro litoměřickou diecézi byl vysvěcen 25. července 1851. Jedenáctým hornopolickým arciděkanem byl instalován v roce 1883.\nK tomuto úřadu se váže ustanovení papežského breve ze 6. prosince 1736 papeže Klementa XII. Kachler tak získal právo, jako jeho předchůdci, používat pontifikálie \"„ad instar Abbatum”\", tzn. stal se infulovaným arciděkanem. Litoměřický biskup ocenil jeho schopnosti a jmenoval ho biskupským vikářem. Jedenáctý hornopolický arciděkan Kryštof Kachler zemřel 1. dubna 1897 v Horní Polici.\n\n\n\n"}
{"id": "830941", "url": "https://cs.wikipedia.org/wiki?curid=830941", "title": "George Fiske", "text": "George Fiske\n\nGeorge Fiske (22. října 1835 Amherst, New Hampshire – 21. října 1918 Yosemitský národní park, Kalifornie) byl americký krajinářský fotograf. Od roku 1879 žil a fotografoval 40 let v Yosemitském údolí. Velká část jeho fotografického díla byla ztracena.\n\nNarodil se do rolnické rodiny z New England. Již v mladém věku se přestěhovali do Kalifornie a usadili se v San Franciscu. Tam se zpočátku učil jako bankovní úředník než se začal věnovat fotografování. Udělal několik fotografických zakázek pro společnost Thomase Housewortha. Ten mu údajně řekl, aby pracoval jako asistent pro Charlese Leandera Weeda (1824-1903), fotografa, který v roce 1859 pořídil první známé snímky v Yosemite Valley. Také Carleton E. Watkins (1829-1916) měl prý Fiskeho doprovázet, než tam sám v 60. letech 19. století fotografoval.\n\nV roce 1879 se Fiske přestěhoval s manželkou do Yosemite Valley, které stát Kalifornie prohlásil přírodní rezervací. V následujících desetiletích tam celoročně žil. Na rozdíl od jiných autorů, kteří se specializovali na pořizování portrétů návštěvníků parku, Fiske se zaměřil na fotografickou dokumentaci přírodních jevů.\n\nFiske byl první, kdo zaznamenával tuto oblast v zimě, a vůbec celoročně, jeho často velkolepé fotografie jsou prodávány jako jednotlivé obrazy nebo v kvalitních albech, zejména v pozdějších letech. Pracoval také s Galenem Clarkem, dozorčím parku. V Clarkově knize \"The Yosemite Valley\" (1910) se nachází celá řada Fiskeho fotografií.\n\nVelká část Fiskeho negativů byla zničeno v roce 1904 při požáru v jeho chatě, která mu sloužila zároveň jako fotografická laboratoř. Fiskemu bylo v té době téměř 70 let. Ve zbytku svého života se snažil znovu zrekonstruovat, co bylo ztraceno na starých snímcích, pořizoval je znovu, avšak s lepší kvalitou.\n\nFiskeho první manželka zemřela v roce 1896. Znovu se oženil, a svou druhou ženu opět ztratil počátkem roku 1918. Unaven životem, George Fiske o několik měsíců později zemřel ve své chatě v Yosemitském národním parku jeden den před svými 83. narozeninami.\n\nVe 20. letech 20. století přitáhly Fiskeho fotografie pozornost Ansela Adamse. Z některých Fiskeových velkoformátových negativů pořizoval kopie a zastával názor, že by Fiskeho práce měly být archivovány vhodným způsobem, avšak bez úspěchu. Ty, uskladněné na pile společnosti Yosemitský park, podlehly v roce 1943 dalšímu požáru.\n\n"}
{"id": "830946", "url": "https://cs.wikipedia.org/wiki?curid=830946", "title": "Palác Pachtů z Rájova (Anenské náměstí)", "text": "Palác Pachtů z Rájova (Anenské náměstí)\n\nPalác Pachtů z Rájova na Anenském náměstí v Praze na Starém Městě je palácový komplex s nádvořím. Zahrnuje budovy čp. 208 a 252 a jsou mu přiřazeny adresy Anenské náměstí 208/4, Stříbrná 208/1, Náprstkova 208/1, Na zábradlí 208/2, Karoliny Světlé 208/34, Anenské náměstí 252/4, Náprstkova 252/3, Stříbrná 252/1. Je chráněn jako kulturní památka České republiky.\n\nV místě dnešního paláce stávalo pět středověkých domů. Ty po roce 1647 postupně skoupil Daniel Norbert Pachta z Rájova a roku 1770 je Hubert Karel Pachta z Rájova spojil v jeden celek. Autorem čtyřkřídlé jednopatrové stavba v rokokovém slohu s nádvořím je Jan Josef Wirch (či Jan Josef Ulrich), v některých starších pramenech je uváděn též architekt Josef Jäger.\n\nPachtův palác byl v době působení velikého milovníka hudby a mecenáše hraběte Jana Josefa Pachty z Rájova místem, kde se setkávaly významné hudební osobnosti a konaly se zde hudební koncerty. Hrabě Pachta měl svou vlastní kapelu. Mezi nejslavnější hosty patří hudební skladatelé Josef Mysliveček, ale také Wolfgang Amadeus Mozart s manželkou Konstancí.. Během jednoho ze svých pobytů v paláci byl Mozart hrabětem na několik hodin symbolicky „uvězněn“ ve svém pokoji, neboť mu skladatel dříve opakovně přislíbil zkomponovat několik tanců. Mozart, zanechán v místnosti jen s inkoustem a několika listy papíru, zde složil svých 6 německých tanců (KV 509), kterými se vykoupil. Při svých víceméně pravidelných návštěvách Prahy Mozart často pobýval ve svém oblíbeném pokoji v tomto paláci.\n\nV paláci později pobývali též skladatelé Ludwig van Beethoven či Richard Wagner.\n\nNa začátku dvacátého století byl Pachtův palác v ohrožení, pro svůj dosti bídný stav měl být on i dům zbořen. Díky snaze Klubu Za starou Prahu se ho ale na konec podařilo zachránit. Nyní slouží jako hotel.\n\nVnitřní část nádvoří paláce není z ulice vidět, neboť je schováno za zdmi přilehlých domů Anenského náměstí (budovou divadla Na zábradlí). Hraběcí rod Pachtů z Rájova připomínají erby nad vstupním portálem z Anenského náměstí.\n\nPůvodní palácová zahrada sahala od paláce až k Vltavě, avšak roku 1836 byla zastavěna budovou Pachtovského klasicistního činžovního domu, postaveného podle návrhu architekta Jana Maxmiliána Hegera. V dolním patře nového paláce bývala Slovanská kavárna, kde se setkávali čeští vlastenci.\n\n\n"}
{"id": "830950", "url": "https://cs.wikipedia.org/wiki?curid=830950", "title": "Kostel svatého Vavřince (Velim)", "text": "Kostel svatého Vavřince (Velim)\n\nKostel svatého Vavřince ve Velimi leží nedaleko návsi. Jedná se o jednolodní orientovanou stavbu z lámaného kamene.V sousedství kostela stojí čtvercová patrová zvonice z 18. století.\nJe chráněn jako kulturní památka České republiky.\n\nPůvodní kostel je zmiňován na počátku 13. století. Současná stavba je raně gotického původu z přelomu 13. a 14. století. Kostel prošel několika opravami, z nichž největší proběhla v roce 1753, ve stylu pozdního baroka. Poslední rekonstrukce proběhla v letech 1994 - 1998\nPůvodně farní kostel, ve druhé polovině 20. století spravován ze Sadské, a od roku 2005 spadá pod kolínskou farnost, která zajišťuje nedělní bohoslužby.\n\nKostel má dva vstupy, jeden do sakristie a jeden do předsálí lodě. \nVětšina zařízení kostela je novogotická z počátku 20. století.\nHlavní loď je obdélníková s rovným stropem a dvěma páry segmentových oken. Stěny jsou bíle natřené, po obvodu je umístěna křížová cesta. \nKněžiště je od lodě odděleno gotickým, tupě zalomeným, obloukem. Strop kněžiště má gotickou klenbu s malým svorníkem. Po obvodu je pět gotických oken. Nad vchodem do sakristie je freska. Nad kněžištěm je malá vížka se zvonem.\nHlavní oltář leží v kněžišti, dva postranní oltáře jsou v lodi. Původní hlavní oltář ze 17. století je přenesen do předsálí kostela. Levý oltář je se sochou svatého Jana Nepomuckého, který má po stranách svatého Cyrila a Metoděje, pravý se sochou Madony\nSakristie je pravoúhlá o rozměrech 3,55 a 4,80 metru.\n\n"}
{"id": "830953", "url": "https://cs.wikipedia.org/wiki?curid=830953", "title": "Josef Maria Liebich", "text": "Josef Maria Liebich\n\nJosef Maria Liebich (15. května 1839 Zákupy – 22. února 1908 Horní Police) byl český katolický kněz, dvanáctý infulovaný arciděkan v Horní Polici.\n\nNa kněze pro litoměřickou diecézi byl vysvěcen 29. července 1863. V letech 1881–1897 byl farářem v Dobranově. Dvanáctým hornopolickým arciděkanem byl instalován v roce 1897.\n\nK tomuto úřadu se váže ustanovení papežského breve ze 6. prosince 1736 papeže Klementa XII. Liebich tak získal právo, jako jeho předchůdci, používat pontifikálie \"„ad instar Abbatum”\", tzn. stal se infulovaným arciděkanem. Litoměřický biskup ocenil jeho schopnosti a jmenoval ho biskupským konzistorním radou. Dvanáctý hornopolický arciděkan Josef Maria Liebich zemřel 22. února 1908 v Horní Polici.\n\n\n\n"}
{"id": "830954", "url": "https://cs.wikipedia.org/wiki?curid=830954", "title": "Druhá vláda Jeana-Marca Ayraulta", "text": "Druhá vláda Jeana-Marca Ayraulta\n\nDruhá vláda Jeana-Marca Ayraulta byla od 21. června 2012 do 31. března 2014 vládou Francouzské republiky. Vládu tvořili převážně členové Socialistické strany (PS), dále v ní byli zastoupeni nominanti Radikální strany levice (PRG), strany Evropa Ekologie - Zelení (EELV) a jedna bezpartijní ministryně.\n\nJednalo se v pořadí již o druhou vládu premiéra Jeana-Marca Ayraulta ze Socialistické strany, která zvítězila ve volbách, které se konaly v květnu stejného roku. První vládu sestavil Ayrault již po volbách 16. května, svou funkci však složil 18. června dle tradice země, jako následek jmenování nového prezidenta Françoise Hollanda, který ho recipročně pověřil sestavením nové vlády. Ta se ujala úřadu 21. června. Rozdíly ve složení předchozí a současné vlády nebyly významné, došlo ke změnám pouze na třech postech.\n\nPremiér Ayrault podal demisi po prohře socialistů v komunálních volbách na jaře 2014. Jeho kabinet proto 31. března téhož roku nahradila první vláda Manuela Vallse.\n\n"}
{"id": "830955", "url": "https://cs.wikipedia.org/wiki?curid=830955", "title": "Kostel Nanebevzetí Panny Marie (Veltruby)", "text": "Kostel Nanebevzetí Panny Marie (Veltruby)\n\nŘímskokatolický filiální Kostel Nanebevzetí Panny Marie ve Veltrubech na Kolínsku je chráněn jako kulturní památka České republiky.\n\nPůvodní kostel v Jezeřanech, které jsou nyní součástí Veltrub, byl v roce 1841 zbořen, a v roce 1846 byl vystavěn nový kostel. Původní zasvěcení Navštívení Panny Marie bylo v roce 1980 změněno na zasvěcení Nanebevzetí Panny Marie. Do 31. prosince 2004 byl kostelem farním, nyní je spravován z kolínské farnosti.\n\nKostel je jednoduchá, jednolodní, obdélná neorientovaná stavba s obdélným, segmentově uzavřeným kněžištěm. Po obou stranách kostela jsou obdélné prostory komory a sakristie. Nad východním průčelím leží věž.\n\nKostela má plochý strop s oratořemi po stranách v patře. Zařízení kostela je pseudorománské, starší mobiliář pochází většinou z původního zbořeného kostela nebo ze zrušené zámecké kaple v Radovesnicích I.\n\nHlavní oltář pochází z roku 1893. Boční oltář Panny Marie s obrazem Panny Marie nad růžovým keřem jsou raně barokní prací z roku 1676, na druhém bočním oltáři je obraz Ukřižovaného Krista z počátku 18. století. Na kruchtě jsou umístěny varhany z roku 1846 z neznámé dílny, opravené v roce 1886 Janem Tučkem z Kutné Hory.\n\n"}
{"id": "830956", "url": "https://cs.wikipedia.org/wiki?curid=830956", "title": "První vláda Jeana-Marca Ayraulta", "text": "První vláda Jeana-Marca Ayraulta\n\nPrvní vláda Jeana-Marca Ayraulta byla v období od 16. května do 21. června 2012 vládou Francouzské republiky. Vládu tvořili převážně členové Socialistické strany (PS), dále nominanti Radikální strany levice (PRG), strany Evropa Ekologie - Zelení (EELV) a jedna bezpartijní ministryně.\n\nJednalo se v pořadí o první vládu premiéra Jeana-Marca Ayraulta ze Socialistické strany, která zvítězila ve volbách, které se konaly v květnu stejného roku. Ayrault sestavil vládu již po volbách 16. května, svou funkci však dle tradice země 18. června složil, jako následek jmenování nového prezidenta Françoise Hollanda, který ho recipročně pověřil sestavením nové vlády. Současná druhá vláda Jeana-Marca Ayraulta se ujala úřadu 21. června.\n\nRozdíly ve složení této a současné vlády nejsou významné, došlo ke změnám pouze na třech postech.\n\n"}
{"id": "830957", "url": "https://cs.wikipedia.org/wiki?curid=830957", "title": "Kostel Nejsvětější Trojice (Kolín)", "text": "Kostel Nejsvětější Trojice (Kolín)\n\nKostel Nejsvětější Trojice v Kolíně leží nedaleko náměstí v areálu bývalého kapucínského kláštera. Po dobu oprav kostela svatého Bartoloměje farnosti slouží jako hlavní kostel. Spolu s klášterem je chráněn jako kulturní památka České republiky.\n\n"}
{"id": "830958", "url": "https://cs.wikipedia.org/wiki?curid=830958", "title": "Kostel svatého Víta (Kolín)", "text": "Kostel svatého Víta (Kolín)\n\nKostel svatého Víta v Kolíně leží v části Zálabí v místě někdejší osady Mnichovice. Je chráněn jako kulturní památka České republiky\nKostel byl postaven v roce 1378. V roce 1497 byl kostel poškozen požárem a v roce 1513 opraven. Za třicetileté války zpustl. V roce 1683 byl rozšířen a vybaven novým nábytkem. Věž dostala nový kryt v roce 1771. Kolem kostela je hřbitov, kde se pohřbívalo v letech 1782–1882. Hřbitov byl částečně zrušen v souvislosti se stavebními úpravami při stavbě Masarykova mostu.\n\nKostel je jednolodní, omítnutý, orientovaný, s věží v západním průčelí a sakristií při levém boku kněžiště. Věž je patrová, nároží má obložené barokními pilastry. Vchod do kostela vede přes předsíň hlavním vchodem, nebo bočním gotickým.\n\nLoď má rovná strop, okna jsou na každé straně polokruhová. V jižní straně zdi je zazděný gotický vchod. Vítězný oblouk je gotický, lomený.\n\nKněžiště je pravoúhlé o rozměrech 4,00 x 5,80 metru s křížovou klenbou. V jižní a východní zdi je gotické okénko s hladkým ostěním a v severní straně leží vchod do sakristie.\n\nSakristie je z lámaného neomítnutého kamene s dvěma vnějšími hrubými pilíři v rozích. Má rozměry 4,08 x 3,06 metru. Křížová žebra vycházejí od země a končí svorníkem se šestipaprskovou hvězdou. Ze sakristie vedou dvě obdélníková okna.\n\nHlavní oltář, dva vedlejší oltáře a zábradlí mezi lodí a kněžištěm je ze dřeva, zdobeného hustým silně krouceným listovím, anděli, svatými a velkými květy slunečnic. Lavice jsou z dubového dřeva s barokně profilovanými čely.\n\n"}
{"id": "830959", "url": "https://cs.wikipedia.org/wiki?curid=830959", "title": "Chrám svatého Jana Křtitele (Kolín)", "text": "Chrám svatého Jana Křtitele (Kolín)\n\nChrám svatého Jana Křtitele v Kolíně leží nedaleko nového mostu přes Labe. Je užíván pravoslavnou církví, která ho má již od 50. let 20. století pronajatý od římskokatolické církve.\nJe chráněn jako kulturní památka České republiky.\nKostel vznikl na rozhraní 13. a 14. století při cestě z Kolína do Kutné Hory. Stál na hřbitově nedaleko bývalého špitálu. V minulosti byl několikrát opravován, v 19. století potom prošel rozsáhlou barokní přestavbou. V této době byla pravděpodobně odstraněna i vížka nad kněžištěm. Kostel přestala katolická církev využívat a pronajímala ho jiným církvím. Od 50. let 20. století dodnes je využíván pravoslavnou církví. Návštěvnost pravoslavných bohoslužeb se zvýšila zejména s příchodem ruských občanů do Kolína na počátku 21. století.\n\nChrám stojí nedaleko a Masarykova mostu přes řeku Labe. Dříve stával na vyvýšeném místě, vlivem stavebních úprav je nyní částečně pod úrovní terénu.\n\nJedná se o jednolodní orientovanou kamennou omítnutou stavbu, nyní bez věže. Kněžiště je pravoúhlé o rozměrech 5,42x4,3 metru, se stropem s křížovou klenbou. V jižní zdi je zazděné gotické okno, ve východní straně je původní gotické okno. Vítězný oblouk je lomený.\n\nKostel je vyzdoben ve stylu baroka, nyní s pravoslavnými ikonami, včetně ikonostasem odděleného kněžiště. Stropní fresky zobrazují výjevy ze života svatého Jana Křtitele, napomínání Heroda a stětí Jana Křtitele.\n\nSocha Jana Křtitele, umístěná v průčelí kostela, je velmi poškozena.\n\nKostel stojí na bývalém hřbitově, zrušeném roku 1882. Obelisk byl vztyčen nad hromadným hrobem pruských vojáků z prusko-rakouské války roku 1866.\n\n\n"}
{"id": "830960", "url": "https://cs.wikipedia.org/wiki?curid=830960", "title": "Kostel Všech svatých (Kolín)", "text": "Kostel Všech svatých (Kolín)\n\nKostel Všech svatých v Kolíně leží v sousedství kolínského nádraží. Z kostela jsou již jen ruiny, přesto je stále chráněn jako kulturní památka České republiky.\n\nKostel byl postaven pravděpodobně z výtěžku dolování stříbra koncem 13. či počátkem 14. století. Odtud pramení i někdy používaný přídomek havířský. V minulosti byli na místním hřbitově pohřbíváni nakažení lidé a lidé, kteří neměli práva k městu Kolínu. V roce 1611 byl opraven a rozšířen na náklady Šimona Šilhánka z Choustníka. Po třicetileté válce pustl a později byl několikrát opravován. Nejvíce utrpěl po zásahu bombou při bombardování Kolína za druhé světové války a později činností bezdomovců, kteří zde v nedávné době nalezli přístřeší. V současné době je přístup k ruinám kostela omezen a probíhají přípravné práce na jeho záchranu.\n\nJednalo se o jednolodní bezvěžní stavbu z kamene, omítnutou, nyní polorozbořenou. Hlavní průčelí mělo v přízemí čtyři jednoduché pilastry a rokokový štít. Štít byl nahoře silně vykrajovaný a po stranách zakončený spirálami. V levém boku kostela byl pozdně gotický vchod. Loď byla obdélná s dřevěným stropem. Triumfální oblouk byl s lomeným pásem. Chór byl čtvercový, 6 metrů hluboký, na třech stranách byla gotická okna. Žebra křížové klenby spočívala na jehlanových konzolách.\n\n"}
{"id": "830961", "url": "https://cs.wikipedia.org/wiki?curid=830961", "title": "Kostel svatého Václava a Božího Těla", "text": "Kostel svatého Václava a Božího Těla\n\nŘímskokatolický filiální Kostel svatého Václava a Božího Těla v Křečhoři na Kolínsku leží na severním okraji obce při cestě na Kamhajek. Je chráněn jako kulturní památka České republiky.\nPrvní záznamy ke kostelu pochází z počátku 14. století. První známý farář zemřel v roce 1363 a kostel se stal utrakvistickým. V letech 1626–1682, tak jako nyní, byl filiálním kostelem kolínské farnosti. V roce 1818 byl opravován, ale již v roce 1846 byl zbořen. Stavba nového kostela probíhala v letech 1846–1848 v empírovém stylu. Nový kostel ke cti Božího Těla byl posvěcen 17. září 1848. Další opravy proběhly v roce 1930, při nich byly odkryty původní gotické detaily. Do roku 1948 byl uváděn jako kostel sv. Václava.\n\nDobové dokumenty popisují původní gotický kostel jako malý, neúhledný, zvony visely v dřevěné zvonici a byl bez věže. Na průčelí zdi kněžiště stál z kamene vytesaný kříž s letopočtem 1318, zdi měl vyzdoben starobylými nápisy biblických textů.\n\nSoučasný kostel je jednolodní, obdélný s pravoúhlým kněžištěm a hranolovou věží nad západním průčelím. Z původní gotické stavby se zachovaly stěny kněžiště s bosovanými nárožími a stěny lodi s úzkými zazděnými gotickými okny a pravoúhlým zazděným vstupním portálem v jižní stěně. Západní průčelí, půlkruhová okna a fasády jsou empírové. Západní průčelí je ozdobeno pilastry a ukončeno trojúhelníkovitým štítem. Původní vstupní portál ze západního průčelí byl přenesen do kaple sv. Anny v Chocenicích, kde byl druhotně osazen. V západní části lodi je vestavěna empírová kruchta.\n\nKněžiště je sklenuto českou plackou, triumfální oblouk je půlkruhový, loď má plochý strop. V kněžišti nynějšího kostela jsou po straně evangelijní sedilie z první poloviny 14. století. Výklenek je 0,48 m nad podlahou, 0,46 metru hluboký a 2,46 metru dlouhý. Rozdělený je dvěma pilířky, které mají nohy (patky) a hlavice římsované. Hlavice krajních pilířků jsou ve spodní polovině obloženy listovím. O něco dále k oltáři je výklenek metr nad zemí o rozměrech 0,83 x 1,26 metru.\n\nZařízení kostela je většinou novorenesanční s oltářem z roku 1892. Varhany pochází z roku 1822 od Josefa Gartnera.\n\n"}
{"id": "830962", "url": "https://cs.wikipedia.org/wiki?curid=830962", "title": "Kaple svaté Anny (Chocenice)", "text": "Kaple svaté Anny (Chocenice)\n\nZámecká kaple svaté Anny v Chocenicích je jednolodní nevelká omítnutá cihlová stavba s malou zvonicí na hřebeni střechy. Je chráněna jako kulturní památka České republiky\nV Chocenicích existují záznamy o farním kostele již v roce 1352, ten ale nejspíše v 15. století zanikl. O kapli jsou první informace z roku 1713.\n\nUvnitř kaple jsou dva oltáře, kruchta a pravoúhlé kněžiště. Gotický portál je z pískovce. Na hlavním oltáři je obraz svaté Anny od P. Brandla. V lodi visí obraz českých patronů, uprostřed v oblacích Madona staroboleslavská, kolem ní andělé s palmami a dole klečí svatí Prokop, Václav a Jan Nepomucký. Ve vížce je umístěn zvon.\n\n"}
{"id": "830963", "url": "https://cs.wikipedia.org/wiki?curid=830963", "title": "Kostel svatého Jiří (Lošany)", "text": "Kostel svatého Jiří (Lošany)\n\nKostel svatého Jiří v Lošanech je jednolodní, s polygonálně uzavřeným kněžištěm. Leží nedaleko návsi.\n\nV roce 1355 je v listinách zmiňován farář, v 17. století byl bez faráře a farnost byla obnovena v roce 1895. Od roku 2005 spadá pod římskokatolickou farnost Kolín.\nV roce 1765 byl kostel rozšířen. Stávající kostel byl nově postaven v roce 1895 a 16. července 1896 posvěcen.\n\nKněžiště i loď jsou sklenuty křížovou klenbou. Na bočních stranéch kněžiště jsou fresky svaté Ludmily, svatého Václava, Vojtěcha a Prokopa od Ignáce Vysekala.\nVeškeré zařízení kostela pochází z doby jeho obnovy. Varhany pochází z roku 1894.\nKřížová cesta pochází od řezbáře Vojtěcha Šedivého z Kutné Hory.\nZvony jsou z původního kostela.\n\n"}
{"id": "830964", "url": "https://cs.wikipedia.org/wiki?curid=830964", "title": "Kostel Navštívení Panny Marie (Polní Voděrady)", "text": "Kostel Navštívení Panny Marie (Polní Voděrady)\n\nKostel Navštívení Panny Marie v Polních Voděradech leží při západním okraji obce.\nJe chráněn jako kulturní památka České republiky.\n\nKostel stojí na místě románského kostela z 12. století. Nový gotický kostel byl postaven v první polovině 14. století. V roce 1759 byla zvýšena věž kostela a v letech 1770 - 1771 byl kostel upraven barokně. Kostel je nyní spravován kolínskou farností.\n\nKostel je jednolodní, orientovaný s pravoúhlým kněžištěm bez opěrných pilířů. Na západním průčelí je jednolodní přízemní přístavek předsíně. Věž je umístěna v koutě mezi lodí a kněžištěm. Věž má dvě patra oddělená římsami, nároží je zdobeno lizénami. Ve druhém patře je na každé straně okno, s nadokenní segmentovou, dvakrát zalomenou římsou.\n\nLoď má rozměry 8,65 x 9,30 metru, kněžiště je čtvercové se stranou 6,10, oddělené triumfálním gotickým obloukem širokým 5,17 metru. Žebra kněžiště začínají metr nad zemí, stoupají v nízkém oblouku a protínají se v hladkém svorníku.\nPo levé straně kněžiště je saktuaruim s obdélníkovým otvorem 0,71 x 0,92 metru, obložený kamenem. Do sakristie, která je umístěna v přízemí věže, vedou dveře gotickým obloukem.\n\nVarhany pochází od Antonína Mölzera z Kutné Hory.\n\n"}
{"id": "830965", "url": "https://cs.wikipedia.org/wiki?curid=830965", "title": "Kostel svatého Martina (Zibohlavy)", "text": "Kostel svatého Martina (Zibohlavy)\n\nŘímskokatolický filiální Kostel svatého Martina v Zibohlavech u Kolína leží v centru vesnice. Je chráněn jako kulturní památka České republiky.\nPůvodní románský kostel pocházel ze 13. století. V roce 1358 je zmiňován jako farní. V roce 1624 kostel vyhořel a o tři roky později opraven. Následně byl v roce 1639 vydrancován švédskými vojsky za třicetileté války. Stávající kostel pochází z roku 1873 a z původního kostela byla zachována pouze věž.\n\nJednolodní kostel na křížovém půdoryse s půlkruhovou apsidou ve východní stěně. Před západním průčelím stojí hranolová věž. Vnější stěny jednotně pseudorománsky vyzdobeny.\n\nVe vnitřní výzdobě byly použity motivy výzdoby románského kostela sv. Jakuba v Jakubu u Kutné Hory.\n\nZařízení kostela je pseudoslohové z roku 1886. Hlavní oltář vytvořil řezbář J. M. Černý na konci 18. stol., na kruchtě visí obraz sv. Martina z původního oltáře od J. Macháčka z roku 1841.\n\nVarhany pochází z roku 1892 od Antonína Mölzera z Kutné Hory\n\n"}
{"id": "830966", "url": "https://cs.wikipedia.org/wiki?curid=830966", "title": "Kostel Nanebevzetí Panny Marie (Kbel)", "text": "Kostel Nanebevzetí Panny Marie (Kbel)\n\nKostel Nanebevzetí Panny Marie v Kbelu je gotická jednolodní kamenná omítnutá orientovaná stavba z konce 14. století.\nJe chráněn jako kulturní památka České republiky\nV západním průčelí je čtyřboká dvoupatrová věž se zazděným přístupem. Na východě je mnohoúhelný chór z pěti stran osmiúhelníku, bez nárožních opěráků. Při severním boku leží jednoduchá novější sakristie. Vchod do lodi, s lomeným gotickým obloukem, je na jižní straně. Loď má rozměry 13,30 x 7,62 metru. Strop je rovný. Po každé straně je pár novogotických oken.\nTriumfální lomený gotický oblouk má rozpětí 4,25 m a odděluje kněžiště s rozměry 4,72 x 4,90 metru. Klenba je křížová, žebra spočívají na pětibokých římsových konzolách a protínají se v hladkých terčových svornících.\nV severní zdi je umístěn gotický obložený vstup do sakristie. Sakristie má valenou, v oblouku lehce lomeném, klenbu.\n\nKostel Nanebevzetí Panny Marie Gotický kostel vystavěný na počátku 14. století, podle nalezených dokumentů nákladem vladyků z okolí; například Parduse ze Kbelu (doložen 1295), Oldřicha z Velimi nebo Maršíka a Rudolta z Radovesnice. Po poškození švédskými vojsky v roce 1634 byl kostel opraven renesančně v letech 1664 - 1666 nákladem hraběte Tratmandorfa. V roce 1874 kostel silně poničil požár, při kterém také shořel vzácný barokní oltář s obrazem od Petra Brandla. Kostel byl v letech 1885 - 1886 velmi necitlivě opraven v novogotickém stylu, přičemž došlo ke zničení mnoha středověkých památek. Protože ale nebyl v nadcházejícím období řádně udržován, postupně chátral. Před dalším chátráním byl ušetřen až poněkud amatérsky prováděnými opravami kolínských patriotů, bratrů Jana a Josefa Kamarýtovými.\n\n"}
{"id": "830967", "url": "https://cs.wikipedia.org/wiki?curid=830967", "title": "Kaple svatého Jana Nepomuckého (Lošánky)", "text": "Kaple svatého Jana Nepomuckého (Lošánky)\n\nKaple svatého Jana Nepomuckého v Lošánkách je hranolová barokní stavba se zkosenými rohy. Uvnitř býval obraz svatého Jana Nepomuckého od V. Vysekala z konce 19. století. Zvon daroval kapli Josef Miškovský jako poděkování za zdárné dokončení studia v Praze. Je chráněna jako kulturní památka České republiky.\n\n"}
{"id": "830968", "url": "https://cs.wikipedia.org/wiki?curid=830968", "title": "Kostel svatého Petra a Pavla (Nebovidy)", "text": "Kostel svatého Petra a Pavla (Nebovidy)\n\nŘímskokatolický filiální Kostel svatého Petra a Pavla v Nebovidech leží u silnice na Červené Pečky.\nJe chráněn jako kulturní památka České republiky.\nPůvodně románský kostel z 12. století byl kolem roku 1350 goticky přestavěn. V 16. století byla přistavěna k severnímu boku lodi drobná předsíň pravoúhlého půdorysu. V roce 1757 byla v rámci celkové barokní úpravy lodi prolomena nová okna a nad západním průčelím vztyčena nová věž. Barokní přestavba zcela změnila původní vnější středověký ráz stavby, protože kostel byl ještě navíc pokryt novou barokní omítkou. V roce 1758 byla přistavěna na severní straně čtvercová sakristie a na jižní straně nová vstupní pravoúhlá předsíň s panskou oratoří.\n\nPůvodně farní kostel je nyní spravován kolínskou farností.\n\nJednolodní obdélný kostel, ukončený půlkruhovitou apsidou původní stavby. K ní je připojena gotická loď s renesanční čtvercovou předsíní zaklenutou jedním polem křížové klenby a barokní čtvercovou sakristií po severní straně, s barokní předsíní s panskou oratoří při jižní stěně. Hranolová barokní věž v západním průčelí je vysoká 20 metrů. Severní předsíň je opatřena pravoúhlým renesančním profilovaným portálem ze 16. století.\n\nApsida je sklenuta konchou. Gotický vítězný oblouk je lomený a loď má plochý strop. Severní předsíň je sklenuta gotickou křížovou klenbou, do lodi je prolomena hrotitým gotickým profilovaným portálem ze 60. let 14. století. V jižní stěně lodi je úzký gotický portál, upravený při barokní přestavbě. Původní nástropní fresky lodi od Václava Kramolína z roku 1772 byly částečně znehodnoceny přemalováním Jaroslavem Richterem z Kutné Hory v roce 1923. Fresky od stejného autora v apsidě byly zabíleny.\n\nNovorenesanční zařízení kostela pochází z konce 19. století. Obraz na hlavním oltáři pochází od Václava Vysekala.\n\nVarhany na kruchtě jsou z roku 1900, skříň vyrobila firma A. Mölzer z Kutné Hory, stroj dodala firma Kubát a Filípek.\n\n"}
{"id": "830969", "url": "https://cs.wikipedia.org/wiki?curid=830969", "title": "Kostel Narození Panny Marie (Červené Pečky)", "text": "Kostel Narození Panny Marie (Červené Pečky)\n\nŘímskokatolický filiální kostel Narození Panny Marie v Červených Pečkách na Kolínsku leží nad náměstím, směrem k Bojišti. Je chráněn jako kulturní památka České republiky.\nV roce 1370 byl kostel farní, nyní je pod správou kolínské farnosti. Přestavba kostela proběhla v 17. století.\n\nJedná se o jednolodní orientovanou stavbu s věží v západním průčelí s pravoúhlým kněžištěm. Za kněžištěm leží později přistavěná sakristie. Při severní straně kněžiště leží přízemní oratoř. Na jižním boku je přistavěna kaple, otevřená do kostela. Kostel je postaven z lámaného, většinou plochého, opukového kamene. Kostel je omítnutý.\n\nVěž je dvoupatrová čtyřboká. V posledním patře jsou gotická okna. Věž je kryta osmibokým, úzkým vyzděným jehlancem. Vchod od kostela leží na severní straně; je osvětlen čtyřmi segmentovými okny. Stěny kostela jsou hladké, prostor je zaklopen zrcadlovým klenutím s lunetami. Čtvercové kněžiště je odděleno gotickým triumfálním obloukem. Kněžiště má rozměry 4,7 metru a je zaklenuto křížovou klenbou.\n\nPřistavěná kaple je obdélná, klenutá. Cípy klenby nesou široké pilastry s dórskými barokními hlavicemi. Otvor kaple tvoří stlačený, hojně profilovaný, oblouk, který spočívá na římsových konzolách.\n\nVarhany pochází od Josefa Melzera.\n\n"}
{"id": "830970", "url": "https://cs.wikipedia.org/wiki?curid=830970", "title": "Kostel svatého Václava (Nová Ves I)", "text": "Kostel svatého Václava (Nová Ves I)\n\nFiliální Kostel svatého Václava v Nové Vsi I na Kolínsku leží na návsi, v sousedství silnice I/38.\nJe chráněn jako kulturní památka České republiky\nPrvní zmínka je o faře a to poprvé z roku 1352, od roku 1290 patřil k Sedleckému klášteru. Později se stal utrakvistickým. Roku 1626 byl přifařen ke Kolínu. V dalších letech se stal několikrát farním kostelem, nyní je pod správou kolínské farnosti. V roce 1835 byla celá loď stržena a zvětšena, následně v roce 1884 byl kostel znovu a nákladně ozdobmě přestavěn a zůstalo jen kněžiště. Kostel je nyní po opravě fasády a v roce 2008 byla zahájena oprava vnitřní výzdoby kostela.\n\nKostel je jednolodní, obdélný s pravoúhlým kněžištěm a mohutnou hranolovou věží nad ním. Na severní straně lodi je čtvercová sakristie. Zdivo kněžiště a věže je původní, ve východní stěně se dochovalo zazděné gotické okno ze 14. století se zbytky kružeb.\nKněžiště je sklenuto těžkou křížovou žebrovou klenbou na konzolách, na svorníku ušlechtilý reliéf Beránka s křížem z doby kolem roku 1400. Triumfální oblouk je hrotitý, bohatě profilovaný. Loď kostela má plochý strop.\nVarhany pochází z roku 1909 od Antona Mölzera z Kutné Hory, opravené v roce 2012.\n\nOkolo kostela stojí již dříve zrušený hřbitov.\n\n"}
{"id": "830972", "url": "https://cs.wikipedia.org/wiki?curid=830972", "title": "Kostel svatého Jakuba Většího (Ovčáry)", "text": "Kostel svatého Jakuba Většího (Ovčáry)\n\nKostel svatého Jakuba Většího či Staršího je filiální kostel v Ovčárech. Jednolodní orientovaná stavba leží na návsi v centru obce. Do 31. prosince 2004 šlo o kostel farní.\n\nKostel je poprvé připomínán v roce 1352. V 15. století byl přestavěn, v roce 1843 shořela jeho dřevěná zvonice a v roce 1906 byl pro havarijní stav stržen. Novostavba v novogotickém slohu dle projektu Jana Krcha byla dokončena roku 1908 a vysvěcena 16. května téhož roku.\n\nKostel, hrobka rytíře Horského na zrušeném hřbitově a ohradní zeď včetně dvou bran jsou chráněny jako kulturní památka České republiky.\n\n"}
{"id": "830973", "url": "https://cs.wikipedia.org/wiki?curid=830973", "title": "Kostel svatého Bartoloměje (Býchory)", "text": "Kostel svatého Bartoloměje (Býchory)\n\nKostel svatého Bartoloměje v Býchorech je jednolodní stavba pocházející z roku 1854.\nJe chráněn jako kulturní památka České republiky.\nPrvní zmínka o původně snad románském kostele v Býchorech pochází z roku 1359, kdy byl farním kostelem. Nynější stavba pochází z roku 1854. Z původní stavby se dochoval jen obdélníkový vchod z kněžiště do sakristie.\n\n"}
{"id": "830974", "url": "https://cs.wikipedia.org/wiki?curid=830974", "title": "Kostel Nanebevzetí Panny Marie (Předhradí)", "text": "Kostel Nanebevzetí Panny Marie (Předhradí)\n\nŘímskokatolický filiální kostel Nanebevzetí Panny Marie v Předhradí leží vedle silnice I/38. Je chráněn jako kulturní památka České republiky.\nKostel byl postaven v letech 1773–1778. Opravován byl v letech 1940 a 1998–1999. Do 31. 12. 2004 byl farním kostelem, nyní je spravován kolínskou farností.\n\nV rámci Programu záchrany architektonického dědictví bylo v roce 1995 na opravu památky čerpáno 800 000 Kč.\n\nPozdně barokní kostel má obdélníkovou loď s pravoúhlým kněžištěm. Nad západním průčelím stojí hranolová věž. Západní průčelí je členěno pilastry. Okna jsou zdobena šambránami a nadokenními římsami, po stranách segmentovými a uprostřed zvlněnými. Boční stěny jsou zevně členěny podobně.\nVnitřní stěny jsou členěny sdruženými pilastry a římsami, loď je sklenuta plackou s porušenými freskami od Václava Kramolína z roku 1778. Václav Kramolín také namaloval tři freskové oltáře.\nZ vnitřního vybavení vyniká rokoková kazatelna z roku 1774, varhany jsou od K. Schiffnera.\n\n"}
{"id": "830975", "url": "https://cs.wikipedia.org/wiki?curid=830975", "title": "Kostel svatého Václava (Ratboř)", "text": "Kostel svatého Václava (Ratboř)\n\nŘímskokatolický filiální Kostel svatého Václava v Ratboři na Kolínsku leží v centru vesnice. Je chráněn jako kulturní památka České republiky.\nKostel v Ratboři je poprvé zmíněn v roce 1352 jako farní. Za třicetileté války byla ves drancována švédskými vojsky a kostel. V letech 1672–1710 byl kostel opraven a rošířen. Původně gotický kostel byl v roce 1770 barokně přestavěn., byla rozšířena loď a byla provedena přístavba věže. V roce 1809 byl doplněn sanktusník a při opravách v letech 1897–1898 byly usazeny na věž hodiny. Poslední velká oprava proběhla v roce 1992, včetně hodinového stroje. V současné době je kostel pod správou kolínské farnosti.\n\nJednolodní obdélný kostel s pětiboce zakončeným kněžištěm a věží s cibulovou bání v západním průčelí. Stěny lodě jsou členěny čtyřmi symetricky umístěnými okny s půlkruhovými záklenky, v kněžišti jsou tři nestejně vysoká okna. Kolem celého obvodu lodi probíhá jednoduše profilovaná římsa.\n\nKněžiště je sklenuto valenou klenbou s výsečemi, loď má plochý strop. Zdi jsou vyzdobeny štuky (oblé pásky vrcholící stylizovanou lilií a štukový rámec kruhového tvaru) z pozdně barokní přestavby kolem roku 1770. Loď s kněžištěm spojuje půlkruhový vítězný oblouk. Ve východní stěně kněžiště se dochovalo zazděné gotické okno a gotický sedlový portálek do sakristie z doby kolem roku 1500.\n\nZařízení kostela je většinou z konce 19. století. Obrazy na hlavním oltáři pocházejí z doby před rokem 1800, křížová cesta pochází z roku 1804.\n\nVarhany pochází z dílny Antonína Mölzera z Kutné Hory.\n\n"}
{"id": "830976", "url": "https://cs.wikipedia.org/wiki?curid=830976", "title": "Kostel svatého Bartoloměje (Solopysky)", "text": "Kostel svatého Bartoloměje (Solopysky)\n\nKostel svatého Bartoloměje v Solopyskách leží v centru vesnice, u křižovatky silnic na Červený Hrádek, Malenovice a Rozkoš. Je chráněn jako kulturní památka České republiky.\n\nPůvodně středověký kostel byl barokně přestavěn. Kostel je jednolodní, obdélníkové tvaru s pravoúhlým kněžištěm.\nsakristie a oratoř leží při jižní straně kněžiště. Do kostela se vstupuje přs předsíň na jižní straně. Před západním průčelím leží hranolová věž.\nOkna kostela jsou půlkruhová. Na stěnách člení nevýrazné lizény. V jižní stěně věže je vsazena gotická deska z roku 1490 se znakem místní zemanské rodiny Mírků ze Solopysk (obrněné rameno s mečem sekající ostrvi).\nVnitřek kostela je sklenut plackami na pilastry, nástropní fresky představují výjevy ze života sv. Bartoloměje.\nVnitřní zařízení je novorenesanční z 2. pol. 19. století, z původního vybavení se dochovala pouze rokoková kazatelna.\n\nKostel pochází z 1. poloviny 14. století. V letech 1750 - 1751 byl barokně přestavěn. Kostel spadá pod správu kolínské farnosti.\n\n"}
{"id": "830977", "url": "https://cs.wikipedia.org/wiki?curid=830977", "title": "Kostel svatého Václava (Jindice)", "text": "Kostel svatého Václava (Jindice)\n\nKostel svatého Václava leží v jižní části vesnice Jindice.\nJe chráněn jako kulturní památka České republiky.\n"}
{"id": "830978", "url": "https://cs.wikipedia.org/wiki?curid=830978", "title": "Kostel svatého Ondřeje (Starý Kolín)", "text": "Kostel svatého Ondřeje (Starý Kolín)\n\nKostel svatého Ondřeje v Starém Kolíně je jednolodní orientovaná kamenná stavba. Loď je křížová, věž je v západním průčelí. Leží nedaleko náměstí.\nJe chráněn jako kulturní památka České republiky.\n\nPůvodně raně gotický kostel vysvěcený roku 1267 byl okolo roku 1740 znovu vystavěn podle návrhu Tomáše Haffeneckera ve stylu barokní gotiky. Kostel v roce 1761 vyhořel, v roce 1861 se dočkal zvýšení o další patro věže a nového zastřešení. V roce 1905 byl opraven a doplněn o pseudogotické prvky.\n\nSoučasná podoba vnitřku kostela pochází z roku 1905. Autorem malby je J. Vysekal ml., zařízení vyrobila dílna Petra Buška ze Sychrova. Ve věži jsou tři zvony od Jana Jiřího Kühnera z roku 1779. Varhany pochází z roku 1904.\n\nStěny kostela jsou hladké s nárožními lizénami bez hlavic, kouty jsou vyduté. Hlavní římsa se táhne podél celého kostela i věže a má gotický profil.\nVěž je vysoká 7,2 metru, čtvercová, dvoupatrová. Přízemí a první patro jsou zvnějšku přestavěné do baroka, zevnitř jsou z části zazděná gotická okna.\nHlavní loď má rozměry 5,73 × 25,48 metru, příční lodě jsou dlouhé 7 metrů. Křížení lodí má zatupené kouty a je uzavřeno nízkým kopulovým klenutím. V lodi jsou dvě pole křížových kleneb, žebra spočívají na nástěnných pilastrech, křižují se v hladkých svornících.\nSakristie je jednopatrová barokní stavba. V patře je oratoř otevřená do kostela.\n\n"}
{"id": "830979", "url": "https://cs.wikipedia.org/wiki?curid=830979", "title": "Kostel svaté Markéty Antiochijské (Suchdol)", "text": "Kostel svaté Markéty Antiochijské (Suchdol)\n\nKostel svaté Markéty na návsi v Suchdole je chráněn jako kulturní památka České republiky.\n\nPůvodně gotický kostel je poprvé zmiňován ve 14. století, jeho gotický vzhled se ale nezachoval. V 18. století prošel několika barokními úpravami, současnou podobu zachycují popisy až v druhé polovině 19. století. Jako poslední stavební úprava přibyla v polovině 20. století předsíň před vchodem do sakristie.\n\n"}
{"id": "830980", "url": "https://cs.wikipedia.org/wiki?curid=830980", "title": "Kostel svatého Václava (Dobřeň)", "text": "Kostel svatého Václava (Dobřeň)\n\nKostel svatého Václava v Dobřeni je chráněn jako kulturní památka České republiky.\n\nKostel byl postaven v polovině 14. století jako farní gotický kostelík. V 16. století byl renesančně přestavěn a v 19. století byla dostavěna hranolovitá zeď. Kostel byl poprvé zmíněn v písemných pramenech v souvislosti s vyplácením desátku zdejšímu faráři.\n\nNejvýznamnější částí kostela je jeho hranolovitá zeď. Kostel je uvnitř stěnou rozdělen na dvě části, loď a presbytář. Interiér je vybaven kazatelnou, sloupky, nikami a tabulovým obrazem Ukřižování z konce 16. století.\n\n"}
{"id": "830981", "url": "https://cs.wikipedia.org/wiki?curid=830981", "title": "Kostel Navštívení Panny Marie (Vysoká)", "text": "Kostel Navštívení Panny Marie (Vysoká)\n\nKostel Navštívení Panny Marie ve Vysoké leží na jejím severním okraji při silnici do Červených Peček. Je chráněn jako kulturní památka České republiky.\nRaně gotický kostel z konce 13. století se dodnes dochoval téměř ve své původní podobě, protože pozdější úpravy se jeho exteriéru již výrazněji nedotkly. Spory se vedou kolem stáří sakristie kostela, která je některými historiky považována za původně samostatný, raně románský kostel z 10. století, který byl včleněn do pozdější novostavby současného kostela. Pokud by se tato hypotéza ukázala jako pravdivá, jednalo by se o jednu z nejstarších dochovaných staveb v České republice. Ve 14. století byl kostel farní, fara byla zrušena v roce 1745 a přenesena do Suchdola. V současné době je spravován kolínskou farností.\n\nDnešní stavba je obdélný jednolodní kostel s pravoúhlým kněžištěm, obdélnou sakristií s nesymetricky protáhlou apsidou a mohutnou hranolovou věží po severní straně. Fasády jsou hladké, okna hrotitá profilovaná, s hlubokou špaletou. Hrotitý jižní vstupní portál je typickou ukázkou těžké rané gotiky. Románské okénko v apsidě je archaického tvaru, se stlačeným obloukem.\n\nV lodi se dochoval dřevěný strop z 1. poloviny 18. století a kruchta z roku 1722. Kněžiště je sklenuto křížovou klenbou s klínovými žebry. Do sakristie vede z kněžiště hrotitý portál. Sakristie je sklenuta valeně. Nesymetrická apsida je sklenuta konchou, pod níž je románské okno.\n\nOltář z roku 1648 je raně barokní portálový s původními obrazy Navštívení Panny Marie a Nejsvětější Trojice. Barokní kazatelna pochází z roku 1700.\n\n"}
{"id": "830982", "url": "https://cs.wikipedia.org/wiki?curid=830982", "title": "Kostel Nejsvětějšího srdce Páně (Velký Osek)", "text": "Kostel Nejsvětějšího srdce Páně (Velký Osek)\n\nŘímskokatolický filiální kostel Nejsvětějšího srdce Páně ve Velkém Oseku na Kolínsku je moderní neorientovaný kostel z roku 1934.\n\nLoď kostela je obdélníková ukončená pravoúhlým kněžištěm. nad severním průčelím stojí věž. Vnější stěny jsou členěny mělkými lizénami a trojicí oken.\nZařízení kostela pochází ze zrušeného kostela v Praze – Bohnicích. Obraz na hlavním oltáři pochází od J. Obrovského, socha Panny Marie od Františka Úprky.\n\n"}
{"id": "830985", "url": "https://cs.wikipedia.org/wiki?curid=830985", "title": "Francesco Cossiga", "text": "Francesco Cossiga\n\nFrancesco Cossiga (26. července 1928 Sassari – 17. srpna 2010 Řím) byl italský křesťanskodemoktatický politik, představitel strany \"Democrazia Cristiana\", která existovala v letech 1943–1994. Byl premiérem Itálie v letech 1979–1980, prezidentem Itálie v letech 1985–1992, prezidentem italského Senátu v letech 1983–1985, ministrem vnitra v letech 1976–1978 a ministrem bez portfeje v letech 1974–1976. Byl profesorem ústavního práva na univerzitě v Sassari na rodné Sardinii. Byl bratrancem komunistického politika Enrico Berlinguera.\n\nNa funkci ministra vnitra rezignoval poté, co byl nalezen mrtvý premiér Aldo Moro, jehož unesly Rudé brigády. Jako ministr vnitra byl kritizován také za zásah policie proti studentské demonstraci v Římě roku 1977, při níž byla zabita studentka Giorgiana Masiová. Mnohokrát byl rovněž kritizován za podporu kontroverzního soudce nejvyššího soudu Corrado Carnevaleho, který zrušil řadu rozsudků postihujících mafii. V prezidentské funkci se dostal do závažného střetu s představiteli své vlastní strany křesťanské demokracie, kteří začali dokonce zpochybňovat jeho duševní zdraví. Po odhalení existence tajné organizace Gladio, jíž měl být Cossiga členem, se \"Partito Democratico della Sinistra\" (nástupce komunistické strany) pokusila odvolat prezidenta z funkce. Impeachment byl však neúspěšný. Později Cossiga proslul svými kontroverzními názory a přilnutím ke konspiračním teoriím. V roce 2007 v rozhovoru pro deník Corriere della Sera uvedl, že teroristické útoky z 11. září 2001 provedla CIA a Mossad. Ve stejném rozhovoru uvedl, že videonahrávka, v níž Usáma bin Ládin hrozí Silviu Berlusconimu, byla vyrobena v Berlusconiho televizních studiích za účelem zvýšení Berlusconiho popularity.\n\n"}
{"id": "830987", "url": "https://cs.wikipedia.org/wiki?curid=830987", "title": "Nadace ERSTE", "text": "Nadace ERSTE\n\nNadace ERSTE ( DIE ERSTE österreichische Spar-Casse Privatstiftung, krátce: ERSTE Stiftung) je jednou z největších korporátních nadací v Rakousku. Nadace ERSTE vznikla v roce 2003 z Erste Oesterreichische Spar-Casse, první rakouské spořitelny založené v roce 1819. Jako významný akcionář Erste Group investuje své dividendy do rozvoje společnosti v zemích střední a jihovýchodní Evropy.\n\nNadace ERSTE působí ve střední a jihovýchodní Evropě a její poslání vychází z ideje otevření první spořitelny na začátku devatenáctého století – lidé dostali možnost zajistit si budoucnost, a tím mít svůj osud pevně v rukou. Nadace podporuje společenské zapojení\ni rozvoj občanské společnosti. Jejím cílem je sbližovat a šířit povědomí o nedávné historii regionu, který prošel od roku 1989 dramatickými změnami. Nadace rozvíjí své vlastní projekty v rámci tří programů: Sociální rozvoj, Kultura a Evropa.\n\nNadace podporuje rozvoj spravedlivější a silnější společnosti, ve které není nikdo opomenut. Nadace ERSTE vytvořila dvě doplňující se strategie sociální intervence: integraci jedinců a skupin žijících na okraji společnosti a výzkum sociálních změn. Aktivity nadace vytvářejí spravedlivé vyhlídky v oblasti vzdělání a občanské participace pro lidi žijící v náročných sociálních podmínkách a nacházejících se v extrémních životních situacích.\n\nKulturní program zahrnuje především mezinárodní projekty týkající se výzkumu, který se zabývá výtvarným uměním od šedesátých let až do současnosti. Kultura je díky své schopnosti propojovat jazykově i zeměpisně odlišné regiony hnací sílou pro budování demokratické společnosti. Práce s uměleckými strategiemi vytváří experimentální „hřiště“ nejen pro utopie a pro návrhy, které jsou daleko za uskutečnitelností každodenní politiky, ale stejně tak i pro zkoumání možností různých uměleckých přístupů. Proto kulturní program podporuje nezávislé projekty a osobnosti kulturního života. Poskytuje jim prostředky a mezinárodní kontakty a snaží se tak zabránit tzv. odlivu mozků.\n\nNadace podporuje proces evropské integrace tím, že poskytuje platformu pro výměnu nápadů, znalostí a iniciativ. Evropané jsou povzbuzování k tomu, aby žili podle tradičních hodnot, svobodně sdíleli nápady, spolupracovali a aby se učili jeden od druhého. Projekty se orientují na vytvoření živé kultury dialogů. V prostředí založeném na různorodosti by lidem mělo být umožněno zažívat pocity spolupráce, solidarity a spojení. Projekty předvídají realitu spojené Evropy a demonstrují její potenciál především v zemích, v nichž v současné době nemohou být realizovány projekty Evropské unie. V popředí zájmu je především práce s mladými lidmi, programy pro žurnalisty a debaty o budoucnosti Evropy.\n\n\nS ohledem na to, že Nadace ERSTE je nadací spořitelny, vychází z ideje spořitelen devatenáctého století. Z toho důvodu jsou právě sociální podnikání a rozvojové mikropůjčky klíčovými body programu sociálního rozvoje. Nejznámější projekty v této oblasti jsou:\n\nNadace ERSTE poprvé vyhlásila tuto cenu v roce 2008. Jejím prostřednictvím podporuje práci kunsthistoriků a teoretiků v zemích střední a východní Evropy, zvyšuje všeobecné povědomí o umění a kultuře a propojuje kulturní vzdělanost mezi západem a východem. Cena je pojmenována po slovinském autorovi, uměleckému kritikovi Igorovi Zabelovi, vrchním kurátorovi lublaňské Moderní galerie, který se zasadil se o vytvoření kulturního propojení mezi západní a východní Evropou.\n\n\nKořeny nadace sahají do počátku 19. století, kdy byla v roce 1819 založena rakouská spořitelna Erste (Erste österreichische Spar-Casse). V důsledku nového dodatku k Austrian Saving Bank Act byla spořitelna v roce 1993 rozdělena na banku (Erste Bank AG) a na holding (DIE ERSTE österreichische Spar-Casse Anteilsverwaltungssparkasse, krátce AVS). V roce 1997 se banka Erste, která se předtím spojila s GiroCredit Bank AG der Sparkassen, rozhodla pro veřejnou emisi svých akcií, čímž z AVS vytvořila hlavního podílníka společnosti, a od té doby je zalistována na vídeňské burze. V roce 2003 byla AVS formálně transformována na ERSTE Stiftung (Nadaci ERSTE), která začala působit o dva roky později.\nPrvními významnými projekty byly Zweite Wiener Vereins – Sparkasse (krátce Zweite Sparkasse), který byl založený v roce 2006, a vzdělávací síť Academy of Central European Schools (aces) založená v témže roce. V roce 2007 byly v Lublani poprvé vyhlášeny Ceny Nadace ERSTE za přínos sociální integraci a byl spuštěn projekt Balkan Fellowship for Journalistic Excellence. Rok poté bylo zahájeno udílení Cen Igora Zabela za přínos kultuře\na teorii a vznikl institut good.bee. V roce 2009 byla poprvé vysílána dokumentární série Balkánský expres (Návrat do Evropy) na stanicích ORF a 3sat. Podruhé byly vyhlášeny Ceny Nadace ERSTE za přínos sociální integraci, tentokrát v Bukurešti. Doposud největší kulturní projekt, výstava Gender Check, byla zpřístupněna veřejnosti v roce 2010. Social Business Tour s Muhammadem Yunusem ve stejném roce projela šest hlavních měst zemí východní Evropy (Vídeň, Bratislava, Budapešť, Praha, Bukurešť a Bělehrad), kde představila koncept sociálního podnikání jako formu udržitelné ekonomické aktivity. V Barceloně byla udělena Cena Igora Zabela polskému kunsthistorikovi Piotrovi Piotrowskému. Třetí ročník udílení Cen Nadace ERSTE za přínos sociální integraci se konal v roce 2011 v Praze – oceněno bylo 34 projektů z 12 zemí\nNadace ERSTE je soukromou nadací spořitelny, která je definována zákonem o rakouských spořitelnách (Austrian Saving Bank Act).\n\nOrgány nadace tvoří správní rada, dozorčí rada a Asociace. Asociace soukromých spořitelen, založená v roce 1819 a čítající více než 100 členů, volí členy dozorčí rady a jmenuje předsedu. Dozorčí rada jmenuje členy správní rady a dohlíží na správu nadace. Správní rada řídí činnost nadace a rozhoduje spolu s poradním sborem mezinárodních expertů o rozdělování finančních prostředků jednotlivým projektům.\n\n\n\nKnihovna Nadace ERSTE, která byla založena v roce 2007, shromažďuje knihy převážně v angličtině a němčině. Obsahuje 11.000 svazků a 35 předplacených periodik (2017). Témata se týkají umění, mediálních studií, historie, menšin a genderové tematiky, kulturní teorie, ekonomického a politického rozvoje, sociálního bankovnictví, inovací v nadacích, filantropie, demografie, migrace, vzdělání. Ze zeměpisného hlediska se zaměřuje na střední a východní Evropu. Knihovna je otevřena veřejnosti, volně přístupná sbírka je k dispozici po domluvě.\n\n\n"}
{"id": "830991", "url": "https://cs.wikipedia.org/wiki?curid=830991", "title": "Kostel svatého Vavřince (Žebrák)", "text": "Kostel svatého Vavřince (Žebrák)\n\nKostel svatého Vavřince v Žebráku byl vystavěn kolem roku 1730 a stavebně upraven roku 1780. Je chráněn jako kulturní památka České republiky.\n\nVnitřní vybavení je cenné a pochází z různých uměleckých období. Nejstarší je gotická dřevořezba Žebrácké madony na hlavním oltáři (zapůjčena do Národní galerie v Praze), která pochází z let 1380-1390 a je dílem anonymního řezbáře, pojmenovaného podle této řezby Mistr Žebrácké madony. Dále je pozoruhodný obraz \"Vidění proroka\" Ezechiela od mistra rudolfinského manýrismu Matouše Gundelacha z roku 1610, přenesený ze hřbitovního kostela sv. Rocha. Barokní zařízení představuje hlavní oltář, přenesený sem po roce 1780 ze zrušeného kostela sv. Karla Boromejského v Praze - Novém Městě.\n\n"}
{"id": "830992", "url": "https://cs.wikipedia.org/wiki?curid=830992", "title": "Japonsko na Zimních olympijských hrách 1928", "text": "Japonsko na Zimních olympijských hrách 1928\n\nJaponsko na Zimních olympijských hrách 1928 v Innsbrucku reprezentovalo 58 sportovců, z toho 50 mužů a 8 ženy. Nejmladším účastníkem byl závodník v severské kombinaci a běhu na lyžích Sakuta Takefushi (21 let, 303 dní), nejstarším pak závodník v běhu na lyžích Takeji Aso (28 let, 85 dní). Reprezentanti Japonska nevybojovala žádnou medaili.\n\n"}
{"id": "830993", "url": "https://cs.wikipedia.org/wiki?curid=830993", "title": "Městský stadion (Poznaň)", "text": "Městský stadion (Poznaň)\n\nStadion Miejski (česky Městský stadion) nebo také INEA Stadion je fotbalový stadion v Poznani. Na tomto stadionu hraje své domácí zápasy polský fotbalový klub Lech Poznań. Rekordní návštěva byla v roce 1984 při zápase Lech Poznań – Widzew Łódź, kdy přišlo 45 000 diváků. Hrály se zde tři zápasy Eura 2012.\n\nNa stadionu se odehrála následující utkání Mistrovství Evropy 2012:\n\n"}
{"id": "831000", "url": "https://cs.wikipedia.org/wiki?curid=831000", "title": "Sluncová", "text": "Sluncová\n\nSluncová je název usedlosti nacházející se v pražské městské části Karlín na adrese U Sluncové 10/64. Je chráněna jako kulturní památka České republiky.\n\nSluncová je jako viniční usedlost doložena už v polovině 17. století, kdy pozemek vlastnil primátor Nového Města pražského Josef Slunec. Po roce 1682 od něj vinici s barokní usedlostí odkoupil primátor Starého Města pražského Jan Jiří Reischmann z Rieschenberka. Po jeho smrti připadl majetek vdově Juditě, rozené Globicové z Bučina. \n\nV roce 1714 Sluncovou vlastnila Anna Reischmannová, v roce 1762 usedlost s vinicí patřila rodině Voříkovských z Kunratic. Poté Sluncová rychle střídala majitele. Na konci 18. století byla u zámečku vystavěna grotta neboli umělá krápníková jeskyně. Okolo roku 1800 byla usedlost přestavěna na klasicistní letohrádek, který roce 1870 koupil továrník Julius Haine (odtud další název zámeček – Hajnovka). \n\nPo druhé světové válce objekt chátral, od roku 1964 je památkově chráněný. V letech 1978–82 Sluncovou rekonstruoval architekt Dejmal jako školící středisko ČKD. Reprezentačním a školícím účelům slouží dodnes.\n\nK zámečku patří také kaple s grottou a bazén s pramenem. Nacházejí se v havarijním stavu, a Sluncová je proto vedena v seznamu ohrožených kulturních památek.\n\nNedaleko se nachází železniční odbočka \"Sluncová\" a estakáda \"Sluncová\", která tvoří součást Nového spojení Železničního uzlu Praha.\n\n\n"}
{"id": "831003", "url": "https://cs.wikipedia.org/wiki?curid=831003", "title": "Patrik Twardzik", "text": "Patrik Twardzik\n\nPatrik Twardzik (* 10. února 1993, Třinec) je český fotbalový záložník.\n\nPochází z fotbalové rodiny, jeho otec René byl ligovým brankářem, jeho starší bratr Daniel se také stal brankářem a jeho dvojče Filip je záložníkem.\n\nPatrik Twardzik se narodil v České republice, ale dětství strávil v Německu, kde jeho otec hrál fotbal. Patrik a jeho dvojče Filip začali s fotbalem v německém celku FC Sachsen Leipzig, poté přešli do mládežnických týmů Herthy Berlín. 1. února 2009 oba podepsali smlouvy se skotským klubem Celtikem Glasgow, týden před dovršením 16 let. V klubu se setkali s dalším českým hráčem Milanem Mišůnem.\n\nKonec roku 2013 strávil na hostování ve skotském klubu Livingston FC.\n\nPatrik Twardzik působí v českých mládežnických reprezentacích od kategorie do 16 let. Bilance (stav k 31. srpnu 2012):\n\n"}
{"id": "831004", "url": "https://cs.wikipedia.org/wiki?curid=831004", "title": "Hrašovík", "text": "Hrašovík\n\nHrašovík je obec na Slovensku, v okrese Košice-okolí. V roce 2010 zde žilo 317 obyvatel, rozloha katastrálního území činí 2,05 km². Nachází se zde římskokatolický kostel sv. Marty postavený v letech 1993 až 1998.\n"}
{"id": "831006", "url": "https://cs.wikipedia.org/wiki?curid=831006", "title": "Palác Pachtů z Rájova (Celetná 31)", "text": "Palác Pachtů z Rájova (Celetná 31)\n\nPalác Pachtů z Rájova, či Pachtovský palác, zvaný též Seebergovský palác nebo Langerovský dům, je vrcholně barokní, částečně klasicistně upravený palác stojící na adrese Celetná 585/31, Králodvorská 585/2 na Starém Městě v městské části Praha 1. Je chráněn jako kulturní památka České republiky.\n\nV roce 1737 palác zakoupil rytíř Josef Ignác von Langer, který si zřejmě u Kiliána Ignáce Dientzenhofera objednal projekt přestavby ve slohu vrcholného baroka, která byla dokončena v roce 1740.\n\nV letech 1801–1822 vlastnili palác Pachtové z Rájova, kteří jej nechali částečně klasicistně upravit.\n\nVe 30. letech 20. století byl palác sídlem banky, což si vyžádalo významné úpravy. K dalším úpravám interiérů pak dále došlo v 80. letech 20. století.\nNa místě dnešního paláce stávaly čtyři středověké domy. Ty byly nejprve v 15. století sjednoceny, v roce 1689 zcela vyhořely a roku 1740 prošly renesanční a raně barokní přestavbou.\n\nHlavní průčelí do Celetné ulice nad portálem nese štukové medailony Marie Terezie a Františka Štěpána Lotrinského. V přízemí jsou dodnes dochované barokní klenby a barokní schodiště s klasicistním zábradlím. V jedné místnosti 1. patra se dochoval strop s výzdobou z doby Dientzenhoferovy přestavby. Palác má čtyři křídla, která obklopují od 30. let 20. století zastřešený dvůr.\n\nV současnosti je palác využíván jako administrativní budova Ministerstva spravedlnosti.\n\n\n"}
{"id": "831009", "url": "https://cs.wikipedia.org/wiki?curid=831009", "title": "Palác Pachtů z Rájova (Celetná 36)", "text": "Palác Pachtů z Rájova (Celetná 36)\n\nPalác Pachtů z Rájova, či Pachtovský palác, zvaný též Nová mincovna, je barokní budova na rohu ulice Celetná a Ovocného trhu, jeho adresa je Celetná 587/36, Staré Město, Praha 1. Je chráněn jako kulturní památka.\n\nV místech dnešního paláce, na nároží Celetné ulice a Ovocného trhu, místě blízko Králova dvora, stával dům rodu Velflů. Roku 1400 jej získal král Václav IV. pro dvůr své manželky, české královny Žofie Bavorské. Později palác koupila staroměstská obec a roku 1420 jej upravila na mincovnu, která byla v provozu do roku 1434 a poté byla zrušena. Znovu obnovena byla roku 1539 a fungovala až do roku 1783, kdy se zde usídlilo Zemské vojenské velitelství.\n\nV základech paláce je pozdně gotické sklepení, klenby v přízemí jsou z doby pozdně barokní. V roce 1755 dům nechal nejvyšší mincmistr František Josef hrabě Pachta přestavět do dnešní pozdně barokní podoby podle projektu, jehož autorem je Jan Josef Wirch. Za pozornost stojí portál z těchto úprav roku 1755 s plastikami horníků a vojáků od sochaře Ignáce Františka Platzera. Palác v roce 1784 ještě upravoval Filip Heger a k dalším stavebním úpravám docházelo i později.\n\nV revolučním roce 1848 se před palácem střetli pražští vzbouřenci s vojáky pod velením zemského velitele, generála Alfreda z Windischgrätze. Za neznámých okolností se obětí bojůvek stala manželka generála Windischgrätze, Eleanora rozená ze Schwarzenbergu, která přihlížela dění z okna.\n\nV roce 1849 přešel palác pod správu ministerstva spravedlnosti se zemským soudem, a také v současné době v budově sídlí Obvodní soud pro Prahu 1 a Obvodní soud pro Prahu 7.\n\n"}
{"id": "831014", "url": "https://cs.wikipedia.org/wiki?curid=831014", "title": "Regata", "text": "Regata\n\nRegata (popřípadě Regatta, : závod, soutěž) může být:\n\n"}
{"id": "831015", "url": "https://cs.wikipedia.org/wiki?curid=831015", "title": "Curtains", "text": "Curtains\n\nCurtains může být:\n\n"}
{"id": "831016", "url": "https://cs.wikipedia.org/wiki?curid=831016", "title": "Palác Všeobecného penzijního ústavu", "text": "Palác Všeobecného penzijního ústavu\n\nPalác Všeobecného penzijního ústavu může označovat jednu ze dvou budov v Praze:\n\n"}
{"id": "831017", "url": "https://cs.wikipedia.org/wiki?curid=831017", "title": "Pöttingovský palác", "text": "Pöttingovský palác\n\nPöttingovský či Pöttingský palác, Palác Unitaria, či Žlutý dům, je barokní palác v ulici Karlova 186/8, na Starém Městě, Praha 1. V paláci sídlí divadlo Ta Fantastika, Muzeum českého granátu Praha a Náboženská společnost českých unitářů, která je současně vlastníkem objektu. Palác je chráněn jako kulturní památka České republiky.\n\nNa místě dnešního paláce stávaly dva gotické, později renesanční domy. Ty byly před rokem 1726 na zakázku hraběte Františka Karla z Pöttingu, jehož erb a rodový erb jeho manželky Marie Josefy z Žerotína je patrný na portálu paláce, přestavěny a sloučeny do jednoho objektu ve stylu pozdního baroka. Autorem barokní podoby je zřejmě Jan Blažej Santini-Aichel.\n\nV letech 1929–1931 proběhla přestavba podle plánů Františka Kavalíra a vznikl nový trakt v zadní části paláce a byl zastavěn dvůr.\n\nOd roku 1924 palác vlastní Náboženská společnost českých unitářů. Bustu jejího zakladatele, Norberta F. Čapka, je možné vidět ve vestibulu paláce. Sídlí zde též Nakladatelství Unitaria.\n\nV paláci se nachází mohutná kašna, kterou seznam památkářů situuje do vestibulu. František Ruth v \"Kronice královské Prahy\" píše, že se kašna nachází ve druhém postranním dvoře, k jejímu přestěhování došlo zřejmě v době, kdy byl za první republiky zastavěn dvůr.\n\n"}
{"id": "831018", "url": "https://cs.wikipedia.org/wiki?curid=831018", "title": "Košické Oľšany", "text": "Košické Oľšany\n\nKošické Oľšany je obec na Slovensku. Leží 9 km východně od Košic v okrese Košice-okolí. Rozloha katastrálního území činí 8,67 km².\n\nOblast byla osídlena již v 2. tisíciletí př. n. l., první písemné zmínky pak pocházejí z roku 1288, kdy je obec zmiňována jako \"villa Olchwar\". Blízkost Oľšan a Košic a dobré dopravní spojení vedlo v posledních letech k nárůstu obyvatel až na dnešní stav. V roce 1991 měla obec jen 895 obyvatel, ale v roce 2010 zde žilo už 1239 obyvatel.\n\n\n"}
{"id": "831019", "url": "https://cs.wikipedia.org/wiki?curid=831019", "title": "Francesco Coccopalmerio", "text": "Francesco Coccopalmerio\n\nFrancesco kardinál Coccopalmerio (* 6. března 1938 San Giuliano Milanese) je italský římskokatolický kněz, emeritní předseda Papežské rady pro výklad legislativních textů, kardinál.\n\nKněžské svěcení přijal 28. června 1962 z rukou tehdejšího milánského arcibiskupa kardinála Montiniho, pozdějšího papeže Pavla VI. Dne 8. května 1993 ho jmenoval papež Jan Pavel II. pomocným biskupem milánské arcidiecéze. Biskupské svěcení mu udělil kardinál Carlo Maria Martini. Papež Benedikt XVI. ho 15. února 2007 jmenoval předsedou Papežské rady pro výklad legislativních textů, která se zabývá interpretací kanonického práva. Dne 6. ledna 2012 byla ohlášeno jeho jmenování kardinálem, kardinálské insignie převzal na konsistoři 18. února 2012.\n\n\n"}
{"id": "831021", "url": "https://cs.wikipedia.org/wiki?curid=831021", "title": "Jižní Korea na letních olympijských hrách", "text": "Jižní Korea na letních olympijských hrách\n\nJižní Korea na letních olympijských hrách startuje od roku 1948. Toto je přehled účastí, medailového zisku a vlajkonošů na dané sportovní události.\n"}
{"id": "831026", "url": "https://cs.wikipedia.org/wiki?curid=831026", "title": "Evžen Peřina", "text": "Evžen Peřina\n\nEvžen J. Peřina (20. října 1916, Přerov – 1990) byl český spisovatel, pedagog a překladatel knih ze slovenštiny. Byl autorem knih pro děti a mládež a humorné literatury z vodáckého prostředí. Jeho nejznámější kniha je \"Na třech řekách\".\n\nNarodil se v roce 1916 v Přerově na Moravě. Po ukončení studií pracoval jako učitel, později jako redaktor Učitelských novin. V letech 1951–1952 působil jako učitel na slovenské menšinové škole v Rumunsku. Zkušenosti z tohoto pobytu popsal ve své knize \"Vyprávění o rumunské zemi\" (1955). K jeho velkým zálibám, kromě literatury, patřilo sjíždění řek na kánoi a zážitky z putování vodáků po různých řekách jsou předmětem jeho humoristických knížek nejen pro děti a mládež. Některé jeho knihy doprovodil ilustracemi známý český malíř a ilustrátor Josef Jíra. Pro sympatizování s dobovou ideologií nebyl po roce 1989 v literárních kruzích zmiňován.\n\n\n\nuspořádal M. Suttý a Evžen J. Peřina\n\n\n\n"}
{"id": "831028", "url": "https://cs.wikipedia.org/wiki?curid=831028", "title": "Trash (album)", "text": "Trash (album)\n\nTrash je osmnácté studiové album amerického zpěváka Alice Coopera. Album vyšlo v červenci 1989 u vydavatelství Epic Records. Obsahuje i hitový singl „Poison“ a na albu se objevila celá řada hostujících zpěváků, mezi něž patří i Michael Anthony z Van Halen, Jon Bon Jovi z Bon Jovi nebo Steven Tyler z Aerosmith.\n\n"}
{"id": "831032", "url": "https://cs.wikipedia.org/wiki?curid=831032", "title": "Jižní Korea na zimních olympijských hrách", "text": "Jižní Korea na zimních olympijských hrách\n\nJižní Korea na zimních olympijských hrách startuje od roku 1948. Toto je přehled účastí, medailového zisku a vlajkonošů na dané sportovní události.\n"}
{"id": "831039", "url": "https://cs.wikipedia.org/wiki?curid=831039", "title": "Eparchie pařížská Panny Marie Libanonské", "text": "Eparchie pařížská Panny Marie Libanonské\n\nEparchie pařížská Panny Marie Libanonské (francouzsky \"Éparchie Notre-Dame du Liban de Paris\", latinsky \"Eparchia Dominae Nostrae Libanensis Parisiensis Maronitarum\") je eparchie maronitské katolické církve se sídlem v Paříži. Její katedrála Panny Marie Libanonské se nachází v ulici \"Rue d'Ulm\" v 5. obvodu.\n\nEparchie vznikla rozhodnutím papeže Benedikta XVI. dne 21. července 2012. Do té doby byli členové maronitské církve pod pravomocí \"Ordinariátu pro byzantinské věřící ve Francii\" zřízeného 16. června 1954 pro všechny věřící byzantského ritu. Prvním biskupem se stal Nasser Gemayel.\n\nEparchie je tzv. imediátní biskupství, což znamená, že je podřízena přímo papeži a nepatří proto k žádné církevní provincii. Její území odpovídá celé Francii. Liturgickým jazykem je syrština a používá západosyrský ritus.\n\n"}
{"id": "831041", "url": "https://cs.wikipedia.org/wiki?curid=831041", "title": "Miquel Nelom", "text": "Miquel Nelom\n\nMiquel Nelom (* 22. září 1990, Rotterdam) je nizozemský fotbalový obránce hrající v současné době za rotterdamský klub Feyenoord.\n\nMiquel Nelom debutoval v profesionálním fotbale 9. října 2009 v rotterdamském klubu SBV Excelsior, jenž hrál tou dobou druhou nejvyšší nizozemskou soutěž Eerste Divisie. V 90. minutě nahradil na hřišti Tobiase Waisapyho v utkání proti domácímu týmu HFC Haarlem (Excelsior vyhrál 1:0).\n\nPoté, co klub v roce 2010 postoupil do nejvyšší ligy Eredivisie, odehrál Nelom svůj první prvoligový zápas 7. srpna 2010 proti domácímu týmu De Graafschap, porážce Excelsioru 0:3 však nezabránil. Nastoupil na levé straně obrany a odehrál kompletní utkání.\n\nOd sezóny 2011/2012 nastupuje za jiný rotterdamský klub Feyenoord (Excelsior a Feyenoord úzce spolupracují).\n\nV úvodním zápase 4. předkola Evropské ligy 2012/2013 23. srpna 2012 se střetl Feyenoord doma se Spartou Praha a hosté vedli po prvním poločase 0:2 góly Václava Kadlece. Miquel Nelom v 60. minutě snížil střelou ke vzdálenější tyči na 1:2, Feyenoord v závěru dokázal ještě vyrovnat Anassem Achahbarem na konečných 2:2. V pražské odvetě však Feyenoord prohrál 0:2 a do základní skupiny Evropské ligy nepostoupil. Nelom střídal v 18. minutě na hřišti zraněného kapitána Stefana de Vrije.\n\nMiquel Nelom se objevil i v nizozemské reprezentaci do 21 let. V nizozemském reprezentačním A-mužstvu debutoval v přátelském zápase proti domácí Indonésii 7. června 2013 (výhra 3:0). Odehrál kompletní utkání.\n\n"}
{"id": "831048", "url": "https://cs.wikipedia.org/wiki?curid=831048", "title": "Stadio San Nicola", "text": "Stadio San Nicola\n\nStadio San Nicola je fotbalový stadion stojící v Bari. Je domácím stadionem týmu AS Bari. Pojme 58 270 diváků. Pro fotbalové fanoušky je lehce znevýhodněn, protože má atletický ovál. Příležitostně zde hraje italská fotbalová reprezentace. Pro československé fanoušky je hlavně znám z roku 1990, kdy zde Československá fotbalová reprezentace v osmifinále porazila Kostariku, čímž je jasné, že se zde hrály některé zápasy Mistrovství světa 1990.\n"}
{"id": "831055", "url": "https://cs.wikipedia.org/wiki?curid=831055", "title": "Ránové", "text": "Ránové\n\nRánové (Rani, Rugiani, Rugi, Ruiani) byl polabský kmen sídlící na ostrově Rujána a přilehlé pevnině v dnešním severovýchodním Německu. V této oblasti se objevili v 9. století a patřili k nejmocnějším kmenům sídlícím mezi Labem a dolní Vislou. Jejich náboženským centrem byl Svantovítův chrám v hradišti Arkona a knížecím sídlem Korenica. Byli posledními z Polabských Slovanů, kteří se drželi svého původního náboženství, a to až do roku 1168, kdy je porazil dánský král Valdemar I., poté byli dosud pohanští Ránové spolu se svým knížetem z Korenice donuceni přijmout křest a připojeni k Dánsku jako vazalské knížectví (dále viz Rujánské knížectví).\n\n"}
{"id": "831065", "url": "https://cs.wikipedia.org/wiki?curid=831065", "title": "Katedrála svatého Vladimíra Velikého", "text": "Katedrála svatého Vladimíra Velikého\n\nKatedrála svatého Vladimíra Velikého (fr. \"Cathédrale Saint-Vladimir-le-Grand\") je katedrální chrám ukrajinské řeckokatolické církve v Paříži v 6. obvodu, v ulici \"Rue des Saints-Pères\".\n\nNa místě dnešní stavby se nacházel kostel postavený ve 13. století a zbořený na počátku 17. století kvůli stavbě nemocnice Charité. Základní kámen nové nemocnice položila v roce 1613 Marie Medicejská. V roce 1732 byla postavena nemocniční kaple podle plánů architekta Roberta de Cotte.\n\nBěhem Velké francouzské revoluce byla nemocniční kaple v roce 1795 určena pro lékažské vzdělávání a roku 1799 zde vznikla školní klinika a architekt Nicolas-Marie Clavereau vytvořil novou fasádu. V roce 1850 se kaple stala sídlem Národní lékařské akademie.\n\nV roce 1926 byla fasáda budovy vedoucí na ulici a do dvora zapsána na seznam historických památek.\n\nZbývající budovy nemocnice byly strženy v roce 1935 kvůli výstavbě sídla lékařské fakulty Pařížské univerzity. Výstavba byla dokončena roku 1945. Mezitím vznikla v roce 1937 v Paříži misie ukrajinské řeckokatolické církve, která si koncem roku 1942 vybrala zdejší kapli za své sídlo. Chrám vysvětil dne 9. května 1943 světící biskup Emanuel-Anatole-Raphaël Chaptal de Chanteloup jako chrám svatého Vladimíra Velikého podle knížete Vladimíra I. (960–1015).\n\nV roce 1960 Svatý stolec vytvořil apoštolský exarchát pro ukrajinskou řeckokatolickou církev a chrám byl jako sídlo biskupa povýšen na katedrálu.\n\n"}
{"id": "831066", "url": "https://cs.wikipedia.org/wiki?curid=831066", "title": "Hráčské statistiky Agniezsky Radwańské", "text": "Hráčské statistiky Agniezsky Radwańské\n\nČlánek popisuje výsledky kariéry polské tenistky Agniezsky Radwaňské, která se na profesionálních okruzích pohybovala v letech 2005–2018. Během dráhy vyhrála dvacet singlových turnajů na okruhu WTA a další dva na okruhu ITF. K nim přidala triumf na Hopman Cupu 2015.\n"}
{"id": "831073", "url": "https://cs.wikipedia.org/wiki?curid=831073", "title": "Ossianovy zpěvy", "text": "Ossianovy zpěvy\n\nOssian [\"ošjen\"] je vypravěč a domnělý autor cyklu epických básní publikovaných skotským básníkem Jamesem Macphersonem od roku 1760.\n\nV roce 1760 Macpherson publikoval anglicky psané \"Zlomky starověké gaelské poezie, shromážděné na Skotské vysočině, a přeložené z gaelštiny a staroirštiny\". Tvrdil, že jsou to záznamy zpívaného materiálu v gaelštině, o němž se říkalo, že je velmi starý, a který sám přeložil. Později v témže roce získal prý Macpherson další rukopisy, řada současníků však pochybovala o jejich pravosti a Samuel Johnson je prohlásil za neumělý podvod..\n\nV roce 1761 Macpherson tvrdil, že našel epos o hrdinovi Fingalovi, který napsal sám Ossian (Oisín). Název Fingal nebo Fionnghall znamená \"bílý cizinec\". Vydavatel podle Macphersona vyžadoval překlad do angličtiny, protože gaelské básně by se na knižním trhu neuplatnily. Macpherson publikoval překlady eposu v průběhu několika příštích let, což vyvrcholilo publikací celého souboru \"Ossianova díla\" (\"The Works of Ossian\") v roce 1765. Nejslavnější z básní je Fingal, napsaný v roce 1762.\n\nBásně velmi dobře odpovídaly duchu dobového romantismu i vlně zájmu o \"gaelskou renesanci\". Měly veliký mezinárodní úspěch a byly přeloženy do řady jazyků. Nadchly a inspirovaly například Goetha, Herdera nebo Waltera Scotta, obdivoval je Napoleon, J. A. D. Ingres nebo Denis Diderot a maďarský básník Sándor Petőfi přirovnával Ossiana k Homérovi.\n\nPrvní francouzský překlad vyšel roku 1762, úplné vydání 1777. Michael Denis vydal v roce 1768 první úplný překlad do němčiny, a ten se stal inspirací pro německé vlastenecké básníky Klopstocka a Goetheho, jehož vlastní německý překlad části Macphersonova díla figuruje ve vrcholné scéně \"Utrpení mladého Werthera\" (1774 ). První český překlad vyšel roku 1827.\n\nLe Sueurova hra \"Ossian, ou Les bardes\" v Pařížské opeře v roce 1804 byla vyprodána a změnila jeho kariéru. Hra měla vliv na Napoleona a Girodet v roce 1805 namaloval obraz \"Ossian přijímá Duchy francouzských hrdinů\"\n\nDochází k bezprostředním sporům o autenticitu díla, z literárních i politických důvodů. Macpherson podporuje skotský původ materiálů, proti němu irští historikové cítí, že si jejich dědictví přivlastnil. Nicméně, Skotsko a Irsko posléze přistupují na společný galský odkaz kultury období původu básně.\n\nAnglický spisovatel, kritik a autor životopisů Samuel Johnson byl přesvědčen, že Macpherson je lhář a podvodník, a že básně jsou padělky. Rovněž napadl kvalitu básní a na otázku prý odpověděl, že takové básně mohlo napsat \"mnoho mužů a žen; i mnoho dětí\". Odpůrci namítali, že nejstarší rukopisy jsou 100 let staré, kdežto obhájci uváděli, že Advokátní knihovna v Edinburghu má gaelské rukopisy staré 500 let a více. Skotský autor Hugh Blair v roce 1763 v \"Kritice Ossianových básní\" obhajoval pravost díla proti Johnsonově kritice a od roku 1765 bývá zahrnut v každém vydání Ossiana.\n\nV roce 1766 irský antikvář a znalec gaelštiny Charles O'Conor popírá Ossianovu autentičnost v nové kapitole \"Poznámky k Mac Phersonovu překladu Fingala a Temora\", kterou přidal do druhého vydání svých vlivných dějin literatury. V roce 1775 svou kritiku rozšiřuje v nové knize \"Disertační práce o původu a starožitnosti staré skotštiny\".\nTzv. Glenmasanský rukopis gaelských básní ze 13. až 15. století – přes radikální odlišnosti v mnoha ohledech – vykazuje určitou podobnost s MacPhersonovým \"Darthulou\".\n\nKdyž Macpherson roku 1796 zemřel, byla zřízena komise, která celou věc důkladně prozkoumala a roku 1804 dospěla k názoru, že první část se skutečně opírá o staré báje, kdežto pozdější části jsou dílo Macphersonovo. Kontroverze přesto zuřila ještě řadu let se spory o tom, zda básně byly založeny na zdrojích irských či anglických, z gaelských fragmentů nebo z velké části z Galské ústní tradice a rukopisů jak tvrdil Macpherson.\n\nV roce 1952 dospěl skotský básník Derick Thomson k závěru, že Macphersonovi se podařilo nasbírat skotské gaelské balady, zaznamenat ty zachované ústně, a přizpůsobil je do velkého vlastního eposu. Profesor moderní americké literatury a překladatel Bernard Knox odkazuje na Ossianovy knihy jako na \"kolektivní bardský epos\". Vědecká analýza ukazuje na jistou příbuznost s irskou mytologií.\n\n"}
{"id": "831075", "url": "https://cs.wikipedia.org/wiki?curid=831075", "title": "Vesnické divadlo", "text": "Vesnické divadlo\n\nVesnické divadlo (VD) bylo založeno komunistickým mistrem zemědělství J. Ďurišem v roce 1945 při ministerstvu zemědělství. Po únoru 1948 převedlo ministerstvo zemědělství řídící agendu Vesnického divadla na Jednotný svaz českých zemědělců. V letech 1945–1950 sídlilo v podkroví budovy ministerstva zemědělství a v roce 1950 přesídlilo do zámečku v Praze–Hloubětíně. Po rozpuštění Jednotného svazu českých zemědělců (r. 1952) podléhalo od začátku roku 1953 Státnímu výboru pro věci umění, později pak Ministerstvu kultury. Vesnické divadlo fungovalo až do roku 1959, kdy bylo přejmenováno na Státní zájezdové divadlo (SZD) a v roce 1962 bylo zrušeno. \n\nJiž na konci druhé světové války se objevila myšlenka vytvořit pro vesnici putující (kočovné) divadlo podle vzoru sovětského „Kolchozního divadla” v duchu Leninova hesla „Umění patří lidu“. Obdobné zájezdové divadlo jako nástroj propagandy využívala také NSDAP při své organizaci „Kraft durch Freude” (KdF-Bühne auf Rädern / Síla z radosti-jeviště na kolech).\n\nPo květnovém povstání v roce 1945 vznikl v redakci „Zemědělských novin“ (deníku Jednotného svazu českých zemědělců), pod vedením šéfredaktora Antonína Nedvěda, který vystřídal šéfredaktora Antonína Volavku, a po diskusích s divadelními teoretiky a kritiky A. M. Brousilem a Emanuelem Janským, plán zájezdového divadla.. Divadlo mělo vzdáleně navazovat na dřívější kočující divadla, mj. na „První divadelní společnost českou pro venkov“, řízenou Josefem Aloisem Prokopem, na společnost Pavla Švandy ze Semčic, na „Divadlo sdružených měst Východočeských“ a celou řadu dalších.. Svým repertoárem mělo být zaměřeno nejen na dospělého diváka, ale i na nejmenší. \n\nV říjnu 1945 se rozhodl komunistický ministr zemědělství Július Ďuriš zřídit podle sovětského vzoru zájezdové „Vesnické divadlo”, kterému až do roku 1948 konkurovala na venkově celá řada místních ochotnických spolků. Divadlo obdrželo prostory v podkroví budovy ministerstva zemědělství na Těšnově, kde si zřídilo kanceláře, dílny a zkušební místnosti s malým jevištěm. Zájezdy Vesnického divadla probíhaly za pomoci vlakového spojení a do odlehlých vesnic místními zemědělskými dopravními prostředky. Provozovatelem divadla byl ministerstvem zemědělství ustaven Jednotný svaz českých zemědělců, uměleckým ředitelem režisér Zdeněk Jaromír Vyskočil, provozním ředitelem František Smažík (od listopadu 1945 do června 1946), v čele ústavu stála divadelní rada, tvořená zástupci ministerstva školství, ministerstva zemědělství, Jednotného svazu českých zemědělců, redakce Zemědělských novin a ředitelství divadla.\n\nPrvní divadelní soubor (pracovní skupina) byl ustaven z divadelníků z Ústí nad Orlicí. Tento soubor vyjel na své první představení 17. prosince 1945 železnicí na Vlašimsko, kde uvedl hru F. F. Šamberka \"J. K. Tyl\" v režii Fr. Smažíka. Při založení VD bylo stanoveno, že smí hrát jen v obcích do 1000 obyvatel. Zájezdová činnost divadla čítala dva dny v každé zájezdové obci, přičemž první večer se hrála činohra, druhý den odpoledne pohádka pro děti a večer opět činohra. Po volbách v roce 1946 byl ředitelem a uměleckým vedoucím jmenován František Smažík. Již v únoru 1946 byla ustavena druhá pracovní skupina, čítající 17 osob, včetně divadelních profesionálů.\n\nV květnu 1946 se rozjelo Vesnické divadlo na Šternbersko, kam bylo posláno ministerstvem zemědělství jako odměna zemědělcům za vzorné plnění dodávkových povinností. VD mělo na okrese v květnu sehrát přes 20 představení pro dospělé a několik představení pro mládež v následujících obcích: Hnojice, Žerotín, Újezd, Paseka, Uničov, Medlov a Troubelice. Jednalo se o představení „Zdravý nemocný” (Molière), „Veronika” (Faltis), „Tvrdohlavá žena” (J. K. Tyl), „Pohádka o třech princeznách” (F. Smažík podle Bratři Grimmové). Katastrofální úroveň divadelních představení si vysloužila na stránkách deníku «Volného Slova» dlouhou kritiku (\"z hovorů na scéně čpělo cosi stranicky agitačního\"). \n\nV rámci Vesnického divadla při ministerstvu zemědělství vystupoval od prosince 1945 komik Jindřich Plachta spolu s divadelním a filmovým hercem Františkem Kovaříkem a skupinkou mladých herců Vl. Němotou, Evou Šmeralovou, Zd. Řehořem a režisérem Z. Míkou (členové divadla Divadla 5. května se zájezdovou skupinou zvanou Divadlo pod Plachtou). Pro své první turné si vybrali trojici ruských aktovek, spojených pod názvem »Medvěd« (Krylov: »Medvěd námluvčím«, Čechov: »Medvěd«, Gradov: »Směs práce«). Na začátku května 1946 vystupovala skupina herců s Plachtou například na Znojemsku.\n\nSkupina odehrála na 70 představení, avšak v říjnu 1946 skončila činnost z důvodu zdravotního stavu J. Plachty.\n\nV době od 1. do 22. října 1946 vyjednala Okresní rada odborů (ORO) ve Strakonicích zájezd Vesnického divadla do 11 obcí (Katovice, Střelské Hoštice, Velký Bor, Lažany Defurovy, Pačejov, Malý Bor, Veřechov, Volenice, Kraselov, Čestice a Vacov), celkem 22 představení pro dospělé a 11 loutkových představení pro děti. Pro dospělé sehrálo VD hry „Dobrodruzi” (E. Bozděch) a „Grand hotel Nevada” (Fr. Langer), pro děti maňáskové divadélko „Kašpárek a hodný koníček”. \n\nAž do první sezóny po únoru 1948 nemělo Vesnické divadlo většinu profesionálních herců, které později odčerpalo z oblastních divadel. V roce 1947 se konala v Brně porada zástupců všech stálých moravských divadel, které se ohrazovaly proti projektu VD ministerstva zemědělství a poskytování mu značných financí. Na poradě též zaznělo, že divadlo mělo sloužit potřebám venkova, ale že zajíždí více do měst a velkých obcí.\n\nOd 1. září 1947 studovaly všechny tři pracovní skupiny na třetí sezónu nový repertoár: F. F. Šamberk: „Jedenácté přikázání”, F. Šrámek: „Měsíc nad řekou”, J. Verner: „Bohatý chudák”, Z. Bláha: „Hodí se žít” (1947), Petrovič: „Uzel” a Lope de Vega: „Sedlák svým pánem”. Ve třetí sezóně pohostinsky spolupracovali s Vesnickým divadlem režiséři: Karel Palouš z Realistického divadla a Gabriel Hart z Městských divadel pražských, výtvarníci: inž. Miroslav Kouřil, architekt Jan Sládek a František Tvrdek. Zájezdy třetí sezóny byly zahájeny první pracovní skupinou 16. září 1947 na okrese Český Krumlov, druhou a třetí pracovní skupinou 15. října 1947 výjezdem z Prahy. Každý zájezd po okrese trval minimálně 24 dní.\n\nPo komunistickém puči a zrušení soukromého podnikání v divadelnictví a rozpuštění více než 60 venkovských divadelních společností převedlo ministerstvo zemědělství řízení Vesnického divadla na Jednotný svaz českých zemědělců, kterému po odebrání odborné zemědělské agendy přidělilo agendu zemědělské osvěty. Repertoár divadla určovalo ministerstvo školství a ministerstvo informací a jeho hlavním úkolem byla kolektivizační agitace a po roce 1951 i agitace pro zakládání JZD (např. Zrotal: Slepice a kostelník; Skalka: Kozí mléko; Prachař: Hádajú sa o rozumné; Smažík: Tvrdohlavci; Řezáčová: Tichá vesnice). \n\nDosavadní tři soubory Vesnického divadla byly postupně doplněny ministrem informací a osvěty Václavem Kopeckým dalšími herci z oblastních a venkovských divadel, takže v září 1948 čítalo kolem 200 herců a hereček v celkem deseti pracovních skupinách. Samostatnou složku tvořil slovenský soubor, který se k 1. srpnu 1948 osamostatnil a vytvořil základ „Dědinského divadla“. Později existovaly 4 slovenské a jedna maďarská skupina. V září 1949 byl založen samostatný loutkářský soubor, který existoval až do konce roku 1951.\n\nK výročí 28. října přijal ministr zemědělství delegaci Syndikátu českých spisovatelů a umělecké vedení Vesnického divadla. Jménem uměleckých pracovníků Vesnického divadla sdělil ministru Ďurišovi umělecký vedoucí Antonín Martin Brousil, že Vesnické divadlo splnilo k 28. říjnu 1948 svou povinnost na 100 procent. Upozornil ho také na to, že Vesnické divadlo získalo v celostátní dramatické soutěži Divadelní žatva III. cenu mezi oblastními divadly a že až dosud předvedlo svou práci v 600 vesnicích pro čtvrt milionu diváků. \n\nNastudované hry se nejprve předváděly na zkušební scéně v Těšnově menší porotě, která posuzovala, zda je představení „\"po všech stránkách způsobilé\"” naplnit nejen předpoklad osvěžení vesnického života ve chvílích odpočinku, ale také zajistit vesnické kulturní povznesení a výchovu. Teprve po kontrolním představení se Vesnické divadlo rozjelo do míst, která mu před tím vybral Jednotný svaz českých zemědělců. Po únoru 1948 obdrželo také vlastní autobusy, dekorace, skládací jevištní konstrukce, zasouvací látkový horizont, reflektory, elektrorozvodnu a zvukovou aparaturu.\n\nV každé obci hrálo Vesnické divadlo dva dny. Vedle dvou večerních představení pro dospělé se představilo i v jednom maňáskovém představení pro děti. Vstupné se pohybovalo od 5 do 15 Kčs. Každému představení předcházel proslov o poslání Vesnického divadla a po představení se konala rozprava vedoucího souboru s obecenstvem, která se už nesla na vlně agitační zemědělské kolektivizační politiky ministerstva zemědělství. Výsledky debaty s obecenstvem následně vyhodnotil v písemné zprávě vedoucí souboru, kterou předával ředitelství Vesnického divadla dalším a dalším příslušným orgánům.\n\nZe začátku pracovalo VD s hostujícími režiséry z Národního divadla i dalších divadel, k nimž patřili např. Karel Dostal, Vojta Novák, Jiří Plachý, František Salzer, František Filipovský, Jiří Steimar, Ota Ornest, Antonín Kandert, Míla Mellanová, Karel Palouš, Bohuš Stejskal, Oldřich Nový, Stanislav Langer, Drahoš Želenský a další. Téměř 30 pohostinských režisérů nastudovalo do roku 1952 celkem 80 her. V letech 1948 až 1957 byl stálým dramaturgem divadla Emanuel Janský.\n\nNa konci roku 1950 pak dostalo VD k dispozici zámeček v Praze–Hloubětíně. Od začátku roku 1953 podléhalo VD Státnímu výboru pro věci umění, později pak Ministerstvu kultury. V srpnu 1950 byl založen stálý soubor režisérů VD, kde působili např. František Smažík, Gabriel Hart, Jaroslav Pleva, Alfréd Radok, Oto Ševčík aj. S divadlem spolupracovali různí výtvarníci a scénografové, mj. Václav Gottlieb, Adolf Wenig, František Tröster, Alex Vladimír Hrstka, Vlastislav Hofman a Jarmila Konečná.\n\nV roce 1954 byl ustaven jedenáctý soubor VD – německý divadelní soubor. Od roku 1956 mělo VD již jen 9 souborů, neboť dva postoupilo Klatovskému zájezdovému divadlu pro západočeské pohraničí, kam přešel i ředitel František Smažík.\n\nS VD vystupovali resp. v něm působili i Raoul Schránil, ve skupině Jindřicha Plachty pak František Kovářík, Lída Plachá, Eva Šmeralová, Zdeněk Řehoř, Jiří Holý, Otto Šimánek a další. Od roku 1954 ve Vesnickém divadle vystupovala díky Františku Smažíkovi i Zita Kabátová, avšak pod jménem svého bývalého manžela, jako Zita Králová.\n\nV letech 1953 až 1954 si zde zahrál i mladý Vladimír Menšík, který sem nastoupil po úspěšném absolvování brněnské JAMU. Do roku 1954 účinkoval v celkem čtyřech představeních, a to: Otec (1953), U nás v Darmochlebech (1953), Hledač světla (1954) a Pevnost na severu (1954). Na představení Hledač světla, kde Vl. Menšík ztvárnil postavu Vincenta van Gogha, zavítal i slavný E. F. Burian, který se o představení vyjádřil velmi pochvalně. Dveře do jeho legendárního divadla D 34 byly pro Menšíka otevřené.\n\nNa počátku sezóny 1959/1960 bylo Vesnické divadlo přejmenováno na Státní zájezdové divadlo (SZD), které vyjíždělo nejen na vesnice, ale i do oblastí, kde divadlo běžně nepůsobilo, například na velké stavby. V roce 1960 mělo divadlo 120 uměleckých pracovníků, pracujících v 8 skupinách, včetně jedné německé. V roce 1962 bylo SZD zrušeno.\n\nPodle vzoru Vesnického divadla vznikla v dalších letech i obdobná divadla v zahraničí, např. Státní mazovské divadlo v Polsku (1956), Maďarské vesnické divadlo (1956) a Státní vesnické divadlo v NDR (1960).\n\n\n\nZa prvních 15.divadelních sezón nastudovalo VD na 600 premiér, z toho více jak 180 pro děti, uspořádalo na 34.000 představení, z toho 14.500 pro děti. VD navštívilo na 5,5 milionu návštěvníků, z toho okolo 2,2 milionu dětí.\n\n\n"}
{"id": "831076", "url": "https://cs.wikipedia.org/wiki?curid=831076", "title": "Selim II.", "text": "Selim II.\n\nSelim II. (30. května 1524, Konstantinopol – 13. prosinec 1574, tamtéž) byl osmanský sultán od roku 1566.\n\nSelim byl třetí syn Sulejmana I. a jeho oblíbené manželky Roxelany. Vzestup mu zajistila jeho matka, která odstranila Mustafu, Selimova staršího nevlastního bratra. Na rozdíl od svého otce fakticky nevládl a vládli za něj velkovezíři, zejména Mehmed Paša Sokolović. Podle některých historiků od nastoupení Selima nastal postupný úpadek Osmanské říše.\n\nV roce 1545 se v Ikonionu jeho manželkou stala Nurbanu, benátská šlechtična, vlastním jméno Cecilia Venier-Baffo. Jako osmiletou ji unesli piráti a vyrostla v harému. Jako matka Selimova nástupce Murada III. měla později titul Valide sultan a de facto vládla Osmanské říši.\n\nV roce 1568 Selim II. v Adrianopoli uzavřel mír s Habsburky. V roce 1569 Selim bojoval s Ruskem o Astrachaň, ale nepokořil ho. V roce 1570 se Turci pokusili dobýt Kypr a v témže roce dobyli Nikósii, pobili posádku a většinu obyvatel, a obléhali Famagustu. Papež Pius V. sice založil Svatou ligu na podporu Famagusty, ale vojsko se scházelo pomalu a Famagusta padla.\n\n7. října 1571 se odehrála námořní bitva u Lepanta ve které Svatá liga rozdrtila tureckou flotilu a ukončila tak obavy křesťanského světa z možného brzkého tureckého útoku na Apeninský poloostrov a další části Středomoří, ale přesto Turci získali od Benátek Kypr.\n\nSelim II. zemřel v roce 1574 na následky zranění, které utrpěl v nedokončené koupelně paláce Topkapi.\n\nByla sultánovou nejoblíbenější ženou, jeho oblíbenkyní se stala už v době, kdy byl ještě princem. Společně zplodili čtyři děti – jednoho syna a tři dcery:\n\n\n"}
{"id": "831081", "url": "https://cs.wikipedia.org/wiki?curid=831081", "title": "US Open 2012 – ženská čtyřhra", "text": "US Open 2012 – ženská čtyřhra\n\nObhájcem titulu v soutěži ženské čtyřhry byl první nasazený pár amerických světových jedniček Liezel Huberová a Lisa Raymondová, který vypadl ve třetím kole s tchajwansko-španělskou dvojicí Sie Su-wej a Anabel Medinaová Garriguesová.\n\nTitul získal druhý nasazený pár Italek Sara Erraniová a Roberta Vinciová, který ve finále oplatil Češkám Andree Hlaváčkové s Lucií Hradeckou červencovou porážku ve Wimbledonu, když zvítězil ve dvou setech. Hradecká v utkání ztratila všech pět podání. Obě Italky si tak z newyorského grandslamu připsaly první vítězství.\n\n\n"}
{"id": "831082", "url": "https://cs.wikipedia.org/wiki?curid=831082", "title": "Zurab Zviadauri", "text": "Zurab Zviadauri\n\nZurab Zviadauri (* 2. července 1981 Achmeta, Sovětský svaz) je bývalý gruzínský zápasník–judista, olympijský vítěz z roku 2004.\n\nZápasit (gruzínský zápas, judo) začal v rodné Achmetě pod vedením Guguli Abramišviliho. Vrcholově se připravoval v Tbilisi pod vedením Šoty Chabareliho. V gruzínské seniorské judistické reprezentaci se pohyboval od roku 1998 ve střední váze do 90 kg. V roce 2003 si třetím místem na mistrovství světa v Osace zajistil účast na olympijské hry v Athénách. Přes problémy s nohou (příčinou byla vyhřezlá ploténka), kvůli kterým vynechal účast na mistrovství Evropy, přijel na olympijské hry výborně připraven. Ve čtvrtfinále zvládl taktickou bitvu s Francouzem Frédéricem Demontfauconem. Ve finále porazil stylově na ippon kontrachvatem o-soto-gaeši Japonce Hiroši Izumiho a získal zlatou olympijskou medaili. V roce 2005 udržel pozici reprezentační jedničky, ale po neúspěchu na mistrovství světa v roce 2005 byl nahrazen Irakli Cirekirdzem. Sportovní kariéru ukončil v roce 2009. V roce 2011 ohlásil návrat na tatami, ale v gruzínské reprezentaci se neprosadil. Věnuje se trenérské a politické činnosti.\n\nZurab Zviadauri byl pravoruký judista, autor krásných hodů přes boky a ramena.\n\n\nJUDO DOCUMENTARY: Olympic Champion Zurab Zviadauri (GEO) (youtube)\n\n\n"}
{"id": "831084", "url": "https://cs.wikipedia.org/wiki?curid=831084", "title": "Katedrála tří svatých Doktorů a svatého Tichona Zadonského", "text": "Katedrála tří svatých Doktorů a svatého Tichona Zadonského\n\nKatedrála tří svatých Doktorů a svatého Tichona Zadonského (fr. \"Cathédrale des Trois-Saints-Docteurs-et-Saint-Tikhon-de-Zadonsk\") je katedrální chrám ruské pravoslavné církve v Paříži v 15. obvodu, v ulici \"Rue Pétel\". Katedrála je zasvěcena třem svatým doktorům neboli hierarchům (tj. Jan Zlatoústý, Basileios Veliký a Řehoř z Nazianzu) a svatému Tichonovi Zadonskému (1724–1783), voroněžskému biskupovi. V katedrále se nachází zázračná ikona Panny Marie Iverské, ochranitelky Moskvy z roku 1758.\n\nStavba katedrály, kterou inicioval biskup Benjamin Fedčenkov, byla dokončena v roce 1931. Když byla v pařížském antikvariátu nově objevena zázračná ikona Panny Marie Iverské, byla zakoupena a postaven pro ni tento chrám. Katedrála je po katedrále Alexandra Něvského druhou ruskou katedrálou v Paříži.\n\n"}
{"id": "831087", "url": "https://cs.wikipedia.org/wiki?curid=831087", "title": "Kanoistika na Letních olympijských hrách 2000 - C1 slalom muži", "text": "Kanoistika na Letních olympijských hrách 2000 - C1 slalom muži\n\nZávod ve vodním slalomu C1 mužů na Letních olympijských hrách 2000 se konal na kanále v areálu Penrith Whitewater Stadium ve dnech 17. a 18. září 2000. Z českých závodníků se jej zúčastnil Tomáš Indruch (13. místo), zlatou medaili získal Francouz Tony Estanguet.\n\n"}
{"id": "831088", "url": "https://cs.wikipedia.org/wiki?curid=831088", "title": "Transsignifikace", "text": "Transsignifikace\n\nTranssignifikace (podle vzoru \"transsubstanciace\", \"trans\"- = pře-, \"signum\" = znak, význam) je římskokatolickou církví odmítnutá eucharistická nauka, vytvořená ve 20. století některými katolickými teology, především belgickým dominikánem Edwardem Schillebeeckxem, ve snaze vysvětlit tajemství reálné přítomnosti Krista v eucharistii ve světle nové filosofie a více v souladu se současnou fyzikou. Nauka se inspiruje především strukturalistiskou filosofií a rozvojem sémiotiky.\n\nPodle učení transsignifikace Kristovo tělo a krev je v eucharistii skutečně přítomno, nikoli však fyzicky, neboť způsoby při posvěcení získávají \"význam\" či \"smysl\" Kristova těla a krve a ty se tak stanou svátostně přítomny, jsou pro věřícího znakem vzkříšeného Krista. Způsoby se nemění, ale stávají se viditelnými znameními neviditelné Kristovy přítomnosti, Bůh jim dává nový význam.\n\nKatolická církev nauku o transsignifikaci jako nikoli neplatnou, ale nedostatečnou, výslovně odmítla encyklikou papeže Pavla VI. \"Mysterium Fidei\" (1965), našla však určitý ohlas v anglikánské církvi, kde byla dávána do souvislosti s eucharistickým učením Jana Viklefa a Thomase Cranmera.\n"}
{"id": "831089", "url": "https://cs.wikipedia.org/wiki?curid=831089", "title": "Náměstí U Svatého Jiří", "text": "Náměstí U Svatého Jiří\n\nU Svatého Jiří je náměstí před stejnojmennou bazilikou na Pražském hradě.\n\nPůvodně středem náměstí od západu k východu procházel skalní hřbet. Na jeho místě byla v 2. pol. 12. století vybudována chodba spojující Svatovítskou a Jiřskou baziliku. V severní polovině dnešního náměstí byla cesta do areálu Jiřského kláštera, prostor pro opracování kamenných stavebních kvádrů a dřevěné budovy, zřejmě sloužící hospodářským potřebám kláštera.\nNa jih od chodby (dříve skalního hřbetu) procházela hlavní podélná komunikace Hradem. Jihovýchodní kout dnešního náměstí, u kaple Všech svatých, byl při budování knížecího paláce oddělen kamennou zdí a stály zde různé hospodářské a obytné budovy.\nPo požáru v polovině 13. století, kdy zanikla chodba a další budovy, náměstí sloužilo jako smetiště. Ve 14. století začala na severní straně vznikat kamenná zástavba, více předsunutá než ta dnešní. V 15. století byl kout u kaple Všech svatých výškově srovnán s plochou náměstí. V 16. století stála uprostřed náměstí kruhová cihlová kašna, později už jen dřevěná káď. Od 19. století, zde byly objekty sloužící během dostavby katedrály.\n\n"}
{"id": "831091", "url": "https://cs.wikipedia.org/wiki?curid=831091", "title": "Juventus Stadium", "text": "Juventus Stadium\n\nJuventus Stadium je fotbalový stadion ležící v italském Turíně. Byl otevřen v roce 2011. Má kapacitu pro 41 000 diváků a své domácí zápasy zde hraje prvoligový Juventus FC. Když bylo oznámeno, že Stadio Delle Alpi bude zbořen a nahrazen novým stadionem, stal se jeden z prvních velkých stadionů v Itálii vlastněným klubem, který na něm hraje. Tribuny se nachází pouze 7,5 m od hrací plochy. To je největší rozdíl oproti Delle Alpi. Vzdálenost mezi poslední řadou na tribuně a trávníkem činí 49 m.\n\nPrvní zápas se zde odehrál 8. září 2011. Jednalo se o přátelský duel mezi nejstarším fotbalovým klubem na světě, Notts County, a Juventusem. Zápas skončil výsledkem 1-1. První soutěžní zápas zde odehrál Juventus s Parmou. V 17. minutě vstřelil švýcarský hráč Juventusu Stephan Lichtsteiner první branku na tomto stadionu. 20. března 2012 UEFA potvrdila, že Juventus stadium bude hostit finále Evropské ligy 2013/14.\n\nPředchozí domácí stánek Juventusu, Stadio Delle Alpi, byl postaven pro Mistrovství světa 1990. Dokončen byl téhož roku. Přesun klubu z bývalého domácího stadionu, Stadia Olimpica, na Stadio Delle Alpi byl kontroverzní. Delle Alpi byl postaven za vysoké náklady, byl relativně méně dostupný a byl zde špatný výhled publika kvůli atletické dráze. Navzdory skutečnosti, že Juventus byl nejvíce podporovaný tým v Itálii (nejvyšší televizní sledovanost, největší návštěvy na venkovní zápasy), byla návštěvnost Stadio Delle Alpi tristní. Průměrná návštěvnost činila třetinu z celkové kapacity 67 000 míst. Klub koupil stadion od místního zastupitelstva v roce 2003. Tímto krokem potěšil své věrné fanoušky.\n\nJuventus nepopulární stadion opustil v roce 2006. Poté začal plánoval výstavbu více důvěrnějšího stánku s lepší atmosférou. Během tohoto období hráli své domácí zápasy na nově zrenovovaném Stadiu Olimpico. Olympijský stadion nebyl oblíbený zejména kvůli své nízké kapacitě.\n\nV listopadu roku 2008 klub odhalil plány na výstavbu nového stadionu, jenž bude schopen pojmout 41 000 sedících diváků a bude stát na místě tehdejšího Stadia Delle Alpi. Nový stadion byl vystavěn za 100 milionů € a obsahoval moderní zařízení jako například luxusní boxy. Dokončení Juventus stadium udělal z Juventusu jediný klub Serie A, který si kdy postavil a posléze vlastnil svůj stadion. Později prezident klubu, Giovanni Cobolli Gigli, popsal nový stánek jako \"zdroj velké hrdosti\". Otevírací ceremoniál se odehrál 8. září 2011. Při této události se Juventus utkal v historické exhibici s Notts County. Zápas skončil výsledkem 1-1, když za domácí skóroval Luca Toni a v druhém poločase vyrovnali hosté zásluhou Lee Hughese. Tyto celky proti sobě odehrály ještě jednu exhibici v roce 2012, kdy Notts County pozvali na Meadow Lane Juventus při příležitosti oslavy 150 let od založení klubu.\n\nNejvyšší návštěva stadionu činila 40 944 diváků 13. dubna 2012 v zápase proti Atalantě. Juventus vyhrál 3-1.\n\nNa stadionu je 3600 luxusních sedadel a 64 sky boxů. Služby zahrnují vyhrazený vstup na stadion, luxusní křesla s osobními LCD televizory, výhradní restaurace, bary, společenské místnosti, lehké občerstvení v poločase a po zápase, vyhrazené parkoviště a vstup do muzea (od roku 2012).\n\nJuventus Premium Club je firemní pohostinský projekt Juventusu, zaměřen na společnosti, které chtějí zabavit své klienty a partnery obědem nebo večeří před zápasem.\n\nKromě toho se v areálu stadionu nachází nákupní centrum o rozloze 34 000 m. Obchodní centrum je otevřeno každý den a je zde parkoviště pro 4000 vozidel. Nové muzeum věnované historii Juventusu se nachází v blízkosti stadionu.\n\nJuventus podepsal smlouvu se společností Sportfive Italia. To dalo společnosti \"exkluzivní práva na pojmenování stadionu a dílčí propagační a sponzorská práva nového stadionu\". Sportfive Italia má tím pádem právo na jméno stadionu a může prodávat vstupenky do VIP sekce a do sky boxů.\n\nKaždý den se koná prohlídka stadionu s průvodcem, která trvá 70 minut. Návštěvníci nahlédnou do šaten, zázemí, muzea a na trávník. Prohlídky byly zahájeny v listopadu 2011 a úplně první prohlídkou provedl návštěvníky bývalý hráč Juventusu, a momentální člen představenstva, Pavel Nedvěd. Audio průvodci jsou k dispozici také pro zahraniční návštěvníky v angličtině, francouzštině, němčině a španělštině.\n\n27. října bylo vedle stadionu otevřeno nákupní centrum Area 12. Nachází se v zde více než 60 obchodů, 2 bary, 3 restaurace a první hypermarket E.Leclerc-Conad, jenž obsahuje službu drive-through. To umožňuje zákazníkům nakupovat online a poté si pro předobjednané zboží pouze přijet. Nový Juventus store je se svými 550 metry čtverečními největší klubový obchod v zemi. Obchod byl navržen Giorgettem Giugiarou a architektem Albertem Rollou.\n\nNákupní centrum má 2000 parkovacích míst, z čehož je jich 800 pod střechou.\n\nJuventus muzeum, zvané 'J Museum', bylo odhaleno 16. dubna 2012 prezidentem klubu Andreou Agnellim a předsedou muzea Paolem Gambertim. Otevřeno veřejnosti bylo následující den. Významným prvkem je zde rozsáhlé využití moderních technologií. To dodává návštěvníkům pestřejší zážitek při návštěvě muzea. Předsedou muzea je známý italský novinář Paolo Garimberti. Dříve pracoval jako novinář a korespondent pro \"La Stampa\", \"La Repubblica\" a CNN Itálie.\n\nMuzeum bylo populární a stal se z něj bod zájmu pro návštěvníky stadionu. Jen čtyři měsíce po otevření přilákalo kolem 40 000 lidí.\n\n20. března 2012 UEFA potvrdila, že Juventus Stadium bude hostit finále Evropské ligy 2013/14.\n\nUEFA to vysvětlila v prohlášení:\n\n"}
{"id": "831093", "url": "https://cs.wikipedia.org/wiki?curid=831093", "title": "Alicin", "text": "Alicin\n\nAlicin (či allicin) je diallyldisulfomonooxid vyskytující se zejména v zelenině z čeledi česnekovitých (\"Alliaceae\"), kam patří například česnek nebo cibule. Je zodpovědný za charakteristické štiplavé aroma česneku. Poprvé byl izolován a zkoumán v roce 1944 v laboratoři Chestera Johna Cavallita a Johna Hayse Bailyeho, a to jako bezbarvý roztok s výrazným až štiplavým aromatem. V rámci jeho výzkumu bylo zjištěno, že alicin má antibakteriální (antibiotické) a fungicidní (protiplísňové) účinky. V samotném česneku alicin plní mimo jiné roli obrany proti jeho škůdcům.\n\nVlastnosti alicinu jsou podmíněné přítomností thiosulfinátové funkční skupiny: R-S(O)-S-R, přičemž samotný výskyt alicinu je dán enzymatickou reakcí enzymu alliinázy, která štěpí aminokyselinu alliin. Tato enzymatická reakce vzniká resp. je započata poškozením (rozřezáním, stisknutím) příslušné zeleniny - s tím souvisí i umístění enzymu ve vakuole a jeho substrátu alliinu v cytoplazmě. V přirozeném stavu se vyskytuje vždy jako racemická směs (racemát). Příslušnou racemickou formu můžeme obdržet jako výsledek reakce oxidace disulfidu diallylu:\n\nZmiňovaný enzym aliináza je deaktivován při poklesu pH pod 3, i proto po požití není alicin nadále vytvářen. Z pohledu zpracování zeleniny obsahující alicin je rovněž potřeba zdůraznit, že trvanlivost této látky je 16 hodin při 23 °C.\n\nNěkolik studií z let 1995–2005 prováděných na zvířatech naznačilo, že alicin se může uplatnit: v léčbě aterosklerózy, při snižování ukladání tuků v cevních stěnách, ve vyrovnání hladiny lipoproteinů, při snižování krevního tlaku; dále byly zjištěny: antitrombotické účinky protizánětlivá aktivita a antioxidační účinky.\n\nDalší studie poukázaly na riziko poškození střevních buněk alicinem skrze silnou antioxidační reakci, zde je ale potřeba zdůraznit, že se jednalo buď o pokusy, kdy bylo užito nadměrné množství alicinu nebo byl vpraven přímo do příslušné tkáně (lumen). Ohledně účinků alicinu na snížení zvýšené hladiny cholesterolu, byla provedena randomizovaná (náhodný výběr pokusných osob) klinická studie, financovaná Národním institutem zdraví v USA (National Institutes of Health - NIH) a sdělená v Archives of Internal Medicine v roce 2007. Z výsledků vyplynulo, že k redukci mírně zvýšené hladiny cholesterolu nedošlo, a to při užití jakékoliv dostupné formy alicinu. Toto zjištění je posíleno i faktem, že v této studii byl použit čerstvý česnek s vysokým obsahem alicinu.\n\nV roce 2009, Vaidya, Ingold a Pratt objasnili antioxidační mechanismus alicinu. Ten je dán tím, že produkt rozkladu alicinu, kterým je kyselina 2-propensulfenová, má silnou schopnost vázat na sebe volné radikály.\n\nVýzkum alicinu prokázal několik antimikrobiálních vlastností, které byly studovány jak z hlediska samotného antimikrobiálního efektu, tak s tím propojených biochemických interakcí. Jedna z důležitých potenciálních vlastností tohoto druhu, je schopnost alicinu působit v léčbě infekcí způsobených zlatým stafylokokem rezistentním na meticilin (methicillin-resistant Staphylococcus aureus, MRSA). Tyto infekce se vyskytují zejména v nemoničním prostředí, kde kombinace pobytu léčebné komunity a nasazování různých antibiotických léčiv produkuje odolné (rezistentní) kmeny bakterií, mezi něž MRSA patří (viz nozokomiální infekce). Alicin potvrdil své antimikrobiální aktivity u 30 různých kmenů MRSA s rozsáhlou škálou odolnosti vůči alternativním mikrobiotikům. U 88 % vzorků / kmenů MRSA byly minimální bakteriostatické účinky (výrazné zpomalení, inhibice až zastavení množení) při koncentraci 16 mg/litr. Při 32 mg/litr bylo zastaveno množení u všech kmenů. Baktericidní účinky (zabití bakterie) projevoval alicin u těchto klinických rezistentních kmenů MRSA takto: 88 % všech kmenů bylo zničeno minimální koncentrací 128 mg/litr alicinu. Při koncentraci 256 mg/litr došlo ke zničení všech testovaných kmenů. Ze všech těchto zkoumaných kmenů jich 82 % vykazovalo rezistenci vůči mupirocinu (antibiotikum, které je běžně užíváno v mastích k léčbě zánětlivých kožních onemocnění). Míra rezistence se pohybovala od střední až po úplnou. Účinnost alicinu ve formě hydratačního krému je menší než jeho účinnost v tekutém médiu, přesto jeho koncentrace v krému 500 mg/L se ukázala stejně účinnou jako koncentrace 20 mg/L mupirocinu (mupirocin v této koncentraci se často používá ke zmiňované léčbě kožních zánětlivých onemocnění).\n\nVe vodě přítomný, očištěný alicin se jeví jako stabilnější než jeho jiné konzervační formy. Může to být způsobeno tím, že atomy vodíku ve vodě reagují s molekulou kyslíku přítomnou v alicinu. Dále této větší stabilitě pravděpodobně přispívá omezení přítomnosti jiných chemických reaktantů přítomných v samotném česneku (pravděpodobně rozředění ostatních reakčních komponent česneku ve vodě přispívá k ochraně resp. větší konzervaci molekul alicinu).\n\n"}
{"id": "831094", "url": "https://cs.wikipedia.org/wiki?curid=831094", "title": "Anass Achahbar", "text": "Anass Achahbar\n\nAnass Achahbar (* 13. ledna 1994, Haag) je nizozemský fotbalový útočník marockého původu, který v současné době hraje ve Feyenoordu.\n\nAnass Achahbar debutoval v profesionálním fotbale 28. srpna 2011, když v 81. minutě nahradil na hřišti Kelvina Leerdama v domácím ligovém utkání proti klubu SC Heerenveen (remíza 2:2).\n\nV úvodním zápase 4. předkola Evropské ligy 2012/2013 23. srpna 2012 se střetl Feyenoord doma se Spartou Praha a hosté vedli po prvním poločase 0:2 góly Václava Kadlece. Achahbar přišel na hřiště v 81. minutě a v nastaveném čase (93. minuta) po stříleném přízemním centru do pokutového území Sparty vyrovnával patičkou na konečných 2:2. Byla to jeho první trefa v dresu Feyenoordu. V pražské odvetě však Feyenoord prohrál 0:2 a do základní skupiny Evropské ligy nepostoupil. Achahbar střídal v 80. minutě na hřišti Sekou Cissého.\n\n22. srpna 2013 odešel na roční hostování do německého klubu Arminia Bielefeld.\n\nAnass Achahbar byl členem vítězného nizozemského mládežnického týmu do 17 let, jenž v roce 2011 vyhrál Mistrovství Evropy hráčů do 17 let konané v Srbsku. Ve stejném roce hrál i na Mistrovství světa hráčů do 17 let v Mexiku, kde mladí Nizozemci vyhořeli a obsadili s jedním bodem poslední čtvrté místo v základní skupině A.\nZúčastnil se Mistrovství Evropy hráčů do 19 let 2013 v Litvě, kde mladí Nizozemci skončili na nepostupové třetí příčce základní skupiny A.\n\n"}
{"id": "831095", "url": "https://cs.wikipedia.org/wiki?curid=831095", "title": "Seznam kulturních památek v Holanech", "text": "Seznam kulturních památek v Holanech\n\n\n"}
{"id": "831099", "url": "https://cs.wikipedia.org/wiki?curid=831099", "title": "Metromost Morland", "text": "Metromost Morland\n\nMetromost Morland (francouzsky \"Pont-métro Morland\") je metromost v Paříži. Kovový nýtovaný most slouží pro linku 5 pařížského metra pro překonání přístavu Bassin de l'Arsenal.\n\nMost vede přes zdymadlo mezi přístavem Bassin de l'Arsenal a řekou Seinou na nábřeží Quai de la Rapée na pravém břehu. Most spojuje 4. a 12. obvod a nachází se na severním konci stanice metra Quai de la Rapée.\n\n"}
{"id": "831100", "url": "https://cs.wikipedia.org/wiki?curid=831100", "title": "Kneislovka", "text": "Kneislovka\n\nKneislovka je název usedlosti čp. 2339 v Praze-Břevnově v Atletické ulici, v těsné blízkosti usedlosti Hybšmanka. Původně náležela do katastru Smíchova s čp. 114. Usedlost je památkou od roku 1964.\n\nUsedlost dostala svůj název po Johanu Andreasovi Kneyslovi. Tento doktor teologie působící u svatého Víta se stal majitelem usedlosti a přilehlé vinice roku 1774 a po požáru o čtyři roky později ji obnovil v barokní podobě.\n\nDnes je budova v soukromém vlastnictví a slouží k obytným účelům. Fasáda budovy je klasicistní, ohradní zeď s klenutou bránou je barokní.\n\nV severozápadním rohu zahrady se nachází barokní kaple sv. Jana Nepomuckého. Byla postavena roku 1724 tehdejším majitelem usedlosti Zdeňkem Chřepickým z Modlíškovic, kanovníkem u sv. Víta. Mše zde byly slouženy až do roku 1873.\n\n"}
{"id": "831102", "url": "https://cs.wikipedia.org/wiki?curid=831102", "title": "Veřejná telefonní síť", "text": "Veřejná telefonní síť\n\nVeřejná telefonní síť (anglicky public switched telephone network – PSTN) je celosvětová veřejná komutační telefonní síť. Je tvořena telefonními sítěmi jednotlivých telefonních operátorů, které se skládají z telefonních linek, optických kabelů, mikrovlnných spojů, mobilních sítí, komunikačních satelitů a podmořských telefonních kabelů vzájemně propojených telefonními ústřednami, které umožňují komunikaci mezi libovolnými dvěma telefonními přístroji nebo účastníky kdekoli na světě. Veřejná telefonní síť byla původně tvořena pouze analogovými pevnými telefonními sítěmi; v současnosti je téměř úplně digitalizována a zahrnuje i mobilní telefonní sítě.\n\nSíť je vybudována podle standardů a doporučení ITU-T, které umožňují, aby různé telefonní sítě v různých zemích spolupracovaly. Síť používá jednotný systém telefonních čísel podle doporučení ITU-T E.164.\n\n"}
{"id": "831103", "url": "https://cs.wikipedia.org/wiki?curid=831103", "title": "Saint-Sernin-sur-Rance", "text": "Saint-Sernin-sur-Rance\n\nSaint-Sernin-sur-Rance, okcitánsky Sent Sarnin (de Rance), je francouzská obec v départementu Aveyron. V obci byl odchycen Viktor z Aveyronu. Nachází se zde kapitulní kostel sv. Saturnina z Toulouse.\n\nObec má rozlohu 11,14 km. Nejvyšší bod je 662 m n. m., nejnižší 288 m n. m.\n\nPočet obyvatel obce je 675 (2009).\n"}
{"id": "831106", "url": "https://cs.wikipedia.org/wiki?curid=831106", "title": "Evropská silnice E51", "text": "Evropská silnice E51\n\nEvropská silnice E51 je evropskou silnicí 1. třídy. Začíná v Berlíně, hlavním městě Německa, a končí v Norimberku. Celá trasa měří 410 kilometrů. Po celé své trase je E51 vedena jako německá dálnice A9.\n\n\n"}
{"id": "831112", "url": "https://cs.wikipedia.org/wiki?curid=831112", "title": "Ladislav Bumba", "text": "Ladislav Bumba\n\nLadislav Bumba (13. června 1926, Děčín – 11. února 2009, Děčín) byl český učitel a bývalý politický vězeň komunistického režimu v Československu.\n\nDěčínský rodák Ladislav Bumba se narodil v rodině železničáře, který se do Sudet přestěhoval jako zaměstnanec Československých státních drah na umístěnku, poté co jako soukromý švec na třebíčsku z důvodu konkurence baťovských výrobků se již nemohl uživit. Mládí prožil tedy v německy mluvícím pohraničí. V dětství však na děčínsku zažil národnostní rozmíšky, které se od roku 1936 začaly stupňovat díky agitátorům ze Sudetoněmecké strany. V roce 1938 byl situace už tak vypjatá, že v září téhož roku se rodina rozhodla pohraničí opustit a přestěhovala se do vnitrozemí k příbuzným do Skutče. Zde prožil II. světovou válku a rozhodl se pro učitelské povolání. Po ukončení války rodina vrátila do Děčína a Bumba začal v roce 1945 učit na místní škole humanitní předměty. V této době na něho začal působit děčínský spisovatel duchovní literatury Vladimír Vokolek, který byl vedoucím v místní knihovně a se kterým se Bumba znal. Po duchovní stránce byl formován děčínskými jezuity a zapojil se do místního \"Svazu katolické mládeže\" (SKM), který tito jezuité vedli.\n\nV roce 1947, tedy krátce poté, kdy začal pracovat ve škole, se u něho objevila plicní choroba – tuberkulóza. Nemoc mu zabránila učit a vyžádala si dlouhodobé léčení. Navíc v důsledku nemoci byl nejdříve dán do částečného a později do plného invalidního důchodu.\n\nDíky aktivitám ve \"Svazu katolické mládeže\" se seznámil s Ludmilou Bušákovou (* 18. srpna 1926 Roškopov, dcera Františka a Charitiny Bušákových; † 12. dubna 2016 v Děčíně, pohřbena 18. dubna 2016 na hřbitově ve Folknářích), se kterou se v červnu 1949 oženil. Jeho žena bydlela v Jílovém u Děčína, kde pracovala jako ředitelka v mateřské škole. Při svatebním obřadu byl čten Pastýřský list, který v té době od komunistických funkcionářů již zakázán zveřejňovat. Novomanželé o tom nic nevěděli, ale Ludmila byla za to potrestána tím, že byla zproštěna funkce ředitelky a přeložena do jiné vesnice, ale už jen jako obyčejná učitelka.\n\nV roce 1950 se narodil první syn, v roce 1953 druhý a v roce 1954 dcera. Manželka Ludmila byla doma s dětmi až po amnestii v roce 1960. Pak nastoupila jako učitelka do mateřské školy. Nemohla se však věnovat v těchto podmínkách své oblíbené činnosti – výuce náboženství. Bumba začal usilovat o revizi svého pracovního stavu, aby se mohl vrátit do školy, ačkoliv byl v roce 1952 kvůli své nemoci operován. Komise však jej nechtěla pustit zpět do školství mezi děti, aby je nenakazil tuberkulózou. Navrhla mu tedy místo na krajském školním odboru pro okres Děčín, aby počítal mzdy. Tuto práci vykonával krátce a po prázdninách byl přeložen do děčínské Libverdy (název školy na počátku 21. století: \"Střední škola zahradnická a zemědělská Antonína Emanuela Komerse\") na funkci tajemníka hospodářské školy. Zde měl na starosti pouze vyřizování administrativních záležitostí.\n\nV roce 1949 za ním přišel kamarád, který mu nabídl, aby vstoupil do jejich odbojové protikomunistické organizace, kterou založil s několika známými. Později k tomu Bumba řekl: \"„Já jsem o tom uvažoval. Bral jsem v úvahu, že jsme měli již tři děcka, a když se na to dívám z dnešního pohledu, tak bych do toho dneska nešel. A ne kvůli sobě. Kdybych byl sám, tak by to bylo zase něco jiného.“\"\n\nPřestože byli v dodržování konspiračních zásad velmi důslední, StB se o jejich činnosti dozvěděla na základě zadržení jiné odbojové skupiny, na kterou měl kontakt jeden z členů. Do odbojové skupiny Ladislava Bumby, která čítala celkem sedm lidí (čtyři působili na mostecku, bílinsku a Hoře Sv. Kateřiny a tři v Děčíně) byl tedy Státní bezpečností nasazen konfident. Občanské profese odbojové skupiny byly různorodé. Jeden z bílinské skupiny teprve dokončoval vysokoškolské studium na lékařské fakultě, druhý člen z děčínské skupiny byl zaměstnán u říční plavby v Děčíně. Stejně starý s Bumbou, ročník narození 1926, byl pouze jeden. Ostatním členům skupiny, kteří se zabývali dříve obchodem bylo přes 50 let. Nejstarší člen skupiny, byl Slovák, který byl ševcem a v době, kdy se s ním Bumba seznámil, mu bylo již přes 80 let.\n\nPráce v utajení netrvala v komunistickém režimu dlouho. Nejdříve byl zatčen lékař, dále děčínští členové skupiny. Konspirace byla zajištěna díky tomu, že spolu obě části odbojové skupiny korespondovaly jen pomocí spojky, kterou tvořil jejich šéf Hugo Engelhart. Bumba mosteckou část skupiny vůbec neznal a potkal se s jejími členy až u soudu.\n\nPodle Bumbova mínění, příčinou odhalení celé skupiny, byla postava jakéhosi Vančury (zřejmě konfident StB), studenta místní bohoslovecké fakulty, kterému byly předávány zjištěné informace. Bumba „Vančuru“, náhodně poznal, když se společně s Engelhartem zastavili u doktora, člena jejich organizace. Tato neznámá osoba byla Bumbovi podezřelá, mladík se totiž vyptával na všechny členy skupiny, nevyjímaje z toho ani Bumbu.\n\nBumbovým úkolem bylo poslouchat rozhlas a sledovat nálady lidí. Tyto informace předával Engelhartovi, se kterým byl ve stejné křesťanské politické straně. O další osud informací se nestaral, protože přílišné vyptávání bylo nebezpečné. Sdělené informace však Engelhart předával také „Vančurovi“, o jehož zrádné povaze se záhy členové skupiny přesvědčili.\n\nZatčen byl v den svých narozenin 13. června 1955. Byl odvezen do vyšetřovací vazby do Litoměřic. Zpočátku byl vyšetřován se zavázanýma očima, pod dvou dnech mu je odkryli. Byli na něho nasazeni dva vyšetřovatelé, jejichž jména se při výsleších nedozvěděl, pouze u jednoho zjistil, že byl z Děčína.\n\nPo třech měsících vyšetřovací vazby byl jejich spis odeslán ke Krajskému soudu v Ústí nad Labem, kde celou skupinu odsoudili za velezradu při procesu, který proběhl v Litoměřicích. Při vyšetřování i soudním líčení chyběl pouze záhadný „Vančura“. Vše bylo dopředu připraveno a soudci si v deskách od tzv. \"bezpečnostní pětky\", která ještě v té době zasedala, nesli dopředu dohodnuté výše trestů. A ty nebyly zrovna nízké. Pro Bumbu byl určen trest ve výši devíti let. Hugo Engelhart, který byl soudem prohlášen za vedoucího skupiny, dostal trest ve výši 16 let. Nižší trest než Bumba dostal vzhledem ke svému věku mladičký \"šífák\" z Děčína.\n\nS výší trestu skupina nesouhlasila, a tak se všichni odvolali k Vrchnímu soudu v Praze, kam je také převezli. Vrchní soud pak opravdu snížil Bumbovi trest na šest let. Soud toto rozhodnutí zdůvodnil slovy, že obžalovaný a nyní již i odsouzený mluvil o své činnosti pravdu. Všichni odsouzení byli však rehabilitováni až v roce 1990.\n\nMěsíc po Bumbově uvěznění zemřel v děčínské nemoci jeho otec (železničář), který údajně vyskočil či vypadl z okna. Sebevraždu otce však Bumba vylučoval, protože znal jeho pevnou povahu. Protože jakákoliv korespondence se zadrženým ve vyšetřovací vazbě byla zakázána, dozvěděl se o smrti svého otce až tři čtvrtě roku po svém zadržení.\n\nRovněž jeho žena byla režimem poškozena a v roce 1955 byla propuštěna ze školství, což bylo v situaci péče o tři malé děti zvlášť zlé. S péčí o rodinu jí vypomáhala rodná sestra. Ladislava Bumbu však v té době školská správa označila za náboženského fanatika slovy: \"„svým smýšlením náboženského fanatika, který pracuje v katolické mládeži a v důsledku toho je i nepřítelem marxistického světového názoru jakož i budování socialismu v naší republice. Rozsah trestné činnosti i míra zavinění nejsou zvlášť veliké. Naproti tomu však nutno hodnotit jeho vyhraněné ideologické reakční smýšlení, pro které jeho převýchova nebude snadná.“\"\n\nZa propuštění ze školství a další šikanu se v roce 1990 manželům Bumbových (každému samostatně) omluvila státní správa omluvným dopisem.\n\nPrvní Vánoce v kriminále prožil Bumba ve věznici ve Valdicích, kam byl krátce před svátky přeložen z pankrácké věznice. Život ve vězení později podrobně popsal ve svých fejetonech a rukopisech. Podle rozhovorů s ostatními vězni naznal, že po Stalinově smrti v roce 1953 bylo zacházení s politickými vězni o něco lepší. Vzhledem k prodělané turberkulóze, špatné stravě a těžké práci, zdravotně velmi zchátral.\n\nV průběhu trestu byl převezen do věznice v Leopoldově. Velkou oporou mu byli odsouzení katoličtí kněží, se kterými se setkával. Řekl k tomu: \"„V kriminále jsem poznal desítky kněží, kteří s námi seděli na celách. V Leopoldově to drželi zkrátka. Tam byli kněží odděleni od obyčejných vězňů. Byla to také snad nejtěžší věznice.“\" Ve vězení se seznámil také s biskupem Karlem Otčenáškem se kterým udržoval pak osobní i korespondenční kontakt až do smrti.\n\nJednou se Bumba dostal na celu společně s vězněm, který byl odsouzen k trestu smrti. Dotyčný seděl v cele celý bílý, vlasy šedivé a jen v duchu přemítal o svém životě a o tom, co jej v bezprostřední budoucnosti čeká. Bumba nevěděl, že dny tohoto muže jsou již sečteny, začal se tedy vyptávat, co provedl, proč je ve vězení. \"„Proč to chceš vědět?!“\" odsekl dotyčný. \"„Protože mě to zajímá,“\" odvětil zvědavě Bumba. Až časem se dozvěděl, že tento člověk již rok čeká na odvolání, které podal proti svému trestu k prezidentovi republiky. Ten mu zmírnil absolutní trest na 25 let vězení.\n\nNa základě amnestie v květnu 1960 byl propuštěn na svobodu. Nesmí se však vrátit ke své profesi učitele a tak si hledá práci všude možně, kde není třeba zvláštní odbornosti. Když konečně nachází místo na poště a druhý den chce nastoupit, řekl mu ředitel, že ho nemůže přijmout. Podobné je to i v jiných podnicích. Jeho žena tedy napsala stížnost na prezidentskou kancelář a poté může nastoupit k \"Lesnímu závodu\" v Bělé u Děčína na úpravu lesních cest. Dále pracuje v pekárně, v děčínském \"Narexu\" a \"Kablu\". Stigma politického vězně a nepřítele socialismu však nese až převratu v listopadu 1989.\n\nDne 14. května 1975 složil slib a stal se dominikánským terciářem (jeho žena složila tento slib již 15. srpna 1974). Oba tyto sliby přijal kněz Ladislav Kubíček, který je tehdy duchovně vedl.\n\nV devadesátých letech publikoval v regionálním tisku. V prvních letech po roce 1989 asi 14 fejetonů, týkajících se problematiky politických vězňů. Aktivně se od roku 1990 zapojil do Konfederace politických vězňů. Chodil přednášet do děčínských škol na témata týkající se problematiky totalitního režimu.\n\nJako aktivní římský katolík účastnil se života děčínských farností a ve službě akolyty donášel nemocným na lůžku svaté přijímání. Stále dál četl a vzdělával se. O svém životě a zkušenostech psal fejetony až do konce života.\n\nZemřel 11. února 2009 v nemocnici v Děčíně na komplikace způsobené zlomeninou krčku. Poslední rozloučení s ním se konalo 19. února 2009 v kostele sv. Václava a Blažeje v Děčíně I. Poté byly jeho ostatky uloženy do hrobu v Děčíně na Folknářích.\n\nRukopisné dokončené dvoudílné dílo popisující život v komunistickém vězení (celkem 405 stran):\nFejetony v regionálním děčínském tisku.\n\n\n\n"}
{"id": "831113", "url": "https://cs.wikipedia.org/wiki?curid=831113", "title": "Amursko-jakutská magistrála", "text": "Amursko-jakutská magistrála\n\nAmursko-jakutská magistrála ( [Amuro-Jakutskaja železnodorožnaja magistraľ]), zkráceně AJAM (АЯМ) je železnice vedoucí od Transsibiřské magistrály na sever do Republiky Sacha. Železnice je rozestavěna s cílem dosáhnout do Magadanu, případně až na Čukotku s možným tunelovým propojením na Aljašku.\n\nTrať začíná u stanice Bamovskaja, 33 km od Skovorodina v Amurské oblasti a vede přes Tyndu, kde se kříží s Bajkalsko-amurskou magistrálou, se kterou má společných 26 km. U stanice Bestuževo se odpojuje na sever a v současnosti (2018) je pravidelně provozována do Tommotu a ve zkušebním provozu do Nižního Besťachu (předměstí Jakutska).\n\nTrať je jednokolejná s výjimkou společného úseku s Bajkalsko-amurskou magistrálou, který je dvojkolejný. Trať není kompletně elektrizována. Podstatná část trati je vedena na podloží věčně zmrzlé půdy. Na trati se nachází značné množství mostů s větším rozpětím, které překonávají významné říční toky (např. Giljuj, Aldan, Čulman). Nejdelším tunelem na trati je tunel Nagornyj o délce zhruba 1,3 km, kterým trať podchází Stanové pohoří.\n\nV souvislosti s výstavbou vzniklo podél trati množství sídel, z nichž nejvýznamnější je Berkakit, založený v r. 1977, který je střediskem současné výstavby. Provozovaná délka je 1 213 km, z toho 767 km v běžném provozu (do stanice Tommot).\n\nTrať vznikla jako odbočka Bajkalsko-amurské magistrály a je někdy tak dosud chybně uváděna.\n\nHlavním dopravcem jsou Ruské železnice (Rossijskije železnyje dorogi), ovšem pro přepravu v Jakutsku byla zřízena organizace Železnice Jakutska ( ). V důsledku toho má trať dvojí staničení, druhé počínajíc stanicí Berkakit.\n\nPřepravní výkony Železnic Jakutska jsou cca 730 mil. tun zboží (2008) a 130 tis. cestujících (2009).\n\nProvoz na trati je komplikován klimatickými vlivy a teploty zde panují v rozsahu -50° až +30 °C.\n\nÚvahy o stavbě železnice do Jakutska vznikaly v době výstavby Transsibiřské magistrály začátkem 20. století. Stavba byla zahájena ve 30. letech na úseku Bamovskaja – Tynda jako součást plánované Bajkalsko-amurské magistrály, ale již hotové úseky byly v r. 1942 rozebrány a použity při výstavbě povolžské železnice.\nVýstavba bude pokračovat stavbou odbočky do Jakutska vedenou mostem přes Lenu v délce 2 km.\n\n"}
{"id": "831118", "url": "https://cs.wikipedia.org/wiki?curid=831118", "title": "Kostel Sainte-Anne de la Butte-aux-Cailles", "text": "Kostel Sainte-Anne de la Butte-aux-Cailles\n\nKostel Sainte-Anne de la Butte-aux-Cailles (tj. \"svaté Anny z Butte-aux-Cailles\") je katolický farní kostel ve 13. obvodu v Paříži, v ulici \"Rue de Tolbiac\". Kostel je zasvěcený svaté Anně a pojmenovaný po kopci Butte aux Cailles.\n\nKaple Saint-Marcel de la Maison-Blanche existovala ve zdejší čtvrti už kolem roku 1840. Po roce 1848 byla přejmenována na Bréovu kapli na počest generála Jeana Baptisty Fidèla Bréa (1790-1848). Vzhledem k rostoucímu počtu obyvatel kaple záhy nepostačovala.\n\nV roce 1892 byl zakoupen pozemek, na kterém stojí dnešní kostel, díky daru pařížského radního Julese Nollevala a jeho ženy. Stavební práce byly zahájeny v srpnu 1894, ale kvůli nedostatku financí pokračovaly pomalu. Kostel byl sice vysvěcen v dubnu 1896, ale stavební práce nebyly ani zdaleka ukončeny. Stará kaple byla nicméně zbořena v roce 1897.\n\nFasáda byla dokončena v roce 1898 díky daru rodiny výrobce čokolády Lombarta. Obě věže a zvony byly dokončeny v roce 1900 u příležitosti světové výstavy. Po odluce církve od státu v roce 1905 připadl kostel jako majetek městu Paříži, což přineslo problémy, protože kostel nebyl ještě dostavěn. Dokončený kostel vysvětil 24. října 1912 pařížský arcibiskup Léon-Adolphe Amette.\n\nKostel v pseudorománsko-byzantském stylu navrhl architekt Prosper Bobin (1844-1923). Stavba stojí na 71 pilotech zasahujících do hloubky 16-22 metrů, neboť v místě protéká podzemní řeka Bièvre.\n\nObě věže kostela jsou vysoké 55 metrů. Nazývají se \"Jules\" a \"Honorine\" podle křestních jmen donátorů, kteří přispěli na dostavbu kostela, manželů Lombartových.\n\n"}
{"id": "831125", "url": "https://cs.wikipedia.org/wiki?curid=831125", "title": "Hybšmanka", "text": "Hybšmanka\n\nHybšmanka je název usedlosti čp. 2368 v Praze-Břevnově v Atletické ulici v těsné blízkosti usedlosti Kneislovka. Původně náležela do katastru Smíchova s čp. 113. Od roku 1964 je kulturní památkou. Usedlost získala podle své majitelky Marie Anny Hübschannové, která jí zdědila roku 1751 po děkanovi Josefu Václavovi von Lanckische.\n\nDnes je usedlost v soukromém vlastnictví. Tvoří ji klasicistní obytná budova v podobě z 18. století a hospodářské budovy z 19. století. Budova má mansardovou střechu, ve fasádě drobné architektonické detaily a uvnitř částečně dochované trámové stropy. Pozemky, které patří k usedlosti, byly v majetku Státního statku hl. m. Prahy, pozemky přímo pod domem byly rozparcelovány na zahrádky.\n"}
{"id": "831131", "url": "https://cs.wikipedia.org/wiki?curid=831131", "title": "Vláda Endy Kennyho", "text": "Vláda Endy Kennyho\n\nVláda Endy Kennyho je od 9. března 2011 současnou vládou Irské republiky. Jedná se o vládu 31. Dáilu (sněmovny), konkrétně o 29. v pořadí od vzniku republiky. Tvoří ji velká koalice pravicové strany Fine Gael (Klan Keltů) a levicové Labour Party (Strana práce). Předsedou vlády, v irštině označovaným jako Taoiseach [týšach], je Enda Kenny ze strany Fine Gael. Vláda vznikla po volbách, které se konaly 29. února stejného roku.\n"}
{"id": "831134", "url": "https://cs.wikipedia.org/wiki?curid=831134", "title": "Kaple Panny Marie Svátosti", "text": "Kaple Panny Marie Svátosti\n\nKaple Panny Marie Svátosti (fr. \"Chapelle Notre-Dame du Saint Sacrement\") je katolická kaple v 16. obvodu v Paříži, v ulici \"Rue Cortambert\". Kaple patří k farnosti kostela Notre-Dame-de-Grâce-de-Passy.\n\nKaple byla postavená v roce 1900 v novogotickém slohu.\n\n"}
{"id": "831141", "url": "https://cs.wikipedia.org/wiki?curid=831141", "title": "No. 2 Court", "text": "No. 2 Court\n\nNo. 2 Court ( ), historicky přezdívaný pohřebiště favoritů či šampionů, je travnatý tenisový dvorec, třetí největší kurt tenisového oddílu All England Lawn Tennis and Croquet Club, který leží v jihozápadní londýnské části Wimbledonu. Dvorce ve Wimbledonu nenesou označení po významných hráčích, nýbrž jsou označeny, kromě centrálního dvorce, čísly.\n\nPůvodní No. 2 Court měl kapacitu 2192 + 770 míst ke stání. Do Wimbledonu 2009, kdy byl přeznačen na dvorec č. 3, byl dvorec nazýván \"Pohřebištěm šampionů\". Samotný kurt byl poté zbourán. Tím se udělalo místo pro nové dvorce č. 3 a 4, které byly připraveny na Wimbledon 2011.\n\nNázev \"Pohřebiště šampionů\" vznikl z faktu, že na dvorci č. 2 bylo poraženo mnoho wimbledonských vítězů. Níže je uveden jejich seznam:\n\n\nPro Wimbledon 2009 byl postaven nový dvorec č. 2 na místě předchozího kurtu č. 13 s kapacitou 4 000 diváků. Z dvorce označovaného jako \"Pohřebiště šampionů\", staré dvojky, se ve skutečnosti stal nový No. 3 Court a ostatní dvorce byly také přečíslovány.\n\nDvojnásobná wimbledonská vítězka Petra Kvitová na dvorci vypadla ve druhých kolech ročníků 2016 a 2017, stejně jako ve čtvrtfinále Letních olympijských her 2012. Po vyřazení v červenci 2017 sdělila, že na tomto kurtu již nechce nikdy hrát.\n"}
{"id": "831142", "url": "https://cs.wikipedia.org/wiki?curid=831142", "title": "WWE Roster", "text": "WWE Roster\n\nWWE je americká profesionální wrestlingová společnost, největší tohoto druhu. Zaměstnanci WWE, jsou zařazeni do tzv. Roster. Rostery se skládají z profesionálních wrestlerů, manažerů, komentátorů, ringových hlasatelů, reportérů, rozhodčích, trenérů, producentů, writerů a dalších různých pozic. \n\nZaměstnanci z hlavního rosteru vystupují na \"Raw\", \"SmackDown\", \"Main Event\", 205 live (týdenní televizní pořady), pay-per-view a živých akcí. Zaměstnanci ve vývojovém středisku vystupují v NXT Wrestling (NXT).\n\nWWE se skládá z mužských umělců, \"Superstars\", a ženských umělkyň, \"Womens\". Výraz \"Superstar\" se někdy používá pro všechny umělce, bez ohledu na pohlaví.\n"}
{"id": "831147", "url": "https://cs.wikipedia.org/wiki?curid=831147", "title": "Dálnice A11 (Německo)", "text": "Dálnice A11 (Německo)\n\nDálnice A11, německy Bundesautobahn 11 (zkratka BAB 11), zkráceně Autobahn 11 (zkratka A11), je dálnice na východě Německa. Měří 112 km a byla otevřena v roce 1936. Je částečně v rozpadlém stavu, a tak v současné době prochází na několika úsecích modernizací. Spolu s polskou dálnicí A6 je hlavním dopravním spojením mezi Berlínem a Štětínem.\n\nVe 30. letech byla dálnice součástí tehdejšího plánu říšských dálnic na výstavbu dálnice Berlín-Královec (Berlinka).\n\nPo celé délce A11 je také vedena Evropská silnice E28. To je také celá délka E28 na území Německa.\n\n\n"}
{"id": "831149", "url": "https://cs.wikipedia.org/wiki?curid=831149", "title": "Sambor Prei Kuk", "text": "Sambor Prei Kuk\n\nSambor Prei Kuk je předangkorský chrámový komplex, nacházející se v Kambodži, zhruba 30 km na sever od města Kampong Thom ve stejnojmenné provincii. Jde o soubor několika zachovaných chrámů menšího rozměru, většinou z pálených cihel, některých pak z pískovce. Většinou bývají děleny na tři skupiny: severní (N), centrální (C) a jižní (S). Pocházejí z doby před 9. stoletím n. l., kdy se centrum khmerské říše začalo přesouvat do oblasti Angkoru. Na počátku 7. století bylo místo známo jako Íšánapura. Podle Sambor Prei Kuku bylo nazváno celé stylové období ve vývoji starého khmerského stavitelství. V roce 2017 byl komplex zařazen na seznam světového kulturního dědictví UNESCO. \n\n"}
{"id": "831152", "url": "https://cs.wikipedia.org/wiki?curid=831152", "title": "Kuřáku, smrdíš!", "text": "Kuřáku, smrdíš!\n\nKuřáku, smrdíš! je česká kampaň proti kouření, a to zejména u dětí. Její podstatou je zhotovování sprejových nápisů \"Kuřáku, smrdíš!\" nebo \"Kuřačko, smrdíš!\" na veřejně viditelných plochách. Vzhledem k tomu, že tato činnost má charakter trestného činu poškození cizí věci, je kampaň vnímána jako kontroverzní.\n\n"}
{"id": "831160", "url": "https://cs.wikipedia.org/wiki?curid=831160", "title": "Kostel Saint-André-de-l'Europe", "text": "Kostel Saint-André-de-l'Europe\n\nKostel Saint-André-de-l'Europe (doslovně \"svatého Ondřeje z Evropy\") je katolický farní kostel v 8. obvodu v Paříži, v ulici \"Rue de Saint-Pétersbourg\". Kostel je zasvěcen svatému Ondřejovi a pojmenován po čtvrti Europe.\n\nPůvodní novogotická kaple byla postavena v letech 1876-1900 pro sousedící klášter Misionářů oblátů Neposkvrněné Panny Marie. V roce 1907 byla připojena k farnosti kostela Saint-Louis-d'Antin. Samostatná farnost vznikla v roce 1967.\n\n"}
{"id": "831163", "url": "https://cs.wikipedia.org/wiki?curid=831163", "title": "Světlana Zacharovová", "text": "Světlana Zacharovová\n\nSvětlana Jurjevna Zacharovová (: , * 10. června 1979, Luck, Ukrajina) je ruská baletka, první sólistka Velkého divadla v Moskvě.\n\nOd šesti let docházela do tanečního studia, baletu se ale věnovala až od deseti let, kdy začala navštěvovat Kyjevské choreografické učiliště. Tam trénovala především s Valerií Suleginovou. V roce 1995, po ukončení šestiletého studia v kyjevské škole, se zúčastnila Mezinárodní soutěže mladých tanečníků v Petrohradě. Vyhrála druhé místo s variací princezny Floriny v \"Pas de deux\"\" Modrého ptáka\" z baletu \"Spící krasavice\", s Balanchinovým pas de deux a první místo s variací z baletu \"Paquita\".\n\nPo soutěži měla přestoupila do Akademie A. Vaganovové v Petrohradě. Místo očekávaného druhého ročníku byla přijata rovnou do třetího, do třídy význačné kirovovské baleríny minulé generace Jeleny Jevtějevové. Ještě za studií ztvárnila Stín v \"Bajadéře\", Mášenku v \"Louskáčkovi\", královnu Dryád v \"Donu Quijotovi\" a umírající labuť přímo na jevišti Mariinského divadla.\n\nRoku 1996 absolvovala Akademii Vaganovové a okamžitě byla přijata do souboru Mariinského baletu, i když jí bylo pouze 17 let. O rok později byla jmenována první sólistkou. V souboru tančila pod vedením baletní mistryně Olgy Mojsejevové, se kterou navázala dobrý vztah. V Petrohradě ztvárnila mnoho rolí jak v klasické, tak moderní choreografii, např.: Odetu-Odilii v \"Labutím jezeře\", Auroru ve \"Spící krasavici\", Medoru v \"Korzárovi\", Nikiju v \"Bajadéře\", Giselle ve stejnojmenném baletu a mnoho jiných rolí. Jejím stálým partnerem tam byl Igor Zelenskij.\n\nV roce 2003 se stala členkou souboru moskevského Velkého divadla, rovněž se smlouvou první sólistky. Tam se dále zdokonalovala pod vedením Ljudmily Semeňakové. Kromě již uvedených rolí tam do svého repertoáru přidala Aspicii ve \"Faraónově dceři\", Kitri v \"Don Quijotu\", Carmen ve \"stejnojmenném baletu\", Hyppolitu/Titanii ve \"Snu noci svatojánské\" a další. V roce 2013 měla tančit Taťánu v \"Oněginovi\" Johna Cranka po boku Davida Hallberga, ale odmítla vystoupit z rozhořčení nad tím, že neměla být sólistkou v premiérovém obsazení.\n\nVystupovala také na nejvýznamnějších zahraničních scénách, např. v Royal Opera House v Covent Garden v Londýně, v Metropolitní opeře v New Yorku, v Paříži, nebo Mnichově. Mezi její partnery patřili kupř. José Manuel Carreño, Roberto Bolle, Jiří Bubeníček, Laurent Hilaire nebo Andrej Uvarov.\n\n15. a 17. května 2013 vystoupila také poprvé v Praze, na scéně Státní opery tančila titulní roli v baletu \"Giselle \"a vysloužila si nadšené recenze.\n\nByla také jednou z hvězd slavnostního zahájení Zimních olympijských her 2014 v Soči (vystoupila mj. s Ivanem Vasiljevem ve fragmentu podle \"Vojny a míru\" Lva Nikolajeviče Tolstého).\n\nV roce 2005 byla jmenována zasloužilou umělkyní Ruské federace, v roce 2007 byla vyznamenána Státní cenou Ruské federace. V roce 2008 se stala národní umělkyní Ruské federace.\n\nObdržela dvakrát ruské divadelní ocenění Zlatá maska (v letech 1999 a 2000 za výkony v Balanchineově \"Serenádě\" a ve \"Spící krasavici\"). Za výkon v roli Hyppolity/Titanie v baletu \"Sen noci svatojánské\" získala v roce 2005 Cenu Benois de la danse.\n\n"}
{"id": "831166", "url": "https://cs.wikipedia.org/wiki?curid=831166", "title": "Wesley Verhoek", "text": "Wesley Verhoek\n\nWesley Verhoek (* 25. září 1986, Leidschendam, Nizozemí) je nizozemský fotbalový útočník, hráč rotterdamského klubu Feyenoord.\n\nWesley Verhoek začal svou profesionální fotbalovou kariéru v klubu ADO Den Haag, po zimní přestávce sezóny 2004/2005 debutoval v prvním týmu.\n\nNa konci zimního přestupového období v lednu 2012 odchází do klubu FC Twente, kde podepisuje smlouvu do června 2014. Zde pouze dohrál sezónu 2011/2012 a koncem srpna byl vyměněn do Feyenoordu. 31. března 2012 zaznamenal svůj jediný gól v dresu FC Twente v domácím ligovém utkání proti Rodě Kerkrade, v 83. minutě zvyšoval na konečných 2:0.\n\nPo dvojzápasech 4. předkola Evropské ligy 2012/2013, kdy Feyenoord nepostoupil do základní skupiny Evropské ligy přes Spartu Praha, se Verhoek stal 31. srpna 2012 součástí transferu mezi FC Twente a rotterdamským klubem. Opačným směrem (do FC Twente) putoval záložník Jerson Cabral, výměna se obešla bez finančních kompenzací.\n\n"}
{"id": "831167", "url": "https://cs.wikipedia.org/wiki?curid=831167", "title": "Kryry (hrad)", "text": "Kryry (hrad)\n\nKryry (též \"Kozí hrady\") jsou zaniklý šlechtický hrad z počátku 14. století. Rozkládal se na Kostelním vrchu nad městečkem Kryry. Opuštěn byl v průběhu 15. století. Z hradu se dochovaly pouze příkopy a val. Hradiště je chráněno jako kulturní památka České republiky.\n\nStavitelem hradu byl patrně Albert z rodu pánů z Ervěnic, který se poprvé psal podle Kryr v roce 1320. Albrechtovi potomci vlastnili hrad zřejmě do začátku 70. let 14. století. V roce 1374 byl hrad v držení pánů z Janovic, kteří ho připojili k nedalekému panství Petrohrad. V průběhu 15. století byl hrad opuštěn; v roce 1483 už je uváděn jako pustý. Poslední písemná zmínka o hradu pochází z roku 1577, kdy je nazýván Kozí hrady.\n\n O stavební podobě hradu nelze říci nic bližšího. Už na konci 18. století napsal topograf Jaroslav Schaller, že se na Kostelním vrchu nacházejí jen malé pozůstatky rozpadlého hradu. V polovině 19. století uvádí František Alexandr Heber, že z hradu zbyly \"\"pouze dvojité vysoké valy a několik pahorků a propadlin\"\". Poslední zděné relikty byly zničeny při stavbě Schillerovy rozhledny v roce 1906.\n\nHrad byl situován na ostrohu, který se severním směrem příkře svažuje k městečku. Z východní a jižní strany bylo vůči sousední planině hradní jádro chráněno dvojitým, dodnes dochovaným hlubokým příkopem. Prostor mezi oběma příkopy mohl být podle Tomáše Durdíka využitý jako předhradí s hospodářskými budovami. Pokud současná rozhledna stojí na místě hradní věže, mohlo se v případě Kryr jednat o hrad bergfritového typu.\n\nZ náměstí v Kryrech je možné vystoupat pěšky křížovou cestou okolo kostela Narození Panny Marie na vrcholek kopce. Z náměstí rovněž vede asfaltová cesta objíždějící kopec zleva, kterou je možné dopravit se na vrchol vozidlem.\n\n\n\n"}
{"id": "831172", "url": "https://cs.wikipedia.org/wiki?curid=831172", "title": "Salacia", "text": "Salacia\n\nSalacia může býtː\n"}
{"id": "831173", "url": "https://cs.wikipedia.org/wiki?curid=831173", "title": "Allgemeine Deutsche Biographie", "text": "Allgemeine Deutsche Biographie\n\nAllgemeine Deutsche Biographie (ADB) je německojazyčná biografická encyklopedie vydávaná v letech 1875–1912 celkem v padesáti šesti dílech. Jednalo se vydavatelský podnik historické komise Bayerische Akademie der Wissenschaften pod redakčním vedením Rocha von Liliencron vytištěný u Duncker & Humblot v Lipsku. ADB obsáhlo okolo 26 500 biografií osobností žijících v německém jazykovém prostoru a zemřelých před rokem 1900. Jako projekt navazující na ADB je vydáván stejnou institucí od roku 1953 \"Neue Deutsche Biographie\" (NDB).\n\n\n"}
{"id": "831174", "url": "https://cs.wikipedia.org/wiki?curid=831174", "title": "Záchvatovité přejídání", "text": "Záchvatovité přejídání\n\nZáchvatovité přejídání se řadí mezi poruchy příjmu potravy. Člověk postižený touto nemocí své osobní problémy řeší nadměrným příjmem jídla. Za velice krátký čas dovede zkonzumovat ohromné množství jídla. Na rozdíl od duševně zdravého člověka, je pro nemocného problém se najíst \"do polosyta\". Přejídá se, dokud mu není natolik špatně, aby přestal. Do náruči této nemoci často padají ženy a muži nemocní některými dalšími poruchami příjmu potravy, např. mentální anorexiií a mentální bulimií. Přejídání často vede k obezitě a tento problém bychom měli včas vyřešit s psychologem, nutričním terapeutem, nebo jiným odborníkem.\n"}
{"id": "831176", "url": "https://cs.wikipedia.org/wiki?curid=831176", "title": "Výstava Slovácka 1937", "text": "Výstava Slovácka 1937\n\nNárodopisná a hospodářská Výstava Slovácka 1937 proběhla v Uherském Hradišti ve dnech 20. června až 22. srpna 1937. Jde o jednu z nejvýznamnějších událostí v dějinách města. Podpořila zájem o Slovácko, jeho historii a národopis mezi místními obyvateli i návštěvníky výstavy, mezi které se zařadil i prezident Edvard Beneš. Na přípravě výstavy se významně podílelo a z ní i profitovalo Slovácké muzeum. Původně bylo její uskutečnění plánováno již na rok 1915, to však znemožnila první světová válka.\n\nJeště v době Rakouska-Uherska v roce 1914 iniciovala skupina okolo tehdejšího uherskohradišťského starosty ing. Beneše projekt výstavy, která by ukázala veřejnosti krásu a význam Slovácka. Kromě starosty se do příprav zapojili i knihkupec a nakladatel A. Kiewetter, bílovický farář Inocenc Obdržálek, ing. Alois Jaroš, obchodník Zapletal a také členové Velehradského spolku hospodářského.\n\nVýstava se měla uskutečnit v bývalé jezuitské zahradě – městském parku nacházejícím se mezi městskou železniční stanicí a tehdejším sídlem Slováckého muzea v areálu bývalého jezuitského kláštera na Masarykově náměstí. Součástí výstaviště měly být i budovy německého gymnázia (dnešní obchodní akademie) a měšťanských škol (dnešní 1. ZŠ Komenského). Z důvodu konání jiné podobné výstavy v Holešově v roce 1914 bylo rozhodnuto o přesunutu uherskohradišťské výstavy na rok 1915, k jejímu uskutečnění však pak již kvůli vypuknutí první světové války nedošlo.\n\nMyšlenku výstavy oživili v roce 1935 členové Musejního a archeologického spolku Slovácké muzeum. S ohledem na středomoravskou výstavu připravovanou v Přerově na rok 1936 bylo rozhodnuto výstavu v Uherském Hradišti uspořádat roku 1937. Za tímto účelem bylo v roce 1936 založeno Národohospodářské družstvo Slovač. Výstavnímu výboru předsedal uherskohradišťský starosta Metoděj Garlík, dalšími členy byli přednosta okresního úřadu dr. Tomáš Bednařík, velitel hradišťské vojenské posádky plk. Antonín Ingr, ředitel Slováckého družstva hospodářského Vavřín Kučera, ředitel spořitelny Vladimír Červinka, advokáti dr. Miloslav Skácel a dr. Emil Tománek ad.\n\nŘeditelem výstavy byl určen brněnský výtvarník Adolf Roštlapil. Ten také vyprojektoval areál výstaviště umístěný do Smetanových sadů a na území dnešního náměstí Míru. Jeho součástí bylo výstavní náměstí a 33 pavilonů, z nichž největší disponoval výstavní plochou více než 900 m². Své prostory ve Smetanových sadech přístavbou podle návrhu architekta Bohuslava Fuchse rozšířilo Slovácké muzeum a v rámci výstavy byla nedaleko v parku postavena i dodnes stojící Slovácká búda se střechou pokrytou došky a venkovním pódiem, na kterém se konala folklorní představení (obdobně jako dnes při slováckých slavnostech vína a otevřených památek). Vystavovalo se také v budovách hradišťského nádraží, škol (gymnázium, obchodní akademie, mateřská škola, měšťanské školy), dětského domova, spořitelny a Jarošovy továrny.\n\nHlavním cílem výstavy bylo seznámit veřejnost s historií i současností Slovácka, jeho kulturou, hospodářstvím i přírodními krásami. Důraz byl kladen na prezentaci slováckého folkloru a národopisu s cílem zabránit mizení tradic a zvyků a jejich využití pro posílení cestovního ruchu v regionu.\n\nVýstava byla rozdělena do dvou bloků a ty se dále dělily do jednotlivých expozic takto:\n\n\n\nV době konání Výstavy Slovácka proběhly v Uherském Hradišti také mnohé další doprovodné a příležitostné akce:\n\nKatalog Výstavy Slovácka 1937 redigoval spisovatel Bedřich Beneš Buchlovan. V rámci národopisné výstavy bylo vystavováno dílo malíře Joži Uprky. Fotograf Karel Dvořák, který na Slovácko často zajížděl, zde ukončil svou výstavní činnost. \"Slovenský esperantský klub\", založený v Uherském Hradišti roku 1933 malířem Rudou Kubíčkem, představoval na výstavě jazyk esperanto a při její příležitosti uspořádal 3. a 4. července „Esperantský den“ (\"Esperanto-Tago\") se seznamovacím večerem v lidovém domě a vydal upomínkové nálepky a odznaky s nápisem v esperantu z dílny grafika Dolfy Bartošíka z Boršic u Buchlovic.\n\nVýstava Slovácka 1937 se toho roku stala nejvýznamnější výstavní akcí v Československu. Záštitu nad ní v květnu 1937 převzal československý prezident Edvard Beneš, který si ji v neděli 22. srpna (poslední den jejího konání) osobně spolu s manželkou přijel do Uherského Hradiště prohlédnout. Po příjezdu v 11:50 byl prezidentský pár uvítán desetitisíci místních obyvatel, město pak opustil v 16:15. Mimo areálu výstaviště navštívil také hotel Fojta (dnešní hotel Slunce), ve kterém poobědval a v jednom z jeho pokojů zřejmě i odpočíval. Slovácko pokládal Beneš z hlediska státního za významný region, vzhledem k jeho poloze při hranici českých zemí a Slovenska.\n\nDošlo též k očekávanému povzbuzení zájmu o Slovácko z pohledů hospodářského i kulturního. Zájem o národopis na Hradišťsku rostl již od roku 1935 v souvislosti s přípravou výstavy. Např. ve Slováckém muzeu byly při přípravě exponátů textilních součástek položeny základy budoucího konzervačního oddělení. Náklady na provedení přístavby své hlavní budovy zase muzeum uhradilo právě z výtěžků Výstavy Slovácka. Družstvo Slovač pokračovalo v činnosti i po ukončení výstavy, navázalo spolupráci s nově vzniklým družstvem Slovácké lidové umění moravské (SLUM) a v roce 1945 se podílelo na založení Ústředí lidové umělecké výroby (ÚLUV), které se dále soustavně věnovalo podpoře lidové výroby.\n\nV letech 1957 a 1979 se v Uherském Hradišti konaly podobné výstavy, žádná však již nedosáhla slávy Výstavy Slovácka 1937.\n\n"}
{"id": "831177", "url": "https://cs.wikipedia.org/wiki?curid=831177", "title": "Superpohár UEFA 2013", "text": "Superpohár UEFA 2013\n\nSuperpohár UEFA 2013 byl 38. ročník jednozápasové soutěže zvané Superpohár UEFA, pořádané evropskou fotbalovou asociací UEFA. Zápas se odehrál 30. srpna 2013 na stadionu Eden Aréna v hlavním městě České republiky – v Praze. Účastníky byli vítěz Ligy mistrů UEFA 2012/13 – německý FC Bayern Mnichov, a vítěz Evropské ligy UEFA 2012/13 – londýnský klub Chelsea FC. Vítězem se stal FC Bayern Mnichov, který porazil Chelsea až v penaltovém rozstřelu poměrem 5:4.\n\nSuperpohár UEFA 2013 se odehrál na stadionu Eden Aréna v Praze. Stadion má kapacitu 21 000 diváků a byl otevřen v květnu roku 2008. Je to poprvé, co se Superpohár UEFA hraje od zavedení jednozápasového formátu v roce 1998 jinde než v Monaku. Předešlých 15 ročníků se uskutečnilo na monackém stadionu Stade Louis II. Eden Aréna prošla před zápasem rekonstrukcí, vyměnil se kompletně trávník, instalovalo se silnější osvětlení (kvůli požadavkům televizních společností) a úpravy se týkaly i prostor pro zástupce médií, kvůli čemuž se snížila kapacita na cca 17 000 míst.\n\n\n\n"}
{"id": "831178", "url": "https://cs.wikipedia.org/wiki?curid=831178", "title": "Robert Pynsent", "text": "Robert Pynsent\n\nRobert Burton Pynsent (* 1943) je britský bohemista a slavista, profesor české a slovenské literatury.\n\nV letech 1963–1969 vystudoval germanistiku, bohemistiku a slovakistiku na Churchill College v Cambridgi (B.A.,1966, PhD. 1970). K jeho učitelům patřili například J. P. Stern a Karel Brušák. V letech 1969–1972 vyučoval anglickou literaturu a český jazyk a literaturu na Kolínské univerzitě. Od roku 1972 působil na Škole slovanských a východoevropských studií při University College London. Roku 1991 zde byl jmenován profesorem české a slovenské literatury.\n\nJe autorem několika monografií, editorem či spolueditorem více než desítky akademických publikací a autorem více než stovky studií a článků a cca 150 recenzí v angličtině češtině i němčině. Česky vyšla v roce 1996 v překladu Blanky Hemelíkové jeho kniha \"Pátrání po identitě\" (\"Questions Of Identity: Czech And Slovak Ideas Of Nationality And Personality\"), která se skládá ze čtyř kapitol: Pátrání po identitě a odpovědnosti v díle Václava Havla, Mýtus slovanství: Pavel Josef Šafařík a Jan Kollár, Dekadentní Já, Vymezení národní identity v obraze mučedníků.\n\nMezi jeho další publikace patří knihy a sborníky o Čapku-Chodovi, Zeyerovi, Páralovi a Masarykovi. Studuje dále Dekadenci posledního desetiletí 19. století, K. H. Máchu, českou literaturu 14. století a renesance, současnou slovenskou prózu (např. skupinu autorů, které nazývá „genitalisty“) a další aspekty české a slovenské literatury a kultury, pohádky, antisemitismus, středověký nacionalismus. V roce 2008 vyšel v překladu Jana Pospíšila rozsáhlý výbor z Pynsentových esejů problematizujících literární stereotypy a národní mýty pod názvem \"Ďáblové, ženy a národ. Výbor z úvah o české literatuře\".\n\nSpolu s Ivanem Poldaufem připravil česko-anglický slovník (1986, nově 1996).\n\nJe označován za „bohemistu přinejmenším evropského formátu“ i za „enfant terrible“ lingvistiky.\nVychází ze zásady, že jedním z předních úkolů literárního kritika je bavit čtenáře.\nSvými texty mnohdy provokuje, např. srovnáním \"Babičky\" Boženy Němcové s Hitlerovým \"Mein Kampfem\". Nejčastějším předmětem jeho zájmu jsou mýty a stereotypy. V literárních textech analyzuje ideová pozadí a tradice, utvrzování nebo narušování různých stereotypů v literatuře a v jejím vztahu k dobové politické situaci. Stereotypy podle něj představují „zásadní složky soustav věr a ideologií“, které definují „já“ a vymezují se vůči „cizímu“. Dělí je na etnické, náboženské, politické a sexuální.\n\nV roce 2004 obdržel cenu ministra zahraničí \"Gratias agit\" za šíření dobrého jména České republiky ve světě.\n\n"}
{"id": "831179", "url": "https://cs.wikipedia.org/wiki?curid=831179", "title": "Superpohár UEFA 2014", "text": "Superpohár UEFA 2014\n\nSuperpohár UEFA 2014 byl 39. ročník jednozápasové soutěže zvané Superpohár UEFA, pořádané Evropskou fotbalovou asociací UEFA. Zápas se odehrál 12. srpna 2014 na stadionu Cardiff City Stadium v hlavním městě Walesu - v Cardiffu. Účastníky byli vítěz Ligy mistrů UEFA 2013/14 - španělský Real Madrid, a vítěz Evropské ligy UEFA 2013/14 - rovněž španělský klub Sevilla FC.\n\nVítězem se stal Real Madrid, který Sevillu porazil 2:0. Oba góly vstřelil portugalský kanonýr Cristiano Ronaldo.\n\nSuperpohár UEFA 2014 se odehrál na stadionu Cardiff City Stadium ve velšském Cardiffu s kapacitou 33 000 diváků (byl otevřen v roce 2009). Evropský Superpohár se na tomto stadionu odehrál poprvé. Utkání zhlédlo 30 854 diváků, což byl rekord Superpoháru UEFA.\n\n\n"}
{"id": "831180", "url": "https://cs.wikipedia.org/wiki?curid=831180", "title": "Superpohár UEFA 2015", "text": "Superpohár UEFA 2015\n\nSuperpohár UEFA 2015 byl 40. ročník jednozápasové soutěže zvané Superpohár UEFA a pořádané Evropskou fotbalovou asociací UEFA. Zápas se odehrál 11. srpna 2015 na stadionu Borise Paičadzeho v hlavním městě Gruzie v Tbilisi. Účastníky byly španělské celky FC Barcelona – vítěz Ligy mistrů UEFA 2014/15 a Sevilla FC – vítěz Evropské ligy UEFA 2014/15. Oba týmy se už předtím v Superpoháru potkaly, v roce 2006 na stadionu Stade Louis II. v Monaku zvítězila Sevilla výsledkem 3:0.\n\nVítězem se stala Barcelona, když dokázala Sevillu porazit 5:4 po prodloužení. Mužem zápasu se stal Argentinec Lionel Messi, jenž vstřelil první 2 branky katalánského celku.\n\nSuperpohár UEFA 2015 se konal na stadionu Micheila Meschiho v gruzínském hlavním městě Tbilisi s kapacitou 54 549 diváků. Evropský Superpohár se na tomto stadionu odehrál poprvé. Utkání zhlédlo 51 940 diváků, což byl rekord Superpoháru UEFA.\n\n\nZdroj:\n\n"}
{"id": "831188", "url": "https://cs.wikipedia.org/wiki?curid=831188", "title": "Rimbaud (album)", "text": "Rimbaud (album)\n\nRimbaud je studiové album amerického multiinstrumentalisty a hudebního skladatele Johna Zorna. Album vyšlo v srpnu 2012 u vydavatelství Tzadik Records pod katalogovým číslem 8301. Jde o jeho páté studiové album vydané v tomto roce. Je inspirováno francouzským básníkem Arthurem Rimbaudem.\n\n"}
{"id": "831202", "url": "https://cs.wikipedia.org/wiki?curid=831202", "title": "Maison de verre", "text": "Maison de verre\n\nMaison de verre (česky \"Skleněný dům\") je obytný dům v Paříži. Dům v soukromém vlastnictví se nachází na adrese \"Rue Saint-Guillaume\" č. 31 v 7. obvodu. Stavba je od roku 1982 chráněná jako historická památka.\n\nDům vyprojektovali architekti Francouz Pierre Chareau (1883–1950) a Holanďan Bernard Bijvoet (1889–1979) pro gynekologa doktora Jeana Dalsaceho jako obytný dům s ordinací. Výstavba trvala od roku 1928 do 1931. Stavba se skládá ze tří pater, které zabírají celkovou zastavěnou plochu. Fasáda vedoucí do dvora je plně prosklená, tvoří ji kovová konstrukce vyplněná skleněnými dlaždicemi. Skleněné plochy jsou někdy přerušovány betonem a vytvářejí vzor s japonskými vlivy. Pokoje jsou odděleny dřevěnými nebo kovovými vestavěnými skříněmi. Konstrukce tvořená ocelovými nosníky spolu s kanalizačními trubkami a rozvody jsou viditelné a podílí se tak na architektonickém vzhledu jako dekorativní prvky. Prostory jsou odděleny také skleněnými deskami.\n\n"}
{"id": "831203", "url": "https://cs.wikipedia.org/wiki?curid=831203", "title": "Pont Morland", "text": "Pont Morland\n\nPont Morland je silniční most v Paříži, který vede přes přístav Bassin de l'Arsenal.\n\nMost vede přes zdymadlo mezi přístavem Bassin de l'Arsenal a řekou Seinou na pravém břehu. Most spojuje \"Boulevard Morland\" ve 4. obvodu a nábřeží \"Quai de la Rapée\" ve 12. obvodu.\n\nMost byl postaven v roce 1879.\n\nMost slouží k silniční dopravě. Má jeden oblouk, je 50 metrů dlouhý a 14 metrů široký.\n\n\n"}
{"id": "831205", "url": "https://cs.wikipedia.org/wiki?curid=831205", "title": "Velasio De Paolis", "text": "Velasio De Paolis\n\nVelasio kardinál De Paolis (19. září 1935 Sonnino – 9. září 2017) byl italský římskokatolický kněz, kardinál a bývalý předseda Prefektury ekonomických záležitostí Apoštolského stolce.\n\nKněžské svěcení přijal 18. března 1961. Na Papežské univerzitě Gregoriana získal doktorát z kanonického práva, licenciát z teologie na Papežské univerzitě Angelicum. Od roku 1988 je profesorem na Papežské univerzitě Urbaniana, od roku 1997 je zde děkanem fakulty kanonického práva.\n\nDne 30. prosince 2003 ho papež Jan Pavel II. jmenoval sekretářem Apoštolské signatury a současně titulárním biskupem v diecézi Thelepte. Biskupské svěcení mu udělil 21. února 2004 kardinál státní sekretář Angelo Sodano. 12. dubna 2008 byl jmenovaný předsedou Prefektury ekonomických záležitostí Apoštolského stolce. Dne 9. července 2010 ho papež Benedikt XVI. jmenoval papežským delegátem pro kongregaci Legionáři Kristovi s výraznou pravomocí pro toto řeholní společenství.\n\nJeho kardinálská nominace byla ohlášena 20. října 2010, kardinálské insignie převzal na konzistoři 20. listopadu téhož roku. O necelý rok později, 21. října 2011 podal (vzhledem k dovršení kanonického věku) rezignaci na svoji funkci předsedy Prefektury ekonomických záležitostí Apoštolského stolce. Jeho nástupcem se stal arcibiskup Giuseppe Versaldi.\n\n\n"}
{"id": "831206", "url": "https://cs.wikipedia.org/wiki?curid=831206", "title": "Passerelle Mornay", "text": "Passerelle Mornay\n\nPasserelle Mornay též Passerelle de l’Arsenal je most v Paříži, který vede přes přístav Bassin de l'Arsenal. Slouží jako lávka pro pěší.\n\nLávka vede přes přístav Bassin de l'Arsenal a u křižovatky s ulicí \"Rue Mornay\" spojuje \"Boulevard Bourdon\" ve 4. obvodu a \"Boulevard de la Bastille\" ve 12. obvodu.\n\nOcelová lávka byla postavena v roce 1825 společně s výstavbou vodního kanálu.\n\n"}
{"id": "831210", "url": "https://cs.wikipedia.org/wiki?curid=831210", "title": "Seznam carcassonských biskupů", "text": "Seznam carcassonských biskupů\n\nSeznam carcassonských biskupů a arcibiskupů zahrnuje všechny představitele diecéze v Carcassonne.\n\n"}
{"id": "831211", "url": "https://cs.wikipedia.org/wiki?curid=831211", "title": "Jiří Macoun", "text": "Jiří Macoun\n\nJiří Macoun (* 30. května 1956 České Budějovice) je český spisovatel a ilustrátor. \n\nJe autorem vojenské historické literatury, dětské dobrodružné a komiksů. V nakladatelství Computer Press mu v cyklu Stručná historie vyšly knihy: Slavné střelné a raketové zbraně, České vojenské letectvo, Významné bitvy v Čechách a na Moravě, Tanky a Československé pevnosti. Publikace jsou doporučeny čtenářům základních ale i středních škol.\n\nDále je autorem dětské dobrodružné literatury: Plus Minus Max, Experiment Max a Faktor Max.\n\n"}
{"id": "831212", "url": "https://cs.wikipedia.org/wiki?curid=831212", "title": "Korte", "text": "Korte\n\nKorte:\n"}
{"id": "831213", "url": "https://cs.wikipedia.org/wiki?curid=831213", "title": "Seznam narbonských biskupů a arcibiskupů", "text": "Seznam narbonských biskupů a arcibiskupů\n\nSeznam narbonských biskupů a arcibiskupů zahrnuje všechny představitele diecéze v Narbonne založené ve 3. století, povýšené roku 810 na arcibiskupství a roku 1801 zrušené a připojené ke carcassonské diecézi.\n\n"}
{"id": "831214", "url": "https://cs.wikipedia.org/wiki?curid=831214", "title": "Kanada na letních olympijských hrách", "text": "Kanada na letních olympijských hrách\n\nKanada na letních olympijských hrách startuje od roku 1900. Toto je přehled účastí, medailového zisku a vlajkonošů na dané sportovní události.\n"}
{"id": "831216", "url": "https://cs.wikipedia.org/wiki?curid=831216", "title": "Surbiton", "text": "Surbiton\n\nSurbiton leží na jihozápadním předměstí Londýna v královském hrabství Kingston upon Thames. Leží na břehu řeky Temže, asi 16 kilometrů jihozápadně od centrálního Londýna. Surbiton byl do roku 1965 součástí kraje Surrey, kdy se stal součástí Velkého Londýna. Surbiton je tzv. \"Commuter town\". Je to převážně obytné město a tamní obyvatelé ve většině dojíždějí za zaměstnáním do jiných lokací. Architektura je mix nejnovějších Art deco residencí, městských domů z 19. století a dvojdomů z 20. století.\n"}
{"id": "831217", "url": "https://cs.wikipedia.org/wiki?curid=831217", "title": "Kanada na zimních olympijských hrách", "text": "Kanada na zimních olympijských hrách\n\nKanada na zimních olympijských hrách startuje od roku 1924. Toto je přehled účastí, medailového zisku a vlajkonošů na dané sportovní události.\n"}
{"id": "831219", "url": "https://cs.wikipedia.org/wiki?curid=831219", "title": "Srpen 2012", "text": "Srpen 2012\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "831222", "url": "https://cs.wikipedia.org/wiki?curid=831222", "title": "C. C. Catch", "text": "C. C. Catch\n\nCaroline Catharine Müller neboli C. C. Catch (* 31. července 1964 Oss, Nizozemsko) je nizozemsko-německá zpěvačka, diskotéková hvězda 80. let 20. století. Nejvíce spolupracovala s Dieterem Bohlenem (člen skupiny Modern Talking), který se řadí taktéž mezi hudební špičku 80. let. C. C.\n\nUž od dětství bylo zřejmé, že Caroline má velký talent a potenciál být hvězdou. Do povědomí veřejnosti se dostala díky dívčí skupině Optimal, která v roce 1980 vydala hity jako je například německý hit \"Er war magnetisch\" nebo anglický hit \"The Goodbey\".\n\nV roce 1985 se poznala s tehdejším členem skupiny Modern Talking Dieterem Bohlenem. Velice rychle začali spolupracovat. Caroline vydala svůj první singl pod přezdívkou C. C. Catch (podle prvních písmen jejího jména). V létě, přesně na její narozeniny, byl vydán její vůbec první singl I Can Lose My Heart Tonight, ten okamžitě obsadil první příčku všech evropských hitparád a stal se nejhranější písní na diskotékách.\n\nV roce 1986 vyšlo další album, které neslo název Heartbreak Hotel. Na něm vyšly hity jako jsou \"Heartbreak Hotel\", nebo \"Cause You Are Young\".\n\nPozději začala C. C. Catch spolupracovat s Captain Hollywood & T. T. Frech. Když došlo k rozpadu skupiny Modern Talking (Thomas Anders opustil toto duo a vydal se na sólovou dráhu) vše nasvědčovalo tomu, že C. C. zaujme jeho místo. Později se však Dieter Bohlen rozhodl, že založí projekt Blue System, ve kterém byl i bubeník a přítel C. C. Frank Otto.\n\nPo čtvrtém albu skončila spolupráce mezi Dieterem a C. C. Důvodem ukončení spolupráce bylo nekompromisní rozhodnutí Dietera Bohlena. C. C. Catch si chtěla některé texty skládat sama, to však Dieter razantně odmítl. Spor o přezdívku byl tak velký, že skončil až u soudu, kde Catherine vyhrála. Poté se odstěhovala do Londýna, kde potkala velice úspěšného producenta Simona Napiera, který s ní spolupracoval na dalším albu, které bylo pojmenováno Heart What I Say. Singl \"Big Time\" si vedl v hitparádách velice úspěšně, ovšem ostatní písně úspěch už nezaznamenaly. Tímto neúspěchem C. C. Catch ukončila svou kariéru.\n\nPo odmlčení docházelo k remixování jejích hitů. V roce 1998 vydala své první \"Best Of\". Poslední roky je každoročně zvána na největší vzpomínkový festival 80. let Discoteka 80, který se koná v Moskvě. Také se spekuluje o vydání nového alba, ovšem datum vydání a zda se vůbec vydá není ještě jasné. C. C. Catch má uznání po celé Evropě.\n"}
{"id": "831226", "url": "https://cs.wikipedia.org/wiki?curid=831226", "title": "Cyro Baptista", "text": "Cyro Baptista\n\nCyro Baptista (* 23. prosince 1950 São Paulo, Brazílie) je brazilský jazzový perkusionista.\n\nAbsolvoval například turné Paulem Simonem ze kterého vzniklo koncertní album \"Concert in Central Park\". Dále spolupracoval například s Herbie Hancockem, Wyntonem Marsalisem, Stingem, Cassandrou Wilson, Brianem Eno nebo Johnem Zornem, se kterým nahrál přes patnáct alb. Od roku 2002 vede vlastní skupinu Beat the Donkey, se kterou v roce 2005 vydal album \"Love the Donkey\" u vydavatelství Tzadik Records. U stejného vydavatelství vydal rovněž několik svých sólových alb. V roce 1990 se objevil v dokumentárním filmu \"Step Across the Border\".\n"}
{"id": "831227", "url": "https://cs.wikipedia.org/wiki?curid=831227", "title": "Erivan", "text": "Erivan\n\nErivan (v německém originále nebo , tj. \"Erivan, velkokníže gruzínský\") je opereta ve třech dějstvích českého skladatele Oskara Nedbala, jejíž libreto napsal vídeňský libretista Felix Dörmann. Premiéru měla 29. listopadu 1918 ve vídeňském divadle Wiener Komödienhaus.\n\n\"Erivan\" je poslední opereta, kterou Oskar Nedbal složil za svého působení ve Vídni, ke sklonku první světové války. Autor jejího textu, spisovatel a filmař Felix Dörmann (vl. jm. Felix Biedermann, 1870–1928) nepatřil mezi nejslavnější vídeňské libretisty, mezi jeho díla se však řadí libreta k opeře \"Hagith\" Karola Szymanowského nebo k velmi úspěšné operetě Oskara Strause \"Sen valčíku\" (\"Ein Walzertraum\"). Libreto \"Erivana\" začíná komickými a lyrickými scénami v často využívaném rozmarném prostředí dívčího pensionátu, pak však nabírá na vážnosti a jeho centrální bod (druhé finále) představuje lidové povstání proti uchvatiteli: takto vážný a dobově aktuální motiv je v operetě řídký.\n\nZjevně tím zaujalo Nedbala, který právě hledal vážnější téma a libreto, jež mu umožní využít své silné stránky a odklonit se od běžné operetní šablony. To se příliš netýká rozdělení rolí: opět je zde na jedné straně milovnický, na druhé mladokomický pár, jen postava „starokomika“ (knížete Jermolina) nabývá vážnější podoby. V díle se nutně vyskytuje nezbytný salonní valčík (nejlepším příkladem je romantický valčík Ireny a Erivana v 1. dějství), ale rozsáhlejší a významnější jsou ansámbly a sborové scény, od polky chovanek dívčího ústavu přes sbor a tanec svatebčanů až po rozsáhlou scénu lidového povstání. Jako v \"Polské krvi\" a \"Vinobraní\" mohl navíc Nedbal sáhnout ke slovanskému koloritu, tentokrát ruskému (např. do svatební scény zakomponoval tanec „trepak“). Nedbal se nerozpakoval sáhnout k náročnějším hudebním formám, jako sbor v kánonu nebo dramatický recitativ, rovněž energicky a ušlechtile podaná hudba spojená s hlavním hrdinou nabývá až operní rysy. V kombinaci s běžnými operetně zpracovanými místy je však výsledek hudebně značně nevyrovnaný a nestylový.\n\nRevoluční scény sice v těsně poválečných letech odpovídaly duchu doby, nebyly však nutně tím, co diváci na scéně vyhledávali; ve dvacátých letech byl navíc ve střední Evropě motiv lidu povstávajícího na podporu svržené korunované hlavy značně kontroverzní. Nevyrovnaná partitura a nepřítomnost strhujících melodií rovněž publikum nepřitahovaly. Proto se \"Erivan\" po vídeňské premiéře dočkal jen ojedinělých inscenací; do roku 1921 dosáhl v němčině 97 představení. V českých zemích byl poprvé uveden 8. prosince 1923 na brněnské scéně Německého domu (Deutsches Haus), v češtině pak až 17. prosince 1925 v pražském Lidovém divadle Uranie, bez většího ohlasu.\n\nKlavírní výtah operety vydal roku 1918 Strache ve Vídni.\n\n\nIrena, dcera gruzínského knížete Jermolina, shledává život v dívčím ústavu nudným. Marně se ji snaží její í temperamentní přítelkyně Nelly zabavit. Irena raději žije svým představám a spíše než o své družky se zajímá o vysněného prince. Její otec ji však zaslíbil Gogimu, aniž by se oba mladí lidé byť jen znali. Ten se vplížil do penzionátu, aby si svou nevěstu prohlédl. Narazí však na Nelly. Tu vetřelec zaujme, a když se dozví, koho hledá, vydává se sama za Irenu.\n\nNejen Gogi se dostal tajně do penzionátu, ale též mladík jménem Erivan, syn vyhnaného velkoknížete Schamyla, a to přesto, že je na něho v Gruzii vypsána odměna. Náhodně se seznamuje s Irenou, která v něm s překvapením poznává svůj vysněný ideál, a i on se do ní zamiluje na první pohled. Ale kníže Jermolin je již tady a vyhlašuje zásnuby své dcery s Gogim – přičemž vyjde najevo i Nellina lest.\nV paláci knížete Jermolina probíhá zásnubní slavnost. Irena je nešťastna a ani Gogi není zásnubami nadšen, protože jej Nelly zaujala mnohem více než jeho snoubenka. Přání mocného knížete však je zbytečné se vzpouzet.\n\nErivan se nepozorovaně vmísil mezi lid, který žehrá na současnou vládu a vzpomíná dobrých časů za velkoknížete Schamyla. Princ je dojat oddaností, kterou lid jeho otci zachoval, dává se mu poznat a staví se do čela vzpoury proti uzurpátorovi. S houfem vzbouřenců vnikne mezi zásnubní hosty a provolává svržení Jermolina a návrat svobody.\nErivan zvítězil a byl prohlášen velkoknížetem, vrací se však pro Irenu. Nyní již jejich svazku nebrání vůle mocného otce. I Irenin původní snoubenec Gogi se s ulehčením vrací k Nelly.\n\n"}
{"id": "831229", "url": "https://cs.wikipedia.org/wiki?curid=831229", "title": "Seznam kulturních památek ve Vsetíně", "text": "Seznam kulturních památek ve Vsetíně\n\n"}
{"id": "831232", "url": "https://cs.wikipedia.org/wiki?curid=831232", "title": "Garth Marenghi: Nemocnice na kraji světa", "text": "Garth Marenghi: Nemocnice na kraji světa\n\nGarth Marenghi: Nemocnice na kraji světa (v anglickém originále Garth Marenghi's Darkplace) je britský kultovní komediální seriál tvůrců Matthewa Holnesse a Richarda Ayoadea, kteří k němu napsali scénář, režírovali ho, a také v něm hráli hlavní postavy. Vychází z původního divadelního představení těchto autorů Garth Marenghi’s Netherhead, za které v roce 2001 získali cenu Perrier. V tomto představení vystupovaly fiktivní postavy autora hororů Gartha Marenghiho a jeho nakladatele Deana Learnera.\n\n\"Garth Marenghi: Nemocnice na kraji světa\" je parodií na brakové horory, neuměle natočená televizní dramata z 80. let 20. století s jejich celkovým stylem, způsobem produkce, oblékáním, účesy a hudbou (v kontextu tehdejší Velké Británie), se špatnými hereckými výkony a primitivními vizuálními efekty.\nPřes poměrně širokou oblibu, zejména na internetu, a zařazení mezi kultovní, se seriál dočkal pouze jediné sezóny vysílání (6 epizod). Je to přičítáno minimální propagaci a horšímu vysílacímu času při prvním uvedení a následně nízkým hodnotám sledovanosti.\n\nNázev reálného seriálu je převzat z fiktivního seriálu \"Garth Marenghi's Darkplace\", jehož autorem je i jeho hlavní herecká hvězda Garth Marenghi a producentem, a zároveň také špatným hercem, Dean Learner. Tento fiktivní seriál nebyl nikdy odvysílán (krátce běžel pouze v Peru) a tak se poprvé dostává k britské veřejnosti na britské televizní stanici Channel 4 jako autorsky komentovaná předělávka až po 20 letech od svého vzniku. Původně vzniklo kolem 50 dílů seriálu, ale ty nebyly nikdy uvedeny kvůli zásahu \"MI-8\", protože byly „příliš podvratné, příliš nebezpečné a proklatě strašidelné“ („too subversive, too dangerous, too damn scary“).\n\nDěj jednotlivých „hororových“ epizod se odehrává v nemocnici „Darkplace Hospital“ ve městě Romford (Essex, Anglie), kde dochází k mnoha nadpřirozeným jevům, jako telekinezi, onemocnění virem brokolice, otevření brány pekel, smrti v suterénu zbloudilého hlídače, oplodnění pacienta mutantem, zpětné evoluci a dalším, se kterými se musí vyrovnat osazenstvo nemocnice.\n\n\nDalšími herci, kteří se objevili v seriálu jsou např. Julian Barratt jako místní farář, nazývaný Rickem „Padre,“ Noel Fielding jako „opičák,“ Kim Noble jako „Jim,“ Graham Linehan, Stephen Merchant a Stuart Silver.\n\n"}
{"id": "831233", "url": "https://cs.wikipedia.org/wiki?curid=831233", "title": "CDMA2000", "text": "CDMA2000\n\nCDMA2000 (TIA/EIA/IS-2000) je rodina 3G standardů pro mobilní sítě, které používají CDMA (kódový multiplex) pro komunikaci mobilních telefonů se sítí. Na konci roku 2011 jej používalo více než 620 miliónů uživatelů především ve Východní Asii a Severní Americe (z toho více než 200 miliónů pouze pro datové služby – takto je CDMA2000 používáno i v Evropě a České republice), což jej řadí na druhé místo za GSM/UMTS. CDMA2000 je ve skutečnosti souhrnné označení pro rodinu protokolů, které reprezentují několik vývojových stupňů:\n\n\nVšechna uvedená rádiová rozhraní vyhovují ITU specifikaci IMT-2000, ve které jsou označována jako IMT Multi‑Carrier (IMT‑MC).\n\nCDMA2000 má relativně dlouhou technickou historii a je zpětně kompatibilní s předchozí 2G verzí IS-95 (cdmaOne). Ve Spojených státech je \"CDMA2000\" registrovaná obchodní značka Telecommunications Industry Association (TIA-USA). CDMA je v současnosti standardizováno organizací 3GPP2 v řadě standardů začínajících C.S0001.\n\nPoznámka: 3GPP2 je jiná skupina než 3GPP, která vyvíjí UMTS jako pokračování GSM. Součástí UMTS je také W-CDMA – rádiové rozhraní, které také používá kódový multiplex, ale není kompatibilní s CDMA2000.\n\nCDMA2000 1X (IS-2000), označované též jako 1x a 1xRTT, je základní protokol pro rádiové rozhraní pro CDMA2000. Zkratka znamená 1× Radio Transmission Technology a odkazuje se na použití stejné technologie jako u IS-95 – stejné rádiové pásmo, použití stejných duplexních párů se šířkou kanálu 1.25 MHz jako u IS-95. 1xRTT však téměř zdvojnásobuje kapacitu cdmaOne/IS-95 ve směru ze základnové stanice k mobilnímu telefonu přidáním 64 kanálů ortogonálních k původním 64. Standard 1X podporuje paketová data až do rychlosti 153 kbit/s a ve většině komerčních aplikací dosahuje reálných rychlostí 60–100 kbit/s. IMT-2000 provedlo změny i na linkové vrstvě pro lepší podporu datových služeb, včetně protokolů pro řízení přístupu k médiu a řízení linky s podporou QoS. Linková vrstva v IS-95 poskytovala pouze \"best efforts delivery\" pro data a přepojování okruhů pro hlas (hlasový rámec každých 20 ms).\n\nCDMA2000 1xEV-DO (Evolution-Data Optimized) (někdy též Evolution Data-Only), obvykle zkracované jako EV-DO nebo EV poskytuje výrazné zvýšení rychlosti. Používá se pro širokopásmový přístup k Internetu. Používá techniky multiplexování zahrnující code division multiple access (CDMA) a time division multiple access (TDMA) k maximalizaci rychlosti přenosu pro jednoho uživatele i celou buňku. Je standardizovaný organizací 3GPP2 jako součást rodiny standardů CDMA2000 a byl přijat mnoha mobilními operátory po celém světě – jak operátory, kteří již dříve používali CDMA sítě pro telefonii, tak operátory, kteří CDMA používají pouze pro poskytování datových služeb. Je také používán sítí satelitních telefonů Globalstar.\n\nCDMA2000 poskytuje také BCMCS (Broadcast/Multicast Services). CDMA2000 1x EV-DO Rev.A z roku 2004 přinesla podporu QoS pro VoIP.\n\nCDMA Development Group oznámila, že v květnu 2012 poskytovalo služby CDMA2000 1X nebo 1xEV-DO 329 operátorů ve 121 zemích.\n\nPředchůdcem CDMA2000 byla síť 2G cdmaOne, nazývaná také IS-95 nebo TIA/EIA-95.\n\nKlíčovou roli ve vývoji standardu cdmaOne hrál Andrew Viterbi – inženýr a profesor na University of California. Objevil teoretické základy spojené s technologií CDMA mobilních sítí, a byl spoluzakladatelem společnosti Qualcomm, která rozpracovala standardy pro rádiové přístupové sítě založené na CDMA. V roce 1989 Qualcomm oznámil první funkční prototyp, v následujících několika letech provedl úspěšné testy, a v roce 1993 byl organizací TIA vydán první standard IS-95A – severoamerický standard pro digitální mobilní komunikaci.\n\nPrvní síť založená na této normě byla uvedena do komerčního využití v roce 1995 (Hong Kong, provozovatel Hutchison Telecom). V roce 1996 byla cdmaOne síť spuštěna v Jižní Koreji a ve 14 městech v USA (provozovatel PrimeCo, nyní Verizon Wireless) a počet uživatelů této technologie přesáhl jeden milion.\n\nV roce 1997 byla zveřejněna specifikace IS-95B, která umožňuje přenos datových paketů rychlostí 64 kbit/s v cdmaOne síti. V tomto roce bylo v USA cdmaOne nasazeno ve více než 100 městech.\n\nV roce 2001 přesáhl počet účastníků cdmaOne 100 milionů. Od té doby klesá, protože provozovatelé ve standardních cdmaOne sítí postupně migrují na standard třetí generace CDMA2000, který je přirozeným nástupcem cdmaOne (používá stejnou frekvenci, stejnou šířku rozprostřeného pásma, kompatibilní kódovací techniky a vysílaný signál).\n\n4G následníkem CDMA2000 měl být UMB (Ultra Mobile Broadband); v listopadu 2008 však firma Qualcomm oznámila, že končí s vývojem této technologie ve prospěch LTE.\n\n\n"}
{"id": "831236", "url": "https://cs.wikipedia.org/wiki?curid=831236", "title": "Konventní zahrada (Strahovský klášter)", "text": "Konventní zahrada (Strahovský klášter)\n\nKonventní zahrada je jedna ze zahrad Strahovského kláštera. Má rozlohu 0,27 ha a leží v nadmořské výšce 290 – 295 m n. m. Přiléhá k jižní straně konventu. Zahrada společně se Strahovským premonstrátským klášterem je od roku 1989 chráněna jako národní kulturní památka České republiky.\n\nZahradu založil roku 1613 architekt Giovanni Battista Bossi. V letech 1682–1700 proběhla barokní úprava, kterou navrhl Jean Baptiste Mathey. Na západní straně je ukončena sallou terrenou a na východní straně terasou s vyhlídkovým altánem. \n\nV 70. letech 17. století nechal opat Jeroným Hirnhaim v zahradě vystavět kašnu, jejímž autorem byl italský architekt Giovanni Domenico Orsi. Z původní kašny je dnes pouze samotná nádrž, sokl s přepadovým bazénkem je novodobý. Nádrž je doplněna jedním vodotryskem. Voda přepadá dvěma žlábky do bazénu pod kašnou.\n\nStudna, nacházející se v Konventní zahradě získala během rekonstrukce v 50. letech 20. století novou umělecky kovanou mříž.\n\nOdvětrání štoly pod bývalou Lohelovskou prelaturou bylo provedeno průrazem 2,45 m do šachtice, vyhloubené u zdi prelatury. S pomocí virgule a Kolbeho historického plánu bylo stanoveno místo pro vniknutí do štoly v Konventní zahradě. Štola byla otevřena a bude vyklízena tak, aby se stala průchozí v celém profilu pod klášterem.\n\nJako jediná ze zahrad Strahovského kláštera je pro veřejnost uzavřená. Slouží řeholníkům Strahovského kláštera jako místo klidu k rozjímání či k rekreaci (rekreace v klášterním prostředí znamená společně trávený volný čas).\n"}
{"id": "831241", "url": "https://cs.wikipedia.org/wiki?curid=831241", "title": "Následné norimberské procesy", "text": "Následné norimberské procesy\n\nNásledné norimberské procesy (formálně Procesy s válečnými zločinci před norimberskými vojenskými tribunály) bylo dvanáct amerických vojenských tribunálů pro válečné zločiny proti vojenským, politickým a ekonomickým představitelům nacistického Německa po druhé světové válce. Procesy proběhly mezi lety 1946 až 1949 po skončení Norimberského procesu před Mezinárodním vojenským tribunálem.\n\nPřed Mezinárodním vojenským tribunálem byl původně plánován více než jeden soudní proces, avšak pro narůstající rozpory mezi vítěznými mocnostmi se plány staly neuskutečnitelnými. Spojenecká kontrolní rada vydala 20. prosince 1945 direktivu číslo 10, kterou zmocnila okupační mocnosti ke stíhání válečných zločinců v okupačních zónách pod jejich správou. Po skončení Norimberském procesu zahájily americké úřady podle této direktivy celkem dvanáct soudních procesů, které proběhly rovněž v Norimberku. Soudci stejně jako žalobci byli Američané, vedoucím sboru žalobců byl brigádní generál Telford Taylor. Podobné procesy proběhly i v dalších okupačních zónách.\n\nMezi 9. prosincem 1946 a 13. dubnem 1949 proběhlo dvanáct procesů, první z nich byl mezi 9. prosincem 1946 a 20. srpnem 1947 Lékařský proces.\n"}
{"id": "831248", "url": "https://cs.wikipedia.org/wiki?curid=831248", "title": "Killer", "text": "Killer\n\nKiller může být:\n\n\n"}
{"id": "831253", "url": "https://cs.wikipedia.org/wiki?curid=831253", "title": "Stadio San Paolo", "text": "Stadio San Paolo\n\nStadio San Paolo, je fotbalový stadion v Neapoli. Je domovem týmu SSC Napoli. Vejde se na něj 60 240 - 200 000 diváků, dříve kapacita dosahovala 80 000. Příležitostně zde hraje Italská reprezentace. Má atletický ovál, tím pádem se zde občas konají atletické soutěže. Hrálo se zde Mistrovství světa v roce 1990.\n"}
{"id": "831256", "url": "https://cs.wikipedia.org/wiki?curid=831256", "title": "Osman II.", "text": "Osman II.\n\nOsman II. (3. listopadu 1604 – 20. května 1622), v turecku známý jako Genç Osman (mladý Osman), byl osmanský sultán od roku 1618 až do svého zavraždění v roce 1622.\n\nOsman II. se narodil v paláci Topkapi v Istanbulu. Byl synem sultána Ahmeda I. a jeho první konkubíny Mahfiruz Hatice Sultan. Podle tradic mu už ve velmi nízkém věku matka zajistila výchovu a vzdělání. Díky tomu byl Osman známý jako básník a ovládal spoustu jazyků, včetně arabštiny, perštiny, řečtiny, latiny a italštiny.\n\nOsman nezískal trůn hned po smrti otce, což bylo nejspíš kvůli tomu, že jeho matka nebyla oblíbenou ani hlavní konkubínou. Jeho matka v té době již zemřela a nebo byla vyhnána do exilu.\n\nOsman II. nastoupil na trůn ve svých čtrnácti letech poté, co byl jeho strýc Mustafa I. sesazen. I přes neobvykle nízký věk se snažil jako vládce prosadit a poté, co bránil východní hranice říše před Safíovci z Persie, podnikl výpravu do Polska během Moldavské magnátské války. V roce 1621 nuceně podepsal mírovou dohodu s Polskem po bitvě u Chotimi; domů do Istanbulu se vrátil se zostuzenými janičáři, kteří jej nazývali zbabělcem. Pobouřeni byli i státníci.\n\nZákladní a zároveň výjimečnou slabost měl Osman II. kvůli nepřítomnosti ženské moci v harému. Od roku 1620 až do své smrti zastupovala Valide Sultan obyčejná kojná. Ta se ale nikdy nemohla vyrovnat Mustafově matce, která žila ve starém paláci. I když měl na své straně všechny hlavní eunuchy, nemohl tím nahradit absenci ženy, která v tomto období měla velký význam; obzvlášť, když byl Osman tak mladým panovníkem, nepřítomnost matky ovlivnila délku jeho vlády. Podle Piterburga neměl Osman II. ani žádnou Haseki Sultan (konkubínu s dětmi, milenku), i když Peirce tvrdí, že jeho Haseki byla Ayşe Hatun. I kdyby tomu tak bylo, Ayşe by nemohla být Valide sultánkou v době vlády svého muže.\n\nVzhledem k protiváze vlivu janičářů nechal Osman II. zavřít jejich obchody s kávou a začal plánovat vybudování nové a oddanější armády, jejíž hlavní součástí měli být anatolští sekbanové. Výsledkem tohoto plánu bylo povstání přímo v paláci, organizované janičáři. Ti mladého sultána uvěznili ve věži Yedikule, kde byl nakonec uškrcen.\n\nOsman měl 3 konkubíny:\n\n\nOsman měl 2 syny:\n\n\nOsman měl 1 dceru:\n\n\nPostava Osmana II. se vyskytuje v tureckém televizním seriálu \"\", kde jej ztvárnil herec Taner Ölmez.\n"}
{"id": "831257", "url": "https://cs.wikipedia.org/wiki?curid=831257", "title": "Evropská silnice E52", "text": "Evropská silnice E52\n\nEvropská silnice E52 je evropskou silnicí 1. třídy. Začíná ve francouzském Štrasburku a končí v rakouském Salzburgu. Celá trasa měří 554 kilometrů.\n\n\n\n\n"}
{"id": "831260", "url": "https://cs.wikipedia.org/wiki?curid=831260", "title": "T-Bone Burnett", "text": "T-Bone Burnett\n\nT-Bone Burnett, rodným jménem Joseph Henry Burnett (* 14. ledna 1948 St. Louis, Missouri, USA), je americký hudebník, hudební producent a skladatel.\n\nSvé první sólové album s názvem \"The B-52 Band & the Fabulous Skylarks\" vydal v roce 1972. Koncem sedmdesátých let byl členem skupiny The Alpha Band. Později produkoval alba mnohým interpretů, mezi něž patří i Elvis Costello, John Mellencamp, Gregg Allman, Lisa Marie Presley, Elton John & Leon Russell, B. B. King nebo Robert Plant. Je držitelem několika cen Grammy. V letech 1989–2004 byla jeho manželkou Sam Phillips. Burnett rovněž produkoval několik jejích alb.\n"}
{"id": "831269", "url": "https://cs.wikipedia.org/wiki?curid=831269", "title": "Dálnice A12 (Německo)", "text": "Dálnice A12 (Německo)\n\nDálnice A12, německy Bundesautobahn 12 (zkratka BAB 12), zkráceně Autobahn 12 (zkratka A12), je dálnice na východě Německa. Měří 58 km. Spojuje Berlín se státní hranicí s Polskem, odkud pokračuje jako polská dálnice A2 směrem k Varšavě.\n\nPo celé délce A12 je vedena Evropská silnice E30.\n\n"}
{"id": "831271", "url": "https://cs.wikipedia.org/wiki?curid=831271", "title": "Maďarsko na letních olympijských hrách", "text": "Maďarsko na letních olympijských hrách\n\nMaďarsko na letních olympijských hrách startuje od roku 1896. Toto je přehled účastí, medailového zisku a vlajkonošů na dané sportovní události.\n"}
{"id": "831275", "url": "https://cs.wikipedia.org/wiki?curid=831275", "title": "Election Special", "text": "Election Special\n\nElection Special je patnácté studiové album amerického hudebníka Ry Coodera. Jeho nahrávání probíhalo ve studiích Drive-By Studios v Severním Hollywoodu a Wireland Studios v Chatsworth v Los Angeles. Album pak vyšlo v srpnu 2012 u vydavatelství Nonesuch Records. Album produkoval Ry Cooder.\n\n"}
{"id": "831276", "url": "https://cs.wikipedia.org/wiki?curid=831276", "title": "Maďarsko na zimních olympijských hrách", "text": "Maďarsko na zimních olympijských hrách\n\nMaďarsko na zimních olympijských hrách startuje od roku 1924. Toto je přehled účastí, medailového zisku a vlajkonošů na dané sportovní události.\n"}
{"id": "831277", "url": "https://cs.wikipedia.org/wiki?curid=831277", "title": "Anthony Joseph Bevilacqua", "text": "Anthony Joseph Bevilacqua\n\nAnthony Joseph kardinál Bevilacqua (17. června 1923, New York – 31. ledna 2012, Wynnewood) byl americký římskokatolický kněz, filadelfský arcibiskup a kardinál.\nPocházel z jedenácti sourozenců rodiny jihoitalských emigrantů. Po seminárních studiích byl roku 1943 vysvěcen na kněze v brooklynské katedrále svatého Jakuba. Po tříletém působení v newyorských farnostech odešel studovat do Říma, kde absolvoval studia kanonického práva na Papežské univerzitě Gregoriana. V USA ještě následně vystudoval politickou vědu a občanské právo.\n\nOd šedesátých let působil jako kancléř brooklynské diecéze a od října 1980 jako její pomocný biskup. Biskupské svěcení přijal 24. listopadu 1980. O dva roky později jej papež Jan Pavel II. jmenoval biskupem pittsburské diecéze a následně v únoru 1988 filadelfským arcibiskupem. V této funkci se zúčastnil v červnu 1989 v Prachaticích pouti ke svému předchůdci, svatému Janu Nepomuku Neumannovi. \n\nKardinálem byl jmenován při konzistoři v červnu 1991. Papež Benedikt XVI. v kondolenčním telegramu zdůraznil, že kardinál Bevilaqua dlouhodobě usiloval o sociální spravedlnost, věnoval zvláštní pastorační péči přistěhovalcům a po druhém Vatikánském koncilu přispěl svým odborným posudkem k revizi kanonického práva. \n\n"}
{"id": "831278", "url": "https://cs.wikipedia.org/wiki?curid=831278", "title": "Danger Mouse", "text": "Danger Mouse\n\nDanger Mouse, vlastním jménem Brian Joseph Burton (* 29. července 1977 White Plains, New York, USA) je americký hudebník, multiinstrumentalista a hudební producent. Od roku 2004 je členem skupiny Gnarls Barkley, od roku 2005 Danger Doom a v roce 2009 spoluzaložil duo Broken Bells, které zatím vydalo dvě studiová alba \"Broken Bells\" (2010) a \"After the Disco\" (2014). Jako producent spolupracoval s mnoha hudebníky, mezi které patří například Gorillaz (album \"Demon Days\", 2005), The Black Keys (album \"El Camino\", 2011) nebo Norah Jones (album \"Little Broken Hearts\", 2012). Jako hudebník spolupracoval například s Johnem Calem ve skladbě „I Wanna Talk 2 U“ z alba \"Shifty Adventures in Nookie Wood\" z roku 2012. Je držitelem několika cen Grammy.\n\n"}
{"id": "831280", "url": "https://cs.wikipedia.org/wiki?curid=831280", "title": "Mikrovlnný spoj", "text": "Mikrovlnný spoj\n\nMikrovlnný spoj nebo radioreléový spoj je zařízení pro přenos obvykle digitálního signálu velkou rychlostí na vzdálenost stovky metrů až desítky kilometrů pomocí obvykle úzce směrovaného svazku rádiových vln s malým výkonem v pásmech 1-80 GHz.\n\nV druhé polovině 20. století se používaly analogové radioreléové spoje spolu se systémy nosné telefonie pro bezdrátový přenos desítek až tisíců telefonních hovorů nebo pro přenos rozhlasového nebo televizního signálu; v současnosti se zcela převládají digitální mikrovlnné systémy, které se používají pro telekomunikaci a/nebo datovou komunikaci.\n\n"}
{"id": "831282", "url": "https://cs.wikipedia.org/wiki?curid=831282", "title": "Nitsch", "text": "Nitsch\n\nNitsch (Nitschová) je příjmení:\n\n\n"}
{"id": "831285", "url": "https://cs.wikipedia.org/wiki?curid=831285", "title": "Subterranean Jungle", "text": "Subterranean Jungle\n\nSubterranean Jungle je sedmé studiové album americké skupiny Ramones. Jeho nahrávání probíhalo v prosinci 1982 na Long Islandu. Album produkovali Ritchie Cordell a Glen Kolotkin a vyšlo v únoru 1983 u Sire Records.\n\n"}
{"id": "831288", "url": "https://cs.wikipedia.org/wiki?curid=831288", "title": "Jaromír Wíšo", "text": "Jaromír Wíšo\n\nJaromír Wíšo (11. ledna 1909 Královské Vinohrady – 26. dubna 1992 Praha) byl český malíř postimpresionistické a cézánovské orientace, samouk a později Holanův žák 1929–1933.\nJeho obrazy jsou zastoupeny v Národní Galerii i ve všech sbírkách velkých českých galeríí a sbírkách v zahraničí.\n\nJaromír Wíšo patřil k prvním signatářům Charty 77.\n\n"}
{"id": "831289", "url": "https://cs.wikipedia.org/wiki?curid=831289", "title": "Z 11 Bernd von Arnim", "text": "Z 11 Bernd von Arnim\n\nZ 11 \"Bernd von Arnim\" byl německý torpédoborec třídy 1934 A účastnící se bojů druhé světové války. Pojmenován byl podle velitele německé prvoválečného torpédoborce kapitán-poručíka Bernda von Arnim. Při invazi do Norska byl potopen 13. dubna 1940 skupinou britských torpédoborců a bitevní lodí HMS Warspite u Narviku spolu s dalšími 10 torpédoborci.\n"}
{"id": "831290", "url": "https://cs.wikipedia.org/wiki?curid=831290", "title": "Česko na Letních paralympijských hrách 2012", "text": "Česko na Letních paralympijských hrách 2012\n\nČesko na Letních paralympijských hrách 2012 reprezentovalo 46 sportovců, z toho 15 žen. Závodili v šesti sportech, největší zastoupení měla atletika (15 sportovců), další zastoupené sporty byly: cyklistika (8 sportovců), lukostřelba (8 sportovců), plavání (7 sportovců), stolní tenis (6 sportovců) a boccia (3 sportovci). František Serbus startoval v atletice i v boccii.\n\nČeská výprava získala celkem 11 medailí (1 zlatou, 6 stříbrných a 4 bronzové) a umístila se na 42. místě v pořadí národů. Nejúspěšnějším závodníkem byl cyklista Jiří Ježek s jednou zlatou a jednou stříbrnou.\n\n"}
{"id": "831294", "url": "https://cs.wikipedia.org/wiki?curid=831294", "title": "Martin Šustr", "text": "Martin Šustr\n\nMartin Šustr (* 3. říjen 1990 Boskovice) je český profesionální fotbalový brankář, který od ledna 2020 působí v FC Zbrojovka Brno.\n\nMladý brankář začal svoji kariéru v rodných Boskovicích, odkud v roce 2007 zamířil ještě jako dorostenec do FK Drnovice, tým však později zkrachoval a Šustr se domluvil na angažmá s SK Sigma Olomouc. Zde nadlouho neukotvil a v roce 2009 odešel na hostování do SK Uničov. V roce 2011 pak do 1. SC Znojmo. V roce 2013 po skončení smlouvy odešel a domluvil se na přestupním kontraktu s SK Sulko Zábřeh. Poté odešel do SK Hanácká Slavia Kroměříž a od roku 2017 působl FC Baník Ostrava. Z ostravského Baníku hostoval v klubech MFK Vítkovice a MFK Vyškov. V roce 2019 se stal hráčem SK Líšeň, odkud se v roce 2020 přesunul do FC Zbrojovka Brno.\n\n"}
{"id": "831296", "url": "https://cs.wikipedia.org/wiki?curid=831296", "title": "Mexiko na letních olympijských hrách", "text": "Mexiko na letních olympijských hrách\n\nMexiko na letních olympijských hrách startuje od roku 1900. Toto je přehled účastí, medailového zisku a vlajkonošů na dané sportovní události.\n"}
{"id": "831299", "url": "https://cs.wikipedia.org/wiki?curid=831299", "title": "Aleš Mandous", "text": "Aleš Mandous\n\nAleš Mandous (* 21. duben 1992, Nekmíř) je český profesionální fotbalový brankář, od července 2018 hráč klubu SK Sigma Olomouc .\nNa svém kontě má jeden start za českou reprezentaci U21.\n\nS fotbalem začal v TJ Sokol Nekmíř, odkud v průběhu mládeže zamířil do FC Viktoria Plzeň.\n\nV létě 2012 se propracoval do A-týmu. Debutoval 23. března 2013 v dohrávaném 4. kole Poháru České pošty, kdy odchytal domácí zápas proti Hradci Králové, který skončil vítězstvím Viktorie 1:0. Plzeň postoupila po tomto výsledku a dřívější porážce 1:2 venku do dalšího kola. Za mužstvo v lize neodehrál žádný zápas.\n\nPřed sezonou 2013/2014 odešel na hostování do FK Bohemians Praha. Za tým odchytal celkem 18 zápasů. Po skončení ročníku mužstvo sestoupilo do ČFL.\n\nV létě 2014 zamířil hostovat do FK Baník Most 1909. Během roku, kdy mužstvo sestoupilo do třetí ligy, odehrál 18 ligových střetnutí.\n\nPřed ročníkem 2015/16 odešel do slovenského klubu MŠK Žilina, kde podepsal dvouletý kontrakt. Žilina se stala jeho prvním zahraničním angažmá. V 1. slovenské lize debutoval 9. března 2016 v domácím utkání proti mistrovskému FK AS Trenčín (porážka 2:3). V podzimní části sezóny 2016/17 odehrál první ligový zápas opět proti FK AS Trenčín, tentokrát s vítězným skóre 3:0. V ročníku 2016/17 Fortuna ligy získal se Žilinou titul.\nZachytal si ve 2. předkole Ligy mistrů UEFA 2017/18 proti dánskému FC Kodaň. V odvetě v Dánsku na půdě soupeře vychytal výhru 2:1, na postup to však nestačilo, neboť Žilina prohrála domácí utkání 1:3.\n\nV létě přestoupil do českého prvoligového týmu SK Sigma Olomouc. Hraje zde ale pouze trojku a to za zkušenou jedničkou Milošem Buchtou a za dobrým gólmanem Michalem Reichlem.\n\nV roce 2013 odehrál jedno utkání v dresu české jedenadvacítky (prohra 0:3 s Rakouskem).\n\n"}
{"id": "831301", "url": "https://cs.wikipedia.org/wiki?curid=831301", "title": "Zacatecas (město)", "text": "Zacatecas (město)\n\nZacatecas je mexické město v centrální části státu. Je hlavním městem stejnojmenného státu Zacatecas. Nachází se na mexické náhorní plošině v nadmořské výšce 2 440 m n. m. Jako hlavní město státu představuje Zacatecas kulturní, ekonomické, vzdělanostní, obchodní i správní středisko celého regionu. V aglomeraci měst Zacatecas a Guadalupe v roce 2010 žilo 298 143 osob.\n\nMěsto vzniklo v rané fázi španělské kolonizace území Mexika v polovině 16. století. Jeho zakladatelem je španělský conquistador baskického původu Juan de Tolosa, zakládající listina je datována dnem 8. září 1548. Jméno města pochází od aztézkého názvu jednoho z místních indiánských kmenů, který jej získal od slova \"zacatl\", jenž označuje druh místní trávy.\n\nPrvní lidé se v regionu objevili před cca 10 000 lety, kdy klima bylo teplejší a vlhčí nežli dnes. Mezi řadou různých kmenů nakonec převládli Zacatecos. Krom jiného dobývali stříbro v okolních horách, a to již dlouho před příchodem Evropanů. Právě objev těchto bohatých zásob stříbra Španěly se stal impulzem pro založení města.\n\n8. září 1548 byla oficiálně založena pevnost nazvána \"Minas de Nuestra Señora de Remedios (Doly Naší paní Remedioské)\", o dva roky později byla založena katolická farnost. Roku 1585 bylo místo povýšeno na město s názvem \"Muy Noble y Leal Ciudad de Nuestra Señora de Zacatecas (Velmi ušlechtilé a spravedlivé msto Naší paní zacatecaské)\" a získalo od krále Filipa II. Španělského svůj znak. Koncem 16. století bylo již město co do významu v těsném závěsu za Mexikem. Zacatecas se stalo jedním z nejvýznamnějších dolů na území Nového Španělska (další byly San Luis Potosí a Guanajuato). Město sloužilo jako výchozí bod pro další kolonizaci území severně od něj.\n\nZáhy po získání nezávislosti Mexika se Zacatecas stal hlavním městem stejnojmenného státu. V polovině 20. let 19. století zde bylo otevřeno operní divadlo, pedagogická kolej, státní pokladna, Vrchní soud státu a další úřady a instituce. První železniční trať, spojující Zacatecas s Guadalupe byla dokončena roku 1880, spojení se Ciudad de México a El Pasem bylo navázáno roku 1884. Za mexické revoluce (1910–1917) byla v roce 1914 v městě svedena bitva mezi silami povstalců vedenými Franciscem Villou a vládními vojsky Victoriana Huerty; počet obětí této války byl vyčíslen na 8000.\n\nOd roku 1993 figuruje historické centrum města na seznamu světového kulturního dědictví UNESCO.\n"}
{"id": "831305", "url": "https://cs.wikipedia.org/wiki?curid=831305", "title": "Kostel Saint-Charles-de-Monceau", "text": "Kostel Saint-Charles-de-Monceau\n\nKostel Saint-Charles-de-Monceau (tj. \"svatého Karla z Monceau\") je katolický farní kostel v 17. obvodu v Paříži, v ulici \"Rue Legendre\". Kostel je zasvěcen svatému Karlovi Boromejskému a je pojmenován podle nedalekého parku Monceau.\n\n"}
{"id": "831306", "url": "https://cs.wikipedia.org/wiki?curid=831306", "title": "Janet Fitchová", "text": "Janet Fitchová\n\nJanet Fitchová (* 9. listopadu 1955 v Los Angeles, Kalifornie, USA) je americká spisovatelka,\nnovinářka a literární recenzistka.\n\n\n"}
{"id": "831310", "url": "https://cs.wikipedia.org/wiki?curid=831310", "title": "Susedia", "text": "Susedia\n\nSusedia je slovenský sitcom. Hlavními postavami jsou lesník František Stromokocúr s manželkou Zuzanou a jeho maďarský soused László Komárom s manželkou Ildikó. Kromě nich vystupuje v seriálu i Marta Sládečková jako Marta Sladká. V druhé sérii k nim přibyli i jejich už dospělé děti Milka a Gergely, ve čtvrté sérii potom nová sousedka a správkyně domu Andrejka.\n\nSeriál vznikl na základech postav vytvořených Petrom Marcinom a Andym Krausom v kabaretech Twister, Uragán a Hurikán.\n\nPůvodně se seriál měl vysílat jen do prosince 2006, kvůli diváckému úspěchu se v březnu 2007 začala vysílat druhá série, která pokračovala třetí sérií v září 2007. Ta byla označená za poslední a cesty herců se rozešli. Po 10 letech však přišli zprávy o pokračovaní seriálu od 1. ledna 2018 se čtvrtou sérií. \n\nPíseň „Ešte stále som tu ja“ k seriálu nazpíval Pavol Habera, který složil i hudbu, text napsal Andy Ďurica.\n\nPrvní série se natáčela v prostorech Domu kultury Dúbravka v Bratislavě, druhá a třetí ve studiu na bratislavské Kolibě, čtvrtá série se natáčí v Ateliérech NAD v bratislavském Ružinově. Vysílal se od podzimu 2006, nejdříve každé pondělí ve 21:00 na TV Markíza. Protože první série byla mimořádně úspěšná, druhá a třetí série se už vysílali ve 20:00. Susedia se stali nejúspěšnějším a nejsledovanějším původním slovenským seriálem vyrobeným po roce 1989. Postupem času dosahovali jednotlivé části sledovanost nad milión diváků a podíl na trhu nad 60%. Vánoční část 1. série vysílaná 18. prosince 2006 například dosáhla trhový podíl 66%, což představovalo 1 milión 317 tisíc diváků.\n\n\n\nDo bytovky, kde bydlí František a Zuzana, se nastěhuje László s manželkou Ildikó, kteří přišli z Komárna. Ani František, Lászlův nejlepší přítel, ani Zuzana z toho zpočátku nejsou nadšeni. Nadšená z toho je jen Marta Sladká, osamělá žena, která bydlí v té samé bytovce. Hned v tom vidí příležitost najít si partnera, a to právě Lászla. V druhé sérii se vrací i jejich děti Milka a Gergely. Hádky, řada nedorozumění a neustálé problémy obou rodin se často vymykají zpod kontroly, což přináší mnoho vtipných scén.\n"}
{"id": "831312", "url": "https://cs.wikipedia.org/wiki?curid=831312", "title": "Mexiko na zimních olympijských hrách", "text": "Mexiko na zimních olympijských hrách\n\nMexiko na zimních olympijských hrách startuje od roku 1928. Toto je přehled účastí, medailového zisku a vlajkonošů na dané sportovní události.\n"}
{"id": "831318", "url": "https://cs.wikipedia.org/wiki?curid=831318", "title": "Evropská silnice E53", "text": "Evropská silnice E53\n\nEvropská silnice E53 je evropskou silnicí 1. třídy. Začíná v Plzni a končí v německém Mnichově. Celá trasa měří 285 kilometrů.\n\nDříve E53 začínala v centru města Plzně, na křižovatce s E50. Poté, co byla E50 přemístěna na dálniční obchvat, začíná E53 až na křižovatce s dálnicí D5.\n\n"}
{"id": "831321", "url": "https://cs.wikipedia.org/wiki?curid=831321", "title": "Longueville-sur-Scie", "text": "Longueville-sur-Scie\n\nLongueville-sur-Scie je francouzská obec v departementu Seine-Maritime v regionu Normandie. Žije zde obyvatel.\n\n"}
{"id": "831322", "url": "https://cs.wikipedia.org/wiki?curid=831322", "title": "Šaratica", "text": "Šaratica\n\nŠaratica je minerální voda hydrochemického typu SO - Na - Mg dosahující velmi silné mineralizace. Pochází z okolí obce Šaratice a města Újezd u Brna. Je známá především projímavým účinkem.\n\nV místě je možné navštívit několik těžebních polí s jímacími studnami a historickou gradační věž z roku 1945; vodu však v místě není možné ochutnat nebo odebírat pro vlastní potřebu.\n\nMinerálka byla objevena náhodně na konci 19. století. Stáčena do lahví je od roku 1896, tehdy ještě v rámci obce Šaratice. Vody obdobného složení se začaly jímat a lahvovat i v okolních obcích pod názvy \"Otnica\", \"Moravia\" nebo \"Šternovka\". Po roce 1948 došlo ke sjednocení výroby pod názvem \"Šaratica\".\n\nProdukce po druhé světové válce dosahovala 930 m³ za rok, postupně se zvyšovala až v roce 1962 dosáhla 2560 m³. V polovině 20. století se k výrobě používalo tzv. gradačních věží (lidově zvaných \"sušárna vody\"). Voda vyčerpaná ze studní se čerpala na dřevěné konstrukce pokryté skleněnými deskami, po kterých stékala dolů. Během tohoto procesu se voda odpařovala a minerální roztok se koncentroval. Takto získané koncentráty (případně samotné soli) se míchaly s čistou vodou pro dosažení roztoku žádané koncentrace, který se plnil do lahví.\n\nV současnosti se požadované koncentrace dosahuje mísením vody z různých studní doplněným řízeným odparem s nuceným prouděním vzduchu, kde se díky použití mikrobiálních filtrů a UV záření snáze zabrání kontaminaci, než v případě gradačních věží.\n\nJako zdrojů je využíváno těžebních polí Kalužiny (Šaratice), Újezd u Brna, Nesvačilka, Luže (Nesvačilka), Těšany. V současnosti se čerpá na polích Kalužiny (Šaratice) a Újezd u Brna, přičemž využití první lokality roste na úkor lokality druhé.\n\nŠaratica vzniká v relativně malých hloubkách, studny dosahují hloubky 6 - 13 metrů. V současnosti jich je celkem 249, ale využívá se jen část. To jak z důvodu poptávky (těžební limity 1800 m³ nejsou omezující), tak z důvodu postupného vyloužení sedimentů v okolí studní, jejichž voda již nedosahuje požadované koncentrace.\n\nV této velmi silně mineralizované vodě převládají síranové anionty a hořečnaté kationty, které mají vliv na lidské trávení. S tím souvisel i dřívější reklamní slogan:\n\nVlivem postupného vyluhování podloží i proměn výrobního postupu se časem mění i úroveň celkové mineralizace. Norma ČSN 86 8000 z roku 1965 vyžadovala celkovou mineralizaci hotové Šaratice 26 000 mg/l - získávání tak koncentrovaného roztoku ale bylo značně problematické. Dnes je úroveň mineralizace stanovena na 12 264 mg/l. Následující tabulka udává složení lahvované minerální vody:\n\nMineralizace vody ve studních je závislá na konkrétní lokalitě, srážkovém úhrnu i vyloužení podloží. Rozdíly ilustruje následující přehled z roku 1984:\n\n"}
{"id": "831324", "url": "https://cs.wikipedia.org/wiki?curid=831324", "title": "Berner Zeitung", "text": "Berner Zeitung\n\nBerner Zeitung (BZ) je třetí největší deník ve Švýcarsku a největší deník v kantonu Bern. Berner Zeitung poprvé vyšel 3. ledna 1979 a dnes vychází ve 3 regionálních mutacích. Vydavatelem deníku byl až do své smrti v červenci 2012 Charles von Graffenried.\n\n"}
{"id": "831326", "url": "https://cs.wikipedia.org/wiki?curid=831326", "title": "Saint-Saëns (Seine-Maritime)", "text": "Saint-Saëns (Seine-Maritime)\n\nSaint-Saëns je francouzská obec v departementu Seine-Maritime v regionu Normandie. V roce 2009 zde žilo 2 499 obyvatel. \n\n"}
{"id": "831328", "url": "https://cs.wikipedia.org/wiki?curid=831328", "title": "Fotografie dětí", "text": "Fotografie dětí\n\nFotografie dětí (nebo také fotografování dětí) je zachycení podoby jednoho dítěte nebo více dětí na fotografii, ve které převládá tvář a její výraz. Cílem je, aby fotografie zobrazila podobu, osobitost nebo náladu portrétovaného. Stejně jako ostatní způsoby portrétování, zaměřuje se fotografie především také na tvář osoby, ale na snímku může být i část těla, nebo celá postava a doplňující pozadí. Portrét není náhodný snímek, ale komponovaný obraz osoby ve statické pozici. Portrét často zobrazuje osobu hledící přímo do objektivu, ale pohled může být směrován i mimo osu.\n\nDěti se fotografují prakticky od narození až do dospělosti. Obvykle při různých slavnostních a výjimečných situacích, jako jsou Velikonoce, Vánoce, křtiny, narozeniny, první svaté přijímání, biřmování nebo rodinné výlety. Zajímavé jsou však i zcela obyčejné a banální situace. Fotograf zachycuje, jak se dětská podoba mění s přibývajícím věkem. K pořízení památečních snímků dětí stačí v podstatě jakýkoliv fotografický přístroj. Lze pořídit formální aranžovaný snímek nebo snímek nearanžovaný, neformální. V interiéru nebo v exteriéru, s umělým nebo přirozeným světlem nebo přirozeným či umělým pozadím. Fotografie může obsahovat osobou samotnou, nebo více osob, nebo dítě s rekvizitou. Prostředí hraje důležitou roli při reportážní fotografii. Dalším druhem fotografie dětí je společná skupinová fotografie. Ta patří k inscenované fotografii se strategickou kompozicí a důrazem na motiv a rozvržení prvků v obraze – před expozicí nebo v průběhu expozice. Nachází široké platnění v různých žánrech a oblastech – při slavnostních událostech jako jsou svatby, zahájení nebo ukončení studia, rodinná setkání, dokumentace významných událostí a podobně. Děti na snímku vyjadřují příslušnost k určité rodinné, společenské, organizační, studijní, sportovní nebo jiné skupině.\n\nDo kategorie fotografování dětí lze zařadit i těhotenské snímky. Zajímavé jsou snímky zvětšujícího se bříška, obligátní ultrazvukové záběry, ale je možné snímat také pozitivní těhotenský test, nebo připravenou dětskou výbavu.\n\nŠkolní fotografie je forma vzpomínkové fotografie obvykle formou společné skupinové fotografie objevující se od roku 1880. Portrétní snímky dětí docházejících do školy pořizovali speciálně vybavení školní fotografové. Na paspartě snímku, nebo na deskách, stál obyčejně nápis ve smyslu \"Vzpomínka na má školní léta\" nebo jméno školy a rok studia. Fotografie byly zpočátku – v závislosti na technických možnostech fotografie – pořizovány v exteriéru za denního světla. Vhodné prostředí pro kompozici bylo schodiště, jako pozadí sloužila budova školy, před kterou pózovalo často až 60 dětí školního věku, společně s učitelem. Na snímek se musel jednak často vměstnat velký počet fotografovaných osob, na druhé straně fotograf potřeboval dostatek světla pro co nejkratší čas expozice a dostatečnou hloubku ostrosti pro vykreslení detailů. Zlepšující se technické vybavení, možnosti snímání v horších světelných podmínkách a širokoúhlé objektivy umožnily nové možnosti vyjádření. Asi od roku 1900 se začaly objevovat také skupinové snímky žáků z učeben. Školní fotografie křížem krážem z různých zemí a dob poskytují informace o vývoji fotografické techniky, principech skupinové fotografie, ukazují vývoj žáků a studentů, jejich svobodu a kázeň a samozřejmě vývoj dětské módy.\n\nAmatérská fotografie, lidová fotografie, domácí fotografie nebo rodinná fotografie je fotografický žánr amatérů nebo neznámých fotografů, kteří zachycují každodenní život a všední předměty. Dobré příklady amatérské rodinné fotografie jsou z cestování, fotografie z dovolené, fotografie přátel nebo podobenky. Lidová fotografie jsou druhy „náhodného umění“ v tom, že jsou mnohdy „neúmyslně umělecké“ – výtvarné.\n\nNení divu, že se děti staly tak častým námětem pro fotografy. Velký podíl na tom má amatérská fotografie, vždyť málokterá rodina nevlastní žádný fotoaparát a asi každý rodič fotografoval své vlastní děti. Od konce 50. let 20. století organizují časopisy a noviny na toto téma populární fotografické soutěže. Navíc s rozšířením digitální fotografie přestali lidé hojně navštěvovat profesionální fotografické ateliéry a pořizovali si snímky sami i bez znalosti expozičních složitostí. Fotografické soutěže časopisů typu \"Překvapení\", \"Vlasta\" nebo \"Rytmus života\" lákají mnoho amatérských umělců. Na podobné téma se soustředí i odbornější časopisy zaměřené přímo na fotografii jako například \"Fotografie\", \"Československá Fotografie\" nebo \"PhotoLife\". V těchto magazínech bývají fotografie čtenářů již mnohem kvalitnější, vybírá je odborná komise a komentáře k nim dávají zkušení fotografové a teoretici umění.\n\nMódní a reklamní fotografie jsou založené většinou na komerční bázi, mají za úkol poukázat na výrobek či model a přimět zákazníka k zakoupení výrobku. Fotografie módy se nejčastěji objevuje v reklamě nebo v módních časopisech jako jsou například \"Vogue\", \"Vanity Fair\" nebo \"Allure\". Tento žánr si časem vydobyl svůj vlastní estetický styl, v níž je móda a odívání posíleno vhodným příběhem a exotikou. V kvalitě snímků se odráží velikost, prosperita a styl společnosti, která snímky objednala. Svou roli hraje vkus, účel a také finance. Snímek může být pojatý informativně nebo výtvarně, případně doplněný vtipem a nápadem. Měl by však být technicky a kompozičně kvalitní. Polovinu práce obstará zkušený model či modelka, při práci s dětmi se vyžaduje kladný vztah k dětem a pedagogické zkušenosti. Důležitá je schopnost komunikace s dětmi, kladná motivace a navození příjemné tvůrčí atmosféry.\n\nBlanka Chocholová\n\nMagdaléna Bláhová\n\nSnímky dětí slouží také jako silný nástroj propagandy, ovlivňování nebo manipulace s veřejným míněním jako jsou propagace, agitace, reklama, osvěta nebo public relations. Propagandisté mohou různým způsobem zkreslovat fakta, často se snaží prezentovat jako objektivní pozorovatelé skutečnosti. Cílem nebo zdrojem propagandy mohou být jednotlivci, církve, různá zájmová sdružení a organizace, politické strany nebo vláda. Propaganda se projevuje ve dvou základních formách. Jako „oslavná“, kdy jejím cílem je vytvořit příznivý dojem na nějakou organizaci nebo vládu. Například propaganda nacistického Německa ve 30. letech 20. století nebo propaganda oslavující úspěchy socialismu a KSČ v ČSSR. Druhou formou je propaganda „očerňující“. Příkladem je její působení během studené války (1946–1990), kdy veškeré sdělovací prostředky v socialistických státech používaly tuto formu propagandy.\n\nK manipulacím s obrazovými informacemi docházelo v historii na různých místech světa a psychologové věděli, že děti na takových snímcích účinek na diváka zesilují. Například v USA, Sovětském svazu, na Kubě i v Německu. V USA fungovala společnost Farm Security Administration (FSA), která byla vytvořena v roce 1935 v rámci New Deal. Úkolem bylo v krizi pomáhat proti americké venkovské chudobě. FSA podporovala skupování okrajových pozemků, práci na polích s moderními stroji a kolektivizaci. Roku 1935 zahájila fotografickou kampaň, do jejíhož sociologicko-dokumentárního programu se zapojila řada fotografů. Měla za úkol sestavit dokumentaci sociálních problémů v jižních státech USA. Těmto fotografům vděčíme za výjimečný obraz Ameriky v době krize a jejích dozvuků. V tomto období se formovala „dokumentární fotografie“. Jejími hlavními charakteristikami byl důraz na realismus, snaha bez příkras zachytit věci takové, jaké jsou, spoluprožití bídy a utrpení, jasný morální postoj a konečně samotné vědomí specifičnosti tohoto média. Se vstupem USA do druhé světové války však nastala změna. Projekt dostal jiné jméno – \"Office of War Informations\" – a také jiný program. Ve válce musela propaganda ukazovat, jak jsou Spojené státy silné a ne jaké mají potíže. V roce 1948, kdy FSA zanikla, byla dokonce snaha pořízené dokumenty zničit, aby nemohly být použity pro komunistickou propagandu. Pro společnost pracovala celá řada známých fotografů, kteří také vynikajícím způsobem portrétovali děti. Byli to například Gordon Parks, Carl Mydans, Esther Bubley, Marjory Collinsová, Jack Delano, Sheldon Dick, Walker Evans, Dorothea Langeová, Russell Lee, Carl Mydans, Gordon Parks, Martha McMillan Robertsová, Edwin Rosskam, Louise Rosskamová, Arthur Rothstein, Richard Saunders, Arthur Siegel, Ben Shahn, Roy Stryker, John Vachon, Marion Post Wolcottová, Barbara Wrightová nebo Alfred T. Palmer.\n\nV průběhu druhé světové války působila v Německu propagandistická skupina Propagandakompanie (takzvaná \"Propagandatruppe\").\n\nLewis Carroll (1832–1898) se začal věnovat fotografování věnovat v roce 1856, nejdříve pod vlivem svého strýce Skeffingtona Lutwidgeho a později svého oxfordského přítele Reginalda Southeyho. Brzy byl v tomto umění velmi dobrý a stal se známým fotografem. V prvních letech si zřejmě i pohrával s myšlenkou, že se fotografováním bude živit. Studie Rogera Taylora a Edwarda Wakelinga podává vyčerpávající výčet všech zachovaných fotografií a Taylor odhaduje, že pouze něco přes 50% jeho zachovaných děl zachycuje mladé dívky. Později mnoho svých fotografií dětí použil v souvislosti se svými literárními díly jako ilustrace. Alexandra Kitchin, známá jako \"Xie\" (vyslovováno \"Iksi\"), byla jeho oblíbeným objektem pro fotografování. Od roku 1869 až do roku 1880, kdy fotografování nechal, ji Carroll vyfotografoval alespoň padesátkrát, naposled těsně před jejími šestnáctými narozeninami. Z jeho původního portfolia ale zbyla méně než třetina. Carroll také zachytil mnoho mužů, žen, chlapců a krajin. Jeho objekty byly také kostry, loutky, psi, sochy a obrazy, stromy, učenci, vědci, staří lidé a malé dívenky. Jeho skici nahých dětí byly dlouho považovány za ztracené, ale šest se jich po čase našlo, z čehož čtyři byly uveřejněny. Fotografování pro něj také bylo vstupní branou do vyšší společnosti. S fotografováním náhle přestal v roce 1880. Během 24 let toto médium dobře ovládl, založil v Christ Church vlastní studio a vytvořil asi tři tisíce fotografií. Čas a záměrné ničení přečkalo méně než tisíc z nich. Důvody, proč fotografování nechal, jsou nejisté. S příchodem modernismu se vkus změnil a jeho fotografie byly asi od roku 1920 až do šedesátých let zapomenuty. Nyní je považován za jednoho z nejlepších viktoriánských fotografů a měl vliv na některé moderní fotografy.\n\nFotografická kariéra Julie Margarety Cameronové (1815–1879) byla krátká, pouhých posledních jedenáct let jejího života, přesto se stala jednou z nejoriginálnějších fotografek 19. století. Poprvé začala fotografovat po svých 48. narozeninách, kdy dostala fotoaparát jako dárek. Její práce přesto měla obrovský dopad na vývoj moderní fotografie, zejména její pečlivě komponované portréty, které jsou dnes umělci stále napodobovány. Spolu s Oscarem Gustavem Rejlanderem a Henry Peach Robinsonem byli představiteli anglického piktorialismu. Cameronová používala při fotografování portrétů objektivy s měkkou kresbou.\n\nNovinář, spisovatel, sociolog a průkopník dokumentární fotografie Jacob Augustus Riis v devadesátých letech 19. století vytvořil především díky fotografickému blesku mezní dílo \"Jak žije druhá polovina\". Fotografie pořizoval v chudinských čtvrtích, ve starých domech, v nájemných ubytovnách kasárenského typu, v policejních noclehárnách a v domácích řemeslných dílnách, kde se zneužívala práce dětí. S pomocí knih, fotografií, novinových článků a přednášek, na kterých promítal své diapozitivy, dosáhl některé změny a nápravy. Zrušily se policejní noční útulky, byla zřízena škola pro bezprizorní děti, doplnily se zákony o dětské práci a odstranila se celá ulice \"Mulberry Bend\", která byla skrýší zločinců. O několik let později Jacoba Riise v jeho sociálních reformách napodobil Lewis Hine.\n\nLewis Wickes Hine (1874–1940) byl americký fotograf a zakladatel dokumentární fotografie. Studoval sociologii na univerzitě v Chicagu, Kolumbijské univerzitě a univerzitě v New Yorku. Stal se učitelem na newyorské Ethical Culture School, kde své studenty motivoval k využívání fotografie jako vzdělávacího média. Jeho třídy cestovaly na Ellis Island v New York Harboru a fotografovaly tisíce přistěhovalců, kteří tam každý den přijížděli. V letech 1904 až 1909 Hine udělal přes 200 fotografií a došel k závěru, že pravděpodobně tíhne k fotožurnalismu. V roce 1908 se stal fotografem organizace \"National Child Labor Committee\" – komise bojující za práva dětí nucených k práci. V následujících deseti letech Hine zdokumentoval pracující děti za účelem pomoci NCLC tyto praktiky zastavit. V letech 1906–1908 se Hine živil jako fotograf na volné noze pro magazín \"The Survey\", který se zabýval sociální reformou. Všechny snímky udělal proto, aby ukázal zemi krutost, jež byla páchána na dětech nucených k práci.\n\nGenja Jonas (1895–1938) byla jedním z nejvyhledávanějších portrétních fotografů v Drážďanech, účastnila se mezinárodních výstav a pracovala v zahraničí, včetně Francie. V Anglii měla dovoleno fotografovat členy královské rodiny. Význam získaly její fotografie tanečnice Grety Palucci. Vedle známých osobností Jonasová vytvořila také portréty mnoha obyvatel Drážďan. Zvláště její záběry dětí sklízely chválu jejích současníků, protože v nich dokázala zachytit \"roztomilost a tajemnství skutečného dětství.\" Celkem pořídila 20 000 fotografií, z nichž se řada objevila v publikacích. \"Její unikátní styl byl založen na technické metodě krátké expozice, velmi citlivá retuš, důležitý ale byl vždy psychologicky hluboký a pronikavý vhled.\"\n\nSoučástí instituce odpovědné za internaci a stěhování japonských Američanů během druhé světové války War Relocation Authority bylo oddělení WRA Photographic Section (WRAPS) zaměstnávající řadu fotografů, kteří pořizovali obrazovou dokumentaci ze života rodin s dětmi v internačních táborech. Na fotografiích se podílela řada významných autorů, jako například Dorothea Langeová, Hikaru Iwasaki, Clem Albers, Tom Parker, Charles E. Mace, Ansel Adams, Joe McClelland nebo Francis Stewart. Na vzniklé fotografie dohlížel stát, například snímky Dorothey Langeové byly tak zřetelně kritické, že je armáda zabavila. Dnes jsou její fotografie internace dostupné v Národním Archivu na internetové stránce \"Still Photographs Division\" a v Bancroftově Knihovně Kalifornské Univerzity Berkeley.\n\nDorothea Langeová (1895–1965, USA) byla významná americká dokumentární a novinářská fotografka. Proslula svými snímky z období Velké hospodářské krize v USA, kdy pracovala v organizaci Farm Security Administration (FSA – Hospodářská bezpečnostní správa). Fotografie Langeové zlidšťovaly následky Velké krize a významně ovlivnily vývoj dokumentární fotografie. S prudkým počátkem Velké Krize se Langeová přesunula s fotoaparátem ze studia do ulice a její studie nezaměstnaných a bezdomovců uchvacovaly pozornost místních fotografů a vedly k jejímu zaměstnání u FSA. Od roku 1935 do roku 1939, kdy Langeová pracovala pro FSA, zveřejnila neúnosné stavy chudých a zapomenutých zemědělských pachtýřů, vystěhovaných farmářských rodin a přistěhovalců. Nejznámější fotografií Langeové je tzv. \"Kočující matka\".\n\nV roce 1946 začal Hilmar Pabel (1910–2000, Německo) portrétovat ztracené a válkou rozptýlené děti s cílem jim pomoci nalézt rodinu. Fotografie nejprve publikoval ve svém časopise \"Erich Kastner\", později vyšly s pomocí Červeného kříže v podobě velkoformátových plakátů. Výsledkem této několikaleté akce byla záchrana téměř milionu lidských osudů.\n\nToni Frissellová (1907–1988) byla americká fotografka, známá svými módními fotografiemi, snímky z druhé světové války a portréty slavných Američanů a Evropanů, dětí a žen ze všech oblastí života. Byla průkopníkem exteriérové fotografie za přirozeného světla. V roce 1941 dostala Frissellová nabídku na fotografické služby od Amerického červeného kříže. Později působila v letecké flotile Osmá Air Force a stala se oficiálním fotografem armádního ženského sboru. Pořídila stovky obrázků zdravotních sester, vojáků z první linie, WAC (Women's Army Corps), afroamerických letců a osiřelých dětí. Dvakrát za druhou světovou válku cestovala na západní evropskou frontu. Její fotografie vojenských žen a afroamerických stíhacích pilotů z elitní stíhací skupiny 332d Fighter Group (tzv. letci Tuskegee Airmen) byly použity v kampani Franklina D. Roosevelta ke zlepšení negativního obrazu žen a afroameričanů v armádě u široké veřejnosti.\n\nGerti Deutsch (1908–1979) byla rakouská fotografka a snímala děti ve školkách, žáky ve školách, o přestávkách, na hřištích nebo ve sportovních zařízeních. Zachytila i děti, které v domě architekta Otto Goldfingera kreslily obrázky z války pro výstavu dětských kreseb s touto tematikou (\"Picture Post\" 5/1940).\n\n\nV období 1971–77 se realizoval projekt DOCUMERICA americké agentury pro ochranu životního prostředí. Byl to program sponzorovaný americkou Agenturou pro ochranu životního prostředí (EPA), jehož úkolem bylo pořídit „fotografický dokument subjektů z hlediska životního prostředí“ na území Spojených států. Snímky pořizovalo přibližně 70 známých fotografů. Mezi nimi byli například John Vachon, Danny Lyon, Gene Daniels, David Hiser, Arthur Greenberg, Marc St. Gil, Gary Miller, Doug Wilson, Charles O'Rear, Dennis Cowals, Tomas Sennett, Anne LaBastille, Paul Sequeira, Erik Calonius nebo John H. White.\n\nRené a Radka fotografují děti v cyklu z let 2005–2008 „Come play with us! …for ever, and ever, and ever…“. V něm představují děti na dětských hřištích v zneklidňující atmosféře Kubrickova hororu. Vše se odehrává v podivné náladě strnulých stylizací, jakoby děti tušily příběhy, které se odehrávají někde v paralelním světě zlověstných výjevů čarodějnic, upírů a démonů. Fotografie z jejich nejnovější kolekce \"Under Water\" vznikly všechny pod vodou. Atmosféru jako z jiné reality umocňuje nejistota malých děvčátek, z nichž některá neumí plavat. Jejich těla se mrtvolně vznáší a výjevy vyvolávají jemný mrazivý pocit. S „topícími“ se dětmi zažívají v současné době veliký úspěch. Jejich fotografie otiskly časopisy jako \"Vogue, Nippon, French, Citizen K, Wound, Milk, New York magazine, Eyemazing\" a řadu dalších.\n\nRineke Dijkstra se zabývá dospíváním mladých lidí.\n\nBrazilský fotograf Sebastião Salgado (* 1944) potkával na svých cestách mnoho dětí. \"„Vždycky se kolem mě rozestoupily, až když jsem si je dal pěkně do řady a vyfotil je, daly mi pokoj,“\" \"„Mají toho už tolik za sebou, že mají ve výrazu zkušenost dospělých, moudrých a smířených,“\" říká o svých dětských duších fotograf. Tak vznikla celá série portrétů dětí, jejichž tváře jsou pravdivé. Tvary mříží, za kterými jsou uvězněny děti v ghettu Hočkinova města, mají ostré obrysy – a vystrašené tváře, které vykukují zpoza nich, ostře kontrastují v černobílé fotografii. Mrtvá těla a zbytky tlejících mrtvol nepůsobí na černobílé fotografii tak naturalisticky. O to víc jsou ovšem působivé.\n\nAnne Geddes (* 1956 v Austrálii) je fotografkou a umělkyní žijící na Novém Zélandu. Je pověstná svými stylizovanými snímky dětí, které jsou většinou oblečené jako fiktivní postavy, víly, pohádková zvířátka nebo květiny. Její práce je extrémně idealizovaná: děti na jejich fotografiích téměř vždy spí nebo se dívají nepřítomně do prázdna, jako by byly v mateřském lůně.\n\nLoretta Lux (* 1969, Německo) se nechává inspirovat ilustracemi pohádek bratří Grimmů a digitálními úpravami se snaží o nadpřirozeně vyhlížející děti v nejmenším věku. Fotografuje dětské portréty, kterým záměrně zvětšuje oči a hlavy v grafickém editoru na počítači. Děti vypadají po úpravě velice sladce a líbezně, mají dlouhé, výrazné řasy, výrazné obočí, v obličeji převládá čistá jemná světlá barva. Hlavu zdobí pečlivě zastřižené a učesané vlasy, oblečení, které mají na sobě ladí s okolním prostředím. Jejich strnulé uhrančivé pohledy přímo na diváka nahánějí až mrazivou hrůzu. Snímky jsou zasazeny do mystického prostředí připomínající horor Addam's Family. Loretta Lux jakoby geneticky zapadla do kategorie umělců jako Rineke Dijkstra, Anne Gedes a Margaret Keane. Lux se nechala inspirovat od Viktoriánských portrétních fotografů jako byli Julia Margaret Cameronová a Lewis Carroll.\n\nDesire Dolron vytváří portréty dívek vizuálním ztvárněním vlámských malířů.\n\nDalšími fotografkami dětí jsou např. Wendy McMurdo nebo Hellen van Meene, nově pak Lovisa Ringborg, Peterina Hicks, ...\n\nJill Greenberg (* 1967) nasnímala cyklus \"End Times\", který představuje sérii hyperrealistických portrétních fotografií batolat, které měly tváře pokřivené různou emocionální úzkostí. Snímky odrážely frustraci autorky s vládou George W. Bushe a křesťanským fundamentalismem ve Spojených státech. Děti rozplakala v některých případech tak, že jim nabízela sladkosti, které jim pak zase brala. Toto kontroverzní jednání bylo předmětem diskuse v roce 2006, byla obviněna z neetického jednání a vyvolala předložení velkého počtu stížností na uměleckou galerii, která veřejnou výstavu jejích prací hostila.\n\nJulie Blackmonová (* 1966) žije a pracuje v Missouri. Témata pro své fotografie čerpá z vlastní zkušenosti – vyrůstala v početné rodině a zároveň její současná role matky a fotografky dává možnost zobrazovat nadčasovost rodinné dynamiky. Jako nejstarší z devíti dětí a sama matka tří, využívá své vlastní rodiny a domácnosti a „\"dokumentárně zkoumá fantastické prvky našeho každodenního života\"“. Zajímala se o díla fotografů jako byli například Sally Mann nebo Keith Carter. Díky svým osobním zkušenostem a rodinným vztahům přidává Blackmonová prvky humoru a fantazie k vytvoření děl, která se dotýkají každodenní reality i fikce. \"Mind Games\" je první velký cyklus fotografií, ve kterém zkoumá dětské hry na černobílých fotografiích. V roce 2004 získala série čestné uznání na projektu Project Competition hostovaný v centru Santa Fe Center for Photography and a získal ještě ocenění Society of Contemporary Photography v Kansas City. Po ukončení cyklu \"Mind Games\" Blackmonová přešla na barevný film a začala využívat digitální technologie, zintenzivnila barvu svých fotografií, a začala používat prvky koláže – několik snímků vkládala do jednoho obrázku. Výsledné fotografie z rodinného života jsou plné výtržnictví a hravosti a působí všechny dohromady někdy nemožně až nereálně. Blackmonová říká, že obrazy jejího cyklu \"Domestic Vacations\" připomínají živé obrazy nizozemských a vlámských malířů 17. století, zejména chaotické rodinné scény Jana Steena. „Na míru šité“ prostředí a pečlivě umístěné rekvizity jsou často rysy její práce.\n\nVee Speers australská fotografka fotografující dětské portréty parafrázující narozeninovou oslavu její dcery.\n\nDiane Arbus (1923–1971) byla americká fotografka, známá svými portréty lidí na pokraji společnosti, jako jsou transvestité, trpaslíci, giganti, prostitutky, ale také dvojčata nebo lidé v neobvyklých pózách a situacích. Na snímku \"Identická dvojčata\" se zabývá podobností dvojčat. Tímto tématem se pak zabývala celá řada dalších fotografek.\n\n\nDalším velmi dobře známým dětským portrétem je \"Šarbat Gula\", což je afghánská žena, kterou vyfotografoval americký fotožurnalista Steve McCurry. V době pořízení fotografie žila Gula jako uprchlík v Pákistánu během sovětské okupace Afghánistánu. Portrét se proslavil po celém světě ve chvíli, kdy byl v roce 1985 zveřejněn na obálce červnového vydání magazínu \"National Geographic\" v době, kdy jí bylo asi 12 let. Gula se proslavila prostě jako afghánská dívka, než byla oficiálně identifikována v roce 2002. Fotografie byla přirovnávána k da Vincimu obrazu Mony Lisy a někdy je také označována jako \"Afghánská Mona Lisa\".\n\n\nRudolf Bruner-Dvořák (1864–1921 Praha) byl zakladatelem žurnalistické fotografie a průkopníkem fotografické reportáže v českých zemích. Fotografoval pro císaře Františka Ferdinanda Rakouského z Este. Začal následníka trůnu doprovázet na honech, při zábavách ve Sv. Mořici. Fotografoval jeho rodinu i ve vysloveně rodinných situacích. Snímky zachycující Ferdinandovy děti při hrách jsou přirozené a nenucené.\n\nV Českých zemích se dále objevují fotografky a fotografové, kteří navazují na tvorbu svých kolegyň a kolegů ze zahraničí. Dagmar Hochová fotografuje děti, které je možné nalézt v díle Mary Ellen Mark, Diane Arbus nebo později třeba Rineke Dijkstra či Loretty Lux. Děti fotografuje také Markéta Luskačová na svých cestách do Londýna, v duchu avantgardy tvoří Emila Medková a Běla Kolářová pracuje se svým manželem Jiřím Kolářem.\n\nDagmar Hochová (1926–2012, Praha) studovala u Jaromíra Funkeho, Josefa Ehma a později se stala jednou z prvních studentek prof. Karla Plicky. Už během studií spolupracovala s časopisy a s nakladatelstvími pro děti, především nakladatelství Albatros. Tato spolupráce ovlivnila její celoživotní zaměření na reportážní a dokumentární fotografii. Proslula svými cykly \"Děti\", \"Síla věku\", \"Dvojice\", \"Svátky\" a slavnosti. Její fotoaparát zachytil životní okamžiky malých a přehlížených, děti, staré lidi a jeptišky. Jako fotografku ji to vždy přitahovalo na místa, kde se něco dělo.\n\nJejí dílo se vymyká dobové tvorbě nejen nekonformností námětů a tvrdošíjností v hledání a odkrývání lidských okamžiků, ale i programovou rezignací na zažité a osvědčené tvůrčí konvence. Nerespektovala žádná kompoziční pravidla, pohrdala aranžováním scén a fotografovaných lidí či objektů, nesnášela umělé osvětlení, zejména bleskové světlo, nezajímala jí technická preciznost. Hlavní pro ni byla síla výpovědi o člověku a té pak podřizovala vše. Za svou zásadní práci považovala snímek \"Proti zdi\" z roku 1960, portrét dvou kluků, kteří vší vervou skáčou proti oprýskané stěně a kopou do ní. Je na něm vidět jejich nespoutaná snaha překonat překážku, i když moc dobře vědí, že si o ni leda tak zničí boty.\n\nMarkéta Luskačová (* 1944, Praha)\n\nFrantišek Dostál (* 1938, Praha) je současný amatérský český reportážní a dokumentární fotograf žijící v Praze. Jeho nejslavnějším souborem jsou \"Letní lidé\", který vytvořil mezi roky 1968–1990 ve Zlenicích na řece Sázavě. Námětem jeho tvorby v posledních 30 letech jsou především lidé pražských ulic. Pro jeho dílo je typický jemný humor těžící z často absurdních setkání více nesourodých prvků na jednom obrazu.\n\nJindřich Štreit (* 1946 Vsetín) je český dokumentární fotograf a pedagog, který se zaměřuje na dokumentování života na venkově a obyvatele českých vesnic.\n\nAlena Šourková napsala na toto téma několik knih, například \"Dítě před objektivem\", Orbis, Praha 1959 nebo \"Putování za živým snímkem\", Práce, Praha 1964\n\nJaromír Čejka\n\nDana Kyndrová (* 1955, Praha) je současná dokumentární fotografka se zaměřením humanistickou fotografii a své projekty zpracovává většinou černobíle. Cyklus \"Per Musicam Aequo\" (1997–1998) vznikl na Konzervatoři a ladičské škole Jana Deyla v Praze, ve Škole Jaroslava Ježka pro nevidomé a zrakově postižené v Praze, na Tmavomodrém festivalu v Brně a na Mezinárodní soutěži nevidomých a slabozrakých hudebních interpretů v Mariánských Lázních. Mají zrakově postižené podporovat.\n\nJosef Koudelka (* 1938, Boskovice) je český fotograf a člen proslulé agentury Magnum Photos.\n\nMarie Šechtlová (1928–2008 Praha) zastávala styl poezie všedního dne.\n\nViktor Kolář (* 1941 Ostrava)\n\nMilada Einhornová (1925–2007 Praha) začala fotografovat koncem války, pak pracovala u filmu jako skriptka a asistentka kamery. Vystudovala filmovou fotografii na FAMU, po dokončení fotografovala knižní příběhy pro děti. Od sedmdesátých let se svým manželem Erichem Einhornem vydávala fotografické vlastivědné publikace.\n\nKe známým cyklům Tamary Černé patří série \"Děti Hrušova\", ve kterém portrétovala nejmenší obyvatele této části Ostravy. Miroslav Myška přirovnal Tamaru Černou k takovým autorům jako byli Josef Koudelka, Fedor Gabčan nebo Petr Sikula, kteří se také zabývali romskou tematikou. Autorka se velmi přiklání k zobrazování krásy a lidskosti.\n\nJaroslav Žiak je slovenský fotograf, který se věnuje čisté, nemanipulované fotografii snímané jak v ateliéru tak i v exteriéru. Typické pro něho jsou mnohaleté projekty, pracuje i na několika najednou. Tematicky převládá zejména inscenovaný portrét, mnohdy však jde o čistě dokumentární záznam skutečnosti. Zájem soustřeďuje hlavně na časosběrný portrét. Od roku 1998 sleduje vývoj své dcery v aranžovaných portrétech.\n\nDita Pepe – děti jsou součástí spojené fiktivní rodiny.\n\nTereza Vlčková (* 1983) fotografuje děti v několika cyklech. V sérii \"Little Garden\", v pohádkové atmosféře a sladkobolnosti idealizovaných mladých žen na lesních mýtinách a horských loukách můžeme najít vzory obrazů anglických prerafaelitů. Na druhou stranu ostré jasné barvy, akcent na vyumělkovanou líbivost a vědomá exploatace kýče mohou připomenout práce Pierra a Gillese. V cyklu \"A Perfect Day, Elise\" snově levitují křehké dívky na vrcholcích beskydských kopců. Inspiruje se Alenkou spisovatele a piktorialistického fotografa Lewise Carrolla. Ve výskocích křehkých dívek, jimiž se snaží dostat z gravitace reálného světa a vznést se z přízemnosti do duchovních výšek, najdeme inspiraci symbolistickými díly z přelomu 19. a 20. století. Ve své sérii \"Two\" (\"Dvojice\") vytváří klony a konfrontuje je se skutečnými dvojčaty. Magickými portréty se snaží poukázat na jejich dokonalou podobu fyzické a duševní stránky, které vkládá na pozadí až hororově působící panenské přírody křivolakých větví a temných lesů. Podobným tématem se zabývaly autoři Loretta Lux (snímek \"Sasha a Ruby\"), Rineke Dijkstra (\"Chen a Efrat\"), Diane Arbus (\"Identická dvojčata\"), August Sander, Dagmar Hochová, Mary Ellen Mark, Wendy McMurdo nebo Chantal Michel. Najdeme paralely s díly starých italských a španělských mistrů, i s filmy Stanleyho Kubricka \"The Shining\" nebo Tima Burtona \"Sleepy Hollow\". Na snímcích nelze jednoduše rozeznat, kdy se jedná o skutečná dvojčata a kdy o klony. Autorka se snaží prozkoumávat identitu maximálně fyziologicky blízkých lidí, jejichž vnější podobnost zdůrazňuje stejným oblečením i stejnými účesy. V jemných kontrastech a podobách výrazů jejich tváří s překvapivě dospělými výrazy přitom akcentuje otázky, zda stejně blízký je i jejich psychický svět a jejich charakter či jaké jsou jejich vzájemné vztahy nebo kolik tváří se v každém z nás skrývá.\n\nManželská dvojice Barbora Žůrková (* 1987) a Radim Žůrek (* 1971) se ve svých dílech zajímá hlavně o téma klonování a geneticky modifikovaných vztahů. V souboru \"Potomci\", jímž poprvé výrazně zaujali během svého společného studia na Institutu tvůrčí fotografie, vytvořili fiktivní děti autorky, chameleonsky měnící podobu, a různých mužů včetně jejího vlastního manžela. Komparativní trojice portrétů je vlastně působivou hrou, v níž se ve tvářích neexistujících adolescentních dětí, vymodelovaných v počítači, spojují typické rysy obličejů obou údajných rodičů. Hlubší sociologický a psychologický podtext má i nejnovější cyklus manželů Žůrkových \"Zástupní\", který je vyvrcholením jejich dosavadní tvorby, zahrnující i další práce (např. cyklus expresivních portrétů slepců \"The Blind\", oceněný v soutěži Czech Press Photo). V prázdných krajinách s nízkým horizontem a zamračenou oblohou autoři zobrazili dívky a chlapce na prahu dospívání, kteří svými tvářemi (upravenými v počítači) připomínají dětské podoby či klony mnoha celebrit, všeobecně známých z televizních obrazovek nebo stránek novin a časopisů – herců Harrisona Forda, Al Pacina nebo Christophera Walkera, hereček Penélope Cruz, Joan Collins a Jessicy Lange, modelky Claudie Schiffer, fotbalistů Pelého a Pavla Nedvěda, zpěvačky Björk, „krále popu“ Michaela Jacksona, tenisty Borise Beckera a dokonce i Wolfganga Amadea Mozarta. Na první pohled zaujme už obrazová a řemeslná kvalita samotných idylických portrétů dívek a chlapců na rozhraní mezi dětstvím a dospíváním. I když oblečení, účesy i digitálně zvýrazněná podoba těchto adolescentů nápadně připomínají sebevědomé slavné a bohaté osobnosti, z jejich tváří přímo vyzařuje nejistota, zmatek a melancholie. To ještě umocňují smutné krajiny bez slunce a tlumené barvy. Žůrkovi tak zdůrazňují napětí ve vztahu mezi originálem a jeho klonem.\n\nBarbora Prášilová\n\nVendula Knopová\n\nSylva Francová (* 1973) vytváří umělecké projekty, které jsou většinou časosběrnými sondami do různorodých sociálních skupin a prostředí. Více než o objektivní dokument pozorovaného jde ale Sylvě Francové o zviditelnění každodenních, často už nevnímaných, jemných emocí okolí.\n\nBarbora Bálková (* 1978) je autorkou cyklu \"Denní a noční přízraky\", které jsou imaginativní sondou do raných dětských vzpomínek. \"Noční přízraky\" znázorňují situace a činnosti, které nejsou běžné v zachycené noční hodině, ani neodpovídají fyzickému stáří jejich protagonistů. Jsou jakoby zmrazené v čase, v momentu překvapení, podobně jako když reflektory auta osvítí přes vozovku přebíhající zvěř a po oboustranném překvapení zůstane jen vzpomínka – vjem, jehož skutečnost se dá zpochybnit a nahradit možnou iluzorností mikrospánku, či považovat za výplod fantazie. V \"Denních přízracích\" otázku po reálnosti daného výjevu navíc rozostřuje fakt, že se vše odehrává na ploše dopravních pouličních zrcadel, které zrcadlící se události odkazují spíše na realitu snu, bludu, či dětské imaginace. Zneklidňující je i osamělost „přízračných jedinců“. Ti se své podivné činnosti věnují příliš samozřejmě. Jsou plně zaujati sami sebou ve své simultánní realitě, dokud si do ní ovšem nezasvítíme šajnící baterkou a jako divák vyplašené přízraky na okamžik neprolneme s realitou naší.\n\n\n\n\n\n\n\n\n\n\n\n\n\n\n\n\n\n\n\n\n\n\nPosmrtná fotografie (jinak pamětní fotografie) jako fotografování nedávno zesnulého člověka umožnila občanům střední třídy pořídit památku pro blízké příbuzné zemřelé osoby. Tyto fotografie sloužily spíše jako připomínka na smrt než jako památka na zemřelého. To platilo zejména na kojence a malé děti. Ve viktoriánském období byla míra dětské úmrtnosti značně vysoká a posmrtná fotografie byla jednou z mála vzpomínek na dítě, kterou rodina měla. Pozdější vynález carte de visite umožnil pořídit více kopií, které byly pořízeny z jednoho negativu, a kopie obrazu mohly být zaslány příbuzným. První posmrtné fotografie byly obvykle detailem obličeje nebo záběrem celého těla, ale málokdy byla zobrazena i rakev. Zesnulý je obvykle zobrazen jako by byl v hlubokém spánku, někdy se naaranžoval tak, aby působil co nejrealističtěji. Děti byly často v klidu na gauči nebo v postýlce, někdy se svou oblíbenou hračkou nebo jiným předmětem. Bylo obvyklé, že na společné fotografii byly velmi malé děti s dalšími členy rodiny, nejčastěji se svou matkou. Mrtví dospělí byli často posazeni na židli, nebo byli zafixováni pomocí speciálně konstruovaných opor. Na většině aranžovaných posmrtných fotografiích nechyběly květiny.\n\n\n\n"}
{"id": "831330", "url": "https://cs.wikipedia.org/wiki?curid=831330", "title": "Dálnice A13 (Německo)", "text": "Dálnice A13 (Německo)\n\nDálnice A13, německy Bundesautobahn 13 (zkratka BAB 13), zkráceně Autobahn 13 (zkratka A13), je dálnice na východě Německa. Měří 196 km. Spojuje Berlín a Drážďany. Zde se napojuje na dálnici A4 vedoucí na západ Německa.\n\nDálnice byla vybudována jako první z německých dálnic v 30. letech 20. století. V první dekádě 21. století prošla rekonstrukcí a modernizací, byly např. dobudovány chybějící odstavné pruhy. Jedna z částí dálnice mohla až do roku 1990 sloužit pro přistávání letadel (neboť) středový pás byl v jednom rovném úseku vybetonován.\n\n"}
{"id": "831331", "url": "https://cs.wikipedia.org/wiki?curid=831331", "title": "Richard Zemánek", "text": "Richard Zemánek\n\nRichard Zemánek (* 3. června 1968 Hustopeče) je český politik a středoškolský pedagog, od roku 2008 zastupitel Jihomoravského kraje, od roku 2002 zastupitel města Břeclavi (v letech 2010 až 2014 postupně radní a místostarosta města - tím opět od roku 2018), člen KDU-ČSL.\n\nVystudoval gymnázium a poté obory český jazyk a základy společenských věd, později také anglickou filologii na Masarykově univerzitě. Působil jako pedagog na gymnáziu a střední průnyslové škole v Břeclavi, po odchodu ze školství založil vlastní jazykovou agenturu a posléze úklidovou a obchodní společnost.\n\nRichard Zemánek je ženatý a má dvě dcery.\n\nV komunálních volbách v letech 2002, 2006 a 2010 byl zvolen do Zastupitelstva města Břeclavi, od podzimu 2010 se stal členem městské rady.\nV krajských volbách na podzim 2008 byl zvolen členem Zastupitelstva Jihomoravského kraje. Po svém zvolení se stal členem Výboru pro výchovu, vzdělávání a zaměstnannost Zastupitelstva JMK a současně místopředsedou sportovní komise Rady JMK.\n\nV roce 2012 kandidoval v krajských volbách za KDU-ČSL jako třetí v pořadí a byl zvolen členem krajského zastupitelstva. V roce 2012 se stal také kandidátem KDU-ČSL do Senátu za Břeclavsko. V prvním kole senátních voleb skončil jako třetí v pořadí a do druhého kola voleb nepostoupil.\n\nV roce 2013 se stal místostarostou města Břeclavi. V komunálních volbách v roce 2014 obhájil z pozice lídra kandidátky KDU-ČSL post zastupitele města. Lidovci se však nedostali do městské koalice, a tak skončil v pozici místostarosty.\n\nV krajských volbách v roce 2016 obhájil za KDU-ČSL post zastupitele Jihomoravského kraje. Ve volbách do Senátu PČR v roce 2018 kandidoval za KDU-ČSL v obvodu č. 56 – Břeclav. Se ziskem 15,36 % hlasů skončil na 3. místě.\n\nPo komunálních volbách na podzim 2018 byl zvolen místostarostou Břeclavi.\n"}
{"id": "831332", "url": "https://cs.wikipedia.org/wiki?curid=831332", "title": "Muriel Baumeister", "text": "Muriel Baumeister\n\nMuriel Baumeister (* 24. leden 1972, Salzburg, Salcbursko, Rakousko) je německo-rakouská herečka.\n\nJejí matka je učitelka tance Barbara Haselbach a její otec byl herec Edwin Noël (1944-2004), který v roce 2004 spáchal sebevraždu. Muriel Baumeister se potom dočasně stáhla z veřejného života. Její mladší sestra je herečka Peri Baumeister (* 1986). Mají ještě mladšího bratra (* 1994).\n\nV 16 letech stála poprvé před kamerou. Po maturitě začala studovat sociální pedagogiku, ale později začala studovat herectví.\n\nZnámou se stala díky televiznímu seriálu Der Landarzt. Od té doby hraje v mnoha německých a rakouských filmech a seriálech.\n\nVe filmech Bouře v srdci (Gefühle im Sturm) a Ostrov koní (Die Pferdeinsel) si zahrála s Pierrem Bessonem.\n\nV roce 1991 získala cenu Telestar a v roce 1993 získala Zlatou kameru za nejlepší mladou herečku (Lilli-Palmer-Gedächtniskamera).\n\nMluví německy, anglicky, bavorsky a ovládá berlínský a severoněmecký dialekt a rakouskou němčinu.\n\nV roce 1993 si vzala herce Rainera Streckera. V roce 1994 se jim narodil syn Linus. V roce 1998 se Rainer Strecker a Muriel Baumeister rozvedli. V letech 2003-2006 žila s hercem Pierrem Bessonem. 14. 3. 2006 se jim narodila dcera Frieda.\n\nS dětmi žije v Berlíně.\n\n\n2008: Der Menschenfeind (Moliere), režie Philippe Besson, Schloßtheater im Neuen Palais, Potsdam, role: Celimene\n\n\n"}
{"id": "831333", "url": "https://cs.wikipedia.org/wiki?curid=831333", "title": "Hairspray", "text": "Hairspray\n\nHairspray je americký muzikálový film z roku 2007 podle stejnojmenného broadwayského muzikálu z roku 2002, který je založen na filmové komedii \"Lak na vlasy\" od Johna Waterse z roku 1988. Příběh filmu se odehrává v roce 1962 v Baltimoru ve státě Maryland a sleduje život obtloustlé dospívající dívky Tracy Turnblad, která sní o tom, že se stane tanečnicí v místním televizním pořadu a bojuje proti rasové segregaci.\n\nFilm je adaptací scénáře filmu z roku 1988 od Waterse a scénáře od Thomase Meehana a Marka O'Donnella pro jevištní muzikál. Scénář k tomuto filmu napsala Leslie Dixon. Režisérem a choreografem filmu je Adam Shankman. \"Hairspray\" obsahuje písně z broadwayského muzikálu, které napsali Marc Shaiman a Scott Wittman, stejně jako čtyři nové skladby od Shaimana a Wittmana, které v původní broadwayské verzi nebyly.\n\nFilm získal pozitivní ohlasy a setkal se s finančním úspěchem. Zlomil rekord pro nejnavštěvovanější filmový muzikál ve svém prvním víkendu a rekord si film udržel až do července 2008, kde ho překonala \"Mamma Mia!\" a později v říjnu ve stejném roce také film \"\". \"Hairspray\" se stal čtvrtým nejvýdělečnějším muzikálovým filmem v kinech v historii Spojených států. Před ním se objevily pouze adaptace filmů \"Pomáda\", \"Chicago\" a \"Mamma Mia!\". Film je dostupný na mnoha formátech, ve Spojených státech vyšel pro domácí video dne 20. listopadu 2007. Televizní kanál USA Network koupil vysílací práva k filmu a měl jej poprvé vysílat v kabelové televizi v únoru 2010, ale nakonec se tento měsíc nevysílal a byl přeložen. Film měl ve Spojených státech televizní premiéru dne 24. července 2010.\n\nDne 3. května 1962 Tracy Turnblad, veselá středoškolská studentka s nadváhou a žijící v Baltimoru ve státě Maryland vychází ze svého domu („Good Morning Baltimore“) a snaží se přežít další nudný den ve škole. Nad vodou jí drží jen pocit, že po škole bude spolu se svou nejlepší kamarádkou Penny Pingleton sledovat jejich oblíbený televizní pořad \"Show Cornyho Collinse\", taneční pořad pro mladé, který vysílá místní televizní stanice WYZT (T„he Nicest Kids in Town“).\n\nDospívající lidé účinkující v pořadu chodí na Tracyinu a Pennyinu střední školu a mezi nimi také arogantní a bohatá Amber von Tussle a její přítel, Link Larkin, hlavní tanečník v pořadu. Matka Amber je manažerka Velma, která pracuje ve WYZT a zajišťuje, aby byla Amber v pořadu a aby \"Show Cornyho Collinse\" byl rasově segregovaný pořad. Corny Collins a jeho tanečníci jsou běloši; černoši se v televizi objevují jen v „Černošský den“, který se koná každé poslední úterý v měsíci a uvádí ho R&B diskžokejka Motorová Maybelle vlastnící místní obchod s deskami.\n\nTracyina samotářská matka Edna a Pennyina přísná a nábožensky založená matka Prudy nesouhlasí s zapálením dcer pro taneční pořad, i přes to, že sama Prudy tento pořad sleduje. Tracyin otec Wilbur, majitel obchodu s žertovnými předměty, je mírnější. Corny Collins oznamuje, že jedna z tanečnic, Brenda, je těhotná a pořad opouští, takže se druhý den v době školy bude konat konkurz, aby její místo nahradili někým novým („It Takes Two“). Tracy na konkurzu odmítne Velma kvůli její nadváze a podpoře rasové integrace („(The Legend of) Miss Baltimore Crabs“). Kvůli tomu, že účastí na konkurzu vynechala vyučování, udělí paní Wimsey Tracy trest po škole. Tracy zjistí, že děti z „Černošského dne“ v době po škole tančí. Spřátelí se s nejlepším tanečníkem a synem Motorové Maybellem Seaweedem, který naučí Tracy několik tanečních pohybů. Když s nimi Tracy tančí, nechtěně vrazí do Linka a sní o životě s ním („I Can Hear the Bells“). Na tanečním vystoupení získá Tracy pozornost Cornyho Collinse („Ladies' Choice“) a ten ji připojuje k tanečníkům („The Nicest Kids in Town (Reprise)“).\n\nTracy se stane jednou z Cornyho nejpopulárnějších tanečnic. Nicméně toto ohrožuje šance Amber stát se „Miss Lak na vlasy“ („The New Girl in Town“) a také její vztah s Linkem, který je k Tracy čím dál tím víc laskavější. Pan Pinky, mírně sebestředný obchodník, naznačuje, že by se Tracy mohla stát tváří jeho butiku s názvem \"Pinkiho útočiště boubelek\". Tracy přesvědčuje Ednu, aby ji do obchodu doprovodila jako její agentka a také, aby se její matka zbavila agorafobie („Welcome to the '60s“).\n\nTracy představuje Penny Seaweeda a ti dva si okamžitě padnou do oka. Jedno odpoledne Amber zaviní, že je Tracy opět po škole. Link ji následuje tím, že vědomě urazí pana Flaka. Seaweed pozve dívky a Linka, aby se k přidali k němu a jeho sestře malé Inez na taneční party do obchodu Motorové Maybelle („Run and Tell That“). Edna zde nalezne Tracy a snaží se jí dostat domů, dokud ji Maybelle nepřesvědčí, aby zůstala a řekne jí, aby byla na sebe pyšná („Big, Blonde and Beautiful“). Maybelle všechny informuje, že Velma zrušila „Černošský den“. Tracy navrhuje, že by Maybelle a ostatní měli následující odpoledne zorganizovat demonstraci den před udílením „Miss Lak na vlasy“. Link si uvědomí, že vystoupení na udělení titulu „Miss Lak na vlasy“ je pro něj velkou příležitostí a rozhodne se nezúčastnit se demonstrace. Po večírku jde Edna do Wilburova obchodu, aby s ním flirtovala, ale Velma se tam dostane dříve a snaží se Wilbura svést („Big, Blonde and Beautiful (Reprise)“). Edna v tu chvíli přijde a obviní Wilbura z nevěry. Edna z nenávisti k Velmě zakazuje Tracy, aby se v pořadu objevila, ale pochopí, že jí její manžel nebyl nevěrný a s Wilburem se usmíří („(You’re) Timeless to Me“).\n\nNásledující ráno se Tracy vyplíží z domu, aby se připojila k demonstraci („I Know Where I’ve Been“), kterou zastaví policejní zátaras zřízený Velmou. Protestující jsou zadrženi policií, ale Tracy uteče k Pingletonovým, kde ji Penny schová v protiatomovém krytu. Prudy chytí Tracy, zavolá policii a přiváže Penny k její posteli. Seaweed a jeho přátelé, kterým před zatčením pomohl Wilbur, protože za ně složil kauci, pomáhají Tracy a Penny uniknout. Link navštíví Tracyin domov, protože ji hledá a uvědomí si, že ji miluje. Seaweed a Penny si během úniku z jejího domu uvědomí svou lásku („Without Love“).\n\nV době konání soutěže „Miss Lak na vlasy“ („(It’s) Hairspray“) Velma nařídí policistům, aby obklopili budovu WYZT, aby se tam Tracy nemohla dostat. Velma také podvádí v hlasování a zfalšuje hlasy, aby mohla Amber vyhrát. Penny přijíždí na soutěž s Ednou inkognito, zatímco Wilbur, Seaweed a děti z „Černošského dne“ pomáhají Tracy, aby se dostala do soutěže. Link se rozchází s Amber, aby mohl tančit s Tracy; později před obrazovku vytáhne Malou Inez, která do studia přišla s Maybelle a na pódiu při soutěži tančí.\n\nMalá Inez získá nejvíce hlasů a stane se „Miss Lak na vlasy“ a oficiálně se začlení do \"Show Cornyho Collinse\" jako hlavní tanečnice. Corny také prohlásí, že od teď budou v \"Show Cornyho Collinse\" vystupovat jak běloši, tak i černoši dohromady. Velma je rozzlobená a informuje svou dceru, že zfalšovala hlasování, aby vyhrála. Edna a Wilbur na ní v tu chvíli namíří kameru a celý její výstup je v živém vysílání, za což jí z televize vyhodí. \"Show Cornyho Collinse\" vede k oslavám a Tracy a Link svou lásku stvrdí polibkem („You Can’t Stop the Beat“).\n\n\n\n\n\n\n\n\n\n\n\n\n\n\nKromě hlavních herců film také obsahoval několik cameí s jednotlivými tvůrci, kteří se nějak zapojili do \"Hairspraye\":\n\n\n\n\n\n\n\n\n\nDíky finančnímu úspěchu filmu, požádala společnost New Line Cinema Johna Waterse, aby napsal k filmu pokračování. Waters se pro tento projekt znovu spojil s režisérem a choreografem Adamem Shankmanem a skladateli Marcem Shaimanem a Scottem Wittmanem, aby složili nová filmová hudební čísla.\n\nPříběh by se díval na Tracy, která vstupuje do éry hudby na konci šedesátých let a britské invaze a používal by jako pozadí Vietnamskou válku. I když nebyl ohlášen žádný oficiální casting, New Line řekli, že doufají, že „chytí mnoho lidí z původního obsazení \"Hairspray\"“. Nicméně John Travolta veřejně řekl, že by se pokračování filmu nezúčastnil, protože „není velkým příznivcem filmových pokračování“.\n\nPokračování mělo být vydáno v polovině července 2010 přes studio Warner Bros., které vlastní New Line Cinema. Ale v červnu 2010 režisér Shankman řekl britskému tisku, že film \"Hairspray 2\" se už nevyrábí a skladatel Marc Shaiman také řekl, že žádné pokračování filmu nebude.\n\n"}
{"id": "831334", "url": "https://cs.wikipedia.org/wiki?curid=831334", "title": "Boogaloo", "text": "Boogaloo\n\nBoogaloo nebo také Bugalú, Shing-a-ling, latinskoamerické Boogaloo či latinskoamerické R&B, je hudební žánr latinskoamerické hudby a zároveň tanec, který se stal populárním ve Spojených státech v 60. letech 20. století. Boogaloo vzniklo v New Yorku, za jeho vznikem stojí mladí Kubánci, Portorikánci a další přistěhovalci z Karibiku v USA. Styl je směsí oblíbeného černošského R&B, soulu a latinskoamerické mamby a kubánského stylu son.\n\nO popularizaci stylu po Spojených státech se zasloužili Mongo Santamaría s cover verzí jazzové standardy „Watermelon Man“ a Ray Barretto s hitem „El Watusi“ v roce 1963, obě nahrávky se umístily do první dvacítky žebříčku hitů ve Spojených státech. Tím inspirovali mnoho dalších hudebníků a kapel, především právě z řad karibských přistěhovalců, aby se začali více věnovat tomuto stylu a spustili tak vlnu Boogaloo, jejímiž nejvýraznějšími postavami jsou zpěváci Richardo Ray, Bobby Cruz a Joe Cuba a jeho Sextet. Největším boogaloo hitem byla píseň „Bang Bang“ právě od Joeho Cuby a jeho Sextetu, které se prodalo přes 1 milion kusů. Dalšími úspěšnými hity byly „Boogaloo Blues“ od Johnnyho Colóna, „I Like It like That“ od Peteho Rodrigueze a „At the Party“ od Hectora Riveriho.\n"}
{"id": "831336", "url": "https://cs.wikipedia.org/wiki?curid=831336", "title": "Warez skupiny", "text": "Warez skupiny\n\nWarez skupiny jsou skupiny tvořeny počítačovými piráty, kteří nelegálně šíří počítačové hry, filmy a nebo jiné aplikace. Většinou přiřadí ke svým vydáním jeden NFO soubor. Vzhledem k povaze warez scény, není toho moc známo o těchto skupinách. Zde uvedené jsou jen ty z významných, s krátkým úvodem, kdy byly vytvořeny a čím se podílí. Je nutno poznamenat, že existuje mnoho warezových skupin, které tu vůbec nejsou zobrazeny. Na rozdíl od pirátských prodejců nemají warezové skupiny ze svého počínání žádný finanční zisk. Motivace těchto skupin může být různá, obvykle je založena na „pověsti“ – skupiny mezi sebou soupeří, co nejdřívější kvalitní vydání je v komunitě vnímáno jako úspěch.\n\nApocalypse Production Crew (někdy \"aPOCALYPSE pRODUCTION cREW\" nebo \"aPC\") byla hlavní MP3 warezovou skupinou, založenou dvěma osobami, známé pod pseudonymy acid^rain a Viper, v květnu roku 1997.\n\nAustralian Crackers United byla založena převážně v Melbourne v Austrálii. Existovala v letech 1987 až 1992. Z velké části dováželi počítačové hry a jiné aplikace ze zámoří.\n\naXXo je známý hlavně mezi torrentovými uživateli. aXXo totiž uvolňoval filmy ve velmi dobré kvalitě (ne v HD, aby soubory měly, co nejmenší velikost). aXXo není skupina, ale pouze jedna osoba, která se zabývala kopírováním filmů celý den.\n\nThe Band vznikla v roce 1987 a tvořili ji Duncan, Sir 004 & Gonthar (bývalý člen WOW on the C64), byla jednou z nejznámějších Belgických skupin, která tvořila crack soubory. Vydávali hlavně crack soubory pro počítače Amiga. Povedlo se jim totiž přerušit metodu ochrany, která byla poprvé použita u her Side. Skupina byla rozpuštěna kolem roku 1989. Několik členů se pak následně přidalo k německé skupině Vision Factory.\nCanadian Pirates Inc byla založena v kanadském Ontariu a zaměřovala se hlavně na kopírování souborů od firmy Apple.\n\nCentropy založená roku 1999 byla skupina specializující se na padělání filmů. Jejich největším úspěchem bylo vydání Matrix: Reloaded ještě před tím než se vůbec dostal do kin v roce 2003.\n\nDrinkOrDie byla warezová skupina, která se zaměřovala na padělání systémů od Microsoftu. Jejich největším úspěchem bylo vydání Windows 95 ještě před samotným vypuštěním na trh.\n\nEchelon je warezová skupina, která se zabývá hlavně hrami na Playstation a Dreamcast.\n\nByla warezová skupina, která se byla uzavřená v roce 2005. Jejím největším počinem bylo vydání počítačové verze hry GTA:San Andreas.\n\nThe Humble Guys (též také THG) byla první warezovou skupinou, která použila NFO soubory.\n\nKalisto byla warezová skupina, která hlavně padělala hry na Playstation a Playstation 2 a také Dreamcast. Používali k tomu obrazy ve formátu ISO.\n\nPARADOX (také PDX) je skupina založená roku 1989. Nejdříve se specializovala na soubory a hry pro počítače Amiga a později, na dnešní počítače a hry na Playstation. PARADOX byla jedna z prvních skupin, které se povedlo dostat crack k Windows Vista.\n\nPhrozen Crew založena 1993, byla jedna s nejvíce populárních skupin specializující se na software pro osobní počítače. Řídili se heslem „Vždycky dostaneme, co chceme.“\n\nRazor1911 je v současnosti jednou z nejpopulárnějších warez skupin, založena roku 1985. Nejdříve se specializovali na počítače Commodore 64, později na Amiga a IBM PC. V roce 2016 ukončila veškerou warez činnost.\n\nRELOADED (také RLD) byla založena v roce 2004, bývalými členy warez skupiny DEViANCE. Je jednou z největších vydavatelů crack verzí dnešních her na počítač. Většinou se skupině povede hru vydat dřív než je datum vydání.\n\nSKiDROW je jednou z největších warez skupin současnosti a vznikla v roce 2007. Jsou známí tím, že jako první přerušili ochranu od Ubisoftu. Nejdříve vydávali soubory pro počítače Amiga a později se více soustředili na hry. Jejich největším úspěchem je vydání série Assasin’s Creed vždy pár dní před samotným vydáním. 24. srpna 2012 vydali prohlášení, že mají na kontě už 500 her, které vydali ve formátu ISO.\n\n"}
{"id": "831338", "url": "https://cs.wikipedia.org/wiki?curid=831338", "title": "Mattia De Sciglio", "text": "Mattia De Sciglio\n\nMattia De Sciglio [matija de šiljo] (* 20. října 1992, Milán, Itálie) je italský fotbalový obránce a reprezentant Itálie. Hraje za italský klub Juventus FC. Nastupuje většinou na postu krajního obránce.\n\nFotbal začal hrát v klubu \"Pontesesto\". V desíti letech nastoupil do mládežnické akademie klubu AC Milán. V roce 2009 přechází do formace \"Primavera\".\n\nPremiéru v prvním týmu Rossoneri má v sezóně 2011/12 a bylo to v zápase LM 2011/12 28. září 2011 proti českému klubu FC Viktoria Plzeň na poslední tři minuty utkání. První zápas v základní sestavě odehraje 6. prosince 2011 zase proti Plzni. Dne 10. dubna 2012 debutuje v lize proti Chievu.\n\nDne 3. května 2015 je v zápase proti Neapoli již po 43 vteřinách vyloučen, což je rekord ligy . V sezoně 2015/16 je asistentem kapitána a prvně si pásku navleče 27. září 2015 proti Janovu. Je i v základní sestavě pro italský superpohár 2016 který vyhrává.\n\nNa sezonu 2017/18 je koupen klubem Juventus FC . Debut v novém klubu odehraje 13. srpna 2017 ve finále italském superpoháru. \n\nNastupoval za italské mládežnické reprezentace.\n\nV A-mužstvu Itálie debutoval 21. 3. 2013 v přátelském zápase ve švýcarském městě Lancy proti reprezentaci Brazílie (remíza 2:2).\nZúčastnil se Konfederačního poháru FIFA 2013, MS 2014 v Brazílii a EURA 2016 ve Francii.\n\n\n\n\n\n"}
{"id": "831342", "url": "https://cs.wikipedia.org/wiki?curid=831342", "title": "Rickenbacker", "text": "Rickenbacker\n\nRickenbacker celým názvem Rickenbacker International Corporation je americký výrobce elektrických a basových kytar. Založili ji Adolph Rickenbacker a George Beauchamp a nachází se ve městě Santa Ana v americkém státě Kalifornie. Firma vznikla v roce 1931 a funguje dodnes. Elektrické kytary Rickenbacker mají charakteristický zvuk, který je tak osobitou komponentou hudby kapel, které kytary této značky používaly (The Beatles, The Byrds, R.E.M. a další).\n\n"}
{"id": "831345", "url": "https://cs.wikipedia.org/wiki?curid=831345", "title": "Gmina Krotoszyce", "text": "Gmina Krotoszyce\n\nGmina Krotoszyce je polská vesnická gmina v okrese Legnica v Dolnoslezském vojvodství. Sídlem gminy je ves Krotoszyce. V roce 2011 zde žilo 3 182 obyvatel.\n\nGmina má rozlohu 67,59 km² a zabírá 9,08 % rozlohy okresu. Skládá se ze 14 starostenství.\n\nBabin-Kościelec, Czerwony Kościół, Dunino, Janowice Duże, Kozice, Krajów, Krotoszyce, Prostynia, Szymanowice, Tyńczyk Legnicki, Warmątowice Sienkiewiczowskie, Wilczyce, Winnica, Złotniki.\n"}
{"id": "831347", "url": "https://cs.wikipedia.org/wiki?curid=831347", "title": "Marek Ujlaky", "text": "Marek Ujlaky\n\nMarek Ujlaky (* 26. března 1974, Zeleneč, Slovensko) je bývalý slovenský fotbalový záložník a reprezentant.\n\nPo ukončení kariéry v létě 2009 se stal společně s Igorem Bališem a Jozefem Adamcem vyhledávačem talentů pro slovenský klub FC Spartak Trnava.\n\nUjlaky působil během své kariéry ve slovenských klubech FC Spartak Trnava, ŠK Slovan Bratislava, FC Senec, FC ViOn Zlaté Moravce, OŠK Šúrovce, v českém FK Drnovice a rakouském UFC Tadten.\n\nV dubnu 2006 se po zákroku Petra Dobiáše zranil v zápase proti Nitře, což jej vyřadilo do konce sezóny 2005/2006 a pro několik zápasů následující sezóny.\n\nMarek Ujlaky debutoval v A-mužstvu Slovenska 22. února 1995 v přátelském utkání proti domácí Brazílii. Odehrál celý zápas, jenž skončil vítězstvím jihoamerického mužstva 5:0.\n\nSvůj první reprezentační gól zaznamenal v domácím kvalifikačním utkání 11. října 1995 proti Polsku, které domácí vyhráli v Bratislavě 4:1. Ujlaky se prosadil v 77. minutě krátce po svém příchodu na hřiště, když zvyšoval na průběžných 3:1.\n\nCelkem odehrál ve slovenském A-mužstvu 39 utkání, v nichž vstřelil 2 branky.\n\n\n"}
{"id": "831349", "url": "https://cs.wikipedia.org/wiki?curid=831349", "title": "Branwen Okpako", "text": "Branwen Okpako\n\nBranwen Okpako (* 25. únor 1969, Lagos, Nigérie) je německá režisérka, herečka, spisovatelka, scenáristka, střihačka a producentka nigerijského původu.\n\nBranwen Okpako se narodila 25. února 1969 v Lagosu v Nigérii do rodiny knihovnice a profesora farmakologie. Se svým mladším bratrem vyrůstala v Ibadanu.\n\nV 16 letech odešla do Walesu, kde se zúčastnila United World College of the Atlantic (1987). Vystudovala politiku a ekonomiku v Bristolu (1991). Po absolvování vysoké školy vystudovala s vyznamenáním univerzitu v Bristolu.\n\nV roce 1991 se vdala za herce Johannese Brandrupa a přestěhovala se do Německa, kde v letech 1992-1999 studovala na Německé Filmové a televizní akademii (DFFB).\n\nOd roku 1992 napsala a režírovala několik krátkých filmů. Její dokumentární film \"Die Geschichte der Auma Obama\" (2011) o životě Aumy Obama, nevlastní sestry amerického prezidenta Baracka Obamy, získal mnoho ocenění.\n\nS manželem Johannesem Brandrupem mají dvě děti a žijí v Berlíně.\n\n\n\n\n\n\n"}
{"id": "831350", "url": "https://cs.wikipedia.org/wiki?curid=831350", "title": "Ida (minerální voda)", "text": "Ida (minerální voda)\n\nIda je minerální voda hydrochemického typu HCO - SO - Ca - Na - Mg. Pochází z místní části Běloves města Náchod, kde byla využívána k lázeňským účelům a lahvována. Lázně i stáčírna patřily před rokem 1989 státu. V r. 1991 koupil stáčírnu za 110 mil. korun půjčených od ČSOB Antonín Moravec (majitel zkrachovalé Kreditní a průmyslové banky Plzeň s dluhy asi 3,5 mld korun), stáčírna čerpala vodu z pramene Ida, který ale patřil lázním. Moravec koupil statek vedle lázní a udělal nové vrty. Z nich od roku 1995 bral kyselku. Majitelé Moravce žádali, aby přestal používat značku Ida. Oba podniky dopadly neslavně. Lázně se zavřely v roce 1996, Moravec byl už o dva roky dříve obviněn kvůli problémům KPB. V r. 2001 společnost Ida zkrachovala. Nedlouho poté 90. letech 20. století došlo k zavření lázní i stáčírny, v roce 2002 ochrannou známku Běloveská kyselka Ida odkoupila společnost Interfood z Dolního Benešova-Zábřehu a oznámila, že pod touto značkou bude do lahví plnit minerální vodu z pramenů na Slovensku. To už se ale neděje a firma naznačila, že by se nebránila prodeji známky.\n\nV roce 2011 došlo k obnovení odběrného místa originální Idy poblíž bývalých lázní, kde si zájemci mohli načerpat původní kyselku zdarma.\n\nIda je přírodní prostá kyselka hydrogen-uhličitano-sírano-vápenato-hořečnatého typu. Čerpá se z vrtu Ida eventuálně náhradního zdroje S7 v lázních Běloves, okres Náchod. Fyzikální vlastnosti a chemické složení byly zjištěny komplexní analýzou vzorku vody odebraného dne 10. dubna 1990 Výzkumným ústavem balneologickým v Mariánských Lázních.\n\nNejstarší zmínky o běloveské vodě sahají do roku 1392. Albrecht z Valdštejna si prý místní „vostrou“ vodu nechával posílat do válečných táborů při tažení do Kladska. V roce 1840 se běloveskou kyselkou vyléčila princezna Ida z rodu Schaumburg-Lippe, kterému patřil náchodský zámek. Na princezninu počest byla minerálka pojmenována Ida. Od roku 1903 byla stáčena do lahví a exportována do okolí. Na pultech obchodů byla k dostání ještě v 90. letech 20. století, kdy její dodavatel zkrachoval.\n\nBěhem 19. a 20. století existovaly v Bělovsi následující prameny:\n\nPůvodní balená Ida pocházela z pramenů Ida a Hedva a dosahovala mineralizace až 4 400 mg/l.\n\nV současnosti eviduje Ministerstvo zdravotnictví v Lázních Běloves čtyři léčivé zdroje minerální vody a dále sleduje vrt Ivan v lázeňském parku. Město usiluje o uznání i tohoto pramene jako léčivého zdroje, aby jím mohlo napájet prameník.\n\nPůvodně byl jako odběrné místo pro veřejnost vybudován altán před komplexem lázní. Ten byl v souvislosti s uzavřením lázní a stáčírny po dlouhou dobu nefunkční. Vodu bylo možné odebírat níže na břehu řeky z trojice trubic, které ústí těsně nad hladinou řeky. Odběr byl z toho důvodu komplikovaný, při vyšším stavu vody nemožný a v zimních měsících nebezpečný.\n\nV roce 2011 si vzal na starost obnovu altánu místostarosta Náchoda Tomáš Šubert. Rekonstrukci předcházel podpis smlouvy se společností Běloveské lázně, a. s., o výpůjčce pozemku a stavby, pro jejich bezplatné užívání za účelem zprovoznění prameníku minerální vody Ida na dobu dvaceti let. Práce začaly v květnu 2011 a vyšly na necelý milion korun - z toho přibližně 350 tisíc byly náklady na technologii. Zvažovala se i technická úpravna - odstranění arsenu, ale nakonec byla voda ponechána v přírodním stavu.\n\nPrameník Idy, případně Kaplička nad pramenem Jakubovým, jak je altán též nazýván, byl po rekonstrukci slavnostně otevřen 24. července 2011. Z důvodu velmi vysokého zájmu o minerálku Ida došlo k rozšíření otevíracích hodin. Od srpna 2011 je pro veřejnost odběrné místo přístupné v sezóně od 6:30 do 22:30 hodin (květen až září) a mimo sezónu od 8 do 18 hodin (říjen až duben). Prameník je napájen dvojicí pramenů, které jsou Ministerstvem zdravotnictví uznány jako přírodní léčivé zdroje. V roce 2016 bylo odběrné místo uzavřeno.\n\nRadnice má zájem i na zprovoznění přilehlých lázní, v roce 2011 schválila záměr na koupi vrtů Ida od ministerstva zdravotnictví. Shání investora a provozovatele se zkušenostmi v oboru.\n\nCelková mineralizace pramene Ida dosahuje 950 mg/l, obsah CO dosahuje 2 700 mg/l. Voda dále obsahuje arsen v koncentraci kolem 0,5 - 0,6 mg/l v podobě kyseliny arseničité. Díky tomu je voda jedinečná - podobná se v rámci České republiky vyskytuje jen v nedalekém Hronově. Pro obsah arsenu by se však neměla pít dlouhodobě.\n\nNovodobý rozbor zveřejněný na odběrném místě roku 2011:\n"}
{"id": "831353", "url": "https://cs.wikipedia.org/wiki?curid=831353", "title": "Jimmy Wang", "text": "Jimmy Wang\n\nJimmy Wang (čínsky 王宇佐; nejčastěji romanizováno \"Wang Yeu-tzuoo\", pchin-jin: \"Wáng Yǔzuǒ\", českou standardní transkripcí \"Wang Jü-cuo\"; narozený 8. února 1985 Saúdská Arábie) je tchajwanský profesionální tenista. Ve své dosavadní kariéře nevyhrál na okruhu ATP World Tour žádný turnaj. Na challengerech ATP a okruhu Futures získal do září 2012 dvanáct titulů ve dvouhře a pět ve čtyřhře.\n\nNa žebříčku ATP byl ve dvouhře nejvýše klasifikován v únoru 2006 na 85. místě a ve čtyřhře pak v témže měsíci na 234. místě. Trénuje ho Vitalij Gorin.\n\nV tchajwanském daviscupovém týmu debutoval v roce 2001 čtvrtfinálovým utkáním 2. skupiny zóny Asie a Oceánie proti Pákistánu, v němž vyhrál obě dvouhry. Do roku 2013 v soutěži nastoupil k šestnácti mezistátním utkáním s bilancí 18–7 ve dvouhře a 5–5 ve čtyřhře.\n\nTenis začal hrát v sedmi letech.\n\nNa juniorském světovém žebříčku ITF byl nejvýše postaven na 3. místě. Dvakrát se probojoval do finále juniorské dvouhry na grandslamu. V prvním z nich na Australian Open 2001 nestačil na Janka Tipsareviće a ve druhém pak na US Open 2001 podlehl Lucemburčanovi Gillesi Müllerovi.\n\nV sezóně 2001 vstoupil do profesionálního tenisu. O čtyři později se poprvé prosadil do elitní světové stovky žebříčku ve dvouhře poté, co si zahrál tři finále challengerů v řadě, ze kterých získal titul v Istanbulu.\n\nV seniorské kategorii grandslamu debutoval ve Wimbledonu 2004, kde v úvodním kole podlehl Andymu Roddickovi. Tchaj-wan reprezentoval na Východoasijských hrách 2005 v Macau, kde vybojoval zlato ve dvouhře. Na Asijských hrách 2005 v Dauhá získal bronzovou medaili v soutěži družstev. Zúčastnil se také Letní univerziády 2005 v İzmiru, kde ve dvouhře dosáhl na bronzový kov.\n\n"}
{"id": "831356", "url": "https://cs.wikipedia.org/wiki?curid=831356", "title": "Vzduchoprázdniny", "text": "Vzduchoprázdniny\n\nVzduchoprázdniny je studiové album českého písničkáře Karla Plíhala. Album vyšlo 17. září 2012 a jde o jeho první studiovou desku od roku 2004, kdy vyšlo \"Nebe počká\". Rovněž se jedná o jeho první autorské album od roku 2000 (\"Kluziště\"). Album bylo oceněno Andělem v kategorii folk & country.\n\n"}
{"id": "831357", "url": "https://cs.wikipedia.org/wiki?curid=831357", "title": "Červený drak (film, 2002)", "text": "Červený drak (film, 2002)\n\nČervený drak (anglicky \"Red Dragon\") je americko-německý kriminální thriller z roku 2002, který natočil americký režisér Brett Ratner. Vznikl podle stejnojmenné knižní předlohy amerického spisovatele a scenáristy Thomase Harrise. Jedná se o prequel filmu \"Mlčení jehňátek\" z roku 1991.\n\nDetektiv Will Graham vyšetřuje sérii brutálních vražd s pomocí psychiatra dr. Hannibala Lectera. Will Graham si pozdě uvědomí, že Lecter je právě ten, po kom pátrá. Když dr. Lecter skončí ve vězení, odehrají se další brutální vraždy, tentokrát masakr dvou rodin. Will Graham z FBI odešel a případ vyšetřuje Jack Crawford. Je jisté, že další vraždy na sebe nenechají dlouho čekat. Jack tedy požádá Willa o pomoc. Aby psychopata vypátrali, musí Will Graham spolupracovat s dr. Lecterem, tím ovšem riskuje bezpečnost své rodiny.\n\nDr. Hannibal Lecter je přítomen na koncertě Filharmonie Baltimore. Jeden flétnista poněkud kazí, což neunikne uším dr. Lectera. Upřeně jej pozoruje. Později doktor pořádá ve svém domě slavnostní večeři, na níž jsou přítomni i někteří z členů orchestru. Žena u stolu zmíní, že se pohřešuje jejich kolega. Jiná žena se táže, co jim dr. Lecter přichystal za specialitu. Psychiatr zvolí rafinovanou odpověď. Pronese, že kdyby to prozradil, zdráhala by se pokrm ochutnat, načež všem popřeje dobrou chuť.\n\nKdyž je už dr. Lecter sám, navštíví jej v pozdní hodině Will Graham, vyšetřovatel FBI. Oba spolupracují na chycení sériového vraha - kanibala, jenž z obětí odebírá poživatelné části těla (játra, ledviny, jazyk, brzlík...) a pojídá je. Dr. Lecter vypracoval psychologický profil vraha. Graham se mu svěří, co jej mate. Podle něj nejlepší soudní psychiatr (tedy Lecter) nepřišel na to, že vrah je kanibal. Když pak doktor na moment odejde, prohlíží si vyšetřovatel jeho knihovnu. Objeví zde encyklopedii gastronomie, v níž je umístěna záložka na stránce s popisem telecího brzlíku. Dojde mu, že vrahem je dr. Lecter a když se otočí, ten už stojí u něj a bodne jej. V následujícím souboji se mu podaří doktora postřelit, ačkoli je sám vážně zraněn. Událost proběhne tiskem, z jehož novinových titulků se divák dozvídá, že dr. Hannibal Lecter byl odsouzen k doživotí, zatímco agent Will Graham po prožité traumatizující zkušenosti odchází od FBI.\n\nZa Grahamem, který se věnuje rodině (své ženě Molly a synovi Joshovi) a svému koníčku přijíždí vyšetřovatel Jack Crawford. Žádá jej o pomoc při vyšetřování dalších brutálních vražd. Vrah zabil celé rodiny, neušetřil ani děti a zvířata. Will Graham i přes nesouhlas své manželky přijímá návrh, že pomůže v první fázi vyšetřování.\n\nPrvní vražda nastala za úplňku, druhá den před uplynutím lunárního měsíce, dá se očekávat, že psychopat zaútočí opět do uplynutí cyklu. Graham se vydá obhlédnout místo činu. Vrah překřtěný novinami na „zubouna“ (v anglickém originálu „Tooth Fairy“) rozbil v domě všechna zrcadla a střípky vložil ženským obětem do očí. Graham si diktuje postřehy do diktafonu a všimne si několika stop, které policie přehlédla. Díky jeho intuici se podaří sejmout z oka oběti část otisku. Jack Crawford mu decentně naznačí, že by mohl konzultovat své objevy s uvězněným dr. Lecterem. Graham má dilema, ale nakonec souhlasí, v sázce jsou další životy.\n\n„Zubounem“ je schizofrenik jménem Francis Dolarhyde, jenž zabíjí pod vlivem „Velkého červeného draka“, své alternativní osobnosti. Jeho obsesí je malba Williama Blakea „Velký červený drak a žena oděná sluncem“ (anglicky „The Great Red Dragon and the Woman clothed with the Sun“). Věří, že každá lidská oběť, kterou „změní“ (jak vraždu nazývá) jej přiblíží drakovi. Dolarhydovo patologické chování má kořeny v dětství, kdy byl týrán a ponižován sadistickou babičkou.\n\nDr. Lecter poskytuje Willu Grahamovi určitá vodítka výměnou za jisté benefity, ale zůstává stále nevyzpytatelný. Hovoří o agentově strachu. Mezi Lecterem a Dolarhydem proběhla korespondence, Francis Dolarhyde si pečlivě uchovává výstřižky o Lecterově případu a obdivuje jej. Lecterovi se podaří zjistit adresu Grahamovy rodiny a předá ji „zubounovi“, policii se podaří Molly Grahamovou se synem včas evakuovat na farmu bratra Jacka Crawforda. Tam ji Will pro jistotu naučí zacházet s pistolí.\n\nReportér deníku \"The National Tattler\" Freddy Lounds chce exkluzivitu pro „zubounův“ příběh. Will Graham na něj nemá dobré vzpomínky, dotěrný bulvární novinář jej pronásledoval a vyfotil v nemocnici, když byl zraněn Lecterem. Teď však napadne vyšetřovatele možný pokrok v případu. Čas se krátí a tak se pokusí „zubouna“ vyprovokovat. Will Graham poskytne Loundsovi interview, v němž vraha degraduje a haní. Dolarhyde zareaguje, unese Loundse a než jej zabije, udělá mu přednášku o Velkém červeném drakovi. Laundsovo hořící tělo pak pošle na kolečkovém křesle před kancelář redakce \"The National Tattler\".\n\nFrancis Dolarhyde se v zaměstnání (pracuje jako vedoucí technických služeb ve fotografické laboratoři firmy Chromalux) sblíží se slepou kolegyní Rebou McClane. Reba je milá a hodná dívka a plachý Dolarhyde cítí, že ji přitahuje. Chce potlačit vražedné nutkání, které mu našeptává Velký červený drak a vydá se do Brooklynského muzea, aby viděl originál Blakeovy malby. Ten na místě zkonzumuje, přičemž jeho tvář spatří dvě ženy. Dolarhyde je ale nezabije.\n\nWill Graham dospěje k poznatku, že „zuboun“ znal interiér domů svých obětí z domácích videokazet, k nimž se mohl dostat pouze jako zaměstnanec některé laboratoře. Dolarhyde mezitím spatří Rebu se spolupracovníkem Ralphem Mandym, kterým opovrhuje. Reba s ním neflirtuje, ale Dolarhydea se citelně dotkne, když je vidí spolu. Mandyho pak zavraždí a Rebu unese k sobě domů. Je ve velkém stresu, podpálí dům a cítí nutkání Rebu zabít, ale poslední zbytky jeho lidskosti mu to nedovolí. Nedokáže ji zastřelit, slepá Reba pak uslyší výstřel a obličej jí potřísní krev. Podaří se jí dostat z hořícího domu ven, kde už přijíždí policie s Crawfordem a Grahamem.\n\nDům exploduje, v jeho troskách naleznou vyšetřovatelé ohořelé lidské pozůstatky a zachovalý trezor s Dolarhydovými relikviemi. Záhy zjistí, že pozůstatky nepatří „zubounovi“, ale zavražděnému Ralphu Mandymu. Francis Dolarhyde zinscenoval vlastní sebevraždu, aby dokonal pomstu detektivovi Grahamovi. Vplíží se do jeho domu na Floridě (zatímco on se ženou griluje venku) a vezme jeho syna Joshe jako rukojmí. Will Graham pozná, že je Dolarhyde uvnitř podle rozbitých zrcadel. V závěrečné konfrontaci na něj vyrukuje Graham s psychologií, osočuje jej a napadá stejnými výrazy, jako to dělala Francisova prarodička. Rozzuřený Dolarhyde odhodí chlapce bokem a v následné přestřelce utrpí oba muži zranění. Sériového vraha nakonec zastřelí Molly.\n\nZávěrem obdrží Will Graham dopis od dr. Hannibala Lectera, v němž doktor vyjadřuje obavy, zda není detektiv „příliš ošklivý“ vzhledem k početným jizvám, které utrpěl ve službě. Nazývá se rovněž jeho dobrým přítelem.\n\n\n"}
{"id": "831366", "url": "https://cs.wikipedia.org/wiki?curid=831366", "title": "Rumunsko na letních olympijských hrách", "text": "Rumunsko na letních olympijských hrách\n\nRumunsko na letních olympijských hrách startuje od roku 1900. Toto je přehled účastí, medailového zisku a vlajkonošů na dané sportovní události.\n"}
{"id": "831367", "url": "https://cs.wikipedia.org/wiki?curid=831367", "title": "Evropská silnice E54", "text": "Evropská silnice E54\n\nEvropská silnice E54 je evropskou silnicí 1. třídy. Začíná v Paříži, hlavním městě Francie, a končí v německém Mnichově. Celá trasa měří 980 kilometrů.\n\n\n\n\n\n"}
{"id": "831370", "url": "https://cs.wikipedia.org/wiki?curid=831370", "title": "Rumunsko na zimních olympijských hrách", "text": "Rumunsko na zimních olympijských hrách\n\nRumunsko na zimních olympijských hrách startuje od roku 1928. Toto je přehled účastí, medailového zisku a vlajkonošů na dané sportovní události.\n"}
{"id": "831371", "url": "https://cs.wikipedia.org/wiki?curid=831371", "title": "Stadio Renzo Barbera", "text": "Stadio Renzo Barbera\n\nStadion Renzo Barbera je fotbalový stadion, kde sídlí italský klub US Città di Palermo. Pojme 36 349 diváků.\n\nČeská reprezentace zde 18. února 2004 odehrála zápas s Itálií.Také českým klubům není neznámý, Sparta zde odehrála zápas základní skupiny Evropské ligy 10/11 a Mladá Boleslav zápas 1.kola poháru UEFA 07/08.Příležitostně zde hraje italská reprezentace.\n\n"}
{"id": "831374", "url": "https://cs.wikipedia.org/wiki?curid=831374", "title": "Tim Smyczek", "text": "Tim Smyczek\n\nTim Smyczek (* 30. prosince 1987 Milwaukee, Wisconsin) je americký profesionální tenista. Ve své dosavadní kariéře nevyhrál na okruhu ATP World Tour žádný turnaj. Na challengerech ATP a okruhu Futures získal do  září 2012 dva tituly ve dvouhře a tři ve čtyřhře.\n\nNa žebříčku ATP byl ve dvouhře nejvýše klasifikován v dubnu 2015 na 68. místě a ve čtyřhře pak v únoru 2014 na 160. místě. Trénuje ho Billy Heiser.\n\nNa SAP Open 2011 v americkém San José porazil Japonce Kei Nišikoriho a postoupil do čtvrtfinle, v němž nestačil na francouzského tenistu Gaëla Monfilse. V dubnu 2012 získal první titul na challenegeru ve floridském Tallahassee. Ve finále zdolal Dancevice, který utkání skrečoval po prohrané první sadě.\n\nNa US Open 2012 porazil jako kvalifikant v úvodním kole dvouhry krajana Bobbyho Reynoldse a ve druhém podlehl sedmnáctému nasazenému Nišikorimu ve třech sadách.\n\n"}
{"id": "831377", "url": "https://cs.wikipedia.org/wiki?curid=831377", "title": "Kanoistika na Letních olympijských hrách 1996", "text": "Kanoistika na Letních olympijských hrách 1996\n\nZávody v kanoistice se na Letních olympijských her 1996 v Atlantě uskutečnily ve dnech 27. a 28. července 1996 v areálu Ocoee Whitewater Center nedaleko Ducktownu v Tennessee (vodní slalom) a 30. července – 4. srpna 1996 na hladině přehradní nádrže Sidney Lanier severovýchodně od Atlanty v Georgii (rychlostní kanoistika). Celkem 451 závodníků startovalo v 16 disciplínách (12 pro muže, 4 pro ženy).\n\nČeskou výpravu tvořilo 17 mužů a 8 žen:\n\n\n"}
{"id": "831378", "url": "https://cs.wikipedia.org/wiki?curid=831378", "title": "Distrikty v Portugalsku", "text": "Distrikty v Portugalsku\n\nToto je seznam portugalských distriktů podle nejvyššího bodu. Do seznamu jsou zahrnuty i dva autonomní regiony (Azory a Madeira).\n\n\n"}
{"id": "831379", "url": "https://cs.wikipedia.org/wiki?curid=831379", "title": "Eppenschlag", "text": "Eppenschlag\n\nEppenschlag je obec v německé spolkové zemi Bavorsko, leží v zemském okrese Freyung-Grafenau ve vládním obvodu Dolní Bavorsko.\n\nSousední obce: Innernzell, Kirchdorf im Wald, Spiegelau a Schönberg.\nObec je rozdělena na 21 částí:\n"}
{"id": "831381", "url": "https://cs.wikipedia.org/wiki?curid=831381", "title": "Harmica", "text": "Harmica\n\nHarmica je vesnice v Chorvatsku v Záhřebské župě u hranice se Slovinskem, součást obce (općiny) Brdovec. V současné době zde žije 232 obyvatel. Její název pochází z maďarského výrazu pro číslovku třicet. V Harmici se nachází ale především hraniční přechod mezi Slovinskem a Chorvatskem (na silnici č. D233) a železniční stanice trati Kumrovec - Savski Marof - Záhřeb. Ve vesnici se v roce 1826 narodil Ivan Perkovac, poslanec chorvatského Saboru a tajemník Matice chorvatské.\n"}
{"id": "831387", "url": "https://cs.wikipedia.org/wiki?curid=831387", "title": "Čirč", "text": "Čirč\n\nČirč je obec na Slovensku v okrese Stará Ľubovňa. Je významným poutním místem řeckokatolické církve, neboť se v horách nad obcí měla zjevit Panna Maria. Nachází se zde řeckokatolický chrám Panny Marie Ochránkyně z roku 1843.\n\nObec leží při silnici I/77 ze Staré Ľubovni (vzdálené 25 km) do Bardejova (vzdáleného 32 km).\n\nObec vznikla ve 13. století v panství Plaveč. Obyvatelé se živili zemědělstvím, dřevorubectvím a tkalcovstvím. Čirčský kostel je z roku 1843 a je vystavěn v klasicistním slohu. Donedávna stála ve středu obce historická kovářská výheň. V roce 2008 byla obec silně postižena povodní, která si zde vyžádala dva životy. Čirč si stále zachovává prvky místní architektury, zvyků, krojů a písní.\n\nKatastrem obce protéká řeka Poprad, samotnou obcí však protéká pouze potok Soliská (zvaný též Čirčanka), který se do Popradu pod obcí vlévá. Přibližně kilometr západně od obce se nachází Andrejovské jezero, které je po železném mostu přes řeku přístupné pěším.\n\n"}
{"id": "831391", "url": "https://cs.wikipedia.org/wiki?curid=831391", "title": "Soufrière (Svatý Vincenc)", "text": "Soufrière (Svatý Vincenc)\n\nSoufrière (1234 m n. m.) je aktivní stratovulkán nacházející se v severní části ostrova Svatý Vincenc ve východním Karibiku. Vrchol sopky je tvořen 1,6 km širokým kráterem, jehož severovýchodní stěna je narušena následkem erupce v roce 1812. V kráteru se nachází vulkanické jezírko a v jeho středu menší vulkanický dóm vzniklý při erupci v roce 1979.\n\nJedná se o nejmladší vulkanické centrum ostrova (starší sopečné útvary jsou Morne Garu, Grand Bonhomme a celá jihovýchodní část ostrova). Historicky doložené erupce Soufrière se odehrály v letech 1718, 1784, 1812, 1814, 1902, 1971 a 1979. Výbuchy v letech 1812, 1902 a 1979 byly velmi silné (objem vyvrhnutých produktů byl řádově desítky milionů m) a vyžádaly si i oběti na životech (erupce v roce 1902 si vyžádala asi 1600 životů).\n\nFreatická exploze, která započala 6. května 1902, se odehrála pouhé 2 dny před katastrofou na ostrově Martinik, kde zprávy o výbuchu Soufrière zapříčinily, že obyvatelé města Saint-Pierre nedbali na varovné signály sopky Mont Pelée, neopustili město a následující den je usmrtily početné pyroklastické proudy řítící se svahy vulkánu.\n\n"}
{"id": "831392", "url": "https://cs.wikipedia.org/wiki?curid=831392", "title": "Syrská arabská tisková agentura", "text": "Syrská arabská tisková agentura\n\nSyrská arabská tisková agentura ( , zkratka SANA) je zpravodajská agentura v Sýrii. Jedná se o státní sdělovací prostředek ovládaný vládou přes ministerstvo informací. Byla založena v roce 1965 a její vedení sídlí v Damašku. Kromě arabštiny poskytuje informace také v angličtině, čínštině, francouzštině, ruštině, španělštině a turečtině a své zahraniční kanceláře má otevřené v Ammánu, Ankaře, Bejrútu, Káhiře, Kuvajtu, Moskvě, Paříži, Římě, Teheránu a Tripolisu.\n\n"}
{"id": "831394", "url": "https://cs.wikipedia.org/wiki?curid=831394", "title": "Bad Ass", "text": "Bad Ass\n\nBad Ass je film z roku 2012. Film režíroval Craig Moss podle scénáře Elliota Tishmana. Frank Vega (Danny Trejo) je hrdina z vietnamské války. Jednou se v autobuse zastane staršího muže stane se z něj hrdina. Jeho kamaráda Klondikea (Harrison Page) zabijí kvůli flash disku. Protože policie případ neřeší, Vega hledá vraha sám. V USA měl film premiéru 13. dubna 2012.\n\n"}
{"id": "831395", "url": "https://cs.wikipedia.org/wiki?curid=831395", "title": "Juliana Top", "text": "Juliana Top\n\nJuliana Top (1280 m n. m.) je hora ve Wilhelminině pohoří na severu Jižní Ameriky. Leží ve středním Surinamu v distriktu Sipaliwini, uprostřed přírodní rezervace Centrální Surinam. Jedná se o nejvyšší horu Surinamu. Pojmenována byla podle královny Juliány Nizozemské.\n\n"}
{"id": "831397", "url": "https://cs.wikipedia.org/wiki?curid=831397", "title": "Susanne Michel", "text": "Susanne Michel\n\nSusanne Michel (* 1965 ve Vídni, Rakousko) je rakouská herečka.\n\nDětství strávila v Oberwartu, v Burgenlandu, v Rakousku.\n\nVystudovala hereckou školu Krauss ve Vídni.\n\nHrála v různých divadelních inscenacích. Hrála v divadle Theater in der Josefstadt ve Vídni, v divadle Forum Stadtpark Graz ve Štýrském Hradci, Ensemble Theater Wien ve Vídni, v divadle Komödie Wien ve Vídni a v divadle Rabenhof Wien ve Vídni.\n\nHrála v mnoha filmech a seriálech.\n\nMá ráda umění a svoji práci.\n\nMěří 169 cm, má blond vlasy a modré oči.\n\nMluví německy (mateřský jazyk), anglicky a ovládá různé rakouské dialekty.\n\nJezdí na koni, lyžuje a bruslí.\n\nZ předchozího vztahu má dospělého syna. Od srpna 2003 do roku 2006 žila s německým hercem Reném Steinkem a proto každé dva týdny pendlovala mezi Vídní a Kolínem nad Rýnem.\n\nŽije ve Vídni.\n\n\n\n"}
{"id": "831400", "url": "https://cs.wikipedia.org/wiki?curid=831400", "title": "SRG SSR", "text": "SRG SSR\n\nSRG SSR (německy Schweizerische Radio- und Fernsehgesellschaft\", francouzsky Société suisse de radiodiffusion et télévision\", italsky Socièta svizzera di radio-televisione\", rétorománsky Societad svizra da radio e televisiun\") je švýcarská rozhlasová a televizní společnost plnící funkci veřejnoprávního média.\n\nŠvýcarský systém přímé demokracie a fakt, že země má čtyři úřední jazyky znamená, že systém veřejnoprávního vysílání je ve Švýcarsku komplikovanější než v ostatních státech.\n\nAktuálními vlastníky licencí, které umožňují funkci SRG SSR jsou čtyři regionální asociace: \"SRG idée suisse Deutschschweiz\" (SRG.D), \"SSR idée suisse Romande\" (RTSR), \"Società cooperativa per la radiotelevisione nella Svizzera italiana\" (CORSI) a \"SRG SSR idée suisse Svizra Rumantscha\" (SRG.R).\n\nV roce 1931 byla založena společnost \"Schweizerische Rundspruchgesellschaft\", pod kterou byly zastřešeny již existující regionální rozhlasové stanice. SRG obdrželo od Spolkové rady licenci k vysílání jen pro Švýcarsko a podmínku, že musí přejímat zprávy jen od Schweizerische Depeschenagentur (švýcarská obdoba ČTK).\n\nV roce 1937 proběhla první reorganizace SRG a společnost byla více centralizovaná. Rok poté byla rétorománština uznána jako čtvrtý jazyk Švýcarska a rozhlasové studio v Curychu začalo vysílat příspěvky v rétorománštině.\n\nBěhem druhé světové války bylo vysílání SRG podporováno na \"intelektuální obranu\" a na krátkých vlnách SRG vysílalo do celého světa. Radio Beromünster bylo považováno za jedinou svobodnou rozhlasovou stanici v němčině v Evropě.\n\nV 50. letech se začala prosazovat tranzistorová rádia a pomalu přicházela i televize. SRG začala experimentální vysílání v Lausanne, Basileji a Curychu. Od roku 1953, bylo spuštěno oficiální televizní vysílání. Pět nocí v týdnu v kantonu Curych byl vysílán jednohodinový program. Roku 1957 získala SRG první televizní licenci ve Švýcarsku, které vstoupilo v platnost k 1. lednu 1958.\n\nV roce 1961 získal kanton Ticino vlastní televizní studio, do té doby vysílač v kantonu Ticino vysílal pořady z jiných částí země s italskými titulky. V roce 1963 začalo televizní vysílání v rétorománštině a ve stejném roce schválila Spolková rada zavedení televizní reklamy.\n\nOd roku 1968 vysílaly všechny televizní stanice SRG barevně.\n\nV 70. letech byla zprovozněna nová televizní studia v Ženevě, Curychu a ve městě Comano. Rétorománštině byl dán větší význam a v roce 1975 bylo vytvořeno oddělení rétorománského televizního vysílání. Roku 1978 bylo zahájeno stereo rozhlasové vysílání.\n\nV roce 1984 se začal vysílat teletext. Ve stejném roce SRG zahájila společně se ZDF a ORF vysílání německojazyčného kanálu 3sat a společně s francouzskými a belgickými partnery vysílání francouzskojazyčného kanálu TV5 Monde.\n\nSpolečnost řídí generální ředitel, jednotlivé jednotky pak mají své vlastní ředitele. Těmito jednotkami jsou:\n\nSRG SSR vysílá 18 rozhlasových a 8 televizních kanálů, které vysílají v jednom ze čtyř oficiálních jazyků Švýcarska.\n\n\n\n\n\n\n\n\n\n\n\n"}
{"id": "831402", "url": "https://cs.wikipedia.org/wiki?curid=831402", "title": "Donna Gloria", "text": "Donna Gloria\n\nDonna Gloria je opereta ve třech dějstvích českého skladatele Oskara Nedbala, jejíž libreto napsali vídeňští libretisté Victor Léon (vl. jm. Victor Hirschfeld, 1858–1940) a Heinz Reichert (1877–1940). Premiéru měla 30. prosince 1925 ve vídeňském divadle Carltheater, v českých zemích byla poprvé uvedena 13. června 1926 v plzeňském Městském divadle.\n\n\"Donna Gloria\" je Nedbalova poslední opereta i poslední jevištní dílo vůbec. I když již žil v Československu, napsal ji jako všechny ostatní operety pro Vídeň, konkrétně pro divadlo Carltheater, pro které napsal i \"Polskou krev\" a \"Krásnou Saskii\". Německé libreto mu poskytli osvědčení vídeňští libretisté Victor Léon a Heinz Reichert, mimo jiné spolutvůrci řady Lehárových úspěchů. Není však příliš úspěšné, ve spletitém a široce rozvedeném ději zcela zanikají komické momenty. Vídeňská kritika se podivovala : „Je udivující, že dva autoři tak rutinovaní ve světovém úspěchu napsali tak nejisté libreto, tak rozvleklé dialogy, texty písní a finále. Kdyby člověk vypustil vše, co je přebytečné, nezbylo by mnoho.“\n\nSkladateli, který nejlépe komponoval (slovy vídeňské \"Neue freie Presse\") „temperamentní a současně umělecky jemnou hudbu slovanskou“, španělské prostředí inspiraci přinést nemohlo. Nedbal se zde navíc pokusil o operetu zcela soudobého, moderního stylu, spíše berlínského (Benatzky, Gilbert) než vídeňského, založenou zejména na kupletech a samostatných sólových číslech, mnohdy moderních tanečních rytmů jako blues, shimmy a paso doble. Podle nepotvrzených zpráv mu s kompozicí pomáhal jeho žák a přítel Jára Beneš, sám velmi úspěšný autor lidových operet. Nedbalův talent se nejlépe ukazuje v instrumentaci, v níž se objevují i parodické reminiscence, z jednotlivých písní nejvíce zaujaly dva duety hlavních hrdinů a Abiliovo blues z 1. dějství \"Intimní rendezvous\". Podle vídeňské kritiky „…místy je Nedbal až příliš vybroušený, jako ve vzletném druhém finále, které zní jako kurs kontrapunktu a nauky o harmonii a místy je téměř atonální.“\n\nVídeňská premiéra Nedbalovy poslední operety měla jen průměrný úspěch. Kritika zaznamenala, že se skladatel při premiéře vedle dirigování hlasitě bavil, to však nutně neplatilo pro obecenstvo: \"Neue Freie Presse\" ji označila za „operetu bez sboru, ale také bez humoru“. Soubor Carltheater \"Donnu Glorii\" za hudebního řízení autora uvedl i na svém zájezdu do Bratislavy ve dnech 22. a 23. února 1926. V českých zemích a v češtině ji poprvé nastudovalo plzeňské městské divadlo (premiéra 13. června 1926), poté ji hrála Vinohradská zpěvohra (premiéra 17. ledna 1927). Tím cesta operety po českých jevištích i skončila, až na zpopulárnělé blues \"Intimní rendezvous\", které se dále zpívalo. Naposledy ji Nedbal uvedl v Bratislavě, a to v Lidovém divadle, nově otevřené pobočné scéně Slovenského národního divadla, o jejíž vybudování se zasadil. Premiéra se konala 19. března 1930.\n\nKlavírní výtah operety vydal roku 1926 J. Weinberger ve Vídni.\n\nPříběh \"Donny Glorie\" se odehrává ve Španělsku. Hlavní hrdina, portugalský baron Abilio Oliveira, je z neznámého důvody ve Španělsku omylem pronásledován jako politický uprchlík. Podařilo se mu však koupit cestovní pas znějící na jméno zmizelého hraběte Vasca Palmelly a teď se za něj vydává. V luxusním hotelu Splendid se při čaji seznámí s Glorií Molinovou, dcerou továrníka, a tančí s ní. Glorii se při tanci udělá nevolno a Abilio je nucen ji odvést do ústraní – „separé“ – kde jí pomáhá se zotavením a kde jsou zastiženi tak nešťastně, že vypukne skandál. Gloriini rodiče se domnívají, že mladík jejich dceru zkompromitoval, a trvají na okamžitém sňatku. Abilio a Gloria přijímají verdikt poněkud nepřipraveně, ale bez velkého zdráhání.\nPrvní zastavení svatební cesty je v přímořských lázních San Sebastián. Na místě se náhodou objeví skutečný hrabě Palmella. Když se v poměrech trochu zorientuje a seznámí se s hezkou Glorií, začne se u ní jako její zákonný manžel dožadovat svých manželských práv. Gloria jej odmítá a chce zůstat s Abiliem. Ale v tom okamžiku se situace ještě zkomplikuje, když se objeví i Abiliova bývalá milenka Vilha a dělá si na Abilia nárok. Gloria se rozhněvá na oba muže a vidí jediné řešení v okamžitém rozvodu.\nPo několika dalších nedorozuměních se vše vyřeší: k rozvodu sice dojde, ale jen proto, aby se Gloria zbavila hraběte Palmelly a mohla se znovu vdát za Abilia, tentokrát pod vlastním jménem.\n"}
{"id": "831404", "url": "https://cs.wikipedia.org/wiki?curid=831404", "title": "Swissinfo", "text": "Swissinfo\n\nSwissinfo je devítijazyčný informační portál švýcarské veřejnoprávní společnosti SRG SSR. Jeho obsah je zaměřen na Švýcarsko a poskytující informace z různých oblastí života: politiky, ekonomiky, umění, vědy, vzdělávání a cestovního ruchu.\n\n"}
{"id": "831408", "url": "https://cs.wikipedia.org/wiki?curid=831408", "title": "Liamuiga", "text": "Liamuiga\n\nLiamuiga (v angličtině uváděna jako Mount Liamuiga, dříve \"Mount Misery\", 1156 m n. m.) je v současnosti neaktivní stratovulkán nacházející se v západní části ostrova Svatý Kryštof. Jedná se o nejvyšší horu ostrova i celého státu. Sopka byla po získání nezávislosti země přejmenována podle indiánského názvu ostrova, který v překladu znamená \"úrodná země\".\n\nNa vrcholu se nachází 1 km široký kráter, jenž byl až do roku 1959 zaplaven vodou. Sopka je nejmladší ze třech vulkanických center ostrova a není úplně vyhaslá. Na vrcholu jsou stále aktivní fumaroly a v letech 1998–2000 postihla ostrov mírná zemětřesení, což může být důkaz o nárůstu vulkanické aktivity.\n\n"}
{"id": "831410", "url": "https://cs.wikipedia.org/wiki?curid=831410", "title": "Svatá Marcela", "text": "Svatá Marcela\n\nSvatá Marcela nebo také Marcela Římská (kolem roku 330 – 410) byla vdova žijící ve starověkém Římě a křesťanská světice. Zemřela na následky mučení, které podstoupila při drancování Říma vojskem vizigótského krále Alaricha I.\n\nPocházela ze vznešené rodiny a vdala se poměrně mladá. Sedm měsíců po svatbě ovšem ovdověla a odmítla se znovu vdát. Protože ji oslovily duchovní ideály, soustředila kolem sebe skupinu žen a dívek, s nimiž ve svém velkém domě na aventinském pahorku vedla asketický život.\n"}
{"id": "831412", "url": "https://cs.wikipedia.org/wiki?curid=831412", "title": "Kostel Saint-Louis-d'Antin", "text": "Kostel Saint-Louis-d'Antin\n\nKostel Saint-Louis-d'Antin je katolický farní kostel v 9. obvodu v Paříži, v ulici \"Rue Caumartin\". Kostel je zasvěcen svatému Ludvíkovi a pojmenován podle pomístního jména \"Chaussée d'Antin\".\n\nV roce 1783 ve čtvrti vznikl kapucínský klášter z podpory krále Ludvíka XVI. Za Velké francouzské revoluce sloužil klášter jako tiskárna, ale v roce 1795 jeho kaple začala sloužit náboženským účelům a získala jméno Saint-Louis-d'Antin. V roce 1802 se kaple stala farním kostelem.\n\nVarhany v kostele vytvořil v roce 1858 Aristide Cavaillé-Coll a v roce 1973 byly upraveny.\n\n"}
{"id": "831414", "url": "https://cs.wikipedia.org/wiki?curid=831414", "title": "Kostel Panny Marie Soucitné", "text": "Kostel Panny Marie Soucitné\n\nKostel Panny Marie Soucitné (fr. \"Église Notre-Dame-de-Compassion\") je katolický farní kostel v 17. obvodu v Paříži na náměstí \"Place du Général-Kœnig\". Do roku 1929 se nacházel na území sousedního města Neuilly-sur-Seine.\n\nKostel Panny Marie Soucitné byl postaven v letech 1942-1843 jako kaple svatého Ferdinanda podle plánů královského architekta Pierra Françoise Léonarda Fontaina (1762-1853) na místě domu, ve kterém zemřel princ Ferdinand Filip Orleánský, nejstarší syn francouzského krále Ludvíka Filipa po nehodě jeho kočáru. Dne 13. července 1842 jel Ferdinand Orleánský z Tuileries za svými rodiči do zámku v Neuilly-sur-Seine. Koně se cestou splašili a princ vypadl z kočáru na chodník, kde se těžce poranil. Byl přenesen do nedalekého domu, ve kterém zemřel. Na místě domu byla postavena kaple.\n\nStavba byla v roce 1964 přenesena o několik metrů kvůli stavbě Kongresového paláce v Paříži. Při této příležitosti byla pod kaplí vybudována podzemní krypta.\n\nStavba je od roku 1929 chráněná jako historická památka.\n\nStavba postavená v pseudobyzantském stylu má půdorys řeckého kříže. V podzemí je krypta. V kostele se nachází několik uměleckých děl:\n\n"}
{"id": "831420", "url": "https://cs.wikipedia.org/wiki?curid=831420", "title": "Kostel Saint-Joseph-des-Nations", "text": "Kostel Saint-Joseph-des-Nations\n\nKostel Saint-Joseph-des-Nations (doslovně \"svatého Josefa Národů\") je katolický farní kostel v 11. obvodu v Paříži, v ulici \"Rue Saint-Maur\". Kostel je zasvěcený svatému Josefovi.\n\nVýstavba probíhala v letech 1866-1875, ale k bohoslužbám sloužil už od května 1874. Kostel byl 20. srpna 1899 vypleněn anarchisty během nepokojů při revizi procesu s Alfredem Dreyfusem.\n\nV roce 1990 se v kostele shromáždili žadatelé o azyl držící hladovku.\n\nVarhany z roku 1874 byly restaurovány roku 1963.\n\n"}
{"id": "831422", "url": "https://cs.wikipedia.org/wiki?curid=831422", "title": "Raffaele Farina", "text": "Raffaele Farina\n\nRaffaele kardinál Farina SDB (* 24. září 1933 Buonalbergo) je italský římskokatolický kněz, bývalý archivář a bibliotekář Apoštolského stolce, kardinál, salesián.\n\nDne 15. srpna 1947 vstoupil do salesiánského noviciátu, věčné sliby v tomto řeholním společenství složil 25. září 1964. Vystudoval teologii na Salesiánské papežské akademii v Turíně. V roce 1958 byl vysvěcen na kněze. V roce 1965 získal doktorát z církevních dějin na Papežské univerzitě Gregoriana. Ve stejném roce začal přednášet církevní dějiny na Papežské salesiánské univerzitě v Římě, kde se stal v roce 1976 profesorem a v letech 1977–1983 rektorem. Od roku 1981 je členem Papežského výboru pro historické vědy (v letech 1981–1989 byl jeho sekretářem). V roce 1986 byl jmenován sekretářem Papežské rady pro kulturu. Od roku 1992 do roku 2006 byl předsedou vydavatelské komise Vatikánského nakladatelství a knihkupectví.\n\nDne 24. května 1997 byl jmenovaný prefektem Vatikánské apoštolské knihovny a 15. listopadu 2006 titulárním biskupem v Oderzo. 16. prosince téhož roku přijal biskupské svěcení, světitelem byl Tarcisio Bertone, tehdejší kardinál státní sekretář. Dne 25. června 2007 nahradil kardinála Taurana ve funkcích archiváře a knihovníka Svaté římské církve a zároveň byl jmenován osobním arcibiskupem. Při konzistoři 24. listopadu 2007 se stal členem kardinálského kolegia. Podílel se mimo jiné na přípravách výstavy \"Lux in Arcana –Vatikánský archiv se odhaluje\", kterou v roce 2012 hostilo římské Kapitolské muzeum. Dne 9. června 2012 odešel na odpočinek.\n\n\n"}
{"id": "831424", "url": "https://cs.wikipedia.org/wiki?curid=831424", "title": "Szelid", "text": "Szelid\n\nSzelid ( ) je slané jezero v župě Bács-Kiskun v Maďarsku v Dunajské rovině. Má rozlohu 0,8 km², délku 5 km a maximální šířku 0,2 km. Dosahuje hloubky 3 až 4 m. Jezero vzniklo oddělením starého koryta Dunaje.\n\nNa jižním břehu se nachází písčitá pláž a kemp.\n\nVoda se rychle ohřívá a její teplota dosahuje až 28 °C. Voda je bohatá na minerální látky, z nichž převládají soli sodíku (např. jodid sodný) a uhličitan hořečnatý. Zápach charakteristický pro slaná jezera se zde nevyskytuje.\n\nVe středověku byla voda z jezera využívaná k léčení ran. Od 20. století se využívá k léčbě žláz s vnitřní sekrecí a revmatismu.\nJe součástí národního parku Kiskunsági.\n"}
{"id": "831425", "url": "https://cs.wikipedia.org/wiki?curid=831425", "title": "Kostel Notre-Dame-du-Bon-Conseil", "text": "Kostel Notre-Dame-du-Bon-Conseil\n\nKostel Notre-Dame-du-Bon-Conseil (doslovně \"Panny Marie Dobrého Rádce\") je katolický farní kostel v 18. obvodu v Paříži, v ulici \"Rue de Clignancourt\". Kostel zasvěcený Panně Marii spravuje kongregace sv. Vincenta z Pauly.\n\nVýstavba proběhla v roce 1898 jako kaple kongregace sv. Vincenta z Pauly. Dne 11. prosince 1948 pařížský arcibiskup Emmanuel Suhard povýšil kapli na farní kostel.\n\n"}
{"id": "831427", "url": "https://cs.wikipedia.org/wiki?curid=831427", "title": "C. S. Forester", "text": "C. S. Forester\n\nCecil Scott Forester (27. srpna 1899, Káhira, Egypt – 2. dubna 1966, Fullerton, Kalifornie, USA) byl pseudonym britského spisovatele, dramatika a novináře, který se vlastním jménem jmenoval Cecil Louis Troughton Smith.\n\nNejvíce se proslavil svou sérií historických dobrodružných románů a povídek o Horatio Hornblowerovi, odvážném britském námořníkovi z období napoleonských válek. Roku 1938 obdržel britskou literární cenu \"James Tait Black Memorial Prize\".\n\nStudoval medicínu na \"King´s College London School of Medicine\" při Guyově nemocnici, kterou však nedokončil. Místo toho se vydal na spisovatelskou dráhu a napsal své první romány. Od roku 1932 spolupracoval s Hollywoodskými filmovými studii a v Americe pobýval každý rok několik týdnů. Pracoval též jako dopisovatel pro deník \"The Times\", při té příležitosti se účastnil španělské občanské války a obsazení Čech a Moravy nacistickými vojsky. Během 2. světové války byl zaměstnancem ministerstva informací. Po válce podnikl několik plaveb, během nichž sbíral materiál ke knihám o válečném námořnictvu, na jedné z nich ho postihla arterioskleróza, kterou byl zdravotně poznamenán až do konce života.\n\nByl dvakrát ženatý, z prvního manželství měl dva syny, Johna a George. John Forester napsal jeho biografii \"The Life of C. S. Forester\".\n\nNejznámější je autorova série novel a povídek o Horatio Hornblowerovi, na jejíž motivy vznikl britský televizní seriál s Ioanem Gruffuddem a Robertem Lindsayem v hlavních rolích. Knižní i seriálové zpracování si získalo své fanoušky také v České republice.\n\nRomány\n\n\nPovídky\n\nSága chronologicky\n\nKromě čtyř doposud česky vydaných románů o Hornblowerovi vyšly v českém překladu romány \"Africká královna\" (\"The African Queen\", 1935) a \"Křižník Artemis\" (\"The Ship\", 1943).\n\nMimo romány psal C. S. Forester i populárně naučnou literaturu a biografická díla o historických osobnostech, například: \"Napoleon and his Court\"; \"Josephine\", \"Napoleon's Empress\"; \"Victor Emmanuel II\"; \"Louis XIV\"; \"Nelson\"; \"The Naval War of 1812\"; \"Hunting the Bismarck\"; a další. Je také autorem dvou dramat.\n\nVyjma zmíněné televizní série vznikl již roku 1951 film \"Captain Horatio Hornblower\" (\"Kapitán Horatio Hornblower\"), ve kterém se role hlavního hrdiny zhostil Gregory Peck.\n\nPozitivní ohlas vyvolala filmová podoba románu \"The African Queen\" (\"Africká královna\") s Humphrey Bogartem a Katharine Hepburnovou v hlavních rolích (4 nominace na Oscara, Humphrey Bogart oceněn za nejlepšího herce v hlavní roli).\n\n"}
{"id": "831428", "url": "https://cs.wikipedia.org/wiki?curid=831428", "title": "Džebel Músá", "text": "Džebel Músá\n\nDžebel Músá ( – česky doslova \"Mojžíšova hora\") je hora na severu Maroka, na africké straně Gibraltarského průlivu. Patří do pohoří Ríf a obvykle bývá považována za jižní z Herkulových sloupů (jindy je za něj považována Monte Hacho). Má výšku 842 metrů a leží zhruba 14 kilometrů na západ od Ceuty a 72 kilometrů na východ od Tangeru, naproti Gibraltarské skále.\n\nPodle zprávy berberského a muslimského zeměpisce ibn Battúty z čtrnáctého století byla hora pojmenována k poctě Músy ibn Nusajra, jemuž byl věrný dobyvatel Andalusie Tárik ibn Zijád.\n"}
{"id": "831430", "url": "https://cs.wikipedia.org/wiki?curid=831430", "title": "Johannes Janda", "text": "Johannes Janda\n\nJohannes Janda (3. ledna 1827 Darkovičky – 14. listopadu 1875, Berlín) byl německý klasicistní sochař. Jedním z jeho děl je i nový náhrobek Arnošta z Pardubic v Kladsku.\n\nPatnáctiletého Jandu podporoval v jeho zájmu o dřevořezbu, dbal o jeho všeobecné i jazykové vzdělání a sám vyučoval kreslení tehdejší majitel hlučínského panství MUDr. Viktor Wichura. V roce 1845 se Janda odstěhoval do Vratislavi, kde mu bylo umožněno studovat uměleckou školu a dále se vzdělávat. Dále studoval i Uměleckou akademii v Drážďanech. Janda se uchytil v ateliéru slavného berlínského sochaře Christiana Raucha, od roku 1864 měl v Berlíně vlastní uměleckou dílnu. V roce 1867 získal už jako renomovaný umělec státní stipendium na studijní cestu do Itálie.\n\nZa pobytu v Římě modeloval papeže Pia IX. Jedna z byst tohoto papeže pak ozdobila prostory Říšského sněmu v Berlíně.\nJandova samostatná tvorba v Prusku a ve Slezsku spadá do let 1852-1875:\n\n"}
{"id": "831434", "url": "https://cs.wikipedia.org/wiki?curid=831434", "title": "Kostel Eucharistického Srdce Ježíšova", "text": "Kostel Eucharistického Srdce Ježíšova\n\nKostel Eucharistického Srdce Ježíšova (fr. \"Église du Cœur-Eucharistique-de-Jésus\") je katolický farní kostel ve 20. obvodu v Paříži, v ulici \"Rue du Lieutenant-Chauré\".\n\nKostel vysvětil 28. června 1936 pařížský arcibiskup Jean Verdier. Stavba byla dokončena v roce 1938. V roce 1943 byla kaple povýšena na farní kostel. V roce 2000 byla přistavěna ke kostelu kaple Panny Marie.\n\nKostel je postaven z kamenů se železobetonovou konstrukcí podle plánů francouzského architekta Charlese Vennera.\n\n"}
{"id": "831435", "url": "https://cs.wikipedia.org/wiki?curid=831435", "title": "Šedé přístavy", "text": "Šedé přístavy\n\nŠedé přístavy jsou fiktivní místo ve Středozemi. Nachází se na západním břehu Středozemě v Zálivu Luny a jsou považovány za hlavní město Lindonu. Tyto přístavy byly postaveny na počátku Druhého věku, kdy došlo k potopení Beleriandu do moře a v Modrých horách došlo k utvoření zálivu, který byl nazván Záliv Luny podle řeky Luny, která do tohoto zálivu ústila.\n\nŠedé přístavy byly vybudovány Eldar, kteří přežili války Prvního věku a neodešli do Aman a sloužili pro spojení Středozemě jak s Númenorem, ostrovem a hlavním sídlem lidí tak s Amanem, zemí elfů a Valar.\n\nV přístavech pobýval během Druhého věku poslední Velekrál Noldor, Orodrethův syn Gil-galad. Ten ubránil přístav proti vojskům Saurona a díky tomu umožnil připlout a vylodit se posilám z Númenoru. Když Gil-galad odcházel do Války posledního spojenectví, tak předal vládu nad přístavy Círdanovi, který zde sídlil a stavěl lodě po celý Třetí věk až do odchodu posledních elfů ze Středozemě.\n\nŠedé přístavy byly spolu s Roklinkou a Lothlórienem nejdůležitější sídlo elfů ve Třetím věku a jejich význam byl zejména v přístupu k moři. Do přístavu přišli okolo roku 1000 Třetího věku Istari, vyslanci Pánů Západu, aby zabránili vítězství Saurona. Jejich přesný počet není znám, ale bylo jich minimálně pět. Z těchto pěti byl za hlavu řádu považován Bílý posel, ale Círdan považoval za největšího a nejmoudřejšího Šedého posla, kterému svěřil jeden ze Tří Prstenů moci. Další čarodějové byli Radagast, znalec a milovník přírody a živočichů, a dva Modří čarodějové, o jejich skutcích nejsou dochovány žádné záznamy.\n"}
{"id": "831437", "url": "https://cs.wikipedia.org/wiki?curid=831437", "title": "Short Payment Descriptor", "text": "Short Payment Descriptor\n\nShort Payment Descriptor je kompaktní formát pro snadné sdílení platebních informací elektronickou cestou. Formát je použitelný v rámci Evropské unie – rozšíření do zemí mimo EU brání fixace formátu na prvky bankovního styku, které jsou specifické pro EU (např. reprezentace čísla účtu pomocí IBAN). Prakticky dochází k nasazování formátu na území ČR a SR.\n\nNa formátu začala v květnu 2012 pracovat společnost Raiffeisenbank a.s. ve spolupráci s technologickou společností Inmite s.r.o. v rámci vývoje aplikace mobilního bankovnictví. Formát měl původně usnadnit sdílení platebních informací přes QR kódy mezi uživateli mobilní aplikace, ale následně byl zobecněn pro širší spektrum použití.\n\nFormát byl odpočátku tvořen jako otevřený a dostupný pod Apache 2.0 licencí. Nejedná se tedy o řešení či produkt, který má svého dodavatele, ale o otevřenou specifikaci, která je určená ke svobodné implementaci libovolným subjektem. Proto jej velmi brzy začaly přijímat i ostatní banky a výstavci faktur v ČR. Velmi aktivní byla při vytváření formátu společnost ČSOB (spolu se společností Zentity s.r.o.), která měla zkušenosti z nasazení podobného typu aplikace na Slovensku (proprietární řešení) a mimo jiné pomohla navrhnout brandový název pro komunikaci formátu směrem k uživatelům.\n\nV polovině srpna 2012 byl formát předložen Českou bankovní asociací českým bankám k připomínkování a k doplnění. Stal se tak základem pro obecně uznávaný formát pro ČR pro tyto účely a dne 14. 11. 2012 byl následně jako standard ČBA vydán .\n\nFormát řetězce ShortPaymentDescriptor vychází ideově z formátů vCard (strukturou) a MultiCash (popisem a významem polí). Je navržen tak, aby byl maximálně kompaktní co se velikosti obsažených dat týče. Výhodou navrženého formátu je relativně dobrá lidská čitelnost a potenciální rozšiřitelnost o specifické proprietární atributy.\n\nMožnosti použití formátu jsou např. následující:\n\nPříklad řetězce ShortPaymentDescriptor:\n\ncodice_1\n\nPřípona souboru pro uložení řetězce je:\n\ncodice_2.\n\nMIME type formátu je:\n\ncodice_3.\n\n"}
{"id": "831438", "url": "https://cs.wikipedia.org/wiki?curid=831438", "title": "Sexuální fantazie", "text": "Sexuální fantazie\n\nSexuální fantazie zahrnují jakékoliv bdělé erotické nebo sexuálně vzrušující představy či myšlenky. Mohou nabývat různých forem – od záměrně vytvořených a propracovaných příběhů po spontánní letmé myšlenky na sex, od reálných vzpomínek na dřívější proběhlé sexuální aktivity až po bizarní a zcela vybájené imaginace.\n\nSexuální fantazie jsou obecně považovány za normální část zdravého sexuálního života dospělých; jejich absence se ukázala být ve spojitosti se sexuální nespokojeností až sexuální dysfunkcí.\n\nVýzkumy shodně ukazují, že muži mají sexuální fantazie celkově častěji než ženy; v počtu fantazií spuštěných \"vnitřně\", tj. bez podnětu v vnějšku, se muži a ženy sice neliší, ovšem u mužů je mnohem pravděpodobnější než u žen, že je myšlenky kolem sexu přivede nějaký podnět z vnějšího prostředí (může jít o něco, co muž viděl, slyšel, četl atd.). Tak například dotazníková studie 349 univerzitních studentů a zaměstnanců ukázala, že muži udávají průměrně 76,7 sexuálních fantazií za měsíc (tedy cca 2,5 denně), ženy 34,1 (tedy cca 1 denně). Ve skutečnosti jsou tyto počty založené na retrospektivních odhadech značně podhodnocené. V metodologicky dobře propracované studii využívající ruční mechanické počítadlo bylo zjištěno, že muži měli nejčastěji 18,6 myšlenek vztahující se k sexuální aktivitě za den (přitom retrospektivně odhadovali 5x denně), ženy na sex pomyslely 9,9x (a odhadovaly průměrně 3x). Zajímavé je, že muži nejen mysleli častěji na sex, ale mysleli též podstatně častěji i jiné základní potřeby, konkrétně na jídlo a spánek.\n\nNejčastěji mají sexuální fantazie muži i ženy v době mimo sexuální aktivitu, potom při masturbaci, ovšem mnoho lidí se jimi vzrušuje i v průběhu sexuálního styku s partnerem: ve výzkumu uvedlo 5% mužů a 6% žen, že sexuální fantazie má při souloži \"téměř vždy\", něco přes 50% mužů i žen je má \"někdy\" a \"nikdy\" cca 40% mužů i žen. Jako smysl sexuálních fantazií v průběhu pohlavního aktu muži i ženy shodně udávají usnadnění sexuálního vzrušení, zvýšení atraktivity partnera a představa aktivit, které s partnerem neprovozují.\n\nVýskyt sexuálních fantazií zjištěných z dotazníků se také mění s dobou podle toho, jak se mění postoje společnosti k sexualitě. Např. ve studii z r. 1991 uvedlo sexuální fantazie jen 7% z žen narozených v r. 1910 oproti 44% z žen narozených v r. 1958. \n\nMezi sexuálními fantaziemi mužů a žen jsou určité rozdíly, kromě rozdílů ve kvantitě (muži v dotaznících udávají zhruba 2x větší množství sexuálních fantazií než ženy) jsou zde i rozdíly kvalitativní. Mužské fantazie jsou sexuálně explicitnější (např. představy genitálu partnerky, detaily pohlavního styku atd.) a více jsou zaměřené vizuálně (jde v nich především o fyzický vzhled partnerky). Ženské fantazie jsou více emocionálnější (častěji obsahují představy pocitů a nálady), častěji se v nich zabývají i prostředím, v kterém sexuální aktivita probíhá a častěji zahrnují i osobní charakteristiky představovaného sexuálního partnera a svůj vztah k němu (představy romantického vztahu, oddanosti apod.) Fantazie mužů častěji než u žen zahrnují více sexuálních partnerů v průběhu jedné fantazie, více sexuálních styků s cizími partnery, častěji se vyskytuje tematika skupinového sexu. Ženy bývají v představách častěji v pasivnější roli jako příjemci sexu, muži v aktivnější roli. Muži mají stejné množství představ, ve kterých vystupují jako dominantní, jako představ, ve kterých jsou submisivní, ženy však mají více představ, ve kterých jsou submisivní. Muži také mají více druhů představ než ženy – ve výzkumu, kdy bylo mužům a ženám předložen seznam 55 sexuálních fantazií, z nichž měli zatrhnout ty, které měly v posledních 3 měsících, muži v průměru zatrhli 26,0 fantazií a ženy 14,2.\n\nNejčastější sexuální fantazie mužů i žen jsou:\n\nPřehled hlavních témat a námětů sexuálních fantazií podávají následující dvě tabulky.\nZvláště u žen jde o relativně běžnou sexuální představu – podle různých výzkumů ji někdy mělo 31%-57% žen (medián 42%), přičemž pravidelně se touto představou vzrušuje 9%-17% žen (medián 14%). Tyto fantazie zahrnující počátečním donucení k sexuální aktivitě však rozhodně neznamenají, že by snad ženy chtěly zažít nebo v minulosti zažily nechtěnou vynucenou sexuální aktivitu, např. znásilnění. Pro tento druh fantazií je totiž typický posun z počáteční neochoty k ochotě a souhlasu se sexuální aktivitou v průběhu fantazie. Existence těchto fantazií bývá vysvětlována jako touha vidět sebe sama tak atraktivní, svůdnou a žádoucí, že muž, o kterého má žena zájem, avšak díky své počestnosti má zábrany jej vyjádřit, nad sebou ztrácí kontrolu až je ochoten použít sílu k překonání hraného odporu ženy k tomu, aby se jí zmocnil.\n\nNa velkém reprezentativním vzorku 2450 lidí ze Švédska bylo zjištěno, že 11,6% lidí udává, že je vzrušuje představa voyerismu, 14,1% lidí udává, že je vzrušuje představa exhibicionistického chování.\n\nOdhaduje se, že zhruba 5-10% populace mužů a žen provozuje nějakou formu sexuálního masochismu a to způsobem, s kterým souhlasí oba partneři, je jim příjemný a je považován za nepatologický. S tím jsou v souladu zjištění, že asi 8% žen fantazíruje o tom, jak je sexuálně degradováno, a asi 5% žen má lehce masochistické představy, např. o tom, jak je partner šlehá či jim jinak způsobuje fyzikou bolest.\n"}
{"id": "831439", "url": "https://cs.wikipedia.org/wiki?curid=831439", "title": "Calaquendi", "text": "Calaquendi\n\nCalaquendi je označení pro skupinu elfů v knihách o Středozemi od britského spisovatele J. R. R. Tolkiena.\n\nCalaquendi neboli elfové světla jsou ti elfové, kteří viděli světlo Dvou Stromů ve Valinoru – Laurelinu a Telperionu. Je to souhrnný název pro elfy, kteří neodmítli pozvání Valar a odešli do jejich země Amanu. Protějšek pro Calaquendi jsou Moriquendi, Temní elfové, kteří světlo stromů neviděli.\n\nZa elfy světla jsou považováni všichni Vanyar, kteří byli vedeni Ingwëm, a také všichni Noldor, které vedl Finwë. Tyto dvě skupiny elfů se do Valinoru dostali záhy po pozvání Valar a Velké cestě. Také je sem zařazena přibližně třetina Teleri, která putovala pomaleji pod vedením Elwëho a po jeho zmizení v Beleriandu pod vedením jeho bratra Olwëho. Zbylé dvě třetiny Teleri během Cesty odpadly. Jedna třetina je nazývána Šedými elfy a druhá Nandor.\n\nJediná výjimka mezi Sindar byl právě Elwë, který byl v Amanu na pozvání Valar brzo po procitnutí elfů a ještě před Velkou cestou.\n"}
{"id": "831440", "url": "https://cs.wikipedia.org/wiki?curid=831440", "title": "Česká baseballová extraliga 2007", "text": "Česká baseballová extraliga 2007\n\nČeská baseballová extraliga 2007 byl v pořadí 15. ročník nejvyšší české ligové soutěže v baseballu. Potřinácté v řadě zvítězil tým SK Draci Brno. \n\nKonečná tabulka po základní části\nHrálo se na tři vítězná utkání. \nSemifinále\nFinále\n\n"}
{"id": "831442", "url": "https://cs.wikipedia.org/wiki?curid=831442", "title": "Patrick O'Brian", "text": "Patrick O'Brian\n\nPatrick O´Brian, vlastním jménem Richard Patrick Russ (12. prosince 1914 Chalfont St. Peter, Backinghamshire, Anglie – 2. ledna 2000 Dublin, Irsko) byl anglický romanopisec a překladatel. Nejvíce se proslul sérií historických námořních románů z období napoleonských válek, které vypráví o dobrodružstvích kapitána Jacka Aubreyeho a jeho přítele dr. Stephena Maturina (Aubrey–Maturin série).\n\nByl dvakrát ženatý, s první manželkou měl dvě děti, jeho druhorozená dcera však zemřela jako tříletá. Poté rodinu opustil a odstěhoval se do Londýna. Během 2. světové války chtěl vstoupit do Královského letectva, ale nebyl přijat, pracoval tedy pro tajnou službu a během bombardování Británie nacisty jezdil jako dobrovolník se sanitkou, díky čemuž potkal svou druhou ženu. Po válce spolu žili nejprve několik let na severu Walesu v Cwm Croesor, později se přestěhovali do městečka Collioure ležícího na jihu Francie. Po smrti manželky roku 1998 pobýval O´Brian střídavě v Dublinu, kde také roku 2000 zemřel, pohřben byl však v Coullioure.\n\nPatrick O´Brian si úzkostlivě střežil své soukromí a neprozrazoval mnoho podrobností ze svého života. Po jeho smrti o něm vyšly dvě biografické knihy, první napsal \"Dean. H. King\" pod názvem \"Patrick O'Brian: A Life Revealed\" a druhou, \"Patrick O'Brian: The Making of the Novelist\", O´Brianův nevlastní syn z druhého manželství, \"Nikolaj Tolstoj\". \n\nZahrnuje 20 románů, přičemž 21. zůstal nedokončený, odehrávajících se na pozadí napoleonských válek na moři na začátku 19. století. Hlavními postavami jsou kapitán britského námořnictva Jack Aubrey a jeho přítel, irsko-katalánský doktor Stephen Maturin. Ve všech dílech této námořní ságy jsou zakomponovány skutečné události.\n\n\nOdborným námořním poradcem a korektorem českých překladů je, počínaje 5. dílem, ing. Karel Lokaj, kapitán dálné plavby.\n\nNa motivy několika dílů série (\"Master and Commander\", \"HMS Surprise\" a \"The Far Side of the World\") natočil roku 2003 režisér Peter Weir film \"\" (v originále \"\"), s Russellem Crowem a Paulem Bettanym v hlavních rolích.\n\nKromě historických námořních románů napsal několik povídek. \n\nZ literatury faktu lze zmínit životopis španělského malíře Pabla Picassa (\"Picasso\"), anglického přírodovědce Sira Josepha Bankse (\"Joseph Banks: A Life\") a publikaci pojednávající o životě námořníků v době Lorda viceadmirála Horatio Nelsona (\"Men-of-War: Life in Nelson's Navy\").\n\nMimoto přeložil desítky knih z francouzštiny do angličtiny, za zmínku stojí například román Motýlek Henriho Charrièra.\n\n"}
{"id": "831443", "url": "https://cs.wikipedia.org/wiki?curid=831443", "title": "Série Aubrey-Maturin", "text": "Série Aubrey-Maturin\n\nSérie Aubrey-Maturin je literární cyklus zahrnující 20 historických námořních románů, přičemž 21. zůstal nedokončený, z pera britského autora Patricka O’Briana.\n\nPříběh knih se odehrává na pozadí napoleonských válek zkraje 19. století, samotné romány vznikly ve 20. století.\n\nHlavními postavami jsou kapitán britského námořnictva Jack Aubrey a jeho přítel, irsko-katalánský doktor Stephen Maturin.\n\n"}
{"id": "831451", "url": "https://cs.wikipedia.org/wiki?curid=831451", "title": "Česká baseballová extraliga 2012", "text": "Česká baseballová extraliga 2012\n\nČeská baseballová extraliga v roce 2012 byla dvacátým ročníkem české nejvyšší soutěže v baseballu. Po roční přestávce vítězil, celkově již posedmnácté, tým Draci Brno. Před začátek soutěže z ní odstoupil dlouholetý účastník MZLU Express Brno, který nahradili Skokani Olomouc, původně sestupující tým. \n\nPo základní části, v níž každý tým sehrál 35 utkání, následovalo play-off nejlepších čtyřech týmů. V semifinále a finále se hrálo na tři vítězná utkání. Draci Brno dominovali jak v základní tak i vyřazovací části. \n\nSemifinále\n\nFinále\n\nMartin Veselý, Radek Procházka, Jakub Hajtmar, Pavel Budský, Tomáš Polanský, Karel Hrušovský, Petr Minařík, Martin Schneider, Radim Chroust, Michal Ondráček, Tomáš Červinka, Vojtěch Jelínek, Michael Kremláček, Arnošt Dubový, Přemek Chroust, Jakub Ižold, Dmitri Derhak Alexander Edward, Jan Tomek, Jan Felkl, Thomas Brice, Michal Břeň, Michal Sobotka\n\n"}
{"id": "831452", "url": "https://cs.wikipedia.org/wiki?curid=831452", "title": "Barkas", "text": "Barkas\n\nBarkas byl východoněmecký výrobce malých užitkových automobilů vyráběných v městě Karl-Marx-Stadt (dnešní Chemnitz). Původně se nazýval Framo. Továrna ukončila výrobu v roce 1991.\n\nJorgen Skafte Rasmundsen založil roku 1923 strojírenskou dílnu v Frankenbergu jako dodavatele své firmy DKW v saském Frankenbergu. Do roku 1933 výrobu přestěhoval do Hainichenu a k 1. lednu 1934 automobilku přejmenoval na FRAMO-Werke Hainichen.\n\nPočáteční verze Framo 901 byly poháněny motory o objemu 200, 400 a 600 cm³. Po roce 1937 se továrna zaměřila na výrobu lehkých užitkových automobilů a dodávek.\n\nPo skončení II. světové války se Sasko stalo součástí NDR a automobilka byla začleněna do skupiny IFA. Pokračovala v ní výroba užitkových automobilů, ovšem již s tříválcovým dvoutaktním motorem o objemu 900 cm³.\n\nV roce 1956 byla značka Framo přejmenována na značku Barkas, tedy z automobilů Framo 901 se staly Barkasy 901. Továrna změnila název na VEB Barkas-Werke Hainichen. O dva roky později se závod spojil se dvěma dalšími, výrobcem motorů Motorenwerk Karl-Marx-Stadt a automobilkou Fahrzeugwerk Karl-Marx-Stadt. Sídlo celé společnosti bylo přestěhováno do Karl-Marx-Stadtu a ta se přejmenovala na VEB Barkas-Werke Karl-Marx-Stadt. V roce 1965 sem byla začleněna další firma VEB Fahrzeughydraulik Frankenberg.\n\nV roce 1961 byla ukončena výroba verze s prodlouženým předkem (Framo, resp Barkas V 901). Vyrobilo se jich celkem 29 455 kusů v různých verzích (valník, dodávka, kombi, mikrobus i sanitky).\n\nTéhož roku byla zahájena výroba nového typu Barkas B 1000 poháněným motorem Wartburg 900 cm³. Později byl objem a tedy i výkon motoru zvětšen. Automobil dosahoval rychlosti 100 km/h. Byl vyráběn v mnoha verzích. Výroba Barkasů byla ukončena roku 1991.\n\n\n"}
{"id": "831453", "url": "https://cs.wikipedia.org/wiki?curid=831453", "title": "Smolka", "text": "Smolka\n\nSmolka ( ze starořeckého \"μήκων\" – \"mékón\") je druh lidského výkalu vyskytující se u novorozenců. Na jejím vzniku se ještě nepodílí jídlo, vzniká z látek polknutých dítětem v děloze: z epitelové tkáně, lanuga, hlenu, plodové vody, žluči a vody. Konzistencí je smolka blízká dehtu, má velmi tmavou nazelenalou barvu a víceméně nezapáchá. Pokud se smíchá s plodovou vodou, může se projevit zeleně, hnědě, nebo žlutě. Vylučování smolky skončí po několika dnech. Když začne kojenec trávit mateřské mléko, barva výkalů se změní na žlutou.\n\nPři běžném průběhu těhotenství smolka neopouští střeva dítěte před narozením, někdy je ovšem vyloučena už před porodem nebo během něj. To představuje zdravotní riziko, neboť vdechnutí smolky je život ohrožující problém. Pokud je plodová voda během porodu zakalena smolkou, je proto běžným zdravotnickým postupem vysát novorozenci nos a pusu okamžitě po porodu, aby se snížilo riziko vdechnutí smolky.\n\nSmolka může být podrobena analýze, která odhalí, jakým látkám bylo dítě během pobytu v děloze vystaveno. Může například odhalit nadměrné požívání alkoholu matkou během těhotenství.\n\n"}
{"id": "831457", "url": "https://cs.wikipedia.org/wiki?curid=831457", "title": "Stadio Friuli", "text": "Stadio Friuli\n\nStadio Friuli, je fotbalový stadion v Udine. Vejde se na něj 41 632 diváků. Je domoven týmu Udinese Calcio. Má atletický ovál, čímž je znevýhodněn, protože fandění fanoušků není slyšet po celém stadionu. Příležitostně zde hraje Italská reprezentace.\n"}
{"id": "831461", "url": "https://cs.wikipedia.org/wiki?curid=831461", "title": "Kořenský", "text": "Kořenský\n\nPříjmení Kořenský je jednou z variant příjmení Kořán/Kořan, které pochází z jihočeského nářečního tvaru \"kořán\", čili kořen. Nosilo nebo nosí ho více různých osobností:\n\n"}
{"id": "831464", "url": "https://cs.wikipedia.org/wiki?curid=831464", "title": "Fridrich Kristián Saský", "text": "Fridrich Kristián Saský\n\nFridrich Kristián Saský (celým jménem \"Fridrich Kristián Leopold Jan Jiří František Xaver Saský\", 5. září 1722, Drážďany – 17. prosince 1763, tamtéž) byl saský kurfiřt z Albertinské linie Wettinů.\n\nFridrich Kristián se narodil jako nejstarší syn ze 14 potomků saského kurfiřta Fridricha Augusta II. (1696–1763) a jeho manželky Marie Josefy Habsburské (1699–1757), nejstarší dcery císaře Josefa I. a jeho manželky Amálie Vilemíny Brunšvické. Již od narození byl Fridrich Kristián slabým, neduživým dítětem; měl pokřivenou páteř a jednu nohu ochrnutou, takže nebyl schopen samostatné chůze a byl odkázán na kolečkové křeslo. Jeho matka se snažila přesvědčit ho, aby vstoupil do duchovního stavu a vzdal se následnictví ve prospěch mladších bratří, princ se však jejímu záměru postavil.\n\nFridrichovi Kristiánovi se dostalo všestranného vzdělání. Byl hudebně nadaný, zajímal se, na rozdíl od ostatních Wettinů o humanitní vědy (např. Johann Joachim Winckelmann mu psal dopisy, popisující vykopávky v Pompejích). Byl otevřen myšlenkám osvícenství.\n\n20. června roku 1747 se Fridrich Kristián oženil s bavorskou princeznou Marií Antonií (1724—1780), dcerou císaře Karla VII. Bavorského a jeho manželky Marie Amálie Habsburské, svou sestřenicí 1. stupně, mimořádně hudebně nadanou a celkově výjimečně kulturně zaměřenou ženou. Z manželství se narodilo celkem devět potomků, první syn však zemřel hned po narození a poslední se narodil mrtvý. Ze sedmi žijících dětí byly dvě dcery a pět synů, z nichž dva se postupně stali saskými králi:\n\n\nFridrich Kristián se stal v říjnu roku 1763, po smrti svého otce, saským kurfiřtem.\n\nJedním z jeho prvních činů po nástupu na trůn bylo to, že odstavil od vlády premiéra Heinricha von Brühla z důvodu jeho neoblíbenosti. Ta byla způsobena nejen neúspěšnou hospodářskou politikou, ale i katastrofální politikou zahraniční, v důsledku které bylo Sasko zataženo do sedmileté války. Zahájil za pomoci svých reforem obnovu finančního systému Saska a podařilo se mu pozvednout válkou zpustošenou zemi.\n\nSvé vladařské schopnosti mu však nebylo dopřáno uplatnit v plné míře – za pouhé dva měsíce po nástupu na trůn, 17. prosince téhož roku, zemřel na černé neštovice. Ze stejného důvodu se nestal polským králem, neboť v Polsku na trůn nastoupil Stanislav II. August Poniatowski v důsledku státního převratu, za nímž stála mocná rodina Czartoryski a jenž byl podporován ze strany Ruska; v důsledku své předčasné smrti Fridrich Kristián nemohl uplatnit a prosadit svá práva k polskému trůnu. Na saský trůn po něm nastoupil jeho prvorozený syn Antonín. Protože v té době byl ještě neplnoletý, vládli za něj jako regenti společně jeho matka, královna-vdova Marie Antonie, a jeho strýc, mladší bratr Fridricha Kristiána František Xaver Saský, kteří pokračovali v reformách, zahájených zemřelým panovníkem.\n\nFridrich Kristián byl pohřben v katolické katedrále Nejsvětější Trojice v Drážďanech.\n\n"}
{"id": "831467", "url": "https://cs.wikipedia.org/wiki?curid=831467", "title": "Ahoj (časopis)", "text": "Ahoj (časopis)\n\nAhoj, případně \"Ahoj na neděli\" byl týdeník, vydávaný nakladatelstvím Melantrich v letech 1933–1943 (celkem 11. ročníků). Redaktorem časopisu byl Vladimír Peroutka.\n\nNakladatelství vydávalo rovněž \"Romány Ahoje\" (nebo \"Kapesní knihovna obrázkového týdeníku Ahoj\"). V letech 1937–1943 vyšlo celkem 20 svazků. Patrně nejznámějším titulem edice je kniha \"Patsy tropí hlouposti\" od Fan Vavřincové, která se stala předlohou úspěšné komedie \"Eva tropí hlouposti\" Martina Friče z roku 1939.\n"}
{"id": "831469", "url": "https://cs.wikipedia.org/wiki?curid=831469", "title": "Švýcarsko na letních olympijských hrách", "text": "Švýcarsko na letních olympijských hrách\n\nŠvýcarsko na letních olympijských hrách startuje od roku 1896. Toto je přehled účastí, medailového zisku a vlajkonošů na dané sportovní události.\n"}
{"id": "831472", "url": "https://cs.wikipedia.org/wiki?curid=831472", "title": "Kostel Notre-Dame-de-l'Assomption-de-Passy", "text": "Kostel Notre-Dame-de-l'Assomption-de-Passy\n\nKostel Notre-Dame-de-l'Assomption-de-Passy (doslovně \"Nanebevzetí Panny Marie v Passy\") je katolický farní kostel v 16. obvodu v Paříži mezi náměstím \"Place de l'Église-de-l'Assomption\" a ulicí \"Rue de l'Assomption\". Kostel zasvěcený Nanebevzetí Panny Marie je pojmenován po bývalé obci Passy.\n\nV roce 1891 členové kongregace Otcové milosrdenství opustili svůj klášter v ulici \"Rue de Varenne\" a v roce 1895 se usídlili ve čtvrti Passy, kam přenesli kámen po kameni svou kapli zasvěcenou Panně Marii Milosrdenství.\n\nV roce 1928 kostel získal zasvěcení Nanebevzetí Panny Marie. Ve stejném roce byla dokončena přístavba bočních lodí a kněžiště a v roce 1955 byl přidán transept.\nNovoklasicistní kostel má kupoli nad křížením obou lodí.\n\n"}
{"id": "831473", "url": "https://cs.wikipedia.org/wiki?curid=831473", "title": "Vladimír Peroutka", "text": "Vladimír Peroutka\n\nVladimír Peroutka (květen 1902 – 18. květen 1956 Praha) byl český novinář, redaktor a vydavatel. Je znám především jako autor scénáře filmu \"Eva tropí hlouposti\".\n\nByl ženat s Růženou rozenou Lechnýřovou (1904 - 1944, tanečnice, divadelní a filmová herečka, vystupující pod jménem Iža Lechnýřová), manželé žili ve 30. letech 20. století v žižkovské Křížkovského ulici.\n\nV letech 1933–1943 redigoval časopis Ahoj (respektive \"Ahoj na neděli\"). Jako zkušený novinář v letech 1935–1936 působil jako vedoucí redaktor, úředně zodpovědný za obsah časopisu \"Malý Hlasatel\" (později přejmenovaný na Mladého hlasatele). V letech 1945–1948 řídil \"časopis Světový pramen zábavy a poučení\".\n\n\n\n\nJak vyprávěl spisovatel Jiří Brdečka, Vladimír Peroutka ho okolo roku 1940 požádal o to, aby napsal povídky parodující tehdejší kovbojky. Tak Brdečku inspiroval k napsání divadelní hry, která se později stala námětem úspěšného filmu Limonádový Joe.\n\n"}
{"id": "831474", "url": "https://cs.wikipedia.org/wiki?curid=831474", "title": "Švýcarsko na zimních olympijských hrách", "text": "Švýcarsko na zimních olympijských hrách\n\nŠvýcarsko na zimních olympijských hrách startuje od roku 1924. Toto je přehled účastí, medailového zisku a vlajkonošů na dané sportovní události.\n"}
{"id": "831475", "url": "https://cs.wikipedia.org/wiki?curid=831475", "title": "Gary Foote", "text": "Gary Foote\n\nGary Foote může být:\n\n"}
{"id": "831479", "url": "https://cs.wikipedia.org/wiki?curid=831479", "title": "Turecko na letních olympijských hrách", "text": "Turecko na letních olympijských hrách\n\nTurecko na letních olympijských hrách startuje od roku 1912. Toto je přehled účastí, medailového zisku a vlajkonošů na dané sportovní události.\n"}
{"id": "831480", "url": "https://cs.wikipedia.org/wiki?curid=831480", "title": "88 (číslo)", "text": "88 (číslo)\n\nOsmdesát osm je přirozené číslo. Následuje po číslu osmdesát sedm a předchází číslu osmdesát devět. Řadová číslovka je \"osmdesátý osmý\" nebo \"osmaosmdesátý\". Římskými číslicemi se zapisuje LXXXVIII.\n\nOsmdesát osm je\n\n\n\n"}
{"id": "831482", "url": "https://cs.wikipedia.org/wiki?curid=831482", "title": "Jana Dukátová", "text": "Jana Dukátová\n\nJana Dukátová (* 13. června 1983 Bratislava) je slovenská vodní slalomářka, kajakářka a kanoistka závodící v kategoriích K1 a C1.\n\nOd roku 2001 trénuje pod trenérem Robertem Orokockým na kanále s divokou vodou v Čunovu. Od roku 2004 je pravidelnou členkou slovenského reprezentačního družstva vodních slalomářů, působí ve vrcholovém středisku Národné športové centrum. Je trojnásobnou mistryni Evropy v kategorii do 23 let a akademickou mistryni světa z roku 2006. Na seniorských mistrovstvích světa získala celkem tři zlaté (C1 – 2010; K1 – 2006; K1 družstva – 2011), čtyři stříbrné (K1 – 2010, 2011, 2017; K1 družstva – 2009) a jednu bronzovou medaili (K1 družstva – 2014), z evropských šampionátů si přivezla tři zlaté (K1 – 2010; K1 družstva – 2005, 2006), pět stříbrných (C1 – 2010; K1 – 2011; K1 družstva – 2007, 2008, 2009) a pět bronzových medailí (K1 – 2016; K1 družstva – 2010, 2011, 2012, 2016). Na mistrovství Evropy 2010 v Čunovu se jí přitom podařilo získat cenný kov v každé disciplíně, které se zúčastnila. V letech 2009, 2010, 2011 a 2013 vyhrála celkové pořadí Světového poháru v kategorii K1.\n\nNa Letních olympijských hrách 2012 v Londýně skončila v závodě K1 na 6. místě. O čtyři roky později, v Riu 2016, se umístila na čtvrté příčce.\n\nV roce 2006 byla oceněna Cenou Ondreje Nepely udělovanou Slovenským olympijským výborem sportovcům mladším než 23 let s výraznou sportovní perspektivou.\n\n"}
{"id": "831483", "url": "https://cs.wikipedia.org/wiki?curid=831483", "title": "Kanoistika na Letních olympijských hrách 1996 - K1 slalom ženy", "text": "Kanoistika na Letních olympijských hrách 1996 - K1 slalom ženy\n\nZávod ve vodním slalomu K1 žen na Letních olympijských hrách 1996 se konal na kanále v areálu Ocoee Whitewater Center dne 27. července 1996. Z českých závodnic se jej zúčastnily Irena Pavelková (16. místo), Marcela Sadilová (9. místo) a Štěpánka Hilgertová, která získala zlatou medaili.\n\n"}
{"id": "831484", "url": "https://cs.wikipedia.org/wiki?curid=831484", "title": "Turecko na zimních olympijských hrách", "text": "Turecko na zimních olympijských hrách\n\nTurecko na zimních olympijských hrách startuje od roku 1936. Toto je přehled účastí, medailového zisku a vlajkonošů na dané sportovní události.\n"}
{"id": "831490", "url": "https://cs.wikipedia.org/wiki?curid=831490", "title": "Skiffle", "text": "Skiffle\n\nSkiffle je podžánr folkové hudby s vlivem jazzu a blues, který bývá hrán na podomácku vyrobených hudebních nástrojích. Vznikl v první polovině dvacátých let 20. století v USA, kde jeho popularita trvala do 40. let, poté se stal znovu populárním ve Velké Británii v 50. letech, kde přispěl ke vzniku beatu a britského blues.\n"}
{"id": "831491", "url": "https://cs.wikipedia.org/wiki?curid=831491", "title": "Marcela Sadilová", "text": "Marcela Sadilová\n\nMarcela Sadilová (* 26. února 1967 Praha) je bývalá česká a československá vodní slalomářka, kajakářka závodící v kategorii K1.\n\nPrvní medaili na mistrovství světa získala v roce 1991, jednalo se o stříbro ze závodu hlídek. Ve stejné disciplíně pomohla vybojovat českému týmu dvě stříbrné (2002, 2007) a jednu zlatou medaili (2005). V roce 1996 vyhrála individuální závod na evropském šampionátu. Z kontinentálního mistrovství si přivezla ještě dvě zlaté (1996, 1998) a jednu stříbrnou medaili (2000) ze závodů hlídek. Dvakrát startovala na letních olympijských hrách, v Barceloně 1992 skončila na 20. místě, v Atlantě 1996 dojela jako devátá.\n"}
{"id": "831492", "url": "https://cs.wikipedia.org/wiki?curid=831492", "title": "Pětiúhelníkové číslo", "text": "Pětiúhelníkové číslo\n\nPětiúhelníkové číslo je v matematice figurální číslo, které rozšiřuje myšlenku trojúhelníkových a čtvercových čísel na pětiúhelník.\n\n\nformula_1\n\npro \"n\" ≥ 1.\n\n\n\nformula_2.\n\nPokud je \"n\" přirozené číslo, potom je \"x\" \"n\"-té pětiúhelníkové číslo. Pokud nevyjde přirozené číslo, pak \"x\" není pětiúhelníkové.\n\n\nformula_3.\n\n\na = k(6k−1) a také:\n\na = (2k−1)(3k−2), a proto je 5 jediné pětiúhelníkové prvočíslo.\n\nPrvními pětiúhelníkovými čísly jsou 1, 5, 12, 22, 35, 51, 70, 92, 117, 145, 176, 210, 247, 287, 330, 376, 425, 477, 532, 590, 651, 715, 782, 852, 925 a 1 001.\n"}
{"id": "831494", "url": "https://cs.wikipedia.org/wiki?curid=831494", "title": "Varné sklo", "text": "Varné sklo\n\nVarné sklo (známé i pod technickými názvy \"boritokřemičité sklo\", \"borokřemičité sklo\" nebo \"borosilikátové sklo\") je druh skla se zvýšenou odolností vůči vysokým teplotám při přímém zahřívání a s vysokou chemickou odolností. Jeho složení a vlastnosti jsou definovány mezinárodním technickým standardem ISO 3585.\n\nVynálezcem varného skla je německý chemik Otto Schott (1851–1935), jehož sklárna z durynského města Jena ho uvedla na trh roku 1887. Přibližně od roku 1920 se datuje obchodní označení Jenaer Glas (česky \"Jenské sklo\") nebo též JENAGLAS, pod kterou ho v Jeně vyrábí a prodává i dnešní společnost Zwiesel Kristallglas AG. V České republice toto sklo podle vlastní receptury vyrábí společnost Kavalierglass v Sázavě pod obchodní značkou SIMAX. \n\nVarné sklo má řadu specifických možností využití:\n"}
{"id": "831495", "url": "https://cs.wikipedia.org/wiki?curid=831495", "title": "Cudná Barbora", "text": "Cudná Barbora\n\nCudná Barbora (v německém originále ) je opereta ve třech dějstvích českého skladatele Oskara Nedbala, jejíž libreto napsali vídeňští libretisté Rudolf Bernauer (1880–1953) a Leopold Jacobson (1878–1942). Premiéru měla 14. září 1910 ve zpěvohře Vinohradského divadla.\n\nPopud k napsání první operety dal Oskaru Nedbalovi jeho vídeňský nakladatel Herzmansky, kterému se natolik zalíbila hudba z Nedbalova baletu \"Pohádky o Honzovi\", že jej žádal o taneční vložku do připravované operety s názvem \"Cudná Barbora\". Nedbal byl ochoten, mimo jiné z finančních důvodů, protože produkce operet byla v tehdejší Vídni nejlukrativnější skladatelskou činností. Nakonec to dopadlo tak, že Nedbal napsal celou operetu.\n\nJiž hotový text méně významných libretistů Rudolfa Bernauera a Leopolda Jacobsona sledoval jednoduchou operetní šablonu, trpí rozvleklostí, vtipné situace jsou poněkud hrubé a obehrané, zpívané texty jsou většinou sólové kuplety s mnoha opakujícími se slokami. Vídeňská kritika je charakterizovala takto: „Vkus a celkově úsilí o udržení jisté úrovně vykazují autoři i tentokrát. Škoda však, že je jejich dramatická síla a humor často nechávají na holičkách.“ Nedbal se snažil vtisknout výslednému dílu vlastní hudební výraz. Oproti valčíkovému základu většiny vídeňských operet převažují v \"Cudné Barboře\" sudé rytmy. Harmonie a rytmika je s ohledem na lidovost poměrně jednoduchá, ale originální a barvitá instrumentace dokazuje, jak Nedbal – světově uznávaný dirigent – předčí ostatní operetní skladatele detailní znalosti orchestru.\n\nNedbal operetu zadal vídeňskému Raimundovu divadlu, ale příprava se protahovala, a skladatel proto kontaktoval nedávno (1907) otevřené Vinohradské divadlo, jehož ředitel František Adolf Šubert Nedbala již dříve vybízel ke spolupráci. Ten se \"Cudné Barbory\" ujal, a proto měla jako jediná z Nedbalových operet premiéru v Čechách. Překlad pro tuto příležitost pořídil Václav Juda Novotný, režii měl Václav Štech a účinkovali Božena Durasová jako Barbora, Richard Menšík jako lord Halifax, Anna Zelenková jako Kitty a Alois Charvát jako Johny. Se značnou reklamou vypravená premiéra (14. září 1910) měla dosti dobrý úspěch, navštívila ji řada divadelních ředitelů a nakladatelů i operetní skladatelé Leo Fall a Georg Jarno a inscenace dosáhla 32 repríz.\n\n\"Cudná Barbora\" se po premiéře skromně rozšířila: hrálo ji Národní divadlo v Brně (premiéra 28. září 1911), Východočeská divadelní společnost, roku 1911 též ochotníci v Kroměříži, několik německých divadel (mj. městské divadlo v Karlových Varech) a 7. října 1911 měla konečně premiéru i v Raimundově divadle ve Vídni, pro které byla napsána. I vídeňská kritika byla \"Cudné Barboře\" příznivá, \"Neue Freie Presse\" psala: „Že přichází z vážného uměleckého směru, je v jeho prvé operetě patrné. Všude se snaží připomenout svou dobrou hudební výchovu a stále udržuje určitou noblesu… V jeho melodické vynalézavosti je stud z laciné popularity a strach ze šlágrovitosti“. Současně však dodávala: „Jeho valčíky, jeho polky nemají ten tah, který nyní láká a lapá davy. Ale to se dostaví – jak nás učí zkušenost – s časem a s úspěchy…..“ \"Cudná Barbora\" zde dosáhla 50 představení. Poté opereta v podstatě zapadla, dodnes se z ní hraje především předehra typu pot-pourri, v níž jsou jednotlivé hudební motivy operety umně symfonicky provázány do jednolitého celku. Nedbalovi připravila na vídeňské operetní scéně půdu a mimo jiné mu umožnila mít napříště více vlivu na výběr a tvarování libreta.\n\nKlavírní výtah operety vyšel roku 1910 ve Vídni u Herzmanského a v Lipsku u L. Doblingera.\n\n\nHostinec „U cudné Barbory“ se těší znamenité oblibě díky krásné dceři hostinského, která se jmenuje (jak jinak) Barbora. Mezi hosty se tu a tam objevuje též lord Halifax, nadějný politik, který v parlamentu právě prosadil zákon na ochranu mravopočestnosti, podle něhož každý svobodný muž, který veřejně zkompromituje ženu slovem či skutkem, je povinen si ji vzít za manželku. Dnes je Halifax trochu nervózní: „U cudné Barbory“ má schůzku s nájemcem svých pozemků Pittifoxem, ale to je jen záminka. Lordovým hlavním cílem je získat od Pittifoxovy manželky zpátky dopisy, které jí psal v době, když byla jeho milenkou, a jejichž zveřejnění by nyní mohlo ohrozit jeho kariéru. V nestřeženém okamžiku má navštívit paní Pittifoxovou v jejím pokoji, avšak zmýlí si dveře a objeví za nimi spoře oděnou sličnou Barboru. Ta využije příležitosti a ihned vzbouří celý hostinec. Halifax je takto přistižen v choulostivé situaci s cudnou dívkou a podle nového zákona mu nezbývá, než se s ní oženit.\n\nČerstvá lady Halifaxová pořádá ve své nové rezidenci ples. Není zcela spokojena: její manžel sice dostál liteře zákona, ale jinak se k ní chová nadále tak, že její cudnost není nijak ohrožena. Barbora, aby vzbudila Halifaxovi žárlivost, začne okatě koketovat s poručíkem Jonnym, přestože ten miluje Pittifoxovu neteř Kitty. Její choť se nedá zahanbit a začne se dvořit Kitty. Dojde ke konfrontaci a rozhněvaná Barbora uteče.\n\nBarbora je zpět v hostinci u svého otce, ale je příliš smutná na to, aby bavila bezstarostně hosty jako dříve. Lord Halifax si mezitím přiznal pravé city a přichází ji odprosit. Brzy spolu odcházejí s předsevzetím být si napříště manžely se vším všudy. K témuž cíli spějí i Jonny a Kitty.\n\nCelková nahrávka \"Cudné Barbory\" dosud neexistuje. V archivu Československého rozhlasu existují nahrávky několika úryvků (dvou Barbořiných písní, jejího duetu s Halifaxem, předehry) z roku 1977, Barboru zpívá Jitka Slavíčková a Halifaxe Vratislav Kadlec, Operetní studiový orchestr řídí Miroslav Homolka. Vedle toho je zde uchovávána nahrávka předehry v podání Jana Fadrhonse a Dechové hudby Hradní stráže z roku 1952 a v podání Františka Babického a Orchestru Smetanova divadla v Praze z roku 1987.\n\nVydána byla pouze předehra k \"Cudné Barboře\". Nahrávku z roku 1983 (Vladimír Válek a Dvořákův komorní orchestr) vydal Supraphon roku 1984 na LP \"Perličky české operety\" (1116 3315) a rovněž na CD ve spojení s úryvky z \"Vinobraní\" (1996, SU 3159-2 611). Předehru (s dalšími Nedbalovými skladbami) vydalo na CD i nakladatelství Classico, Karlovarský symfonický orchestr řídí Douglas Bostock.\n"}
{"id": "831497", "url": "https://cs.wikipedia.org/wiki?curid=831497", "title": "Dana Chladeková", "text": "Dana Chladeková\n\nDana Chladeková (* 27. prosince 1963 Děčín), rodným jménem Chládková, je bývalá americká vodní slalomářka československého původu, kajakářka závodící v kategorii K1.\n\nNa mistrovstvích světa získala v individuálních závodech K1 dvě stříbrné medaile (1989, 1991), ze závodů hlídek si přivezla dvě stříbra (1989, 1993) a dva bronzy (1987, 1991). V roce 1988 vyhrála celkové pořadí premiérového ročníku Světového poháru v kategorii K1. Na Letních olympijských hrách 1992 v Barceloně vybojovala bronzovou medaili, v Atlantě 1996 získala stříbro.\n\nDo USA emigrovala z Československa společně s rodiči v roce 1968.\n"}
{"id": "831502", "url": "https://cs.wikipedia.org/wiki?curid=831502", "title": "Seznam kulturních památek v Kelči", "text": "Seznam kulturních památek v Kelči\n"}
{"id": "831505", "url": "https://cs.wikipedia.org/wiki?curid=831505", "title": "Myriam Foxová-Jérusalmiová", "text": "Myriam Foxová-Jérusalmiová\n\nMyriam Foxová-Jérusalmiová (* 24. října 1961 Marseille), rodným jménem Jérusalmiová, je bývalá francouzská vodní slalomářka, kajakářka závodící v kategorii K1.\n\nNa mistrovstvích světa získala osm zlatých (K1 – 1989, 1993; K1 družstva – 1983, 1985, 1989, 1991, 1993, 1995) a dvě stříbrné medaile (K1 – 1987; K1 družstva – 1987). V letech 1989, 1990 a 1991 vyhrála celkové pořadí Světového poháru v kategorii K1. Dvakrát startovala na letních olympijských hrách, v Barceloně 1992 dojela na 21. místě, v Atlantě 1996 získala bronzovou medaili.\n\nJe židovského původu. Její manžel Richard byl rovněž několikanásobným kajakářským mistrem světa, dcera Jessica je olympijskou medailistkou ve vodním slalomu z olympiády v Londýně.\n"}
{"id": "831517", "url": "https://cs.wikipedia.org/wiki?curid=831517", "title": "Abdulhamid I.", "text": "Abdulhamid I.\n\nAbdülhamid I. (jiné přepisy: Abdülhamit I., Abdulhamid I., Abdula' l-Hamíd; arab. \"Abd al-Hamíd I., Abdula' l-Hamíd\", arab. nepřesně \"Abdul Hamíd I.\", arab. nepřesně \"Abdulhamíd I.\"; 20. březen 1725 – 7. duben 1789 ) byl osmanský sultán od roku 1774 do své smrti. Vedl válku s Ruskem i Rakouskem, přičemž obě skončily příměřím a územními zisky jeho protivníků. Byl synem sultána Ahmeda III. a konkubíny Şermi Kadın.\n\nAbdülhamid se sultánem stal v době první rusko-turecké války. V té době v Rusku vládla ambiciózní Kateřina II. Veliká. Tato válka skončila pro Osmany porážkou a uzavřením míru dle smlouvy z Küçük Kaynarca. Dle této mírové dohody se Osmané museli vzdát Krymu, který vyhlásil oficiální samostatnost, ale byl prakticky závislý na Rusku. Dále musela Osmanská říše umožnit volný pohyb ruských lodí po Černém moři a volný přístup do Středozemního moře přes Bospor. Po anexi Krymu v roce 1783 Ruskem opět vyhlásil v roce 1787 další válku Rusku, která pokračovala i během vlády jeho nástupce Selima III.\n\nAbdulhamid měl devět žen:\n"}
{"id": "831518", "url": "https://cs.wikipedia.org/wiki?curid=831518", "title": "Konev", "text": "Konev\n\nKonev je zahradnická a zahrádkářská nádoba, která je určena pro ruční zalévání rostlin na zahradě. V domácnosti se také běžně používají konvičky v menším provedení pro ruční zalévání pokojových rostlin, existují i malé konvičky, které slouží jako dětská hračka, kdy děti mohou pomáhat dospělým zalévat rostliny nebo si jen hrát na zahradníky. V minulosti se název konev používal i pro jiné velké nádoby, například šlo o nádoby určené pro svoz mléka z kravínů do mlékáren.\n\nKonev má obvykle válcovitý nebo oválný tvar a je obvykle vyrobena z plechu nebo plastu. Klasická zahradnická plechová konev bývá opatřena jedním nebo dvěma držadly. Pokud má dvě držadla, pak jedno horní příčné je určeno pro přenášení nádoby ve svislé poloze, druhé boční podélné držadlo je určeno pro úchop rukou při zalévání rostlin. Na opačné straně oproti bočnímu držadlu je ode dna nádoby instalována šikmá zalévací hubice (obvykle rovná kónická trubice), která může (ale nutně nemusí) být opatřena odnímatelnou nebo i pevnou rozprašovací koncovkou zvanou kropítko. Horní část nádoby je z poloviny zakryta na straně u hubice, otvor pro nalévání vody se nachází na straně bočního držadla.\n\nKromě zahradnictví a zahrádkaření se konev dá použít i při jiné lidské činnosti pro ruční transport vody například ve stavebnictví i jinde. Menší konvičky se dají výhodně použít například při dolévání provozních kapalin do spalovacích motorů (například chladicí vody do chladiče) nebo při doplňování lamp na tekutá paliva, například pro dolévaní petroleje do petrolejové lampy apod.\n"}
{"id": "831521", "url": "https://cs.wikipedia.org/wiki?curid=831521", "title": "Konvice", "text": "Konvice\n\nKonvice je nádoba, která je užívána zejména v domácnostech pro přípravu, transport, skladování a podávání nápojů. Obvykle jde o uzavřenou skleněnou, kovovou (plechovou), keramickou, plastovou nebo porcelánovou nádobu opatřenou držadlem, hubicí a víčkem, která spadá do kategorie nádobí. Typická je například pro podávání čaje, odtud pak čajová konvice respektive čajník.\n\nPro přímou tepelnou přípravu teplých nápojů slouží varné konvice, které dnes bývají vyrobeny (pokud nejsou vyrobeny z kovu) z varného skla, které umožňuje vařit vodu přímo na elektrickém nebo plynovém vařiči (sporák) bez nutnosti přelévání vody.\n\nRychlovarná konvice je domácí elektrospotřebič, jde vlastně o kombinaci klasické konvice která je doplněna speciálním elektrotechnickým zařízením pro odporový ohřev vody (vestavěný elektrický rychlovařič).\n\nExistují i speciální typy dvojitých konvic opatřené speciálními vodními filtry, které jsou označovány jako filtrační konvice.\n\n"}
{"id": "831524", "url": "https://cs.wikipedia.org/wiki?curid=831524", "title": "Klam rozbitého okna", "text": "Klam rozbitého okna\n\nKlam rozbitého okna je alegorie poukazující na ekonomickou zákonitost, kterou vymyslel Frédéric Bastiat ve svojí eseji \"Ce qu'on voit et ce qu'on ne voit pas\" z roku 1850. Klam poukazuje na skryté náklady prorůstového spouštěče. Bastiatovu alegorii velmi často citují ekonomové rakouské ekonomické školy.\n\nFrédéric Bastiat popisuje majitele obchodu, kterému rozbije okno malý chlapec. I přesto, že s ním mnoho lidí soucítí, za chvíli začnou namítat, že rozbité okno znamená práci pro skláře, který si za vydělané peníze koupí chléb, čímž odmění pekaře, který si díky tomu bude moci koupit boty, z vydělaných peněz si potom obuvník může zakoupit další statek a tak dále. Nakonec tímto způsobem myšlení lze přijít k výsledku, že malý chlapec nebyl vinen z vandalismu, ale zapříčinil pozitivní ekonomický vývoj, který vytvořil ekonomické výhody pro každého ve městě.\n\nKlam spočívá v tom, že velká část lidí vidí pozitiva způsobené potřebou koupě nového okna, ale ignoruje skryté náklady. Majitel obchodu byl nucen použít prostředky na opravu okna, a proto je nemohl použít na nic jiného. Mohl by si za ně koupit chléb, čímž by odměnil pekaře, který by si poté mohl koupit boty a tak dále. Namísto okna a chleba má však pouze okno. Dítě a rozbité okno tedy nepřineslo žádný zisk městu a navíc je ochudilo o jedno okno.\n\n\nKlam rozbitého okna se objevil i ve filmu Pátý element. Postava Zorg (kterou hraje Gary Oldman) vypráví příběh, aby vysvětlil, že jeho sobecké konání odměňuje celou společnost.\n\n"}
{"id": "831526", "url": "https://cs.wikipedia.org/wiki?curid=831526", "title": "Velká Británie na letních olympijských hrách", "text": "Velká Británie na letních olympijských hrách\n\nVelká Británie na letních olympijských hrách startuje od roku 1896. Toto je přehled účastí, medailového zisku a vlajkonošů na dané sportovní události.\n"}
{"id": "831528", "url": "https://cs.wikipedia.org/wiki?curid=831528", "title": "Karlukové", "text": "Karlukové\n\nKarlukové nebo Üč-Oguzové, Üč-Karlukové (staroturecky: → \"Karluk\", : plurál → \"Karluklar\", : حاللوه → \"Halluh\", : حارلوق → \"Harluk\", 葛逻禄 pchin-jinem \"Géluólù\", obvyklou fonetikou: \"Kelolu\", \"Kelu\", \"Chololo\", \"Chorlo\", \"Harluut\") byli středověkým turkickým kmenem sestaveným z tří rodů, který žil v oblasti dnešního Žety-su (Sedmiříčí), podél karavanní cesty ze střední Asie do Číny. Byli to kočovní pastevci a lovci, od 8. století přecházeli k usedlému zemědělství. V období starobylých turků se Karlukům říkalo \"„Üč Oguz“\" nebo \"„Üč boj“\".\n\nJazykově náleželi turecké větvi altajských jazyků. Od roku 756 do 940 měli svůj stát „Karlucký jabguluk“ čili „knížectví“ , který v roce 861 ovládl Kašgar. Do roku 940 byl centrem moci Sujáb na řece Čuj, od roku 940 (v rámci Karachánů) Kojlyk na řece Ili. Vládci měli titul jabgu. Rok 940 je považován za definitivní konec Karluckého jabguluku a jeho přímým pokračováním byl následně chanát Karachánů, jehož se stal součástí. V roce 960 přijali Karlukové islám.\n\nÜč-Oguzové (3-Oguzové → tři kmeny) byli kočovným kmenem, mluvili jazykem Oguzské větve (vyslovovali hlásku „z“), jejichž jazyk náležel ke skupině tureckých jazyků. První zmínky o nich jsou z 5. století, kdy byli označováni jako Bulakové nebo Üč-Karlukové, což znamenalo, že se tehdy jednalo o svaz tří kmenů. Üč-Oguzové byli potomci 10-Oguzů (deset kmenů) → On-Oků → On-Oguzů jež po eliminací Türgešského kaganátu (699-766) založili stát v západním Turkestáně.\n\nV epose od Mahmúda Kašgarského Divân-ı Lügati't-Türk, napsaného v 11. století se uvádí:\n\nKočovali mezi Altajem a východními břehy jezera Balchaš. Vůdce měl titul \"„elteber → elterbeg“\". V 6.–8. století byli závislí na Turkutech a Modrých Turcích. Byli příbuzní, a na nějakou dobu taky spojenci Ujgurů.\n\nJako původ jména \"„Karluk“\", N. Aristov uvádí řeku \"„Kerlyk“\", což je přítokem řeky Čaryš, a taky předkládá návrh že domorodé jméno by mohlo pocházet od turkického toponyma ve smyslu \"„divoké proso“\". Opak, že toponyma byla pojmenovaná podle ethnonyma domorodých lidí, je také možný.\n\nNejstarší etymologická zmínka o „názvu Karluk“ je zaznamenána v čínské dynastické historické Knize Tchangů z období vlády Tchangů, (během zániku Východoturkuckého kaganátu Turkutů) která sleduje stopu ke jménu \"„Karlyk“\" což znamená → „sněhová hromada“. \"„Kar“\" znamená \"„sníh“\", což je i v názvu Karského moře.\n\n\"„Karlyk“\" byl ethnonymem lidí žijících v 5. století u Tarbagataje a Kara-Irtyše (Černý-Irtyš, což je zdrojnicí Irtyše). Tyto lidé byly známí jako domorodé etnické skupiny, jež od roku 552 vytvořili kmenovou alianci která byla začleněna do Turkuckého kaganátu. Aliance se původně skládala ze tří hlavních kmenů z nichž nejpočetnější byl kmen: Čugajů (Čjisy, Popou) poté Karluků a nakonec Jaowu-keů (Jagmur-karů) pocházejících z 9 Oguzů.\n\nRoku 583, po rozpadu Turkuckého kaganátu na západní a východní, vytvořily Üč-Oguzové „Karlucký chanát“ pod vedením ne-autonomního jabgua (princ), ale byl včleněn do Západoturkuckém kaganátě (Turkuti) jako členové Tie-lejských kmenů ve svazu 5-Oguzů, v čele s Basmaly.\n\nRoku 630 byl džabgu Ašına Topi (Sieli), vládce Východoturkuckého kaganátu zajat Číňany. Jeho dědic, \"podřízený kagan\" Ašına Chupo, z Východoturkuckého kaganátu utekl do Altaje s velkou částí lidí a 30 000 vojáky, kde si podmanil kmeny 5-Oguzů (Basmalové), poté na severu Jenisejské Kyrgyzy a získal titul Iču Čchepi-kagan. Üč-Oguzové se spojili s Tie-lejy a jejich představiteli Ujgury proti Západoturkuckému kaganátu, a začali se podílet na následných vítězstvích v čele z Ujgury (9 Oguzové). Potom se menší část Üč-Oguzů spojila s Ujgury a usadila se v pohoří Bogdo-Ola, větší část se usadila v oblasti mezi Altajem a východním Ťan-šanem.\n\nRoku 644 první čínský odkaz na Üč-Oguzy je označuje jako Manichejstický atribut: Lví Karlukové („Ši-Kelolu“, „ši“ znamená Sogdsky „lev“). „Lev“, arslan, u Üč-Oguzů přetrvával až do doby Mongolů. Podle čínských zdrojů měli Üč-Oguzové roku 650 tři mohutné kmeny, jejichž vůdcové nosili titul \"„elteber → elterbeg“\" které náležalo jen vůdcům velkých kmenových svazů: Bulakové (Meulo, Mojlo)→ :(Karabölükové, Alkabölükové, podle Oguz-kaganova dastanu, se kolem roku 750 staly součástí historicky primárních 24 turkomanských kmenů Oguzských Turků), Čigilové (Čugaj, Čjisy, Popou) a Tašiliové (Tašı). Jejích součástí se také stali Säbäkové.\n\nPozději se Üč-Oguzové šíří z údolí řeky Kerlyk podél řeky Irtyš v západní části Altaje, za hranice Černého-Irtyšu a Tarbagataje směrem k Ťan-šanu. Do roku 665 byla Karlucká unie v čele s bývalým Üč-Oguzským bejem s názvem „kül-erkin“, nyní s názvem „jabgu“ (princ), který měl mocnou armádu. Karlukský předvoj opustil Altajskou oblast.\n\nBřehů Amudarje dosáhla tato část na počátku 8. století (například: Karabölükové, Alkabölükové).\n\nV roce 742 se během bojů proti východním Turkutům (Modří Turci) vytvořila na krátký čas říše, tvořená koalicí Basmalů, Ujgurů a Karluků, která sehrála rozhodující roli při likvidaci bývalých vládců stepi (Modrých Turků). V čele této nové říše byl vládce Basmalů s titulem kagana, zbylí dva vůdcové dostali titul „jabgu“ (Karlukové tento titul vyslovovali džabgu). Oba se ale brzy proti kaganovi spojili a už v roce 744 vládu Basmalů svrhli. Vedoucí úlohu ve stepi pak měli na sto let Ujgurové.\n\nÜč-Oguzové se prosluli svými koberci tkanými v předislámském období. Byli považováni za vazaly podléhající dynastií Tchang po jejich konečném dobytí regionů Máveraünnehiru kolem roku 744.\n\nV Mongolsku a na jižní Sibiři vznikl nový stát - Ujgurský kaganát (744-840). Vůdce ujgurských kmenů dostal titul „nejvyšší kagan“, vůdce Üč-Oguzové titul pravého (západního) „jabgu“. Üč-Oguzové se však od kaganátu odklonili. V 8. století začal boj o türgešské dědictví mezi nimi a Oguzy, jejichž skupiny se rozprostíraly mezi Issyk-kulem a Talasem. Část Oguzů poté opustila Žety-su (Sedmiříčí) a odešla k Syr-darji. Üč-Oguzové prováděli dočasnou samostatnou politiku, využili současného rozkladu další středoasijské mocnosti - Türgešů a 746 obsadili bohatou oblast Žety-su.\n\nDruhá část Üč-Oguzů se roku 746 přesídlila do Žety-su z Altaje a Tarbagataje, kteří byli vytlačeni dominujúcími Ujgury. Üč-Oguzové zůstali v čínské sféře vlivu a aktivním účastníkem v boji proti muslimské expanze do této oblasti, až do jejich rozkolu z Tchangy v roce 751. Tūrgeši byli v této době natolik vyčerpáni, že jim nebyli schopni čelit. Navíc se tu vměšovalo čínské impérium jehož vůdcové z Východního Turkestánu zahájili v roce 748 útok na Sujáb, rozvrátili ho a zajali vládce Čače. V roce 749 založili Üč-Oguzové novou kmenovou konfederaci s Ujgurskými a Basmalskými kmeny. V roce 751 pomohli u Talasu Arabům zvítězit v klíčové bitvě o nadvládu ve Střední Asii, když v rozhodujícím okamžiku vpadli do zad Číňanům. Čačův syn se obrátil o pomoc k Arabům.\n\nV roce 751 na řece Talas blízko Tarazu došlo k obrovské srážce mezi velitelem Zijádem Ibn Salichem a čínským velitelem Kao Sien-č'. Bitva trvala pět dní. V rozhodující chvíli povstali v týlu Číňanů Üč-Oguzové a přešli na sranu Arabů. Čínské vojsko bylo na hlavu poraženo. Bitva u Atlachu měla velký historický význam. Čína opustila celou oblast včetně východního Turkestánu, který přenechala Tibeťanům a Ujgurům. Arabové se nemohli udržet na řece Talas a ustoupili k Taškentu. Ve stejném roce Tūrgeši podlehly tlaku Üč-Oguzů. Na ruinách Západoturkutského kaganátu byly vytvořeny čtyři mohutné státy: Chazarský kaganát, Oguzský jabguluk, Kimäcko-kypčacký kaganát a\" Karlucký jabguluk\".\n\nPod záštitou Üč-Oguzů vznikl raněfeudální stát „Karlucký jabguluk“ čili „knížectví“ soustředěný pod vládou jabguho. V roce 758 Üč-Oguzové stanovili nadvládu v západní oblasti Talasu za pouhých sedm - osm let s hlavním městem Balasagun. Přestože podléhala vládcům rozsáhlá území, jejich moc byla dosti omezená. Pokračovaly v uznání nadřazenosti Ötükenu (Druhého Ujgurského kaganátu). Jejich knížectví bylo jakousi konfederací, vůdcové jednotlivých kmenů měli velkou míru samosprávy. Jejich vládce s titulem jabgu je často zmiňován v Orchonských nápisech. Karlukští cháni přiřadili svůj rodokmen vládnoucí dynastii Turkutského kaganátu, Ašınovské dynastie.\n\nVedle kočovných tureckých kmenů žili v říši i obyvatelé severoíránského původu, většinou polousedlí. U nich ale dochází k postupné turkizaci. Arabský geograf Al-Marvazí ve 12. století pozoruje v sestavě Karluků „devět kmenů“. Součástí karlucké konfederace byly kočovné a polokočovné kmeny Žety-su a jižního Kazachstánu: tři skupiny Čugajů (Čjisy, Popou): Čigilové, Barschanové a Chaladžové, tři skupiny Bulaků (Üč-Karlukové): Bulakové → (Karabölükové, Alkabölükové), Kök-erkinové a Čarukové a ještě Azkiši a Tuchsové a zbytky Türgešů. Obyvatelstvo podmaněné Karluky nebylo etnicky jednotné, vedle íránojazyčných Sogdů zahrnovalo také imigranty se zemí Blízkého Východu, Mongolska a jiné. Dále uvádí, že jednou se spojily s Oguzy, kteří žili na jejich západních hranicích.\n\nDruhá polovina 8. století byla pak obdobím prvního rozkvětu moci Karluků. V roce 766 přešel do rukou Üč-Oguzského jabgua celý Žety-su se dvěma sídly turgešských kaganátů: Tarazem a Sujábem který obsadili a přenesli tam svoje centrum. Arabové uvádějí, že tehdy tvořilo jejich svaz „devět kmenů“ a ovládali rozsáhlé území. Jedna větev Üč-Oguzů se v roce 766 - 775, postupně dostala od města Kašgaru až po střední tok Syr-darji, druhá větev se koncem 8. století dostala do mimořádně bohatého území Ferghany. Na území Žety-su se zformoval politický útvar karluckých kmenů.\n\nNa přelomu 8. a 9. století se Karlukové dostávají do dvojího tlaku. Ze západu proti nim útočí Arabové a z východu Ujgurové, jejichž nadvládu nakonec museli uznat. V létech 791 - 792 byli Karlukové jako spojenci Tibeťanů a snažili se spolu s nimi o získání nadvlády Východního Turkestánu, ale byli poraženi Ujgury. Po masivním vojnovém tažení Ujgurského kagana Alp Bilgäho (Pao-i) byly nakonec oblasti knížectví Karluků v létech 820 - 821 začleněné do Ujgurské říše. Ale již v roce 840 Ujgurský kaganát zničili Jenisejští Kyrgyzové. Karlukové se znovu staly nezávislý a byli schopni získat některé oblasti Východního Turkestánu. Podle arabských a perských pramenů se Karlucký jabguluk v 9. a 10. století skládal z mnoha kmenů.\n\nSituace okamžitě využil karlucký vládce města Sajramu (Šymkent, Ispidžáb) džabgu Bilgä Kül Kadır. Tvrdil o sobě, že je potomkem turkucké Ašınovské dynastie, vyhlásil nezávislost a prohlásil se kaganem. To ale vyvolalo okamžitou reakci středoasijské muslimské dynastie sámánovců. V témže roce totiž byla proti Karlukům vládcem Samarkandu vyhlášena svatá válka - džihád - a byl dobyt Ispidžáb (Sajram, Šymkent). Boje s muslimy trvaly velmi dlouho, Karlukové zadržují jejich postup do Žety-su (Sedmiříčí). V roce 893 zde dobyli Oguzové a Sámánovci po dlouhém obléhání další významné centrum - Taraz (Talas). Počínaje syny prvního kagana došlo u Karluků k rozdělení na dvě křídla: východní (váženější) a západní. To bylo běžné u mnoha kočovných kmenů. Vůdce západního křídla, stojící v čele kmene Jaowu-keové (Jagmur-karové), a označovaný jako bogra-chán se ale postavil proti vrchnímu kaganovi, svému strýci a v roce 940 zvítězil. To je považováno za konec kaganátu Karluků, i když následná říše v čele s dynastií Karachánovců byla vlastně jeho přímým pokračováním. Část Karluků odkočovala do severního Žety-su a vytvořila se vlastní chanát s centrem v Kojlyku, nakonec ale museli stejně uznat závislost na Karchánovcích.\n\nRoku 940 začínají být vstřebáváni do Karachánského chanátu jehož zakladatel Satuk Bogra vystoupil za podpory Samánovců proti svému strýci chánovi Ogulčakovi a podmanil si Taraz a Kašgar. V roce 942 svrhl vládce v Balasagunu a vyhlásil se kaganem. Od té doby se píše historie Karachánovců. Kolem roku 960 pak Karlukové → Karachánové jako první turkický státní útvar, přecházejí z tradiční konfese šamanizmu, tengrismu, teismu atd., k přijetí formy sunnitského islámu.\n\nRoku 1211 dobrovolně posílají Čingischánovi guvernéra Almalyku, chána Arslana, který dříve sloužil Kara-Kitanům a 8-Oguzům-Tatarům (Najmani), a taky vládce ferganštích karluků chána Kadarmelika.\n\nV mongolském období, 1220–1390 tvořil karlucký dialekt základ moderních uzbeckých a ujgurských jazyků v Transoxanií a Východním Turkestáně. Samostatná podskupina turkických jazyků, která v současnosti také zahrnuje ujgurštinu, uzbečtinu a iliskou turečtinu se jmenuje karlucká. Karlucký jazyk je také známý jako čagatajský jazyk.\n\nVe druhé polovině 19. a začátkem 20. století se část Karluků připojila k uzbeckému lidu, žijících v dnešní Kaškadarské, Bucharské a Surchandarské oblasti Uzbekistánu. Uzbekové → Karlukové byli silně významními představiteli europoidní rasy středoasijského meziříčí. Mezi nimi se také setkáváme se zástupci Íránsko-afghánské rasy.\n\n\n"}
{"id": "831530", "url": "https://cs.wikipedia.org/wiki?curid=831530", "title": "Fíkovna (Pražský hrad)", "text": "Fíkovna (Pražský hrad)\n\nFíkovna je renesanční stavba v Královské zahradě Pražského hradu. Je umístěna nad Jelením příkopem, pod Královským letohrádkem. Navrhl ji Ulrico Aostalli v r. 1572. Společně s celým areálem hradu je od roku 1962 chráněna jako národní kulturní památka České republiky.\n\nJedná se o kamennou nezastřešenou stavbu zhruba 12x73 m, na jižní straně otevřenou řadou segmentově zaklenutých otvorů. Na zimu bývala fíkovna zakryta dřevěnou střechou a vrstvou slámy nebo sena sloužící jako tepelná izolace a uvnitř se přitápělo. V současné době je pěstování fíkovníků opět obnoveno.\n"}
{"id": "831532", "url": "https://cs.wikipedia.org/wiki?curid=831532", "title": "Velká Británie na zimních olympijských hrách", "text": "Velká Británie na zimních olympijských hrách\n\nVelká Británie na zimních olympijských hrách startuje od roku 1924. Toto je přehled účastí, medailového zisku a vlajkonošů na dané sportovní události.\n"}
{"id": "831533", "url": "https://cs.wikipedia.org/wiki?curid=831533", "title": "Praga (minerální voda)", "text": "Praga (minerální voda)\n\nPraga (dříve ) je minerální voda hydrochemického typu HCO-SO-Na-Ca-Mg, která pochází z obce Břvany v okrese Louny. Minerálka byla stáčena do listopadu 2005, od té doby je areál využíván jen jako mezisklad firmy Karlovarská Korunní.\n\nNejstarším známým zdrojem minerální vody v Břvanech byla Stará obecní studna. Roku 1910 nechal G. Trautzel na protějším břehu potoka vyhloubit nový vrt. Zřídlo nazval a roku 1913 obdrželo od Místodržitelství Království Českého úřední statut léčivé vody. Od roku 1911 byly v okolí zřízeno několik mělkých vrtů, které však fungovaly jen krátkou dobu a z důvody ochrany zdroje byly převedeny na správu Schwarzenberských statků a postupně zlikvidovány. U Hrádeckého potoka byla ještě před první světovou válkou postavena stáčírna. Voda se tehdy prodávala pod značkami Regina, Perla Břvanská, Bohemia, Santos nebo Hilda.\n\n\nV roce 1965 vznikl plnírenský závod a v rámci hydrogeologického průzkumu bylo zhotoveno šest vrtů o hloubce 30–40 metrů. Jako zdroj Pragy pro stáčírnu byly až do zavření závodu roku 2005 používány vrty BV-1 a BV-5. Před zavřením stáčírny byla Praga dostupná jako přírodní (resp. neochucená) a v příchutích citrónu, pomeranče, lipového květu a grapefruitu. Mimo kyselku dodával výrobce i ochucené limonády v 1,5 litrovém balení (citron, pomeranč, grapefruit, cola, multivitamín) a 2l limonády XXLimo se sníženým obsahem cukru (citron, pomeranč, grapefruit a cola).\n\nPo uzavření plnírny je přírodní kyselka dostupná veřejnosti v odběrném altánu před areálem.\n\nVýskyt kyselky je vázán na systém zlomů, které člení hrásťovou vyvýšeninu ohraničenou ranským zlomem na jihu a liběchovickým zlomem na severu. Minerální voda vzniká v cenomanském kolektoru tvořeném tvořeném rozpadavými pískovci, odkud stoupá až do kvartérních sedimentů, ve kterých byla poprvé zastižena v mělkých studních.\n\nMinerálka se před lahvováním odželezňovala a dosycovala oxidem uhličitým.\n\n¹) pro přírodní (nezpracovanou) vodu\n²) pro zpracovanou (odželezněnou) vodu\n"}
{"id": "831534", "url": "https://cs.wikipedia.org/wiki?curid=831534", "title": "Huor", "text": "Huor\n\nHuor je fiktivní postava z Tolkienových knih Silmarillion a Nedokončených příběhů. Narodil se v roce 444 Prvního věku a byl to syn Galdora, pána Dor-lóminu, syna Hadora a Hareth z Halethina lidu.\n\nHuor byl spolu se svým bratrem Húrinem vychováván dle tehdejšího zvyku v zemi své matky v Brethilu a již ve třinácti letech šel do bitvy se skřety. Byli však odříznuti od zbytku vojska a byli by zajati nebo pobiti, nebýt pomoci od Ulma, který mohl ovládat vody v řekách a nechal vytvořit nad řekou Sirion mlhu, která zakryla útěk bratrů a pomohla se jim vzdálit od bitvy. Poté bloudili pod Okružními horami a nemohli nalézt cestu zpět. Byli však zpozorováni orlem Thorondorem a přeneseni přes hory do Gondolinu. Tam byli dobře přijati králem Turgonem, který si vzpomněl na sny, ve kterých mu Ulmo vzkázal, že má čekat od Hadorova domu pomoc v nouzi. Turgon chtěl, aby bratři zůstali ve městě po celý zbytek života, neboť kromě zákonu, který nedovoloval komukoliv z města odejít, si také bratry velmi oblíbil. Ti si ovšem přáli vrátit se k vlastnímu lidu, neboť byli smrtelní lidé a chtěli konat velké činy. Turgon teda svolil, že mohou být opět odneseni orly a bratři po zbytek života o roce stráveném v Gondolinu mlčeli.\n\nV roce 472 si vzal Huor Rían z Bëorova domu a narodil se jim syn Tuor, který ale nikdy otce neviděl.\nDva měsíce po svatbě totiž Huor s Húrinem vedli svůj lid do Bitvy nespočetných slz po boku Fingona. Když Fingon padl a Turgon spolu s bratry ustupoval, tak bratři ke gondolinskému králi promluvili a nabídli mu, že mu umožní návrat do Gondolinu i za cenu svých životů. Huor pronesl proslov, který končil slovy: \"Z tebe a ze mne vzejde nová hvězda. Buď zdráv!\". Poté se rozloučili a bratři se bránili několikanásobné přesile. Když se den blížil ke konci, tak byl Huor zasažen do oka otráveným šípem a tomuto zranění podlehl.\n"}
{"id": "831535", "url": "https://cs.wikipedia.org/wiki?curid=831535", "title": "Giampaolo Pazzini", "text": "Giampaolo Pazzini\n\nGiampaolo Pazzini (* 2. srpna 1984, Pescia, Itálie) je italský fotbalista v současnosti hrající za Hellas Verona FC. Hrál i za reprezentaci.\n\n\n\n\n\n\n"}
{"id": "831536", "url": "https://cs.wikipedia.org/wiki?curid=831536", "title": "Přímá řeč", "text": "Přímá řeč\n\nPřímá řeč je literární figura, kterou tvoří jedna nebo několik vět vložených do vyprávění jako doslovný citát jiné osoby, než je vypravěč. Je uzavřena v uvozovkách a může být doprovozena uvozovací větou. Pokud uvozovací věta přímou řeč předchází, je oddělena dvojtečkou, pokud je do přímé řeči vložena, odděluje se z obou stran čárkou. Přímá řeč je samozřejmostí v divadelní hře, ve filmu atd.\n\nOd vědeckého citátu, který nemusí obsahovat celou větu, cituje reálnou osobu a dokládá nějaké tvrzení, liší se přímá řeč tím, že obsahuje celou výpověď, která se obvykle přisuzuje literární postavě, a že slouží především k oživení vyprávění. \n\nPřímou řeč lze psát třemi způsoby, lišící se pozicí uvozovací věty:\n\nMísto přímé řeči lze zvolit tzv. nepřímou řeč, při které nevypisujeme celý projev, ale pouze se na něj odkazujeme:\n\nNěkteré složky jazyka se při převodu přímé řeči na nepřímou obvykle nepřenášejí. Především se to týká některých částic a citoslovcí:\nKromě toho ovšem nepřímá řeč reprodukuje spíše záměr promluvy (ilokuci) než její samotný obsah (lokuci):\n\nV nepřímé řeči se často užívá částice \"prý\", která má zdůraznit, že se mluvčí neztotožňuje s obsahem promluvy:\n\nPolopřímá řeč je další alternativou přímé řeči:\n\nJeště volnější variantou než nepřímá řeč je zpráva o řeči:\n\n\n"}
{"id": "831539", "url": "https://cs.wikipedia.org/wiki?curid=831539", "title": "Spojené státy americké na zimních olympijských hrách", "text": "Spojené státy americké na zimních olympijských hrách\n\nSpojené státy americké na zimních olympijských hrách startuje od roku 1924. Toto je přehled účastí, medailového zisku a vlajkonošů na dané sportovní události.\n"}
{"id": "831542", "url": "https://cs.wikipedia.org/wiki?curid=831542", "title": "Bakaye Traoré", "text": "Bakaye Traoré\n\nBakaye Traoré (* 6. března 1985, Bondy) je ve Francii narozený malijský fotbalový záložník a reprezentant. V současnosti hraje v klubu Bursaspor.\n\n\n\n"}
{"id": "831543", "url": "https://cs.wikipedia.org/wiki?curid=831543", "title": "Zack Ryder", "text": "Zack Ryder\n\nMatthew Brett Cardona (* 14. května 1985), lépe známý pod svým ringovým jménem Zack Ryder, je americký profesionální wrestler ve WWE. Nejvíce se prosadil díky svému týmu s Curtem Hawkinsem/Brianem Myersem na nezávislé scéně a později i ve WWE, kde získali WWE Tag Team titul. Po rozpadu týmu v roce 2009 se Cardona objevoval na televizních obrazovkách WWE jen zřídka. V roce 2011 začal používat různé sociální sítě s cílem vytvořit si základnu fanoušků, nakonec mu to pomohlo k prosazení ve WWE. Cardona je také bývalý WWE United States šampion.\n\nZcela poprvé debutoval v roce 2002 ve společnosti New York Wrestling Connection (NYWC) pod ringovým jménem Brett Matthews. V roce 2005 vznikl jeho tým s kolegou Bryanem Myersem který nesl jméno Myers and Matthews. Podařilo se jim dokonce získat i NYWC Tag Team tituly. 24. února 2006 se dostal do společnosti World Wrestling Entertainment, se kterou podepsal vývojový kontrakt. V Deep South Wrestling přijal jméno Brett Majors. Se svým tag týmovým partnerem, Bryanem Majorsem, získal DSW Tag Team titul. Do hlavního rosteru bylo duo zařazeno v květnu 2007 a příjmení si z Majors změnili na Major. Působili v rosteru ECW a v červnu ve \"SmackDownu\". 9. listopadu vyhráli battle royal o WWE Tag Team šampionát, samotný šampionát se jim ale nepodařilo vyhrát.\n\nNa show \"Armageddon\" duo vyrušilo Edgův zápas o World Heavyweight titul, čímž se stali zápornými wrestlery. Cardona si začal říkat Zack Ryder. Na show \"Great American Bash\", 20. června, Curt Hawkins (bývalý Bryan Major) a Ryder získali poprvé WWE Tag Team tituly, a to poražením Johna Morrisona a The Mize ve fatal-four-way zápase, který obsahoval i tým Jesse a Festuse a Finlaye s Hornswogglem. Jejich vítězství znamenalo, že se stali nejmladšími držiteli tohoto titulu. 26. září Curt Hawkins a Zack Ryder své tituly ztratili prohrou s Colóns (Carlito a Primo Colónovi). 15. dubna 2009 byl tým přesunut do \"ECW\" a tam se rozpadl.\n\nRyder udělal svůj návrat do \"ECW\" 5. května 2009 v zákulisním segmentu s generální ředitelkou ECW, Tiffany. Nyní nosil krátké vlasy, měl opálenou pleť, sluneční brýle, pásku do vlasů, napůl pánské spodky a napůl legíny a zobrazoval arogantní charakter z Long Island. Používal frázi \"woo woo woo\" a \"you know it\" (\"ty víš jak\"), kterou šetrně používal i ve svém týmu. Ve svém prvním single zápase, který se uskutečnil 7. května na show \"Superstars\", byl poražen Finlayem. 15. září se účastnil 10-man battle royal o ECW šampionát, což dokonce vyhrál, ale následně prohrál v zápase o ECW šampionát s šampionem Christianem. 3. listopadu v epizodě \"ECW\" si začal románek s Rosou Mendes, která se stala i jeho manažerkou. Začal i feud s Tommym Dreamerem, se kterým měl 29. prosince zápas, a po své výhře musel Tommy Dreamer opustit tuto společnost.\n\nKdyž bylo v únoru 2010 \"ECW\" zrušeno, byl Ryder i s Rosou přesunut do \"Raw\", kde ve svém debutovém zápase 25. února porazil Prima. Na \"WrestleManii XXVI\" se účastnil 26-man battle royal, byl ale eliminován Yoshim Tatsu, který vyhrál celý zápas. Když byla bez Rydera během \"2010 Supplemental Draft\" Rosa Mendes přesunuta do rosteru show \"SmackDown\", hledal si Ryder novou manažerkou a snažil se zapůsobit na Aliciu Fox a Gail Kim, které sledovaly jeho zápasy u ringu. Během zápasu s Evanem Bournem se mu snažila Alicia Fox pomoci, byla však zastavena Gail Kim, což vedlo k tomu, aby Bourne zápas vyhrál. Tyto dva nové páry spolu měly mixed tag team zápas 17. května na epizodě Raw, který Alicia a Ryder prohráli. 27. května Ryder porazil Bourneho na Superstars. Následující týden na \"Raw\" Alicia zaútočila na Rydera, jelikož to po ní chtěl speciální host \"Raw\", Ashton Kutcher. Měl možnost získat WWE United States titul ve Fatal Four Way zápase, bohužel ale nevyhrál. V srpnu měl zápas o WWE titul se Sheamusem. Sheamus ho porazil během 11 sekund a tím se tento zápas stal nejkratším WWE šampionátem v historii.\n\nPo dlouhé absenci na televizních obrazovkách si v únoru 2011 Ryder vytvořil vlastní YouTube show jménem \"Z! True Long Island Story\". Tento čin mu získal mnoho fanoušků, což vedlo ke skandování \"chceme Rydera\" na show atd. V dubnu a červnu vystupoval s zákulisním segmentech s Johnem Cenou. 6. června měl Ryder zápas na \"Raw\" proti Kofimu Kingstonovi, který prohrál. 16. června na \"Superstars\" se stal opět kladným wrestlerem když porazil Prima. 29. července bylo oznámeno, že se Ryder stává asistentem generálního ředitele \"SmackDownu\", Theodora Longa. 19. září měl zápas s United States šampionem, Dolphem Zigglerem, ve kterém mu pomohl speciální host \"Raw\", Hugh Jackman. Díky této výhře si získal zápas o titul na show \"Vengeance\" proti Jacku Swaggerovi, nepodařilo se mu ale zápas vyhrát. Poprvé se stal 'událostí večera' na \"Raw\", 7. listopadu, když v týmu s Johnem Cenou porazil The Mize a R-Trutha. Později musel mít zápas s Cenou, jehož vítěz získá zápas o World Heavyweight titul s Markem Henrym. Na show \"TLC: Tabbles, Ladders & Chairs\" Ryder porazil Dolpha Zigglera a získal WWE United States titul.\n\nV roce 2012 měl romantickou storyline s Eve. Jako kamarád Ceny, se Ryder stal také obětí Kanea, který právě s Cenou vedl feud. 16. ledna na \"Raw\" Ryder prohrál svůj United States titul s Jackem Swaggerem a byl na nějaký čas vyřazen kvůli zranění po napadení Kanem. 13. února na Raw, Ryder, v té době na vozíčku, viděl Eve jak se líbá s Cenou poté, co ji Cena zachránil před napadením Kanem. Když byl Ryder zraněný, stala se Eve záporným charakterem, když se svěřila Bella Twins, že se jí Ryder nikdy nelíbil a využívala ho jen kvůli slávě a popularitě u lidí. Ryder se připojil k týmu Theodora Longa na \"WrestleManii XXVIII\" . Během zápasu Eve kopla Rydera a stála tak vítězství Teddyho týmu.\n\n\n\n"}
{"id": "831551", "url": "https://cs.wikipedia.org/wiki?curid=831551", "title": "Francesco Acerbi", "text": "Francesco Acerbi\n\nFrancesco Acerbi (* 10. února 1988, Vizzolo Predabissi, Itálie) je italský fotbalový obránce a reprezentant v současnosti hrající za US Sassuolo.\n\n\n"}
{"id": "831555", "url": "https://cs.wikipedia.org/wiki?curid=831555", "title": "Cristián Zapata", "text": "Cristián Zapata\n\nCristián Eduardo Zapata Valencia zkráceně Cristián Zapata (* 30. září 1986, Padilla, Kolumbie) je kolumbijský fotbalový obránce, který v současné době hraje v italském prvoligovém mužstvu Janov CFC.\n\nArgentinský trenér Kolumbie José Pékerman jej vzal na Mistrovství světa 2014 v Brazílii. Na šampionátu vyhráli Kolumbijci s plým počtem 9 bodů základní skupinu C a v osmifinále vyřadili Uruguay poměrem 2:0. Ve čtvrtfinále proti Brazílii na dalšího jihoamerického soupeře již nestačili a prohráli 1:2.\n\n\n\n\n\n"}
{"id": "831556", "url": "https://cs.wikipedia.org/wiki?curid=831556", "title": "Apoštolská Komora", "text": "Apoštolská Komora\n\nApoštolská Komora (latinsky \"Camera Apostolica\") je jedno z nejstarších dikasterií v římské kurii. Do její činnosti patří administrace záležitostí Apoštolského stolce, zejména v době sedisvakance. V jejím čele je kardinál camerlengo, kterým je od roku 2019 kardinál Kevin Farrell.\n\n"}
{"id": "831557", "url": "https://cs.wikipedia.org/wiki?curid=831557", "title": "Seznam kulturních památek na Zbraslavi", "text": "Seznam kulturních památek na Zbraslavi\n\nČástečně (jen parcelou č. 3092/1) zasahuje do katastru Zbraslavi i národní kulturní památka Oppidum Závist, která leží hlavní částí na katastrech Lhota u Dolních Břežan a Točná.\n\n"}
{"id": "831559", "url": "https://cs.wikipedia.org/wiki?curid=831559", "title": "Seznam kulturních památek v Záběhlicích", "text": "Seznam kulturních památek v Záběhlicích\n\n"}
{"id": "831560", "url": "https://cs.wikipedia.org/wiki?curid=831560", "title": "Předsvazek abelovských grup", "text": "Předsvazek abelovských grup\n\nPředsvazek abelovských grup je pojem z matematiky, přesněji z algebraické topologie. Používá se však i v teoretické a matematické teoretické fyzice, algebraické geometrii, analýze funkcí komplexní proměnné ad. \n\nNechť \"X\" je topologický prostor, formula_1 označuje kategorii abelovských grup a formula_2 množinu otevřených množin formula_3. Množinu formula_2 budeme vnímat jako kategorii. Objektem v formula_2 bude každá otevřená množina v formula_3. Morfismus mezi dvěma objekty formula_7 však bude existovat tehdy a jen tehdy, když formula_8, a sice jen formula_9 Tento element označíme formula_10\nPředsvazek abelovských grup na formula_3 je pak libovolný kontravariantní funktor\nformula_12\n\nformula_13 se nazývá restrikční morfizmus z \"V\" do \"U.\"\n\nMorfizmus mezi dvěma předsvazky formula_14 je přirozená transformace mezi funktory \"F\" a \"G\".\n\nKonstantní svazek, svazek spojitých funkcí na topologickém prostoru, svazek hladkých, holomorfních funkcí na hladké resp. komplexní varietě.\n"}
{"id": "831568", "url": "https://cs.wikipedia.org/wiki?curid=831568", "title": "Austrálie na letních olympijských hrách", "text": "Austrálie na letních olympijských hrách\n\nAustrálie na letních olympijských hrách startuje od roku 1896. Toto je přehled účastí, medailového zisku a vlajkonošů na dané sportovní události.\n"}
{"id": "831570", "url": "https://cs.wikipedia.org/wiki?curid=831570", "title": "Seznam synagog v Česku", "text": "Seznam synagog v Česku\n\nSeznam synagog v Česku obsahuje dosud stojící stavby seřazené podle krajů, které dříve sloužily jako synagoga. Svému původnímu účelu vzhledem k redukci počtu židovského obyvatelstva v důsledku vyvražďování během holocaustu a následné perzekuce komunistickým režimem, slouží jen několik málo z nich.\n\n\n\n\n\n\n\n\n\n\n\n\n\n\n\n\n"}
{"id": "831572", "url": "https://cs.wikipedia.org/wiki?curid=831572", "title": "Owen Barfield", "text": "Owen Barfield\n\nOwen Barfield (9. listopadu 1898 – 14. prosince 1997) byl britský jazykovědec, filosof a spisovatel. V odborných kruzích je znám především pro svou teorii vývoje vědomí a významu, v širší veřejnosti jako přítel a inspirátor C. S. Lewise a J. R. R. Tolkiena.\n\nOwen Barfield se narodil v Londýně v rodině právníka jako poslední ze čtyř sourozenců. Po středoškolském studiu na Londýnské \"Highgate School\" musel roku 1917 narukovat. Válku prožil jako spojař. Mezi koncem války a demobilizací pracoval sedm měsíců jako lektor všeobecného vzdělávání pro starší vojáky; po přípravném lektorském kurzu na univerzitě v Oxfordu v něm dozrálo rozhodnutí pustit se přes odpor otce do studia filologie. Na studiích se spřátelil se spolustudentem C. S. Lewisem a posléze též s mladým profesorem J. R. R. Tolkienem. Tato přátelství pak doprovázela celý jeho život a stala se též zárodkem volného literárního a filosofického sdružení Inklings.\n\nPo dosažení titulu B. Litt. musel Owen Barfield zanechat akademické dráhy a převzít otcovu právnickou firmu v Londýně. Filologii a filosofii na odborné úrovni se však věnoval dál a rovněž pravidelně dojížděl do Oxfordu na schůzky s přáteli ze sdružení Inklings. Roku 1923 se oženil s choreografkou a scénografkou Maud Douie. Po marném čekání na vlastní potomstvo adoptovali manželé Barfieldovi postupně tři děti — Alexandra (1929), Lucy (1935) a Geoffreyho (1945).\n\nV roce 1965 se mu konečně podařilo definitivně předat svou právnickou firmu následovníkům, takže se mohl plně věnovat literární a vědecké práci. V letech 1963–1978 přednášel jako hostující profesor na řadě amerických univerzit.\n\nPo smrti manželky v roce 1980 začíná Owen Barfield pomýšlet na odchod do ústraní, který však uskuteční teprve v roce 1986, kdy se odstěhuje do domova důchodců ve Forest Row ve Východním Sussexu. V následujících letech ještě dokončuje svá poslední díla a poskytuje rozhovory o životě svém i ostatních Inklingů. 14. prosince 1997 ve svém bytě ve Forest Row umírá.\n\nOwen Barfield byl vychován v duchu pragmatického racionalismu. Jeho otec byl selfmademan přesvědčený o potřebě účelného a cílevědomého jednání a naopak zbytečnosti nehmotných zájmů. Jako dvanáctiletý však malý Owen při hodinách latiny poznává krásy básnických metafor a k neradosti svého otce se začíná intenzivně zajímat o poezii a filologii.\n\nJiž krátce po zahájení studia na Oxfordské univerzitě se Owen Barfield seznámil se stejně starým C. S. Lewisem. Společný zájem o severské ságy je vedl k založení volného sdružení \"Kolbítar\", scházejícího se na čtení staroislandské poezie a na rozpravy o ní, do něhož se později zapojil též J. R. R. Tolkien. Témata rozprav se postupně rozšiřovala na poezii a mytologii v obecném slova smyslu, účastníci schůzek skupiny též začali diskutovat o své vlastní literární tvorbě, a tak se původní sdružení přetransformovalo natolik, že se koncem 20. let jeho členové rozhodli změnit jeho jméno na \"Inklings\".\n\n\n"}
{"id": "831573", "url": "https://cs.wikipedia.org/wiki?curid=831573", "title": "Johann Samuel Ersch", "text": "Johann Samuel Ersch\n\nJohann Samuel Ersch (23. června 1766, Hlohov – 16. ledna 1828, Halle) byl německý encyklopedista a knihovník.\n\nStudoval nejprve ve svém rodném městě a později v Halle teologii. Poté působil jako redaktor, knihovník a spisovatel. Vyučoval také na vysoké škole historii a statistiku.\n\nErsch založil publikací \"Handbuch der Deutschen Literatur seit Mitte des 18. Jahrhunderts\" německou bibliografii a spolu s Johannem Gottfriedem Gruberem vydal nedokončenou Allgemeine Encyclopädie der Wissenschaften und Künste v 167 dílech o 78 000 stranách (Lipsko 1818-1889). Pokud by byla encyklopedie dokončena, měla by asi 300 dílů.\n\n\n"}
{"id": "831580", "url": "https://cs.wikipedia.org/wiki?curid=831580", "title": "Tynda", "text": "Tynda\n\nTynda ( ) je město v Amurské oblasti Ruské federace. Město je významným železničním uzlem a leží na 2 348. kilometru Bajkalsko-amurské magistrály a jejím křížením s Amursko-jakutskou magistrálou. Má necelých čtyřicet tisíc obyvatel. Městem protéká stejnojmenná řeka.\n\nMěsto leží poblíž místa, kde v 50. letech 19. století nalezl báňský inženýr Pavel P. Anosov zlato v říčních nánosech. Začátkem 20. století zde byla administrativně založena osada Tyndinskij, ovšem ještě v r. 1916 nebyla vedena jako osídlená. První osídlení je zaznamenáno z r. 1917, kdy zde byl přestupný bod zlatokopů. V r. 1924 zde žilo 180 obyvatel.\n\nVýznam sídla vzrostl se zahájením výstavby Bajkalsko-amurské magistrály v třicátých letech. V r. 1937 dorazil do města první vlak. Podle plánů měla být Tynda povýšena na město v r. 1943, ale v důsledku druhé světové války byla železnice demontována. Rozvoj byl na několik desetiletí zastaven.\n\nObnovení výstavby Bajkalsko-amurské magistrály v sedmdesátých letech přineslo bouřlivý rozvoj. Počet obyvatel se zmnohonásobil a spolu s povýšením na město v r. 1975 byl název změněn na Tynda. V osmdesátých letech začal rozvoj průmyslu, který neměl vazbu na železnici (především potravinářské závody), ale jejich koncem na město dopadla krize způsobená nefunkčností magistrály. Objem přepravy desetinásobně poklesl a mnohé projekty byly zastaveny, např. zůstala rozestavěna továrna na obuv. Přesto město nadále rostlo a odhaduje se, že zde v r. 1991 žilo 65 tis. obyvatel.\n\nV devadesátých letech se ve městě snížil počet pracovních příležitostí a nastal odliv obyvatel, takže při sčítání lidu v r. 2002 jich zde žilo jen 40 tisíc. O té doby se počet obyvatelstva stabilizuje a dochází k zlepšování městské infrastruktury.\n\nMěsto leží na řece Tyndě v povodí Amuru. Je zasazeno v tajze, kde rostou především jehličnany a z listnáčů jíva, bříza, topol, jeřáb, střemcha.\n\nKlima je silně kontinentální - v lednu je průměrná teplota -28,0 °C, v červenci 17,3 °C, celoroční -4,3 °C. Průměrný roční úhrn srážek je 399,4 mm s maximem v létě. Meteorologicky je zde nejdelší zima, která trvá od 14. října do 11. dubna. Ostatní období trvají každé zhruba dva měsíce (jaro do 16. června, léto do 26. srpna a podzim do 14. října).\n\nVývoj počtu obyvatel udává následující graf.\nMístní průmysl je úzce spjat s dopravou. Největší obrat (10 mld. rublů) má stavební společnost \"Bamstrojmechanizacija\" ( ), která se specializuje na výstavbu silnic a železnic. K významným podnikům patří \"Mostostroj - 10\" ( ), který staví mosty a vlečky, a závody Dálněvýchodní železnice. Z ostatních odvětví je to dřevařský podnik LPK Tynda-les ( ), největší dřevařský podnik v Rusku.\n\nPotravinářské závody, postavené za socialismu, byly pro nedostatek místních zdrojů uzavřeny.\nMěsto je významným dopravním uzlem. Kříží se zde Bajkalsko-amurská magistrála s Amursko-jakutskou magistrálou a městem prochází federální silnice M56. Nádraží má zásadní význam a je zde rozsáhlé železniční depo.\n\nHromadná doprava ve městě se provozuje autobusy.\n\nMěsto má pevné telefonní propojení s ruskou předvolbou 41656 a je pokryto sítí tří mobilních operátorů.\n\nVe městě jsou čtyři základní školy, gymnázium a střední průmyslová škola železniční dopravy. Jsou zde pobočky vysokých škol, především \"Dálněvýchodní státní univerzity dopravních cest\" ( ).\n\nVe městě je několik sportovních klubů:\nU města se nachází jediná sjezdová trať v širokém okolí.\n\n"}
{"id": "831581", "url": "https://cs.wikipedia.org/wiki?curid=831581", "title": "Norbert Conrads", "text": "Norbert Conrads\n\nNorbert Conrads (* 21. září 1938, Vratislav) je německý historik a germanista.\n\nOd roku 1960 studoval dějiny a germanistiku na univerzitách ve Vídni a Kolíně nad Rýnem, kde v roce 1968 promoval. Po habilitaci v roce 1978 na univerzitě v Saarbrückenu působil v letech 1981 až 2003 jako profesor dějin novověku na univerzitě ve Stuttgartu a byl vedoucím projektu „Schlesische Geschichte“. Je autorem mnoha studií o dějinách vzdělávání, sociologie a Slezsku.\n\nZa svou práci získal řadu ocenění.\n\n\n\n"}
{"id": "831585", "url": "https://cs.wikipedia.org/wiki?curid=831585", "title": "Thomas Becker (kajakář)", "text": "Thomas Becker (kajakář)\n\nThomas Becker (* 6. července 1967 Hilden, Severní Porýní-Vestfálsko) je bývalý německý vodní slalomář, kajakář závodící v kategorii K1.\n\nNa mistrovstvích světa získal čtyři zlaté (K1 – 1997; K1 družstva – 1995, 1999, 2002), jednu stříbrnou (K1 družstva – 1991) a jednu bronzovou medaili (K1 družstva – 1997). Z evropských šampionátů si převezl tři zlaté (K1 družstva – 1996, 1998, 2002) a dvě stříbrné (K1 – 1998, 2000). V roce 1996 vyhrál celkové pořadí Světového poháru v kategorii K1. Na Letních olympijských hrách 1992 v Barceloně skončil na 26. místě, v Atlantě 1996 vybojoval bronzovou medaili.\n"}
{"id": "831587", "url": "https://cs.wikipedia.org/wiki?curid=831587", "title": "Andraž Vehovar", "text": "Andraž Vehovar\n\nAndraž Vehovar (* 1. března 1972 Lublaň, Jugoslávie) je bývalý slovinský vodní slalomář, kajakář závodící v kategorii K1.\n\nDvě stříbrné medaile pomohl získat slovinskému družstvu v závodech hlídek na mistrovstvích světa v letech 1995 a 1999. Z evropských šampionátů má ze závodů hlídek jedno stříbro (1996) a jeden bronz (1998). Na Letních olympijských hrách 1996 v Atlantě získal stříbrnou medaili v individuálním závodě K1.\n"}
{"id": "831590", "url": "https://cs.wikipedia.org/wiki?curid=831590", "title": "Oliver Fix", "text": "Oliver Fix\n\nOliver Fix (* 21. června 1973 Augsburg, Bavorsko) je bývalý německý vodní slalomář, kajakář závodící v kategorii K1.\n\nNa mistrovstvích světa získal dvě zlaté medaile, obě v roce 1995, jednu v individuálním závodě, jednu v závodě hlídek. Zlatou medaili má také z Letních olympijských her 1996 v Atlantě, kde vyhrál závod K1.\n\nJeho manželka Gilda Montenegrová je rovněž bývalou kajakářkou a olympioničkou.\n"}
{"id": "831592", "url": "https://cs.wikipedia.org/wiki?curid=831592", "title": "World Radio Switzerland", "text": "World Radio Switzerland\n\nWorld Radio Switzerland (WRS) je jediná anglickojazyčná rozhlasová stanice ve Švýcarsku provozovaná společností SRG SSR.\n\nStanice začala vysílat v roce 1996 pod názvem \"World Radio Geneva\" na FM pásmu pro Ženevu a okolí. Od roku 2007 vysílá \"World Radio Switzerland\" také v DAB, v rozvodech kabelové televize, na satelitu a po Internetu.\n\nV červnu 2012 oznámila společnost SRG SSR, že stanici prodá do soukromého nebo institucionálního vlastnictví. Do podzimu by se měl najít kupce a v letech 2013/2014 by mělo dojít ke změně společnosti. Několik kandidátů již vyjádřilo zájem o koupi stanice.\n\n"}
{"id": "831593", "url": "https://cs.wikipedia.org/wiki?curid=831593", "title": "Kanoistika na Letních olympijských hrách 1996 - K1 slalom muži", "text": "Kanoistika na Letních olympijských hrách 1996 - K1 slalom muži\n\nZávod ve vodním slalomu K1 mužů na Letních olympijských hrách 1996 se konal na kanále v areálu Ocoee Whitewater Center dne 28. července 1996. Z českých závodníků se jej zúčastnili Luboš Hilgert (18. místo) a Jiří Prskavec (19. místo), zlatou medaili získal Němec Oliver Fix.\n\n"}
{"id": "831597", "url": "https://cs.wikipedia.org/wiki?curid=831597", "title": "Josef Kůta", "text": "Josef Kůta\n\nJosef Kůta (29. prosince 1933 Praha – únor 2018 Brno) byl český politik KSČM, po sametové revoluci československý poslanec Sněmovny lidu Federálního shromáždění, od 90. let předseda městské organizace KSČM v Brně.\n\nPřed rokem 1989 působil jako učitel historie na Vojenské akademii Antonína Zápotockého.\n\nVe volbách roku 1992 byl za KSČM, respektive za koalici Levý blok, zvolen do Sněmovny lidu (volební obvod Jihomoravský kraj). Ve Federálním shromáždění setrval do zániku Československa v prosinci 1992.\n\nV senátních volbách roku 1996 kandidoval do horní komory českého parlamentu za senátní obvod č. 60 - Brno-město, coby kandidát KSČM. Získal ale jen necelých 14 % hlasů a nepostoupil do 2. kola. Opětovně se o průnik do senátu pokusil v senátních volbách roku 1998, nyní za senátní obvod č. 58 - Brno-město. Obdržel 12 % hlasů a nepostoupil do 2. kola. V roce 1996 se uvádí bytem Brno-Lesná, v 90. letech i v první dekádě 21. století působil jako předseda městské organizace KSČM v Brně. V roce 1999 v této funkci prohlásil, že komunisté budou blokovat transporty NATO přes Českou republiku tak, aby zabránili vojenské akci proti Jugoslávii. V roce 2010 se stal vedoucím ideově-teoretické sekce při Městském výboru KSČM v Brně.\nAngažoval se v komunální politice. V komunálních volbách roku 2006 byl za KSČM zvolen zastupitelem městské části Brno-sever. Opětovně kandidoval v komunálních volbách roku 2010, ale nebyl zvolen. Profesně se uvádí jako důchodce a vysokoškolský učitel.\n\n"}
{"id": "831600", "url": "https://cs.wikipedia.org/wiki?curid=831600", "title": "Keypad", "text": "Keypad\n\nKeypad je přídavná klávesnice pro počítače ZX Spectrum 128K+ a ZX Spectrum +2. Standardně byl dodáván s počítačem ZX Spectrum 128K+ ve Španělsku.\n\nKeypad umožňuje rychlejší editaci programu v režimu \"128 Basic\", neboť umožňuje rychlejší přesun kurzoru na následující a předcházející slovo, přesun kurzoru o 10 řádek výše a níže, přesun kurzoru na začátek a na konec řádky, smazání písmene na kterém je kurzor, smazání celého slova před kurzorem a za kurzorem, smazání části řádku od začátku řádku do pozice kurzoru a smazání části řádky od pozice kurzoru do konce řádky. V režimech \"Calculator\" a \"48 Basic\" je Keypad použitelný pro vkládání čísel a některých matematických symbolů. Pokud je zobrazeno menu počítače, fungují v něm pouze klávesy UP, DOWN a ENTER.\n\nKeypad je připojen k počítači prostřednictvím paralelního portu zvukového čipu AY-3-8912, kdy některé linky tohoto portu zajišťují sériový přenos dat mezi Keypadem a počítačem (zbývající linky jsou využity pro regulérní port RS-232).\n\nKlávesnice je organizována do matice 5 x 4 kláves.\n\nZ paměti ROM následných počítačů ZX Spectrum +2A a ZX Spectrum +3 byla podpora Keypadu odstraněna. Nicméně její editační funkce v \"+3 Basicu\" zůstaly a některé z nich je možné vyvolat v extend módu. Také existuje program \"Keypad Interrupt Routine\", který přemapovává klávesnici a umožňuje tak využití těchto přídavných editačních funkcí.\n\n"}
{"id": "831601", "url": "https://cs.wikipedia.org/wiki?curid=831601", "title": "ZXVGS", "text": "ZXVGS\n\nZXVGS je operační systém pro počítače Sinclair ZX Spectrum a kompatibilní. Autorem operačního systému je Jarek Adamski.\n\nNejedná se pouze o programové vybavení, ZXVGS přidává počítači svoji vlastní paměť, takže celá paměť ZX Spectra je plně k dispozici.\n\nPomocí Resident System Extensions (RSX), což jsou krátké programy uložené do paměti ZXVGS, je možné možnosti ZXVGS rozšířit. Takto je uskutečněna např. podpora .TAP a .Z80 souborů používaných v emulátorech ZX Spectra. Pomocí RSX je ale možné rozšířit nejenom podporu zpracování konkrétních typů souborů, je také možné rozšířit syntaxi Sinclair BASICu, emulovat různé diskové systémy, obsluhovat různé tiskárny, zpracovávat grafické soubory z jiných počítačových platforem a umožnit i jiné funkce.\n\nVeškeré služby operačního systému jsou volány pomocí instrukce RST #08 následované číslem požadované služby.\n\nZXVGS také může využít rozšíření paměti PL3MEM, které kompatibilní se stránkováním ZX Spectra +3, pokud je toto k dispozici, a s rozšířením paměti ZX Spectra na 4 MiB. Je-li ZXVGS provozován na počítači Timex Sinclair 2068 nebo kompatibilních, umožňuje využít rozšíření paměti o 512 KiB.\n\n"}
{"id": "831602", "url": "https://cs.wikipedia.org/wiki?curid=831602", "title": "Timex Computer 2048", "text": "Timex Computer 2048\n\nTimex Computer 2048 je počítač kompatibilní s počítačem Sinclair ZX Spectrum. Jedná se o následníka počítačů Timex Sinclair 2068 a Timex Computer 2068 vyráběného v Portugalsku pobočkou společnosti Timex Sinclair.\n\nTechnicky se jedná o počítač plně kompatibilní se ZX Spectrem 48K, má tedy pouze 16 KiB ROM, neobsahuje zvukový čip, nicméně po jeho předchůdcích mu zůstaly rozšířené grafické možnosti. Jsou přístupné i možnosti stránkování paměti, ale rozšířená paměť není připojena a není možné ani připojit paměťové cartridge.\n\nPočítač má vestavěný port pro Kempston joystick.\n\n\n"}
{"id": "831603", "url": "https://cs.wikipedia.org/wiki?curid=831603", "title": "Orel BK-08", "text": "Orel BK-08\n\nOrel BK-08 ( \"Орель БК-08\") je jedna z ruských variant počítače Sinclair ZX Spectrum. Klávesnice počítače obsahuje znaky cyrilice. Znaky cyrilice jsou ve znakové sadě kódovány podle kódu KOI7.\n\nS počítačem byly dodávány na kazetě programy \"tst\", \"MZ80\" (monitor strojového kódu) a \"Reclama\".\n\nPro počítač existuje rozšíření paměti na 1024 KiB kompatibilní s rozšířením Pentagon 1024. a rozšíření paměti na 256 KiB obsahující i hudební čip AY.\n\n\nPočítač umožňuje mít v adresovém prostoru od 0 do 16384 připojenu buď paměť ROM nebo paměť RAM. Pokud je připojena paměť ROM, tato je připojena pouze pro čtení, zápis probíhá do paměti RAM. Díky tomu je možné měnit obsah stínové paměti RAM i z Basicu.\n\nKe stránkování paměti je využit port 127, význam jednotlivých bitů hodnoty odeslané na tento port je následující:\nKlávesnice počítače obsahuje 67 kláves. Kromě znaků latinky obsahuje i znaky cyrilice. Klávesnice je čtena pomocí portu 254, pro čtení klávesnice jsou využity i bity, které jsou u ZX Spectra nevyužité. Takto je připojeno 56 kláves. Ostatní klávesy jsou čteny jako kombinace základní klávesy a klávesy SHIFT. Počítač obsahuje vestavěné tlačítko NMI.\n\nPočítač ke svojí činnosti používá 3 porty:\nOrel BK-08 využívá bity portu 254, které u ZX Spectra nejsou použity, pro čtení některých přídavných kláves. Význam jednotlivých bitů hodnoty odeslané na port 254 a čtené z tohoto portu je následující:\n\n"}
{"id": "831604", "url": "https://cs.wikipedia.org/wiki?curid=831604", "title": "Kay (počítač)", "text": "Kay (počítač)\n\nKay je jednou z ruských variant počítače Sinclair ZX Spectrum vyráběný firmou Nemo v Petrohradě. Jedná se o následníka počítače Composite-48K. Označení Kay je odvozeno z oficiálního názvu \"Composite-128K\". Po něm následovaly počítače Kay 256 a Kay 1024, již bez označení \"Composite\". V programu Universal Memory Tester je uváděn i Kay 2048.\n\nKay 256 se vyráběl v pěti verzích 1.0 – 1.4. Verze 1.0 a 1.1 mají dva rozšiřující sloty, verze 1.2 – 1.4 mají sloty tři. Verze 1.4 byla vybavena režimem Turbo. Stránkování paměti RAM je kompatibilní s počítačem Scorpion ZS-256, je prováděno pomocí portů 32765 a 8189, význam jednotlivých bitů portů 8189 ale není úplně shodný s počítačem Scorpion.\n\nPaměť počítače Kay 1024 byla rozšířena 1024 KiB. Ke stránkování paměti jsou používány porty 32765 a 8189 (stejné jako u Kay 256), změnil se ale význam některých bitů.\n\nVýznam jednotlivých bitů hodnoty odeslané na port 32765 je následující:\nVýznam jednotlivých bitů hodnoty odeslané na port 8189 je následující:\n"}
{"id": "831605", "url": "https://cs.wikipedia.org/wiki?curid=831605", "title": "Jiřská", "text": "Jiřská\n\nJiřská je ulice na Pražském hradě. Spojuje východní vstup do Hradu na Opyši s náměstím U Svatého Jiří.\n\nVpravo, směrem od náměstí:\nVlevo, směrem od náměstí:\n\n"}
{"id": "831607", "url": "https://cs.wikipedia.org/wiki?curid=831607", "title": "ATM Turbo", "text": "ATM Turbo\n\nATM Turbo je jedna z ruských verzí počítače Sinclair ZX Spectrum. Počítač existuje ve 4 verzích: ATM Turbo 512 (v4.50), ATM Turbo 2 (v6.40), ATM Turbo 2+ (v.7.10), ATM Turbo 2++ (v7.30). Počítač je standardně vybaven A/D převodníkem, původně jednokanálovým, v novějších verzích 8kanálovým.\n\nPomocí počítače bylo v roce 2006 ukázáno streamování videa na počítačích kompatibilních se ZX Spectrem.\n\n\nProtože procesor Z80 umožňuje adresovat pouze 64 KiB paměti, je celá paměť rozdělena na stránky o velikosti 16 KiB, které se připínají do adresového prostoru procesoru.\n\nKe stránkování paměti jsou použity porty 32765 a 65021. Význam jednotlivých bitů hodnoty odeslané na port 32765 je následující:\n\nVýznam jednotlivých bitů hodnoty odeslané na port 65021 je následující:\n\n\n\n\n"}
{"id": "831609", "url": "https://cs.wikipedia.org/wiki?curid=831609", "title": "Kempston Mouse Interface", "text": "Kempston Mouse Interface\n\nKempston Mouse Interface je interface pro připojení myši k počítačům Amstrad CPC, Amstrad PCW a Sinclair ZX Spectrum. Pro oba typy počítačů tento interface existuje v odlišném provedení. Původní interface byl vyráběn společností Kempston Micro Electronics Ltd. Myš připojená prostřednictvím tohoto interface je označován jako \"Kempston mouse\" (česky \"Kempston myš\") nebo \"KMouse\". Myš připojená pomocí Kempston Mouse Interface se stala standardním zařízením u ruských klonů ZX Spectra.\n\nNa rozdíl od konkurenční AMX mouse je \"Kempston mouse\" dvoutlačítková. Na rozdíl od A-Mouse není potřeba signály přicházející z myši dále softwarově zpracovávat, neboť interface poskytuje přímo souřadnice polohy myši v rozsahu hodnot 0 – 255.\n\nKempston Mouse je podporována např. programem Art Studio nebo hrou Carrier Command.\n\nKempston mouse je emulována v emulátoru Speccy.\n\nJako \"Kempston mouse\" je označována také myš dodávaná k počítačům Kompakt profesional a Kompakt 128, ta ale není kompatibilní s Kempston Mouse Interface, její název je odvozen ze skutečnosti, že myš je připojena tak, že simuluje Kempston joystick.\n\nInterface ke své činnosti používá tři porty 64239, 64494 a 64495 s následujícím významem:\n\nInterface ke své činnosti používá tři porty 208, 209 a 212 s následujícím významem:\n\nInterface ke své činnosti používá tři porty 64223, 64479 a 65503 s následujícím významem:\n\nPo rozšíření myší s kolečkem Velesoft navrhl rozšíření tohoto interface tak, že stav kolečka byl čten na portu 65247/FEDF, ovšem kvůli kompatibilitě s ruským rozšířením myši o čtení stavu kolečka bylo od tohoto rozšíření upuštěno. Ruské rozšíření Kempston Mouse Interface umožňuje číst stav kolečka a prostředního tlačítka myši na nevyužitých bitech portu 64223.\n\nVelesoft je autorem varianty Kempston Mouse Interface nazvané KMouse Turbo 2008, která umožňuje připojení dvou myší. V této verzi primární myš používá stejné porty jako Kempston Mouse Interface, sekundární myš používá porty nové. Pokud mají být k počítači připojeny dvě myši, je nutné použít dva interfacy, z nichž jeden je nakonfigurován jako primární a druhý jako sekundární. Interface umožňuje také připojení joysticku, který je v případě primárního interface adresován jako Kempston joystick, v případě sekundárního interface je adresován jako Fuller joystick. Pokud je k interface připojena jak myš, tak joystick, obě zařízení nemohou pracovat současně, aktivní je pouze jedno z nich (to na kterém bylo jako poslední stisknuto některé z jeho tlačítek).\n\nInterface také umožňuje místo joysticku připojit myš od počítačů Amiga. Pokud je tato detekována, myš se chová současně jako Kempston mouse i jako A-Mouse. I v tomto případě může být připojena i standardní sériová myš, a stiskem některého z tlačítek na dané myši probíhá přepnutí jejich aktivity. Interface navíc obsahuje zapojení umožňující číst stav stránkovacího portu 7FFD ZX Spectra 128 K.\n\nKMouse Turbo používá následující porty:\n\n"}
{"id": "831611", "url": "https://cs.wikipedia.org/wiki?curid=831611", "title": "ZX Diskface Quick", "text": "ZX Diskface Quick\n\nZX Diskface Quick je disketový řadič pro počítač Sinclair ZX Spectrum vyráběný brněnskou společností Dataputer. Jedná se o nástupce řadičů Diskface, ZX Diskface Plus A, ZX Diskface Plus B a ZX Diskface Plus C. ZX Diskface Quick se objevil v roce 1993.\n\nOperačním systémem je systém DP-DOS. Na rozdíl od předcházejících řadičů, ZX Diskface Quick umí číst a zapisovat i na diskety formátu M-DOS a kromě příkazů DP-DOSu umožňuje používat i příkazy disketových jednotek Didaktik 40/80 (syntaxe příkazů viz Rozšířená syntaxe Sinclair BASICu). S těmito disketovými jednotkami ale není úplně kompatibilní. ZX Diskface Quick umožňuje běh operačního systému CP/M.\n\nProgramové vybavení obsahuje ovladače pro tiskárny BT100, Epson FX, LX, Epson LQ, Tesla NL 2805 a Robotron K6304.\n\nPro prezentaci řadiče vytvořil MQM team demo Quick Demo.\n\n\n"}
{"id": "831613", "url": "https://cs.wikipedia.org/wiki?curid=831613", "title": "Sinclair ZX Spectrum +2A", "text": "Sinclair ZX Spectrum +2A\n\nSinclair ZX Spectrum +2A je počítač z rodiny počítačů Sinclair ZX Spectrum. Jedná se následníka počítače Sinclair ZX Spectrum +2 odvozeného od počítače Sinclair ZX Spectrum +3. Počítač existuje také ve variantě označované jako Sinclair ZX Spectrum +2B.\nJedná se o počítač hardwarově shodný s počítačem ZX Spectrum +3, který je místo 3\" disketové jednotky vybaven kazetovým magnetofonem. Programové vybavení v ROM počítače je shodné s počítačem ZX Spectrum +3, po připojení diskového řadiče se počítač dokonce ohlásí jako ZX Spectrum +3.\n\nProgramové vybavení je proti počítači Sinclair ZX Spectrum +2 rozšířeno o +3DOS, který v případě tohoto počítače ovládá pouze ramdisk (po připojení disketové jednotky však může ovládat i tuto - ovšem v manuálu doporučovaná disketová jednotka Amstrad FD-1 k počítači připojit přímo nelze, v manuálu k počítači doporučovaný interface Amstrad SI-1, prostřednictvím kterého mělo jít tuto disketovou jednotku připojit, se nikdy nevyráběl). Díky přítomnosti +3DOSu je paměť ROM rozšířena na 64 KiB. Počítač obsahuje i paralelní port.\n\nPro zvýšení kompatility se staršími programy bývá vyměňována ROM počítače za dvě sady pamětí ROM ZX Spectra 128K nebo ZX Spectra +2, tato úprava je nazývána \"ZX Spectrum 128Ke\".\n\nJiří Lamač a Jakub Vaněk pro počítač vytvořili speciální variantu systému CP/M, která pracuje pouze s kazetovým magnetofonem a ramdiskem. Tato varianta CP/M má implementovánu češtinu v kódu KOI8-CS a umí ovládat jak paralelní port tak oba sériové porty počítače. Modul CCP je rozšířen o příkazy MLOAD, MSAVE a COPY.\n\n\nPočítač k ovládání vestavěných periférií používá porty procesoru 253 (šestnáctkově FD) a 254 (šestnáctkově FE). K portu 253 je připojeno více periferií, mezi nimi je rozlišováno pomocí vyššího bytu adresy portu.\n\nProtože procesor Z80 umožňuje adresovat pouze 64 KiB paměti, je celá paměť o velikosti 192 KiB rozdělena na stránky o velikosti 16 KiB, které se připínají do adresového prostoru procesoru. Od adresy 0 do 16383 je připojena jedna ze čtyř stránek paměti ROM, od adresy 16384 do 32767 je připojena stránka č. 5 paměti RAM od adresy 32768 do adresy 49151 je připojena stránka č. 2 paměti RAM a od adresy 49152 do adresy 65535 je možné připojit kteroukoli z osmi stránek paměti RAM, včetně stránek č. 2 a č. 5. Kromě toho může být paměť nakonfigurována do tzv. režimu \"allram\", kdy je celý adresovatelný rozsah tvořen pouze pamětí RAM. Počítač má dvě videoram, jednu umístěnou ve stránce č. 5 a druhou umístěnou ve stránce č. 7.\n\nKe stránkování paměti jsou použity porty 32765 a 8189. Význam jednotlivých bitů hodnot odeslaných na tyto porty je následující:\n\nPočítač je velmi podobný svému předchůdci, počítači Sinclair ZX Spectrum +2. Mezi těmito počítači je ale několik na první pohled viditelných rozdílů:\n\nSinclair ZX Spectrum +2B je počítač identický s počítačem Sinclair ZX Spectrum +2A. Jako +2B začaly být počítače označovány po přenesení jejich výroby z Tchaj-wanu do Číny. Současně s tím byl pozměněn nápis na počítači ohledně joysticků. Na počítači +2A je uvedeno „Use only Sinclair SJS-1 joysticks“, na +2B je uvedeno „Use only Sinclair joysticks“. Počítač se sám v úvodní obrazovce hlásí jako +2A. \n\nPočítač Sinclair ZX Spectrum +2B v Česku prodávala i společnost Proxima - Software. Občas bývá uváděno, že +2A je anglická verze počítače a +2B je španělská verze počítače.\n\n"}
{"id": "831614", "url": "https://cs.wikipedia.org/wiki?curid=831614", "title": "Jaroslava Kvapilová", "text": "Jaroslava Kvapilová\n\nJaroslava Kvapilová (* 21. března 1943 Lípa) je česká lékařka, dcera politika Františka Pechy, sametové revoluci československá poslankyně Sněmovny lidu Federálního shromáždění za Levý blok.\n\nDocentkou byla jmenována 1. prosince 1977 a ustanovena 1. dubna 1978. V letech 1987–1989 působila jako přednostka Stomatologické kliniky Lékařské fakulty Univerzity Karlovy v Hradci Králové.\n\nVe volbách roku 1992 byla za koalici Levý blok, kterou utvořila Komunistická strana Čech a Moravy a další menší levicové formace, zvolena do Sněmovny lidu (volební obvod Východočeský kraj). Ve Federálním shromáždění setrvala do zániku Československa v prosinci 1992.\n\n"}
{"id": "831621", "url": "https://cs.wikipedia.org/wiki?curid=831621", "title": "Jaroslav Lhotka", "text": "Jaroslav Lhotka\n\nJaroslav Lhotka (* 18. října 1938) je český nacionalistický politik, aktivista a publicista, po sametové revoluci československý poslanec Sněmovny lidu Federálního shromáždění za formaci Sdružení pro republiku - Republikánská strana Československa (republikáni).\n\nVe volbách roku 1992 byl za SPR-RSČ zvolen do Sněmovny lidu (volební obvod Východočeský kraj). Ve Federálním shromáždění setrval do zániku Československa v prosinci 1992. V komunálních volbách roku 1994 byl zvolen do zastupitelstva Jičína za SPR-RSČ. Neúspěšně se o obhajobu mandátu pokusil v komunálních volbách roku 1998.\n\nV 2. polovině 90. let se Jaroslav Lhotka zmiňuje mezi přispěvateli časopisu \"Naše čest\", který vydávalo Hnutí národního sjednocení s křesťansko-nacionalistickou orientací. Lhotka je popisován jako obdivovatel předválečných tradic českého fašimu a bývalý člen SPR-RSČ. Počátkem 21. století se coby bývalý představitel SPR-RSČ zmiňuje jako aktivista nacionalistických a konzervativních organizací a strany Národní sjednocení. V parlamentních volbách roku 2006 kandidoval neúspěšně za stranu Právo a Spravedlnost (ovšem jako bezpartijní). Profesně je uváděn jako důchodce. Žije v Jičíně a publikuje v nacionalistickém a antikomunistickém tisku.\n\n"}
{"id": "831625", "url": "https://cs.wikipedia.org/wiki?curid=831625", "title": "Castelletto Stura", "text": "Castelletto Stura\n\nCastelletto Stura je italská obec v provincii Cuneo v oblasti Piemont.\n\nK 31. prosinci 2010 zde žilo 1 341 obyvatel.\n\nCentallo, Cuneo, Montanera, Morozzo\n"}
{"id": "831626", "url": "https://cs.wikipedia.org/wiki?curid=831626", "title": "Aktér (sociologie)", "text": "Aktér (sociologie)\n\nV sociálních vědách je aktér \"(z fr. acteur, to z lat. actor = jednající)\" někdo, kdo je schopen jednání, tedy je schopen jednat nezávisle, individuálně a je schopen se nezávisle a samostatně rozhodovat. Na aktéra také působí sociální struktury, jako jsou náboženství, etnicita, zvyky, apod. a jeho jednání omezují. Tomu, v jakém poměru k sobě stojí aktér a struktura, můžeme říkat také dilema jednání a struktury. Protože aktérství je možné připsat jak jedinci, tak nějaké skupině, je možné hovořit o aktérech individuálních a kolektivních.\n\nMíra aktérství jedince je ovlivněna mírou poznání světa, kterou si jedinec během svého života osvojil a vlastními představami o svém místě ve světě (strukturách), které mohou být v protikladu k představám ostatních aktérů. Rozdílné představy o míře aktérství jedince mohou vést např. k neshodám mezi rodiči a dětmi, zaměstnanci a zaměstnavateli a podobně.\n\nOtázkou vztahu aktéra a struktury se zabývá sociologie explicitně i implicitně po celou svou historii, na toto téma se vedou intenzivní debaty. Pro Émile Durkheima, jednoho z otců sociologie, má společnost přednost před jedincem. Je podle něj něčím více, než pouhým součtem členů, jedince formuje a vytváří jeho vzorce chování. Jiní sociologové naopak tvrdí, že sociální struktura neexistuje mimo myšlení jedinců, a že lidé jsou tvůrci struktur a nikoli naopak. Takové myšlenky lze najít např. i ve Weberových úvahách.\n\nOdlišně se k otázce staví teorie soustředěná na aktéra (actor-centered). Ta uznává, že jednotliví aktéři jsou socializovaní, za přímého tvůrce sociálních jevů však označuje individuum. Americký sociolog Ch. H. Cooley tvrdil, že lidé zahajují a ukončují akce právě s ohledem na subjektivní vědomí, osobní pocity, ideje a ideály.\n\nPro Annemarie Mol, představitelku Actor Network Theory, navazující na myšlenky Bruno Latoura, je aktérem naprosto každá věc, která se jakkoli účastní jakéhokoli procesu, jehož se účastní lidé. Kategorie aktérství se tedy v sociálních vědách pohybuje na značně široké škále. Neexistuje tedy nic mimo tyto vztahy a dílčí procesy, objekty, či ideje jsou ve vytváření sociálních situací naprosto stejně relevantními činiteli jako lidé.\n\nAmerický sociolog Talcott Parsons se zajímal o to, jak si herci volí cíle a prostředky ve vztahu k internalizovaným normám a hodnotám a hájí objektivní vnější svět, který je empiricky chápán pomocí pojmů vytvořených myšlenkami, přesvědčeními a činnostmi. Jedná se o modernistický přístup, protože předpokládá absolutní vývojový proces. Ve své teorii považuje jako základní jednotku akci, která zahrnuje následující kritéria:\n\n\nTyto akce se skládají ze struktur a procesů, kterými jsou lidé motivováni k vytváření smysluplných záměrů (prostřednictvím dostupných cílů), jenž jsou zavedeny do praxe v rámci sociálního systému.\n\n\nActor-network teorie\n"}
{"id": "831628", "url": "https://cs.wikipedia.org/wiki?curid=831628", "title": "Alena Martínková", "text": "Alena Martínková\n\nAlena Martínková (* 2. června 1951) je bývalá česká politička, po sametové revoluci československá poslankyně Sněmovny lidu Federálního shromáždění za formaci Sdružení pro republiku - Republikánská strana Československa (republikáni).\n\nPocházela z Ústí nad Labem. Ve volbách roku 1992 byla za SPR-RSČ zvolena do Sněmovny lidu (volební obvod Severočeský kraj). Se svou stranou se ale později rozešla a koncem roku 1992 se uvádí jako nezařazená poslankyně. Ve Federálním shromáždění setrvala do zániku Československa v prosinci 1992.\n"}
{"id": "831629", "url": "https://cs.wikipedia.org/wiki?curid=831629", "title": "Pěnové sklo", "text": "Pěnové sklo\n\nPěnové sklo je speciální tepelně izolační a protipožární stavební materiál, který může být vyroben jak ze surovin běžně používaných ve sklářské výrobě tak z recyklovaného skla. Dodává se buď v deskách, nebo jako granulát (štěrk).\n\nTento materiál má vynikající termoizolační vlastnosti a je možné jej použít ve stavebnictví v mnoha oblastech. Kromě termoizolačních a protipožárních vlastností jde o materiál, který má vynikající i hydroizolační vlastnosti (je nenavlhavý), navíc je zcela nehořlavý, tvarově stálý, nezapáchající, odolný proti mrazu, odolný proti biologickému poškození bakteriemi (neshnije) nebo narušení hmyzem či hlodavci, je i odolný proti mechanickému namáhání (je jen velmi obtížně stlačitelný), nepropouští vůbec žádné plyny ani páry. Má i velmi vysokou životnost a je i zpětně 100% recyklovatelný na původní výchozí materiál – sklo.\n\nJde o mikroskopické částečky skla o velikosti 10 až 90 mikrometrů, za tepla lisovanou skleněnou moučku smíšenou s uhlíkovým práškem. Podstata této výrobní technologie je známa již z poloviny 30. let 20. století. Při výrobě skla i recyklaci skla téměř vždy dochází k tomu, že vzniká velké množství malých skleněných střípků. Tyto střípky se dají rozemlít (rozdrtit) v kulovém mlýně na velmi drobnou skleněnou moučku (zrna o velikosti v řádech desítek mikrometrů respektive setin milimetru), která se smíchají s jemně mletým uhlíkovým prachem. Po zahřátí takto vzniklé, pokud možno co nejvíce homogenní, směsi na teplotu okolo 1000 °C dojde k natavení skleněného prášku a k oxidaci uhlíkových mikročástic na oxid uhličitý. Tento plyn pak v materiálu vytvoří mikroskopické bubliny, které mnohonásobně (až dvacetkrát) zvětší původní objem rozdrceného skla.\n\nPěnové sklo je považováno za ekologicky čistý materiál, pokud je vyráběno z odpadního recyklovaného skla může být i ekonomicky velice výhodné (některé zdroje uvádějí až 4× levnější než klasický pěnový polystyren). Pěnové sklo je obvykle dodáváno buďto jako skleněný štěrk nebo jako stavební desky (kvádry různých rozměrů). Desky se dají velmi dobře rozdělovat běžnými pilami řezáním na potřebnou velikost a případně i dále tvarově upravovat.\n\nV České republice jsou tři výrobci pěnového skla: společnost PITTSBURGH CORNING CR, spol. s r.o., která vyrábí deskové pěnové sklo a výrobky z něho pod obchodní značkou \"FOAMGLAS\", společnost REC GROUP spol. s r. o., která vyrábí pěnového sklo pod obchodní značkou „A-GLASS“, a společnost Recifa a. s., která vyrábí pěnového sklo pod obchodní značkou „REFAGLASS“.\n\n\n"}
{"id": "831630", "url": "https://cs.wikipedia.org/wiki?curid=831630", "title": "Mont Bengoué", "text": "Mont Bengoué\n\nMont Bengoué (1070 m n. m.) je hora ve střední Africe. Leží v severovýchodním Gabonu na území provincie Ogooué-Ivindo. Jedná se o nejvyšší horu celého státu. Některé zdroje uvádějí jako nejvyšší Mont Iboundji (údajně 1575 m), jehož výšku však data z programu SRTM zpochybnily.\n\n"}
{"id": "831631", "url": "https://cs.wikipedia.org/wiki?curid=831631", "title": "Igor Máthé", "text": "Igor Máthé\n\nIgor Máthé (* 24. února 1944 Veľký Šariš) byl slovenský a československý politik, po sametové revoluci poslanec Sněmovny lidu Federálního shromáždění za HZDS, v 90. letech předák HZDS na Prešovsku.\n\nStátní bezpečnost Košice ho od roku 1965 vedla v evidenci zájmových osob.\n\nVe volbách roku 1992 byl za HZDS zvolen do Sněmovny lidu. Ve Federálním shromáždění setrval do zániku Československa v prosinci 1992.\n\nV letech 1992–1994 a 1994–1996 byl coby člen HZDS přednostou okresního úřadu Prešov. Když se na Slovensku dočasně ujala v roce 1994 moci vláda Jozefa Moravčíka, nový kabinet ho odvolal. Když se koncem roku 1994 k moci dostala třetí vláda Vladimíra Mečiara, do funkce se vrátil. Působil rovněž jako okresní předseda HZDS. V červenci 1996 byl ovšem z HZDS vyloučen. Po odchodu z HZDS působil v Regionálním sdružení HZDS Šariš, které sdružovalo několik vyloučených členů této strany a na regionální úrovni působilo jako alternativa k HZDS. V roce 1997 se uvádí na pozici předsedy dozorčí rady slovenského Fondu národního majetku, kde setrval i po svém vytlačení z HZDS.\n\nV krajských volbách roku 2001 kandidoval neúspěšně jako nezávislý na post předsedy Prešovského samosprávného kraje. V této době je uváděn jako předseda občanského sdružení Východ.\n\n"}
{"id": "831632", "url": "https://cs.wikipedia.org/wiki?curid=831632", "title": "Karol Melocík", "text": "Karol Melocík\n\nKarol Melocík (* 17. prosince 1948) slovenský ekonom, manažér, v r.1992 byl slovenský a československý politik – poslanec Sněmovny lidu Federálního shromáždění za HZDS, \n\n1966-71 Vysoká škola ekonomická, Bratislava, \n\n1971-72 Váhostav Žilina, programátor- analytik\n\n1972-75 Gumárne 1.mája, Púchov, matematik- analytik\n\n1975-92 Technicko-ekonomický ústav pre trh, obchod a podnikanie (TEUTOP), Trenčín, vedouci výskumný pracovník, hlavný řešitel Automatizovaných systémov riadenia vo VHJ Slovakotex, od r. 1991 audítor FMF ČSFR \n\n1991-2005 společník a audítor INTERAUDIT Trenčín, spol. s r.o., (od r.1993 do 2011 audítor SKAu)\n\nVe volbách roku 1992 byl za HZDS zvolen do Sněmovny lidu. Byl členem Finančno-rozpočtového výboru, Výboru iniciatívního a petičního, místopředsedou Komise pro privatizaci a restituce. \n\nVe Federálním shromáždění setrval do zániku Československa v prosinci 1992.\n\n1992-94 Úrad vlády SR , ředitel odboru kontroly státní správy.\n\n1994-95 INTERAUDIT Trenčín, spol. s r.o., audítor a manažér.\n\n1995-98 generální ředitel VUB Invest Holding, Bratislava, spravujíci největší slovenský investiční fond VUB Kupón, fond zastupoval v orgánech spravovaných společností.\n\n1995-98 místopředseda Dozorní rady a následne předseda predstavenstva a prezident Slovenská poisťovňa, a.s.\n\n2000-07 člen predstavenstva a finanční ředitel Chemolak, a.s., Smolenice\n\n2007-08 ředitel sekce Kontroly Ministerstva výstavby a regionálneho rozvoja SR\n\n2008-09 vedoucí Vnútorného auditu Ministerstva poľnohospodárstva SR \n\nČlenství v orgánech obchodních společností (výběr) – Burza cenných papierov v Bratislave, Asociácia investičných fondov a spoločností, Bratislava, EXIMBANKA SR, VUB, a.s. Bratislava, Vzájomná životná poisťovňa, a.s. Bratislava, VUB Consult, a.s. Praha, JUTA, a.s., Chemolak Trade, Praha \n\nV 1. polovině 90. let byl předsedou dozorčí rady firmy \"Spoločná istota\", která byla napojená na HZDS a zúčastnila se privatizace. Sídlila na stejné adrese jako firma VÚB Invest Holding, v níž Melocík rovněž působil. V roce 1995 zastával post šéfa kanceláře ředitele Slovenské informační služby Ivana Lexy. V 2. polovině 90. let zasedl ve vedení podniku Slovenská poisťovňa. \n\nV roce 1998 mu byl udělen Řád Andreje Hlinky, v roce1993 Střibrná Jánského plaketa . Vedecko–technická atestácia Ministerstva priemyslu SR 1986. Člen MENSA ( ČSFR, SR ) 1990 – 95. \n\n"}
{"id": "831633", "url": "https://cs.wikipedia.org/wiki?curid=831633", "title": "Ján Mihálik", "text": "Ján Mihálik\n\nJán Mihálik (* 1. července 1955) je slovenský politik SNS, po sametové revoluci československý poslanec Sněmovny lidu Federálního shromáždění.\n\nVe volbách roku 1992 byl za SNS zvolen do Sněmovny lidu, kdy ho v Bratislavském kraji preferenční hlasy posunuly z původního třetího na první místo (SNS získala jeden mandát). Ve Federálním shromáždění setrval do zániku Československa v prosinci 1992. V roce 1994 se zmiňoval jako jeden z možných kandidátů na nového předsedu Slovenské národní strany.\n\nV krajských volbách roku 2001 kandidoval za SNS do zastupitelstva Bratislavského samosprávného kraje. V parlamentních volbách na Slovensku roku 2012 za SNS kandidoval, ovšem až na 131. místě kandidátní listiny. Nebyl zvolen. Profesně se uvádí jako chirurg, bytem Bratislava.\n\n"}
{"id": "831636", "url": "https://cs.wikipedia.org/wiki?curid=831636", "title": "Luboš Hilgert (1960)", "text": "Luboš Hilgert (1960)\n\nLuboš Hilgert (* 25. října 1960 Praha) je bývalý český a československý vodní slalomář, kajakář závodící v kategorii K1 a trenér.\n\nNa mistrovstvích světa získal jednu stříbrnou (K1 – 1981) a tři bronzové medaile (K1 – 1985; K1 družstva – 1983, 1991). Z evropských šampionátů má jeden bronz ze závodu hlídek z roku 1993. Dvakrát startoval na letních olympijských hrách, v Barceloně 1992 dojel na 23. příčce, v Atlantě 1996 skončil na 18. místě.\n\nJeho žena Štěpánka, kterou si vzal v roce 1986, je dvojnásobná olympijská vítězka ve vodním slalomu, jejich syn Luboš je rovněž kajakář. Závodům se věnoval i jeho bratr Ivan Hilgert s rodinou.\n"}
{"id": "831637", "url": "https://cs.wikipedia.org/wiki?curid=831637", "title": "Čína na letních olympijských hrách", "text": "Čína na letních olympijských hrách\n\nČína na letních olympijských hrách startuje od roku 1932. Toto je přehled účastí, medailového zisku a vlajkonošů na dané sportovní události.\n"}
{"id": "831638", "url": "https://cs.wikipedia.org/wiki?curid=831638", "title": "Hádek (Moravský kras)", "text": "Hádek (Moravský kras)\n\nHádek je lokalita, která se nachází v údolí Říčky mezi Hostěnicemi a Ochozí u Brna na rozmezí Moravského krasu a přírodního parku Říčky. Je po ní pojmenována rekreační osada v údolí Pod Hádkem, kterým protéká potok Říčka. Leží tady letní bufet zvaný countrysrub a nachází se zde rekreační rybník. \n\nJe zde také systém ponorů nazývající se Hádecké propadání. Zajímavý je první ponor, který za povodní na Hostěnickém potoce slouží jako vývěr (estavela). Zastávka naučné stezky Údolí Říčky.\n\n"}
{"id": "831639", "url": "https://cs.wikipedia.org/wiki?curid=831639", "title": "Průtoková cytometrie", "text": "Průtoková cytometrie\n\nBuněčná separace založená na principu průtokové cytometrie (flow sorting) je rychlá a efektivní metoda sloužící k separaci částic splňujících určitá kritéria z heterogenní populace. Průtokové třídění je také známo jako FACS (z anglického Fluorescence-Activated Cell Sorting). K identifikaci částic se využívá principu průtokového cytometru.\n\nTřídění se využívá k izolaci specifické subpopulace z heterogenní populace, jako třídicí kritérium může sloužit jakýkoliv znak či jejich kombinace měřitelná průtokovým cytometrem. Třídič lze uplatnit k separaci buněk různého původu (savčí buňky, kvasinky, bakterie či plankton), ale také buněčných organel (Golgiho komplex, chromosomy), oddělovat lze také umělé částice.\n\nBuňky mohou být po třídění podrobeny nejrůznějším testům (analýza fenotypové subpopulaci bunek pomocí microarray, sorting chromozomu, genetické, morfologické testy a testy toxicity) nebo transplantovány laboratorním zvířatům či lidským pacientům, a to jak pro výzkumné, tak i pro terapeutické účely. Průtokové třídění umožňuje izolovat velké množství lidských či rostlinných chromosomů, proto šlo také o neocenitelný nástroj během projektu sekvenování lidského genomu.\n\nPrvní průtokový třídič sestrojil Mack Fulwyler roku 1965, tento přístroj pracoval na principu elektrostatického vychýlení elektricky nabitých částic, vyvinul jej Richard Sweet pro elektrostatickou inkoustovou tiskárnu.\n\nNa základě způsobu, jakým fungují, se třídiče dají rozdělit do dvou skupin, elektrostatické kapénkové a fluidní switch sorter.\n\nElektrostatický kapénkový třídič (anglicky electrostatic droplet sorter) využívá princip zahrnující elektrostatické vychýlení nabité kapky. Při třídění touto metodou proces třídění probíhá v nedokonale uzavřeném systému, kdy jsou buňky vstříknuty do vzduchu v proudu nosné kapaliny. Proud kapaliny ve vzduchu se rozpadá na kapénky, k rozbití souvislého proudu kapaliny se využívá vibračních vln. Nabité kapénky jsou vychýleny z hlavního proudu směrem k jedné z nabitých desek, tyto kapénky jsou sbírány, zatímco nenabitý hlavní proud směřuje do odpadní nádrže. Při vícecestném třídění je kapénkám přidělován různý náboj, více nabité kapénky se poté vychýlí více a rychleji než méně nabité. Kapénkový třídič má vysokou rychlost separace a vyseparované populace jsou koncentrované, ovšem hrozí u něj biologické riziko a je problém s tříděním větších částic.\n\nFluidní switch sorter (anglicky fluidic switch sorter) může pracovat na různých principech. Při prvním principu proud nosné kapaliny se vzorkem prochází kanálem, při identifikaci částice splňující požadovaná kritéria je sepnut piezoelektrický ventil a proud s částicí vybočí mimo hlavní proud. Při druhém principu je sběrná trubice pro požadovaný vzorek, která v třídiči normálně jakoby tvoří vedlejší cestu, posunuta do středu toku proudu a v případě detekce požadované částice se vysouvá a zasouvá do proudu kapaliny. Fluidní switch sorter umožňuje třídit i velké částice a nehrozí u něj biologické riziko, ale dochází u něj k většímu naředění vyseparované populace a také je třídicí rychlost menší než u kapénkového přístroje.\n\n"}
{"id": "831640", "url": "https://cs.wikipedia.org/wiki?curid=831640", "title": "Civezza", "text": "Civezza\n\nCivezza je italská obec v provincii Imperia v oblasti Ligurie.\n\nK 31. prosinci 2010 zde žilo 655 obyvatel.\n\nCipressa, Dolcedo, Imperia, Pietrabruna, San Lorenzo al Mare\n"}
{"id": "831642", "url": "https://cs.wikipedia.org/wiki?curid=831642", "title": "Mowdok Mual", "text": "Mowdok Mual\n\nMowdok Mual (též \"Saka Haphong\" či \"Clan Moy\", 1052 m n. m.) je hora v jižní Asii. Leží na státní hranici mezi Bangladéšem a Barmou. Není jisté, v jaké nadmořské výšce vrchol hory leží (různé zdroje uvádějí hodnoty od 1052 do 1064 m) ani to, zda hora skutečně leží na území Bangladéše. Za předpokladu, že hora leží na bangladéšské hranici, se jedná o nejvyšší horu státu. Některé zdroje uvádějí jako nejvyšší horu Bangladéše Keokradong (údajně 1230 m).\n\n"}
{"id": "831644", "url": "https://cs.wikipedia.org/wiki?curid=831644", "title": "Bloch MB.170", "text": "Bloch MB.170\n\nBloch MB.170 a letouny od tohoto stroje odvozené (nejvýznamnější byly verze MB.174 a MB.175) tvoří rodinu francouzských průzkumných bombardérů navržených a stavěných krátce před 2. světovou válkou. Byly to zdaleka nejlepší soudobé stroje svého typu, které měla ve výzbroji \"Armée de l'Air\" při vypuknutí 2. světové války. Díky jejich rychlosti a ovladatelnosti, mohly letouny uniknout tehdejším německým stíhačům. Vzhledem k jejich malým počtům byl jejich vliv na průběh bitvy o Francii zanedbatelný. Letouny dále zůstaly ve službě i v letectvu Vichistické Francie po podepsání příměří. Letoun MB.174 je také zmiňován v souvislosti se spisovatelem Antoine de Saint-Exupéry autorem \"Malého prince\", který na tomto typu létal u průzkumné jednotky GR.II/33. Jeho práce \"Pilote de Guerre\" (\"Válečný pilot\") vydaná v roce 1942 je založená na průzkumné misi provedené v roce 1940 na tomto typu letounu.\n\nV roce 1936 francouzské ministerstvo letectví vypsalo požadavek na univerzální letoun, který by mohl sloužit jako průzkumný, značkovací a lehký bombardovací letoun. Konstrukční kancelář společnosti Bloch navrhla celokovový dvoumotorový vícemístný dolnoplošník MB.170, který byl postupně modifikován až k sériovým verzím. První prototyp MB.170-01 poprvé vzlétl v únoru 1938.\n\nLetouny měly dvojité svislé ocasní plochy, které stejně jako křídlo měly poměrně velké pozitivní vzepětí. Letoun byl poháněn dvojicí čtrnáctiválcových hvězdicových motorů Gnome-Rhône 14N-06/07. První prototyp však posléze havaroval a tak byl ke zkouškám použit druhý prototyp MB.170-02, který však byl koncipován jako bombardér. Konstruktéři, nyní již ve znárodněném podniku SNCASO, postupně pracovali na verzích MB.171, 172, 173 a 174. Poslední z uvedených verzí si nakonec francouzské ministerstvo letectví objednalo. Prototyp MB.174-01 se od původního MB.170 lišil dozadu posunutou kabinou, prosklenou přední částí trupu a motory Gnome-Rhône 14N-20/21 o výkonu 754 kW. Tento prototyp poprvé vzlétl 5. ledna 1939. Výsledky zkoušek byly povzbudivé, a tak byla zahájena výroba padesáti sériových průzkumných strojů MB.174-A3, které byly na rozdíl od prototypu vybaveny motory Gnome-Rhône 14N-48/49 o výkonu 849 kW. V září 1939 byl také dodán první letoun MB.176 vybavený americkými motory Pratt & Whitney R-1830 Twin Wasp.\n\nLetoun byl vybaven pevnou dvojicí kulometů ráže 7,5 mm v křídlech letounu, dále dvojitým kulometem stejné ráže vzadu v kabině střílející dozadu nahoru a trojicí kulometů střílejících dozadu dolů.\n\nSouběžně s typem MB.174 byl vyvíjen i bombardovací MB.175. Tato verze měla prodloužený a rozšířený trup, aby mohl pojmout větší náklad bomb. Letoun mohl nést až 600 kg bomb v pumovnici a na vnějších závěsech. První letoun vzlétl 3. prosince 1939 a první sériový MB.175-B3 byl francouzskému letectvu dodán v dubnu 1940. Tyto letouny sloužily u průzkumných jednotek jako běžné letouny MB.174.\n\nKonečnou verzí byl torpédový bombardér MB.175T, který byl objednán v roce 1945 a vyráběn až do roku 1950 pro francouzské námořní letectvo. Poslední MB.175 byl od školních jednotek vyřazen v roce 1960.\n\nBloch MB.174 vstoupil do aktivní služby v březnu 1940. Letouny byly přiděleny k jednotkám strategického průzkumu (GR II/33), kde nahradily letouny Potez 637, které se ukázaly během „podivné války“ příliš zranitelné. Na jeho první operační úkol s ním vzlétnul 29. března 1940 známý pilot a spisovatel kapitán Antoine de Saint-Exupéry. Bloch MB.174 se projevil jako výjimečně efektivní letoun. Kvůli své rychlosti a obratnosti i ve velkých výškách dokázal uniknout většině moderních stíhaček \"Luftwaffe\". Francouzské letectvo je používalo téměř výhradně k průzkumu. Během bitvy o Francii bylo zničeno 24 strojů, ale z toho jen 4 v důsledku bojových akcí. Zbylé byly zničeny záměrně při ústupu nebo havarovaly. Avšak, tak jako v případě většiny dalších moderních letadel ve výzbroji francouzského letectva, letoun přišel do výzbroje pozdě a v zanedbatelných počtech. V době uzavření příměří byla většina letounů MB.174 a MB.175 evakuována do severní Afriky. Několik jich získali Němci a byly používány pro výcvik pilotů. Během služby u letectva Vichistické Francie byly letouny MB.174 často používány k letům nad Gibraltarem, kde sledovaly britskou flotu.\n\nV březnu 1941 němečtí inženýři odebrali z některých letounů MB.175 motory (a také z jiných francouzských letadel), které použili pro pohon obřích nákladních letounů Messerschmitt Me 323.\n\nPo operaci Torch působilo několik letounů na straně Spojenců. Zbývající exempláře se na straně Spojenců zúčastnily akcí během bitvy o Tunisko. Poté byly nahrazeny průzkumnými variantami letounů P-38 Lightning. Zbylé letouny byly používány k dopravním účelům a k vlekání cvičných cílů.\n\nMB.170-01\nMB.170-02\nMB.174-01\nMB.174-A3\n\nMB.175-01\nMB.175-B3\nMB.175T\nMB.176-01\nMB.176-B3\nMB.177\nMB.178\n\n\"Technické údaje pocházejí z publikace „Letadla 1939–45: Stíhací a bombardovací letadla Francie a Polska“\".\n\n\n\n\n Francie\n Třetí říše\n\n\n\n"}
{"id": "831645", "url": "https://cs.wikipedia.org/wiki?curid=831645", "title": "Čína na zimních olympijských hrách", "text": "Čína na zimních olympijských hrách\n\nČína na zimních olympijských hrách startuje od roku 1980. Toto je přehled účastí, medailového zisku a vlajkonošů na dané sportovní události.\n"}
{"id": "831646", "url": "https://cs.wikipedia.org/wiki?curid=831646", "title": "André Ehrenberg", "text": "André Ehrenberg\n\nAndré Ehrenberg (* 2. ledna 1972 Braunschweig, Dolní Sasko) je bývalý německý vodní slalomář, kanoista závodící v kategorii C2. Jeho partnerem v lodi byl Michael Senft.\n\nNa mistrovstvích světa získal tři stříbrné (C2 – 1997; C2 družstva – 2002, 2003) a dvě bronzové medaile (C2 družstva – 1995, 1997). Z evropských šampionátů si přivezl jednu zlatou (C2 družstva – 1996) a jednu bronzovou medaili (C2 družstva – 2002). Na Letních olympijských hrách 1996 v Atlantě získal bronzovou medaili, v Sydney 2000 byl osmý.\n"}
{"id": "831647", "url": "https://cs.wikipedia.org/wiki?curid=831647", "title": "Miroslav Michalec", "text": "Miroslav Michalec\n\nMiroslav Michalec (23. listopadu 1961 Smolenice – 17. března 2016 Brno) byl slovenský politik SNS, po sametové revoluci československý poslanec Sněmovny lidu Federálního shromáždění, v 90. letech poslanec Národní rady SR.\n\nZískal středoškolské vzdělání s maturitou. Ve volbách roku 1992 byl za SNS zvolen do Sněmovny lidu. Ve Federálním shromáždění setrval do zániku Československa v prosinci 1992.\n\nV parlamentních volbách na Slovensku roku 1994 kandidoval za SNS. Poslancem se stal až dodatečně roku 1996 jako náhradník poté, co poslanec Kamil Haťapka odešel do diplomatických služeb. V Národní radě SR setrval do roku 1998. Za ministra obrany Jána Sitka působil Michalec jako šéf oddělení pro styk s vládou a parlamentem a později jako vedoucí úřadu ministerstva. V parlamentu měl (pro svou hmotnost) ironickou přezdívku „\"drobček\"“. V roce 1998 mu byl udělen Řád Andreje Hlinky. V roce 2006 se stal asistentem poslance Rudolfa Pučíka.\n\nBěhem rozkolu v SNS přešel do nové formace Pravá Slovenská národná strana, za kterou kandidoval neúspěšně v parlamentních volbách roku 2002. Profesně je uváděn tehdy jako technik, bytem Majcichov. V roce 2004 se zmiňuje coby předseda okresní rady PSNS Pezinok.\n\nZemřel v březnu 2016 v nemocnici v Brně.\n\n"}
{"id": "831649", "url": "https://cs.wikipedia.org/wiki?curid=831649", "title": "Jiřina Adamcová", "text": "Jiřina Adamcová\n\nJiřina Adamcová (6. června 1927 Rudlice u Znojma – 1. února 2019 Praha) byla česká akademická malířka a grafička.\n\nMládí prožila v Kyjově, kde navštěvovala reálné gymnázium. V letech 1946–1950 studovala na Akademii výtvarných umění v Praze (Grafická škola prof. Vladimíra Pukla). Byla členkou Svazu čs. výtvarných umělců (od roku 1952), Unie výtvarných umělců a Asociace volné grafiky. V letech 1950–1952 byla výtvarnou redaktorkou časopisu Květy. Pracovala v oboru grafiky a ilustrace, věnovala se zejména technice volně řezaného plošného linorytu. Žila v Praze.\n\nNa počátku své tvorby se kromě grafiky věnovala ilustrační tvorbě. V grafických technikách se jednalo zpočátku o dřevořez a dřevoryt, posléze o linoryt, kterému zůstala věrná.\n\nPo roce 1960 se zaměřila na monumentální tvorbu. V rozmezí dvaceti let realizovala přes třicet děl pro interiéry i exteriéry. Vznikly realizace v různých materiálech, převážně v kamenné a sklo mozaice. Zároveň vypovídá o světě v rozměrných cyklech linorytů. Od začátku let osmdesátých se obrátila ke sdělení duchovního zaměření, k inspiraci z Bible, Starého a Nového zákona. V tomto světě nalezla své celoživotní poselství. Vznikly grafické cykly: Žalmy, Zázraky, Kázání na hoře. Vytvořila vlastní grafickou techniku, která směřuje k monumentálním formátům, realizovaným v cyklu Žalmy. Vystavovala v Památníku Terezín, který byl jejím magickým místem po celou etapu života a kam se vracela s dalšími velkými výstavami.\n\nPo roce 2000 se věnovala převážně malbě a kombinovaným technikám. Inspirována mnohými cestami a setkáními s francouzskými katedrálami namalovala rozsáhlé cykly \"Okna k naději\" a \"Pocta katedrále\". Na tomto cyklu pracovala několik let a vystavovala ho na mnoha výstavách doma i v zahraničí. Vystavovala další cykly maleb: \"Všichni jsme poutníci\", \"Legendy o sv. Františkovi z Asissi\", \"Andělé a Piety\".\n\nV letech 1958–2012 realizovala přes čtyřicet samostatných výstav. Její grafika a malby byly zastoupeny na mnoha výstavách v zahraničí.\n\nZúčastnila se řady mezinárodních výstav. Její díla jsou zastoupena ve sbírkách Národní galerie, krajských galeriích a mnoha institucích.\n\n\nVěnovala se volné tvorbě (cykly Z rodného kraje, 1980–1981) inspirované biblickými náměty (Žalmy) a vztahem člověka a kosmu (cyklus Planeta Země, 1981–1983).\n\n\n\n\n"}
{"id": "831658", "url": "https://cs.wikipedia.org/wiki?curid=831658", "title": "Michael Senft", "text": "Michael Senft\n\nMichael Senft (* 28. září 1972 Bad Kreuznach, Porýní-Falc) je bývalý německý vodní slalomář, kanoista závodící v kategorii C2. Jeho partnerem v lodi byl po většinu jeho kariéry André Ehrenberg, od roku 2004 jezdil s Christianem Bahmannem.\n\nNa mistrovstvích světa získal jednu zlatou (C2 – 2005), tři stříbrné (C2 – 1997; C2 družstva – 2002, 2003) a dvě bronzové medaile (C2 družstva – 1995, 1997). Z evropských šampionátů si přivezl jednu zlatou (C2 družstva – 1996), jednu stříbrnou (C2 družstva – 2005) a jednu bronzovou medaili (C2 družstva – 2002). Na Letních olympijských hrách 1996 v Atlantě získal bronzovou medaili, v Sydney 2000 byl osmý a v Athénách 2004 skončil na čtvrtém místě.\n"}
{"id": "831661", "url": "https://cs.wikipedia.org/wiki?curid=831661", "title": "Přemysl Michálek", "text": "Přemysl Michálek\n\nPřemysl Michálek (* 3. července 1936) je český politik za Občanskou demokratickou stranu, po sametové revoluci československý poslanec Sněmovny lidu Federálního shromáždění.\n\nVe volbách roku 1992 kandidoval za ODS, respektive za koalici ODS-KDS, do Sněmovny lidu (volební obvod Severomoravský kraj). Mandát nabyl až dodatečně v září 1992 jako náhradník. Ve Federálním shromáždění setrval do zániku Československa v prosinci 1992. V senátních volbách roku 1996 kandidoval do horní komory českého parlamentu za senátní obvod č. 65 - Šumperk, coby kandidát ODS. V 1. kole získal přes 25 % hlasů a byl nejúspěšnějším kandidátem. V 2. kole ho ovšem porazil sociální demokrat Václav Reitinger.\n\nV komunálních volbách roku 1994, komunálních volbách roku 1998, komunálních volbách roku 2002 a komunálních volbách roku 2006 kandidoval za ODS neúspěšně do zastupitelstva města Šumperk. Profesně je uváděn jako odborný poradce, stavební inženýr a důchodce. V živnostenském rejstříku se uváděl od roku 2001 jako živnostník, bytem Šumperk.\n\n9. kongres ODS roku 1998 ho zvolil na post člena volební komise. 13. kongres ODS v roce 2002 ho zvolil za člena smírčího výboru ODS. Na tento post ho zvolil i 17. kongres ODS v roce 2006. K roku 2012 se uvádí jako člen oblastního sdružení ODS Šumperk a poradce ředitele Státního fondu dopravní infrastruktury.\n\n"}
{"id": "831662", "url": "https://cs.wikipedia.org/wiki?curid=831662", "title": "Mont Nabemba", "text": "Mont Nabemba\n\nMont Nabemba (1020 m n. m.) je hora v pohoří Mayumbe ve střední Africe. Leží v Republice Kongo na území departementu Sangha v distriktu Souanké. Jedná se o nejvyšší horu Republiky Kongo. V okolí hory se nacházejí ložiska železné rudy. Společnost Sundance Resources zde provádí průzkumné vrty a plánuje těžbu.\n\n"}
{"id": "831663", "url": "https://cs.wikipedia.org/wiki?curid=831663", "title": "Certified E-Friendly Food", "text": "Certified E-Friendly Food\n\nCertified E-Friendly Food (CEFF) je nezávislý projekt, zaměřený na přídatné látky v potravinách (neboli aditiva, běžně také „éčka“). Za projektem stojí firma se sídlem v Jaroměři.\n\nCEFF sleduje přidatné látky, u nichž existuje potenciální zdravotní riziko při konzumaci ve vyšším množství, a jež lze ve výrobním procesu nahradit látkami přírodního původu. Vybrané přidatné látky nejsou v potravinách mnohdy nutné vůbec, například proto, že jim pouze propůjčují vizuálně atraktivnější barvu či výraznější chuť.\n\nVýrobek, který je označen logem CEFF, nesmí obsahovat žádné z více než 70 aditiv patřících do kategorií konzervanty, umělá barviva, náhradní sladidla a glutamáty. Kategorizace do skupin konzervanty, sladidla a umělá barviva vychází z české legislativy a evropských norem. Správnost kategorizace je potvrzena Státním zdravotním ústavem při Ministerstvu zdravotnictví ČR, kde probíhá i testování složení potravin označených logem CEFF na nepřítomnost nepovolených aditiv. Logo mohou nést potraviny všech výrobců EU, které splňují pravidla složení CEFF v oblasti přídatných látek.\n\nPřídatné látky, které nepovoluje CEFF, nejsou pro lidský organizmus prospěšné a ve vyšším spotřebovávaném množství existuje riziko zdravotních problémů, zvláště u dětí, citlivých a nemocných osob. Proto pro ochranu spotřebitelů analyzuje a stanovuje Evropský úřad pro bezpečnost potravin maximální přijatelnou denní dávku – ADI (Acceptable Daily Intake), která udává nejvyšší možné množství každého potravinového aditiva, které může být denně zkonzumováno, aniž by představovalo zdravotní riziko. Hodnoty ADI následně upravuje směrnice Evropské Komise a jsou závazné pro všechny členské státy EU.\n\n 2. Éčka v potravinách, V. Klescht, I.Hrnčíková, L. Mandelová, Computer Press, a.s. 2007\n\n"}
{"id": "831665", "url": "https://cs.wikipedia.org/wiki?curid=831665", "title": "Rickard Falkvinge", "text": "Rickard Falkvinge\n\nRickard „Rick“ Falkvinge, narozen jako Dick Augustsson 21. ledna 1972 v Göteborgu, je švédský podnikatel v oblasti informačních technologií známý jako zakladatel a první předseda švédské Pirátské strany. V současnosti je považován za hlavního šiřitele myšlenek světového pirátského hnutí. Bydlí severně od Stockholmu v Sollentuně .\n\nRick Falkvinge vyrůstal v Göteborgu. Svou první IT firmu s názvem Infoteknik (doslova „Infotechnologie“) založil ve svých 16 letech v roce 1988. V roce 1993 nastoupil na Technickou univerzitu Chalmers na magisterské studium v technické fyzice, které v roce 1995 bez titulu ukončil.\n\nMezi lety 1994 a 1998 podnikal v oboru vývoje software a měl pod sebou pět zaměstnanců. Poté se přestěhoval do Sollentuny a začal pracovat ve společnosti Sendit, kterou brzy poté koupil Microsoft. V roce 2002 Microsoft toto oddělení zavřel a Falkvinge do roku 2006 pracoval v různých zaměstnáních.\n\nV roce 2004 změnil své křestní jméno Rick, protože už ho nebavilo poslouchat neustálé narážky na jméno Dick. Své příjmení změnil z Augustsson na současné Falkvinge (doslova „sokolí křídlo“), protože chtěl jedinečné příjmení popisující jeho povahu. Od mládí byl fascinován ptáky a velcí dravci podle něj symbolizují hrdost, svobodu a vizi.\n\nNa podzim roku 2005 začal přemýšlet o tom, že vytvoří politickou stranu zaměřenou na otázky ohledně sdílení souborů, autorských práv a patentů. Tehdejší dominantní organizace ohledně copyrightu ve Švédsku byl Piratbyrån („Pirátský úřad“), který nebyl spojován s žádnou politickou stranou. Falkvinge 1. ledna 2006 spustil stránku \"piratpartiet.se\" (doslova \"Pirátská strana\") a začal sbírat podpisy na petici za založení nové švédské politické strany. Podle údajů strany zaznamenala stránka během prvních dvou dnů od spuštění tři miliony návštěv a 2. ledna na iniciativu upozornila dvě švédská periodika. Falkvinge si půjčil peníze od banky, podal výpověď ve své tehdejší práci a začal se věnovat budování Pirátské strany naplno.\n\nŠvédská Pirátská strana je první pirátskou stranou ze současného mezinárodního hnutí čítajícího více než 60 pirátských stran.\n\n29. prosince 2008 na svém blogu napsal, že již nezvládá platit nájem, protože půjčka od banky, kterou si půjčil kvůli práci pro Pirátskou stranu, již vyprchala. V té době neměla Pirátská strana dostatek peněz na to, aby si najala zaměstnance, a proto Falkvinge požádal členy strany o pomoc.\n\nZa 18 měsíců, během nichž žil z darů svých podporovatelů, byl najat Evropským parlamentem.\n\nBěhem volební kampaně v roce 2009 oznámil Falkvinge soukromě na Facebooku, že při svém turné po Švédsku hledá ženy, které se s ním vyspí. Touto zprávou se zabývaly články v bulváru a na různých blozích.\n\nV roce 2010 při volební kampani Falkvinge prohlásil, že svoboda projevu a svoboda tisku by měly mít přednost před současným zákazem držení dětské pornografie a že Pirátská strana chce zrušit současné zákony týkající se tohoto tématu. Švédská asociace novinářů tento postoj ihned otevřeně podpořila, přesto vyvolal kontroverzi a Falkvinge od něho ustoupil. V září 2012 na svém blogu napsal další článek týkající se dětské pornografie, kde představil tři důvody pro legalizaci jejího držení.\n\n1. ledna 2011, pět let po založení strany, během živého vystoupení oznámil, že odstupuje z pozice předsedy strany a že jeho místo převezme místopředsedkyně Anna Troberg.\n\nV současnosti se věnuje šíření pirátského hnutí a pirátských myšlenek, které prezentuje na různých přednáškách.\n\nV květnu 2011 začal zkoumat měnu Bitcoin a její vliv na ekonomiku a švédská státní televizní stanice SVT ho označila za odborníka na toto téma.\n\nAmerický magazín \"Foreign Policy\" ho zařadil na seznam 100 největších světových myslitelů.\n\nV roce 2010 mu byla udělena švédská cena \"Guldmusen\" v kategorii \"osobnost roku v oboru IT\" za úspěch v zařazení internetu a jeho následků mezi relevantní politická témata.\n\nMagazín \"Fokus\" ho zařadil na seznam 100 nejvlivnějších lidí ve Švédsku.\n\n"}
{"id": "831669", "url": "https://cs.wikipedia.org/wiki?curid=831669", "title": "Skraupova syntéza", "text": "Skraupova syntéza\n\nSkraupova syntéza je chemická reakce používaná k syntéze chinolinu. Je pojmenovaná podle rakousko-českého chemika Zdenka Hanse Skraupa (1850-1910).\n\nV typické Skraupově syntéze je anilin zahříván společně s kyselinou sírovou, glycerolem a oxidačním činidlem, jako je nitrobenzen, a následně vzniká chinolin.\n\nU tohoto příkladu slouží nitrobenzen jako rozpouštědlo a oxidační činidlo. Reakce je velmi bouřlivá a provádí se za přítomnosti síranu železnatého. Místo nitrobenzenu může být použita kyselina trihydrogenarseničná, avšak reakce s nitrobenzenem bývají mírnější a bezpečnější. \n\nPo zahřátí anilinu s kyselinou sírovou, glycerolem a oxidačním činidlem dochází k adici aminu na aldehyd nebo keton.\nPoznámka: pozice hydroxylové skupiny od 6. kroku dále je nesprávná a měla by být posunuta o jeden uhlík vlevo.\n"}
{"id": "831670", "url": "https://cs.wikipedia.org/wiki?curid=831670", "title": "Západní baraj", "text": "Západní baraj\n\nZápadní baraj (khmersky បារាយណ៍ទឹកថ្លា) je monumentální vodní nádrž v oblasti Angkoru, v Kambodži. Je orientována na ose západ-východ, dlouhá zhruba 8 km a široká 2,1 km. Byla vybudována v 11. století, a do dnešních dnů zůstala z větší části zaplněna vodou. Na umělém ostrově uprostřed nádrže se zachoval hinduistický chrám zvaný Západní Mebon. Nádrž slouží k zavlažování polí.\n"}
{"id": "831671", "url": "https://cs.wikipedia.org/wiki?curid=831671", "title": "Steve Johnson (tenista)", "text": "Steve Johnson (tenista)\n\nSteve Johnson (* 24. prosince 1989 Orange, Orange County, Kalifornie) je americký profesionální tenista a bronzový medailista v mužské čtyřhře z Letní olympiády 2016 v Riu de Janeiru. Ve své dosavadní kariéře vyhrál na okruhu ATP World Tour čtyři turnaje ve dvouhře, včetně dvou houstonských trofejí na U.S. Men's Clay Court Championships 2017 a 2018. K nim přidal jeden deblový titul, když s krajanem Samem Querreyem triumfovali na Geneva Open 2016. Na challengerech ATP a okruhu Futures získal šest trofejí ve dvouhře a dva ve čtyřhře.\n\nNa žebříčku ATP byl ve dvouhře nejvýše klasifikován v červenci 2016 na 21. místě a ve čtyřhře pak v květnu téhož roku na 39. místě. Trénuje ho krajan Peter Smith.\n\nDebutovým startem v hlavní soutěži dvouhry na grandslamovém turnaji se stal US Open 2012, kam obdržel od pořadatelů divokou kartu. Po výhře nad Lotyšem Ernestsem Gulbisem ve druhém kole postoupil do třetí fáze turnaje. V něm podlehl francouzské turnajové třináctce Richardu Gasquetovi.\n\nV americkém daviscupovém týmu debutoval v roce 2015 baráží proti Uzbekistánu, v níž podlehl v pěti setech Denisi Istominovi a po boku Sama Querreyho vyhrál čtyřhru. Američané zvítězili 3:1 na zápasy. Do září 2018 v soutěži nastoupil ke čtyřem mezistátním utkáním s bilancí 1–2 ve dvouhře a 4–0 ve čtyřhře.\n\nSpojené státy americké reprezentoval na Letních olympijských hrách 2016 v Riu de Janeiru, kde v mužské dvouhře startoval jako dvanáctý nasazený. Vypadl ve čtvrtfinále, když nestačil na pozdějšího vítěze a světovou dvojku Andyho Murrayho až v tiebreaku rozhodující sady. Do mužské čtyřhry nastoupil s Jackem Sockem. Soutěží prošli do semifinále, v němž je vyřadil rumunský pár Florin Mergea a Horia Tecău. V zápase o bronzovou medaili však zdolali kanadskou dvojici Daniel Nestor a Vasek Pospisil a obsadili třetí místo.\n\n"}
{"id": "831673", "url": "https://cs.wikipedia.org/wiki?curid=831673", "title": "Zdenko Hans Skraup", "text": "Zdenko Hans Skraup\n\nZdenko Hans Skraup (3. března 1850, Praha – 10. září 1910, Vídeň) byl česko-rakouský chemik, který objevil reakci zvanou Skraupova syntéza, první syntézu chinolinu.\n\nZdenko Skraup se narodil v Praze jako syn skladatele a kapelníka Jana Nepomuka Škroupa a synovec autora české hymny Františka Škroupa. Studoval na Vysokém učení technickém v Praze od roku 1866 do roku 1871. Poté, co byl asistentem u Heinricha Ludwig Buffa po dobu kratší než jeden rok, začal pracovat v porcelánce ve Staré Roli a také byl zaměstnán v mincovně ve Vídni.\n\nV roce 1873 se stal asistentem F. Rochledera a po jeho smrti i u profesora Adolfa Liebena. Doktorát získal na univerzitě v Giessenu roku 1879. Ale protože jeho titul byl z německé univerzity, musel čekat až do roku 1881, než se stal profesorem na vídeňské obchodní akademii.\n\nV roce 1886 přešel na univerzitu ve Štýrském Hradci. V témže roce získal Cenu Ignaze Liebena a v roce 1887 byl zvolen členem Německé akademie věd Leopoldina. V roce 1906 byl Skraup povolán na vídeňskou univerzitu jako nástupce Adolfa Liebena. Zemřel 10. září 1910 na srdeční mrtvici.\n\nJeho syn Siegfried Skraup (27. dubna 1890 v Praze – 19. září 1972) byl v letech 1923 až 1958 profesorem na Chemickém institutu Univerzity ve Würzburgu.\n\n\n"}
{"id": "831677", "url": "https://cs.wikipedia.org/wiki?curid=831677", "title": "Christopher Carrington", "text": "Christopher Carrington\n\nChristopher (Michael) Carrington je americký sociolog zabývající se studiem lidské sexuality na San Francisco State University.\n\nStudoval na Colorado State University ve Fort Collins. Magisterský titul získal roku 1987 na Denverské univerzitě a roku 1989 na University of Colorado v Boulderu. V roce 1993 získal titul Ph.D. v oboru sociologie na Massechusettské univerzitě v Amherstu. Ve své disertační práci se věnoval utváření gay a lesbických rodin a jejich organizaci domácí práce.\n\nZaměřuje se na studium polyamorních (vícenásobných intimních) vztahů, gay a lesbických vztahů a rodinného života, mužské homosexuality, přátelských sítí a taneční scény gayů. Je odborník na biologický, psychologický a evoluční vývoj sexuální orientace. Od roku 1993 působí na San Francisco State University, na katedře sociologie a ve studijním programu lidské sexuality, kde vyučuje sociální psychologii, lidskou sexualitu a její sociální aspekty a další předměty související s rodinou a sexualitou.\n\nV roce 1999 vydal knihu \"No Place Like Home: Relationships and Family Life among Lesbians and Gay Men\", v níž rozpracoval utváření a udržování gay a lesbických domácností a tzv. rodin volby (\"\"chosen\" families\").\nDalší jeho publikací je \"Circuit Boys: Into the World of the Gay Dance and Circuit Party Culture\", která představuje výsledek desetiletého etnografického výzkumu gay taneční scény a zkoumá sexualitu, přátelství, užívání drog, tanec, společenské chování a jiné sociologické aspekty tzv. \"circuit culture\". V současnosti se zaměřuje na nové výzkumné téma, kterým jsou dlouhodobé polyamorní vztahy a jejich porovnání mezi gayi, lesbami, heterosexuály a bisexuály.\n\nV roce 1994 získal čestné uznání Americké sociologické asociace, sekce pro sociologii pohlaví a genderu.\n\n"}
{"id": "831678", "url": "https://cs.wikipedia.org/wiki?curid=831678", "title": "Modrý anděl (certifikát)", "text": "Modrý anděl (certifikát)\n\nModrý anděl (Der Blaue Engel) je nejstarší ekoznačka na světě. Vznikla 1978 v Německu z iniciativy federálního ministerstva vnitra a životního prostředí.\n\nZnačka se uděluje výrobkům a službám, které jsou ve všech směrech šetrné k životnímu prostředí, splňují zdravotní a bezpečnostní standardy. Technické požadavky na označované výrobky a služby jsou posuzovány nezávislou porotou ekoznačky (\"Environmental Label Jury\").\n\nV současnosti je touto značkou označeno více než 11 500 produktů a služeb v asi 120 kategoriích.\n\nV současné době jsou do certifikace zapojené tyto instituce:\n\n\n"}
{"id": "831684", "url": "https://cs.wikipedia.org/wiki?curid=831684", "title": "Seznam kulturních památek na Vyšehradě", "text": "Seznam kulturních památek na Vyšehradě\n\nStaré Město, Nové Město, Malá Strana, Hradčany, Josefov, Vyšehrad a z malé části Vinohrady, Holešovice, Podolí a Smíchov jsou od roku 1971 jako Pražská památková rezervace městskou památkovou rezervací.\n\n\n\n"}
{"id": "831685", "url": "https://cs.wikipedia.org/wiki?curid=831685", "title": "Seznam kulturních památek ve Vysočanech", "text": "Seznam kulturních památek ve Vysočanech\n\nV části Vysočan patřící k městské části a obvodu Praha 3 se nenecházejí žádné zapsané kulturní památky.\n\n"}
{"id": "831686", "url": "https://cs.wikipedia.org/wiki?curid=831686", "title": "Seznam kulturních památek ve Vršovicích", "text": "Seznam kulturních památek ve Vršovicích\n\nVinohrady, Žižkov a Vršovice jsou od roku 1993 městskou památkovou zónou.\n\n"}
{"id": "831688", "url": "https://cs.wikipedia.org/wiki?curid=831688", "title": "Seznam kulturních památek v Troji", "text": "Seznam kulturních památek v Troji\n\nOsada Rybáře je od roku 1991 vesnickou památkovou zónou.\n\n"}
{"id": "831689", "url": "https://cs.wikipedia.org/wiki?curid=831689", "title": "Seznam kulturních památek v Hlubočepích", "text": "Seznam kulturních památek v Hlubočepích\n\nBarrandov je od roku 1993 městskou památkovou zónou.\n\n\n"}
{"id": "831690", "url": "https://cs.wikipedia.org/wiki?curid=831690", "title": "Seznam kulturních památek v Libni", "text": "Seznam kulturních památek v Libni\n\n"}
{"id": "831691", "url": "https://cs.wikipedia.org/wiki?curid=831691", "title": "Seznam kulturních památek v Braníku", "text": "Seznam kulturních památek v Braníku\n\n"}
{"id": "831692", "url": "https://cs.wikipedia.org/wiki?curid=831692", "title": "Seznam kulturních památek v Josefově", "text": "Seznam kulturních památek v Josefově\n\n"}
{"id": "831695", "url": "https://cs.wikipedia.org/wiki?curid=831695", "title": "Seznam kulturních památek v Josefově (Praha)", "text": "Seznam kulturních památek v Josefově (Praha)\n\nStaré Město, Nové Město, Malá Strana, Hradčany, Josefov, Vyšehrad a z malé části Vinohrady, Holešovice, Podolí a Smíchov jsou od roku 1971 jako Pražská památková rezervace městskou památkovou rezervací.\n\n"}
{"id": "831696", "url": "https://cs.wikipedia.org/wiki?curid=831696", "title": "Seznam kulturních památek v Jinonicích", "text": "Seznam kulturních památek v Jinonicích\n\n"}
{"id": "831698", "url": "https://cs.wikipedia.org/wiki?curid=831698", "title": "Seznam kulturních památek v Hostivaři", "text": "Seznam kulturních památek v Hostivaři\n\nStará Hostivař je od roku 1993 vesnickou památkovou zónou.\n\n"}
{"id": "831699", "url": "https://cs.wikipedia.org/wiki?curid=831699", "title": "Seznam kulturních památek v Hloubětíně", "text": "Seznam kulturních památek v Hloubětíně\n\n"}
{"id": "831700", "url": "https://cs.wikipedia.org/wiki?curid=831700", "title": "Seznam kulturních památek ve Vokovicích", "text": "Seznam kulturních památek ve Vokovicích\n\n"}
{"id": "831701", "url": "https://cs.wikipedia.org/wiki?curid=831701", "title": "Seznam kulturních památek v Košířích", "text": "Seznam kulturních památek v Košířích\n\n"}
{"id": "831702", "url": "https://cs.wikipedia.org/wiki?curid=831702", "title": "Seznam kulturních památek ve Vinoři", "text": "Seznam kulturních památek ve Vinoři\n\n"}
{"id": "831703", "url": "https://cs.wikipedia.org/wiki?curid=831703", "title": "Seznam kulturních památek na Stodůlkách", "text": "Seznam kulturních památek na Stodůlkách\n\nStodůlky jsou od roku 1995 vesnickou památkovou rezervací.\n\nVšechny uvedené památky se nacházejí v části Stodůlek spadající do městské části Praha 13.\n\n"}
{"id": "831704", "url": "https://cs.wikipedia.org/wiki?curid=831704", "title": "Seznam kulturních památek ve Střešovicích", "text": "Seznam kulturních památek ve Střešovicích\n\nStaré Střešovice jsou od roku 2003 městskou památkovou zónou.\n\nVilová kolonie Ořechovka je od roku 1991 městskou památkovou zónou.\n\nStřešovičky (Malé Střešovice) jsou od roku 2004 vesnickou památkovou zónou.\n\n"}
{"id": "831705", "url": "https://cs.wikipedia.org/wiki?curid=831705", "title": "Seznam kulturních památek v Krči", "text": "Seznam kulturních památek v Krči\n\n"}
{"id": "831706", "url": "https://cs.wikipedia.org/wiki?curid=831706", "title": "Seznam kulturních památek v Michli", "text": "Seznam kulturních památek v Michli\n\nŽádná kulturní památka.\n\n"}
{"id": "831707", "url": "https://cs.wikipedia.org/wiki?curid=831707", "title": "Seznam kulturních památek v Nuslích", "text": "Seznam kulturních památek v Nuslích\n\nNusle jsou od roku 1993 městskou památkovou zónou.\n\nŽádná kulturní památka.\n\n"}
{"id": "831708", "url": "https://cs.wikipedia.org/wiki?curid=831708", "title": "Seznam kulturních památek v Bohnicích", "text": "Seznam kulturních památek v Bohnicích\n\nStaré Bohnice jsou od roku 1993 vesnickou památkovou zónou.\n\n"}
{"id": "831709", "url": "https://cs.wikipedia.org/wiki?curid=831709", "title": "Seznam kulturních památek v Ruzyni", "text": "Seznam kulturních památek v Ruzyni\n\nRuzyně je od roku 1995 vesnickou památkovou rezervací.\n\n"}
{"id": "831711", "url": "https://cs.wikipedia.org/wiki?curid=831711", "title": "Seznam kulturních památek v Podolí (Praha)", "text": "Seznam kulturních památek v Podolí (Praha)\n\nStaré Město, Nové Město, Malá Strana, Hradčany, Josefov, Vyšehrad a z malé části Vinohrady, Holešovice, Podolí a Smíchov jsou od roku 1971 jako Pražská památková rezervace městskou památkovou rezervací. Z Podolí spadá do rezervace oblast s podolskou porodnicí ohraničená územím Vyšehradu, Podolským nábřežím a ulicí U podolského sanatoria.\n\n"}
{"id": "831712", "url": "https://cs.wikipedia.org/wiki?curid=831712", "title": "William Morris", "text": "William Morris\n\nWilliam Morris (24. března 1834 Walthamstow u Londýna – 3. října 1896 Londýn) byl anglický textilní výtvarník, umělec, spisovatel a libertariánský socialista spjatý s Bratrstvem prerafaelitů a s hnutím \"Arts and Crafts\". Společně s s umělcem Edwardem Burne-Jonesem a básníkem Dantem Gabrielem Rosettim založil návrhářskou společnost, jejíž produkce hluboce ovlivnila výzdobu obydlí i kostelů v Anglii počátku 20. století; oživila také tradiční metody výroby a zpracování textilu.\n\nCoby autor a ilustrátor se zájmem o středověké umění a literaturu stál u počátků žánru fantasy a měl přímý vliv na pozdější autory včetně J. R. R. Tolkiena. Zasazoval se také o památkovou péči. Jeho názory a tvorba byly často v opozici vůči industrialismu, a to i přes socialistickou a marxistickou orientaci v jeho zralém věku.\n\nJe autorem rozsáhlé epické skladby \"The Earthly Paradise\" (\"Zemský ráj\", 1868–70).\n\n"}
{"id": "831713", "url": "https://cs.wikipedia.org/wiki?curid=831713", "title": "Dave Keuning", "text": "Dave Keuning\n\nDave Keuning, celým jménem David Brent Keuning (28. března 1976, Des Moines, Iowa, USA) je kytarista a zakládající člen americké indie-rockové skupiny The Killers.\n\n\n"}
{"id": "831722", "url": "https://cs.wikipedia.org/wiki?curid=831722", "title": "Christian Friedrich Bernhard Augustin", "text": "Christian Friedrich Bernhard Augustin\n\nChristian Friedrich Bernhard Augustin (28. listopadu 1771, Gröningen – 1. září 1856, Halberstadt) byl evangelický teolog, spisovatel a historik.\n\nNavštěvoval školu v Halberstadtu a Wernigerode. V roce 1790 začal studovat historii a teologii v Hallu a vstoupil do Corps Guestphalia Halle. Po ukončení studia působil jako učitel a kazatel v Halberstadtu. Složil doktorát z teologie a filozofie a stal se členem několika společností.\n\nNapsal řadu odborných spisů a byl nadšeným sběratelem. Vytvořil také městskou knihovnu. V letech 1801-1810 redigoval „Gemeinnützige Unterhaltungen“ a v roce 1821 „Halberstädtische Blätter“. Jeho zvláštní luteránskou sbírku získal Fridrich Vilém IV. pro Augusteum und Lutherhaus Wittenberg. V roce 1832 se stal čestným občanem města Halberstadt.\n\n"}
{"id": "831724", "url": "https://cs.wikipedia.org/wiki?curid=831724", "title": "Johann Christian Wilhelm Augusti", "text": "Johann Christian Wilhelm Augusti\n\nJohann Christian Wilhelm Augusti (27. října 1771, Eschenbergen – 28. dubna 1841, Koblenz) byl německý evangelický teolog, křesťanský archeolog a orientalista.\n\nJohann Christian Wilhelm Augusti byl syn pastora Ernsta Friedricha Antona Augustiho a vnuk rabína. Navštěvoval gymnázium v Gothě a od roku 1790 studoval na univerzitě v Jeně. O osm let později, 1798, začal na této univerzitě vyučovat. Od roku 1800 byl mimořádným profesorem filozofie, 1803 řádným profesorem orientálních jazyků. V roce 1808 získal doktorát z filozofie. V období 1812 až 1819 vyučoval teologii na Vratislavské univerzitě, od roku 1819 působil v Bonnu. V letech 1812 až 1814 byl rektorem vratislavské univerzity. Byl členem evangelické konzistoře.\n\n\n"}
{"id": "831725", "url": "https://cs.wikipedia.org/wiki?curid=831725", "title": "Radko Király", "text": "Radko Király\n\nRadko Király (* 9. prosince 1965) je bývalý slovenský fotbalista, útočník.\n\nV lize hrál za DAC Dunajská Streda v sezóně 1989–1990. Nastoupil ve 21 utkáních a dal 7 gólů. Po skončení aktivní kariéry působí jako trenér v nižších soutěžích.\n\n"}
{"id": "831726", "url": "https://cs.wikipedia.org/wiki?curid=831726", "title": "Vinobraní (opereta)", "text": "Vinobraní (opereta)\n\nVinobraní (v německém originále , tj. doslova „Vinařská nevěsta“) je opereta ve třech dějstvích českého skladatele Oskara Nedbala, jejíž libreto napsali vídeňští libretisté Leo Stein a Julius Wilhelm. Premiéru měla 11. února 1916 ve vídeňském Divadle na Vídeňce (Theater an der Wien), v českých zemích ji poprvé uvedla zpěvohra Vinohradského divadla 17. dubna téhož roku.\n\nOskar Nedbal se po mezinárodním úspěchu \"Polské krve\" z roku 1913 a po odbočce k baletu (\"Andersen\", 1914) brzy znovu vrátil. Libretistou mu byl stejně jako v případě \"Polské krve\" opět Leo Stein (vl. jm. Leo Rosenstein, 1861–1921), tentokrát ve spolupráci s Juliem Wilhelmem (1871–1941). Z úspěchu předchozí operety bylo jasné, že Nedbalovým originálním přínosem v žánru jsou slovanský kolorit a rytmy, čehož bylo radno využít. Za probíhající světové války, ve které byly hlavními protivníky Rakouska Rusko a Srbsko a i ostatní slovanské národnosti (jako Češi) byly podezřelé ze sympatií s nepřítelem, byl výběr prostředí obtížný; nakonec padl na chorvatské prostředí, na rozdíl od \"Polské krve\" však kombinované s domácím prostředím vídeňským.\n\nLibreto tentokrát není tak povedené, drží se více některých operetních šablon (hlavní finále na konci 2. dějství), charaktery se zčásti opakují z \"Polské krve\" (intrikánská subreta Julja namísto Wandy, mladokomik Franjo namísto Popiela – tyto postavy ostatně kritika považovala za nejzdařilejší). Namísto postupně zmoudřelého Bola z \"Polské krve\" nastupují postavy dvě, rozmařilý Bogdan a ušlechtilý Milan. Bogdan se svých charakterem a písní dominuje 1. dějství, proto je dramaturgicky problematické, že tím i z operety mizí. Originálnější je skutečnost, že vztah stárnoucího Milana a mladičké Lízy skončí šťastně – to bylo pro diváky představením a i soudobá kritika začíná slovy „Že se Milan a Líza přece jen stanou šťastným párem, to by nikdo nebyl věřil. Je to překvapení večera.“ Postava komické staré Mizzi Müllerové navazuje na Jadwigu z \"Polské krve\", ale je výraznější (i proto, že ve \"Vinobraní\" chybí starokomická role), zato postava Milanova syna Nikoly je mdlá.\n\nOskar Nedbal na libreto reagoval adekvátně. Kvůli vídeňskému prostředí se zde vyskytuje více valčíků a jiných míst podle běžného vzoru vídeňské operety, což mu poté značně vyčítala česká kritika (Národní listy: „není to čistě jihoslovanský vzduch, čpí vídeňskou pačulí“), a i soudobý autor Miroslav Šulc se zmiňuje o „valčíkové podbízivosti a kupletovém ladění“. Přesto i tato místa nesklouzla do sentimentality a nepoklesla pod určitou úroveň. Veškerá kritika se však shodla, že hudebně nejcennější jsou místa s chorvatským koloritem, což jsou zejména sborové písně a tance v prvním a zejména druhém jednání, píseň Bogdana z 1. jednání (\"Draga ljubica\") a Julji z 2. jednání (\"Golub ljubi golubicu\"). Chorvatské kolo tvoří základní motiv předehry i celé operety. Nedbal se v operetě důsledně vyhnul sólovým „šlágrům“, hudební čísla jsou výlučně ansámblová nebo sborová, stejně jako v \"Polské krvi\" zaujme využití melodramu. Rovněž rozmanitá a vynalézavá instrumentace patří k Nedbalovým tradičním přednostem, současný kritik hovoří o „barvité a diferencované partituře, která nijak nezaostává za velkými Lehárovými operetami.“\n\nPremiérový úspěch operety byl stejně jako u \"Polské krve\" bouřlivý, i kritiky byly příznivé, přesto se osud předchozí Nedbalovy operety zcela neopakoval. Z různých důvodů, k nimž patřila jistě zhoršující se politická situace Rakouska-Uherska, která činila jihoslovanský námět méně sympatickým, ale také povaha díla, které postrádalo sólové „šlágry“.\n\nTo ovšem zdaleka neplatí pro české prostředí, ve kterém \"Vinobraní\" dodnes patří ke kmenovému repertoáru českých operetních souborů. Česká premiéra se konala již za dva měsíce po premiéře vídeňské, totiž 17. dubna 1916. Uvedla ji tehdy Vinohradská zpěvohra, překlad pořídil, režíroval a hlavní úlohu hrál oblíbený pražský písničkář Karel Hašler, hudebně nastudoval Nedbalův synovec Karel. Ještě v témže roce \"Vinobraní\" uvedla i všechna další česká divadla hrající operetu, tj. divadlo brněnské (8. září), plzeňské a na různých místech hrající Východočeská divadelní společnost.\nOskar Nedbal sám operetu později dvakrát upravil. Pro novou inscenaci ve Slovenském národním divadle v Bratislavě (premiéra 17. října 1925), jehož byl v té době ředitel, upravil především její závěr, který se místo Vídně odehrává v Bratislavě, a doplnil kuplet Franja a paní Müllerové \"Hej, hej, v Bratislavě pod věchýtek chodíme\". Kritika tento doplněk, kvalitativně pod úrovní ostatní hudby, nepřijala vlídně. Znovu a podstatněji \"Vinobraní\" přepracoval od pět let později pro nově založenou \"Velkou operetu\" v Praze (dnes Divadlo v Dlouhé). Libreto bylo modernizováno, rozděleno do čtyř aktů a závěr přeložen do Prahy, Nedbal doplnil pět písní a zbytek hudby upravil do modernějšího stylu oproštěného od sentimentality. Doplněný materiál opět nebyl na výši původní hudby a celek ztratil jednotný charakteristický styl. Výsledek měl premiéru 24. října 1930 pod názvem \"Podzimní píseň\".\n\nTato úprava sice zapadla, ale jinak se \"Vinobraní\" hraje v českém divadle v různých překladech a úpravách. Vedle nejznámější původní Hašlerovy, z níž se často používají alespoň texty písní, jsou to například překlady a úpravy Jiřího Aplta a Pavla Škampy, Věry Smažíkové a Antonína Holzingera, Karla Melichara Skoumala, Jaroslava Horana nebo Ivo Fischera a Luboše Šterce. Po druhé světové válce je z profesionálních scén inscenovala divadla v Plzni (1946, 1956, 1980), Opavě (1946, 1980, 1996), Ostravě (1948, 1983, 2003), Teplicích (1951, 1971, 1980), Kladně (1955), Olomouci (1968, 1980, 1998), Českých Budějovicích (1974, 2003) a Brně (1979), vedle toho pražské Divadlo Na Fidlovačce (1951, 1955) a Hudební divadlo Karlín (1984), jakož i divadlo ve slovenských Košicích. Nejnovější inscenaci uvedlo Severočeské divadlo opery a baletu Ústí nad Labem (premiéra 12. května 2012). Dokladem toho, že \"Vinobraní\" není zapomenutou archivní záležitostí, je ostatně i parodie Studia Ypsilon \"Vinobraní v Ypsilonce\", která měla premiéru roku 2005.\n\nKlavírní výtah operety vyšel roku 1916 ve vídeňském nakladatelství Herzmansky.\n\nHonosná vila barona Bogdana Lukovaće s výhledem na Záhřeb. Lehkomyslný kavalír Bogdan pořádá jeden ze svých proslulých večírků (Introdukce a č. 1: Melodram \"Das neue Heim lasse ich mir gefallen\" / \"Řeknu Vám důvěrně\"). Dnes chystá pro hosty překvapení: mezi písemnostmi kněžny Spalanti, od níž vilu koupil, našel odpověď na kněžnin inzerát hledající společnici. A protože k odpovědi byla přiložena fotografie okouzlující dívky z Vídně, odpověděl Bogdan kněžniným jménem a vylákal uchazečku k sobě. Dnes má dorazit a hostitel se už nemůže dočkat (č. 2: Píseň a sbor C dur 3/4-2/4, Bogdan a sbor: \"Da seht nun her! Wie hübsch und lieb!... Dieses Bild, dieses Bild, glaubt mir seit ich's geseh'n… Draga ljubica wärst du nur schon da!\" / \"Jen pohleďte! Je rozkošná!... Od těch dnů, od těch dnů, co ten obrázek mám… Krásná dívko má, tys má jediná\").\n\nMezi hosty je i herečka Julja, o niž se uchází mladý obchodník s ovocem z Kočevje, Franjo Svečak. Pokouší se Julju uhranout svými pěveckými schopnostmi (č. 3: Duet Franjo a Julja: \"Ich weiß nicht, was ich soll… Kind, ich bin so musikalisch\" / \"Ach, co mám dělat jen… Já jsem hrozně muzikální\"). Ta ale nechává Franja v záloze a přednostně myslí na někoho jiného, totiž stárnoucího hraběte Milana Mikoliće. Hrabě však nebyl ani na její dnešní premiéře a její lásce se brání poukazem na svůj věk (č. 4: Valčíkový duet D dur, Julja a Milan \"Man wird ja doch älter… Freund, du guckst nach manchem Stern\" / \"Nejsem vzorem krásy… Vzdálenou chceš hvězdu mít\").\n\nKonečně dorazí mladá Vídeňačka Líza, dožaduje se uvedení k „milostivé paní“ a omlouvá se za zpoždění. Její cestu železnicí provázely nejrůznější incidenty a průtahy – však ji matinka před dráhou varovala (č. 5: Kvartet s kupletem Lízy Es dur 2/4, Líza, Franjo, Bogdan, Kvirin: \"Sie sehen mich gar so fragend an… Mädel, fährst du mit der Eisenbahn\" / \"Proč na mě se všichni dívají… Kdo se chce na cestu dráhou dát\"). Brzy ale zjistí, že se místo k postarší dámě dostala do rukou mírně podnapilého a sebevědomě vtíravého mladého muže. Když se už jen stěží brání dorážejícímu Bogdanovi a jeho kumpánům, zasahuje Milan – který si díky důstojnému vzezření a chování ihned získal Lízinu důvěru – a odváží ji do bezpečí k sobě, ke zlosti Bogdana i Julji (č. 6: Finále I, Milan, Líza, Bogdan, Julja, Franjo, sbor: \"Wie heißen Sie?... Gepriesen sei die Liebe… Draga ljubica endlich bist du da\").\n\nZámecká terasa na statku hraběte Mikoliće ve Slavonii. Vinobraní na hraběcích statcích končí velkou slavností. Vesničané vedení Ivanem zpívají serenádu svému „gospodaru“ za doprovodu tamburašského souboru (č. 7: Průvod a serenáda, allegro moderato F dur, Ivan a sbor: \"Unsern Herrn en Hoch! Zivili!... Hell töne heut' der Saiten Klang\" / \"Ať žije náš hospodář... Trub jasné tóny hlaholí\"). Milan jim děkuje (č. 7a: Repríza sboru). Po jeho boku se nachází Líza. Od skandálu u Bogdana už uběhlo několik týdnů, ale dívka se dosud nevrací domů, cítí k Milanovi vřelou náklonnost. Milan její city opětuje, má sice kvůli věkovému rozdílu značné zábrany, ale Líza se je dosti úspěšně snaží rozptýlit (č. 8: Valčíkový duet D dur, Milan a Líza: \"Es ruht so spöttisch Ihr Blick auf mir.. Nun denn ich fühl's\" / \"Jak výsměch viděl bych v očích Vám… Ač se zdá\").\n\nMezi hosty na slavnost přijeli mimo jiné Julja se svým věčným ctitelem ranjem a Lízina svérázná matka, bývalá primabalerína Mizzi Müllerová. Mizzi z Juljiných narážek pochopí, že se o Lízu uchází Franjo, ale Líza se vykroutí a svede zpět k sobě Franja a Julju, kteří zinscenují milostnou scénu à la Romeo a Julie (č. 9: Parodický duet E dur 2/4, Franjo a Julja: \"Ich steh' vor dem Tor und sing' dir was vor… Ju-Ju-Ju-Ju-Ju-Ju-lja\" / \"Já dlím u tvých vrat a zpíval bych rád… Ju-Ju-Ju-Ju-Ju-Ju-li\").\n\nLíza hraběti svěří svou jedinou dosavadní romanci: před nedávnem se jí v parku u paláce Belveder dvořil plachý mladík a zanechal jí srdceryvný dopis, bohužel bez zpáteční adresy (č. 10a: Melodram, Líza a Milan: \"Es war im Wiener Belvedere-Garten\"). Ale nyní je zamilována do Milana, který se konečně odhodlává její lásku opětovat (č. 10b: Valčíkový duet C dur, Milan a Líza: \"Nun hab' ich dich und halte dich… Du kleine Fee vom Donaustrand\" / \"Má krásná vílo kouzelná\"). Vstoupí ještě jeden nečekaný host, Milanův syn Nikola, studující ve Vídni. Je bledší než obvykle. Jen Julja z něj dostane vysvětlení: je zamilován do jisté dívky, s níž se seznámil v zahradách u Belvederu a jež mu neodpověděla na dopis (č. 10c: Melodram, Nikola a Julja: \"Im Wiener Belveder-Garten\"). Julja pochopí, jaká příležitost se jí nabízí.\n\nPři slavnostním tanci si má podle tradice „vinařský ženich“ zvolit „vinařskou nevěstu“. „Vinařským ženichem“ je dnes sám pan hrabě a za „vinařskou nevěstu“ si volí Lízu. Tu zasahuje Julja – podle tradice má nevěsta ještě před „vinařskou svatbou“ tancovat naposledy s jiným mužem podle své volby. Líza po zaváhání volí Nikolu. Julja se v tanci zmocňuje Milana, prozradí mu belvederskou romanci mezi Lízou a jeho synem a přesvědčuje Milana, že „mládí patří k mládí“. Zklamaný Milan se domnívá, že je povinen uvolnit místo v lásce Nikolovi (č. 11: Finále II s písní Julji, Milan, Franjo, Julja, Ivan, Mizzi, Líza, sbor: \"Hell töne heut' der Saiten Klang… Golub ljubi golubicu ohoi!\" / \"Trub jasné tóny hlaholí… Holoubek za holubičkou letí\").\n\nO mnoho měsíců později (Mezihra). Líza se vrátila k matce do Vídně a pomáhá jí vést „Akademii společenského chování a moderního tance, vlastní metoda“. Škola však neprosperuje a jediná žačka Trude Lenzová se opozdila. Zato neočekávaně přichází Franjo Svečak požádat paní Mizzi, aby zaranžovala tance pro dobročinný ples vídeňského krajanského spolku „Kroatia“. Objeví se i Julja a Franjovi se ji konečně podaří přesvědčit, aby se s ním spokojila – zvláště když snese řadu argumentů pro to, jak žádoucí vlastností je u budoucího manžela nedostatek inteligence (č. 12: Valčíkový duet F dur, Julja a Franjo: \"Es liegt tiefer Ernst oft im kindlichen Spiel… Lieber kleiner Wurstelmann\" / \"Je často kus života v dětinských hrách… Kašpárku, můj mužíčku\").\n\nSlečna Trude dorazí na hodinu, ale je myšlenkami jinde. Vypráví o tom, že se v parku Belveder setkala s plachým jinochem a zamilovali se do sebe. Dotyčný mladík vstupuje a Líza v něm poznává Nikolu – nebyla tedy zjevně první ani poslední, na které vyzkoušel svou metodu (čl. 13: Melodram, Trude, Lisa a Nikola: \"Unsere erste Begegnung war wirklich komisch\"). Přichází i Milan pod záminkou, že se chce s Lízou nadobro rozloučit, ale ta jej přesvědčí o své lásce k němu a lhostejnosti k jeho synovi. Na konci operety tedy již tři páry mohou doufat ve své štěstí (č. 14: Finaletto/Finále III, Milan, Lisa, Julja, Franjo: \"Da wohnt die kleine Fee vom Donaustrand\" / \"Má krásná vílo kouzelná\").\n\nKompletní (až na zkrácení dialogů) nahrávku operety v původním znění vydalo roku 2011 vydavatelství CPO (cpo 777 629-2, 2 CD). Jedná se o záznam poloscénického představení v Musik Theater Schönbrunn. Hrají a zpívají: (Milan) Wolfgang Müller-Lorenz, (Nikola) Martin C. Turba, (Bogdan) Marcus Niedermayer, (Franjo) Andreas Rainer, (Julja) Bibiana Nwobilo, (Lisa) Mirjam Neururer, (Mizzi) Susanne Kirnbauer, (Kvirin, Iwan) Alfred Berger, (Nessy) Cäcilie Dorothea Schütte, (Trude) Anita Tauber. Chor und Orchester des Musik Theater Schönbrunn řídí Herbert Mogg.\n\nVýběr scén z operety v českém překladu Karla Hašlera vydal Supraphon na LP (1987) a na CD (1996, SU 3159-2 611). Zpívají (Milan) Vratislav Kadlec, (Bogdan) Miloš Bílý, (Franjo) Jan Sedliský, (Julja) Jana Jonášová, (Lisa) Galla Macků a Pavla Břínková, dále Jiří Koutný, Jiřina Marková a Zdeněk Švehla. Kühnův smíšený sbor, Operetní studiový orchestr a Orchestr Studio Brno řídí Miroslav Homolka. Scény pocházejí částečně z nahrávky jednotlivých čísel pořízené pražským rozhlasem, částečně z kompletní brněnské rozhlasové nahrávky z roku 1980.\n\nDvě kompletní rozhlasové nahrávky v češtině nebyly vcelku vydány.\n\n"}
{"id": "831727", "url": "https://cs.wikipedia.org/wiki?curid=831727", "title": "Rostislav Prokop", "text": "Rostislav Prokop\n\nRostislav Prokop (* 16. září 1966) je bývalý slovenský fotbalista, obránce.\n\nV roce 1993 dostal dvouletý zákaz činnosti za doping.\n\nHrál za VTJ Tábor (fotbal), DAC Dunajská Streda, FC Petra Drnovice a řecký Athinaikos. V české a československé lize nastoupil v 91 utkáních a dal 6 gólů, ve slovenské lize nastoupil v 8 utkáních a dal 2 góly.\n\n"}
{"id": "831728", "url": "https://cs.wikipedia.org/wiki?curid=831728", "title": "Eva Mitrová", "text": "Eva Mitrová\n\nEva Mitrová (* 5. července 1937 Košice) je slovenská lékařska, vysokoškolská pedagožka, diplomatka a politička, po sametové revoluci československá poslankyně Sněmovny lidu Federálního shromáždění za HZDS.\n\nV roce 1955 absolvovala střední školu v Bratislavě a v letech 1955-1961 vystudovala Lékařskou fakultu Univerzity Komenského v Košicích. Pak působila na Lékařské fakultě Univerzity Komenského v Bratislavě. V letech 1962-1978 zde pracovala na katedře histologie a embryologie. V letech 1969-1970 byla na studijním pobytu v Dánsku, později ve Francii, Maďarsku, Polsku, Německu a USA. V období let 1978-1992 byla vedoucí vědeckou pracovnicí ve Výzkumném ústavu preventivního lékařství. Je autorkou přes sto odborných publikací, spoluautorkou pěti odborných monografií a dvou encyklopedií.\nVe volbách roku 1992 byla za HZDS zvolena do Sněmovny lidu. Ve Federálním shromáždění setrvala do zániku Československa v prosinci 1992. 12. ledna 1993 ji vláda Slovenské republiky pověřila výkonem funkce mimořádné a zplnomocněné velvyslankyně Slovenska při Radě Evropy v Štrasburku. Pak byla zvažována jako možná ministryně zahraničních věcí SR (poté, co tento post opustil Milan Kňažko). Nakonec ale přednost dostal Jozef Moravčík. V roce 1995 se uvádí jako velvyslankyně Slovenska v Maďarsku. Na velvyslaneckém postu setrvala do roku 1998, kdy ji vláda odvolala. V roce 1998 jí byl udělen Řád Andreje Hlinky. Téhož roku se uváděla jako jedna z kandidátek HZDS do opakované volby prezidenta Slovenské republiky.\n\nV roce 2001 se profesně uvádí jako vědecká pracovnička. V roce 2006 působila na Slovenské zdravotnické univerzitě v Bratislavě, v Národním referenčním centru pro prionové choroby a pomalé virusové infekce.\n\n"}
{"id": "831734", "url": "https://cs.wikipedia.org/wiki?curid=831734", "title": "Pavol Mitter", "text": "Pavol Mitter\n\nPavol Mitter (11. září 1941 Cerovo – 27. srpna 1992) byl slovenský geolog, speleolog a politik, po sametové revoluci československý poslanec Sněmovny lidu Federálního shromáždění za HZDS.\n\nPocházel z Cerova, z okresu Zvolen. Později se s rodiči přestěhoval do Krupiny. Absolvoval střední školu ve Zvolenu a pak vystudoval Pedagogický institut v Banské Bystrici (obor biologie-zeměpis). Nastoupil jako učitel a během zaměstnání vystudoval ještě Přírodovědeckou fakultu Univerzity Komenského v Bratislavě (obor fyzická geografie). Tuto školu absolvoval roku 1970 a následujícího roku obhájil rigorózní práci. V roce 1981 obhájil kandidátskou dizertaci na téma \"Reliéf na travertinech Slovenska\". Od roku 1970 pracoval a bydlel v Liptovském Mikuláši, kde působil v Muzeu slovenského krasu v Správě slovenských jeskyní. Podílel se na speleologických průzkumech a angažoval se v Slovenské speleologické společnosti. Zaměřoval se na krasovou geomorfologii. Publikoval v odborném tisku i populárně-naučných periodikách.\n\nKrátce se angažoval i politicky. Ve volbách roku 1992 byl za HZDS zvolen do Sněmovny lidu. Ve Federálním shromáždění setrval do své smrti v roce 1992. Pak ho v parlamentu nahradil Jozef Kniebügl.\n\n"}
{"id": "831735", "url": "https://cs.wikipedia.org/wiki?curid=831735", "title": "Riccardo Montolivo", "text": "Riccardo Montolivo\n\nRiccardo Montolivo (* 18. ledna 1985, Caravaggio, Itálie) byl italský fotbalový záložník naposled hrající za AC Milán . Byl i reprezentantem Itálie.\n\n\n\nRiccardo Montolivo se zúčastnil v roce 2008 Letních olympijských her v Pekingu, kde se italský olympijský výběr do 23 let dostal do čtvrtfinále, kde vypadl s Belgií po prohře 2:3.\n\nMontolivo se zúčastnil Mistrovství Evropy ve fotbale 2012, kde se Itálie probila až do finále. V základní skupině C nastoupil pouze v utkání s Chorvatskem (1:1), šel na hřiště v 63. minutě. Ve čtvrtfinále odehrál celý zápas s Anglií, který se musel rozhodnout až v penaltovém rozstřelu. Montolivo svou penaltu neproměnil, Italové však postoupili po výsledku 4:2 do semifinále. V semifinále přihrál Balotellimu na druhý gól. Ve 36. minutě nevyšla totiž Němcům ofsajdová past, Montolivo vyslal na italského útočníka dlouhý pas, Mario Balotelli si jej zpracoval a měl dost času přesně vystřelit do pravého horního rohu Neuerovy brány. Itálie porazila mírně favorizované Německo 2:1. Ve finále proti Španělsku se se svými spoluhráči neprosadil (hrál do 56. minuty) a Itálie prohrála 0:4. Riccardo získal s národním týmem stříbro.\n\n\n\n\n"}
{"id": "831736", "url": "https://cs.wikipedia.org/wiki?curid=831736", "title": "Sovětský svaz na letních olympijských hrách", "text": "Sovětský svaz na letních olympijských hrách\n\nSovětský svaz na letních olympijských hrách startoval od roku 1952, naposledy roku 1988. Toto je přehled účastí, medailového zisku a vlajkonošů SSSR na dané sportovní události.\n"}
{"id": "831737", "url": "https://cs.wikipedia.org/wiki?curid=831737", "title": "Austrálie (rozcestník)", "text": "Austrálie (rozcestník)\n\nAustrálie může být:\n\n\n"}
{"id": "831739", "url": "https://cs.wikipedia.org/wiki?curid=831739", "title": "M'Baye Niang", "text": "M'Baye Niang\n\nM'Baye Babacar Niang zkráceně M'Baye Niang (* 19. prosince 1994, Meulan-en-Yvelines, Francie) je francouzský fotbalový útočník senegalského původu. Je hráčem francouzského klubu FC Stade Rennes. V mládežnických kategoriích reprezentoval Francii, na seniorské úrovni obléká dres Senegalu.\n\n\nFotbal začal hrát ve věku 7 let, když byl vybrán místním týmem \"Basse-Seine Les Mureaux\". Po dvou letech odešel do AS Poissy, Po čtyřech letech byl vybrán pozorovateli klubu SM Caen. Prošel mládežnickými kategoriemi a po dvou letech je vybrán k výběru do 19 let (rezervní klub hraje 4. nejvyšší soutěž). Po přesvědčivých představeních v sekci rezervy se Niang připojil k prvnímu týmu a podepsal s klubem smlouvu.\n\nDne 24. dubna 2011, ve věku 16 a 114 dní, debutoval v Ligue 1 proti Toulouse FC. Tímto způsobem se zaznamenává rekord v historii francouzského klubu. 7. května proti RC Lens vstřelil svůj první gól mezi profesionály a udělalo z něj udělal nejmladšího střelce v historii nejvyšší francouzské ligy po Laurent Roussey . Pomohl klubu se zachránit v lize když se trefil celkem třikrát. Svět objevil fotbalový talent .\n\nV nové sezoně 2011/12 klub od sestupu nezachránil a po sezoně se rozhodl odejít do italského klubu AC Milán . Premiéru v novém klubu si odbyl 1. září 2012 proti Boloni. První branku vstřelil v témže roce 13. prosince proti Reggině v italském poháru. Též si zahrál i Ligu mistrů proti Barceloně.\n\nV prosinci 2013 odchází na hostování i s opcí do Montpellier HSC . Premiéru a i vstřelenou branku má 5. ledna 2014 ve francouzském poháru. Na konci sezóny jej klub nevykoupí , a proto se vrací do AC Milán.\n\nDalší hostování je 21. ledna 2015 do Janov CFC . Zde vstřelil první branku v lize a bylo to dne 15. února, v zápase proti Veroně. Po skončení sezony se vrací do AC Milán a podepisuje novou smlouvu .\n\nSezonu 2015/16 odehrává za \"Rossoneri\" a vstřelí celkem osm branek. Tu první vstřelil 28. listopadu 2015 proti Sampdorii. Sezonu ukončí nehoda autem 29. února 2016 .\n\nDne 26. ledna 2017 se kvůli špatným vztahům s trenérem Montellou odchází na hostování s opcí do Watford FC . Klub jej na konci sezony nevykoupí a musí se vrátit do AC Milán.\n\nPo návratu k \"Rossoneri\" odehrál provedl dva zápasy předkola pro Evropskou ligu. A pak jej v posledním dnu v srpnu klub poslal na hostování s opcí do Turín FC . Klub si jej ponechal a zaplatil dohromady 14 000 000 Euro (nejdražší hráč v historii klubu).\n\nDne 31. srpna 2018 klub Turín FC oznámil, že se domluvil s klubem FC Stade Rennes na hostování s opcí. Za francouzský klub vstřelil celkem 14 branek a tak si jej klub nechal a poslal 15 milionů Euro do Turína .\n\nZúčastnil se kvalifikace na Mistrovství Evropy hráčů do 21 let 2013 konaného v Izraeli, kde Francie obsadila s 21 body první místo v konečné tabulce skupiny 9. Niang skóroval 2. září 2011 proti Lotyšsku (výhra 3:0). Francie se na závěrečný šampionát neprobojovala přes baráž, v níž vypadla po výsledcích 1:0 doma a 3:5 venku s Norskem.\n\nPrvní zápas za národní tým Senegalu odehrál 7. října 2017 proti Kapverdám. První branku vstřelil na MS 2018 proti Polsku. Na MS 2018 sehrál všechny tři zápasy v základní sestavě. Nakonec se umístili na 3. místě.\n\nZe Senegalem získal stříbrnou medaili na Africkém poháru národů.\n\n\n\n\n"}
{"id": "831740", "url": "https://cs.wikipedia.org/wiki?curid=831740", "title": "Tomáš Březina", "text": "Tomáš Březina\n\nTomáš Březina (* 21. února 1957 Praha) je český podnikatel, zakladatel a ředitel společnosti BEST, která patří mezi přední tuzemské výrobce betonových stavebních prvků, v letech 1996-1998 poslanec Poslanecké sněmovny za ODS, později za Unii svobody.\n\nDětství a mládí prožil v jižních Čechách (konkrétně v Husinci), v Nalžovských Horách a v Praze. V hlavním městě také vystudoval gymnázium, v roce 1976 odmaturoval a ve studiích pokračoval na Fakultě stavební Českého vysokého učení technického v Praze. Tu dokončil v roce 1981. Poté až do začátku devadesátých let pracoval jako projektant, mistr, stavbyvedoucí a referent v několika pražských podnicích. V roce 1990 zakládá, jak sám říká: na zelené louce, společnost BEST, která vyrábí betonové stavební prvky. V této společnosti je i v dnešní době jediným vlastníkem a statutárním ředitelem.\n\nVe volbách v roce 1996 byl zvolen do poslanecké sněmovny za Občanskou demokratickou stranu (volební obvod Západočeský kraj). Zasedal v rozpočtovém výboru. Do ledna 1998 byl členem poslaneckého klubu ODS, pak přešel do nově vzniklé Unie svobody, ale krátce poté, 12. února 1998, rezignoval na poslanecký mandát. Rezignaci zdůvodnil osobními důvody. Ve sněmovně ho nahradil František Šnajdauf.\n\nPo odchodu z politiky se věnoval pouze své firmě. Profesního i osobního úspěchu dosáhl v roce 2007, kdy se stal Podnikatelem roku a následně reprezentoval Českou republiku v mezinárodním kole této soutěže v Monte Carlu. Dnes je mimo jiné prezidentem České asociace betonářů.\n\nTomáš Březina je znám jako člověk svérázný, což nepopírá. Sám o sobě například říká, že nikdy v ruce nedržel golfovou hůl a ani to neplánuje nebo že občas mluví víc, zřetelněji a tvrději než je v kraji zvykem. Je o něm také známo, že není příznivcem kouření, proto jeho zaměstnanci nemohou v práci kouřit.\n\nVe volbách do Poslanecké sněmovny PČR v roce 2013 měl kandidovat ve Středočeském kraji jako lídr hnutí ANO 2011. V září 2013 ale z kandidátní listiny odstoupil s tím, že hnutí ANO podle něj není dostatečně pravicové. \"„Z hnutí ANO mě nejvíc vyhnalo to, když jsem na vlastní oči zjistil, že je to jen a pouze marketingový projekt. V pondělí pravice, ve středu socialisti,“\" komentoval své rozhodnutí Březina.\n\n"}
{"id": "831741", "url": "https://cs.wikipedia.org/wiki?curid=831741", "title": "Sovětský svaz na zimních olympijských hrách", "text": "Sovětský svaz na zimních olympijských hrách\n\nSovětský svaz na zimních olympijských hrách startuje od roku 1956. Toto je přehled účastí, medailového zisku a vlajkonošů na dané sportovní události.\n"}
{"id": "831743", "url": "https://cs.wikipedia.org/wiki?curid=831743", "title": "Klášter dominikánů (Louny)", "text": "Klášter dominikánů (Louny)\n\nDominikánský klášter existoval v Lounech zřejmě od roku 1253 do roku 1419.\n\nKonvent Navštívení Panny Marie v Lounech vznikl snad již založením kláštera králem Václavem I. roku 1253. Podle jiných zpráv to však byl až Václav II., který roku 1295 založil v Lounech dominikánský klášter při Pražské bráně. Jinak je o klášteře známo velmi málo. Známé jsou jen dvě darovací listiny z roku 1397 a 1409. Protože Louny patřily mezi pět vyvolených měst, kde se podle chiliastického učení měli zachránit lidé před koncem světa, rozhodli místní husitští radikálové o zničení kláštera. Ještě roku 1419 dominikánský klášter a kostel vypálili a zbořili. Ke klášternímu kostelu přiléhala kaple sv. Maří Magdaleny a sv. Barbory. Při opravě domu čp. 79 v Pražské ulici byla v jeho východní stěně nalezena klenební přípora, která pravděpodobně pochází z klášterního kostela.\n\n\n\n"}
{"id": "831744", "url": "https://cs.wikipedia.org/wiki?curid=831744", "title": "Zahrada Hanspaulka", "text": "Zahrada Hanspaulka\n\nZahrada Hanspaulka je zahrada v pražské čtvrti Dejvice. Společně se zámečkem Hanspaulka je chráněna jako kulturní památka České republiky.\n\nObec: Hl.m.Praha, městská část: Praha 6 - Dejvice, ulice: Šárecká ulice 29, rozloha: 1,45 hektarů, nadmořská výška: 275 až 287 m n. m.\n\nRozsáhlé vinice s hospodářským dvorem či usedlostí – někdejší majetek pražské kapituly – odkázal jejich majitel metropolitní kanovník Daniel Josef Mayer r. 1718 Janu Paulovi Hippmannovi. V roce 1773 nechal inspektor arcibiskupských statků Hans Paul Hippman, jehož jméno dalo později název celé čtvrti, na místě staré viniční usedlosti vystavět pozdně barokní zámeček. Součástí zámečku byla zahrada doplněná štěpnicí. Letohrádek i zahrada vznikli podle projektu neznámého architekta. Zdobená terasa u jižního průčelí přibyla později, koncem 18. století a je přístupná dvěma schodišti. Na ní je umístěna studna se šestihrannou kašnou z pískovce a s kovanou mříží, která připomíná klec. Na vrcholu mříže najdeme špici a kovanou kytici. Zahrada měla charakter letoviska v stylovém provedení. Leží na východním svahu pod zámečkem a je z ní výhled na Prahu. Lze odtud vidět jak Podbabu a Pražský hrad, tak i Petřín, Královskou oboru a Dejvice. V rozmezí let 1823-4 a pak ještě i v padesátých letech 19. století byly v zahradě provedeny drobné stavební úpravy. Roku 1866 letovisko odkoupila Metropolitní kapitula u sv. Víta v Praze a pronajímala ho. Zahrady nechala novokrajinářsky upravit. Roku 1922 vykoupilo majetek město. To se postaralo o rekonstrukci zámku v letech 1927 až 1930. Rekonstrukce byla prováděna pro potřeby Archeologického muzea Josefa Antonína Jíry a zasáhla i přilehlou zahradu. V roce 1996 zámek se zahradou prodala za 22 milionů městská část Praha 6 firmě Home, která jej rekonstruuje. Větší část zahrady je přeměněna na volně přístupný park.\n\nVzácností zahrady je ořešák popelavý (Juglans cinerea), dále u terasy se vyskytují jedle ojíněná, borovice černá a tis červený. Dále se zde nalézá přes 30 druhů stromů. Starší výsadba je především na severní a západní straně od zámku. Nejvíce zastoupeny jsou lípy, jírovce a jasany. Typickými pro zahradu jsou břízy a vrby. Z novější dosadby jsou nejčastějšími javory. V parku u zámečku Hanspaulka se dnes nachází i dětské hřiště s vybavením a lavičkami.\n\nZahrada leží na východním svahu pod zámkem a je z ní překrásný výhled na panorama Prahy. Krásná je i nově zrekonstruovaná novobarokní brána, kterou lze vstoupit do parku z východní strany. Po 8. březnu 2013 se zámeček promění ve Vzdělávací institut Václava Klause. Jak to bude po tomto datu s přístupností do zahrady zatím není známo.\n\nPlánovaná akce je tvořena dvěma částmi území, na sever od ulice Šárecké bude upraven stávající park zámečku Hanspaulka s tím, že budou rekonstruovány původně typické zelené pásy Hanspaulky při ulici Na Hanspaulce a Za Hanspaulkou. Na jih od ulice Šárecké až k areálu bývalého ČVUT budou majetkoprávně řešeny pozemky s cílem jejich získání a zřízení zelených ploch, tvořících „zelenou podnož“ centrálního parku Hanspaulka.\n"}
{"id": "831745", "url": "https://cs.wikipedia.org/wiki?curid=831745", "title": "Kévin Constant", "text": "Kévin Constant\n\nKévin Constant (* 10. května 1987, Fréjus, Francie) je francouzsko-guinejský fotbalový záložník a reprezentant Guiney v současnosti hráč klubu FC Sion.\nV roce 2013 při ligovém zápase za AC Milán uslyšel rasistickou poznámku na svoji osobu a opustil na protest hřiště.\n\nV A-mužstvu Guineje debutoval v roce 2007.\nZúčastnil se Afrického poháru národů 2015 v Rovníkové Guineji, kde byla Guinea vyřazena ve čtvrtfinále Ghanou po výsledku 0:3.\n\n\n"}
{"id": "831746", "url": "https://cs.wikipedia.org/wiki?curid=831746", "title": "Nigel de Jong", "text": "Nigel de Jong\n\nNigel de Jong (* 30. listopadu 1984, Amsterdam, Nizozemí) je nizozemský záložník. Jeho současným klubem je Al-Shahaniya SC. Zúčastnil se MS 2010 v JAR, MS 2014 v Brazílii, EURA 2008 v Rakousku a Švýcarsku a EURA 2012 v Polsku a na Ukrajině. Website Inside World Soccer jej zařadil na 10. místo v žebříčku nečistě hrajících fotbalistů.\n\n\n\nZúčastnil se MS 2010 v Jihoafrické republice.\nVe finále proti Španělsku (porážka 0:1) vyrukovali Nizozemci na favorizovaného soupeře s tvrdou hrou, nepříliš typickou pro \"Oranje\". De Jong v průběhu zápasu kopl silně do hrudníku Španěla Xabi Alonsa, dostal za to jen žlutou kartu. Nizozemci se museli spokojit se stříbrnými medailemi.\n\nMistrovství Evropy 2012 v Polsku a na Ukrajině se Nizozemsku vůbec nezdařilo. Ačkoli bylo po suvérénní kvalifikaci považováno za jednoho z největších favoritů, prohrálo v základní skupině B všechny tři zápasy (v tzv. „skupině smrti“ postupně 0:1 s Dánskem, 1:2 s Německem a 1:2 s Portugalskem) a skončilo na posledním místě. De Jong odehrál všechny tři zápasy v základní sestavě, pouze v utkání s Dánskem byl ve druhém poločase vystřídán.\n\nTrenér Louis van Gaal jej vzal na Mistrovství světa 2014 v Brazílii. De Jong byl v základní sestavě ve všech třech zápasech základní skupiny B, odkud Nizozemci postoupili s plným počtem 9 bodů z prvního místa. Poté utrpěl menší zranění a hrál až v semifinále s Argentinou. Nizozemci se dostali do boje o třetí místo proti Brazílii, vyhráli 3:0 a získali bronzové medaile.\n\n\n\n"}
{"id": "831747", "url": "https://cs.wikipedia.org/wiki?curid=831747", "title": "Wenger", "text": "Wenger\n\nWenger je švýcarská společnost vyrábějící hodinky a cestovní vybavení se sídlem v Delémontu. Do roku 2005 byla jedna ze dvou společností vyrábějících tzv. „švýcarské nože“, pak byla koupena konkurenční společností Victorinox, která v roce 2013 převedla výrobu nožů Wenger pod značku Victorinox.\n\nFirmě Wenger předcházelo založení firmy Paul Boechat & Cie v roce 1893, tato firma vznikla díky poptávce Švýcarské armády po multifunkčním nástroji, který by sloužil jejím vojákům. Ti totiž k sestavení tehdy nově představené pušky postřebovali šroubovák. Po pěti letech činnosti byl na pozici ředitele přijat Theodor Wenger, kněz, který se krátce předtím vrátil se svou manželkou z USA a obchodu se naučil u svého tchána, obchodníka s tkaninami. Theodor Wenger rozšířil výrobu a firma nově začala, kromě nožů, vyrábět i vidličky a lžíce. V roce 1900 Wenger otevřel novou továrnu o rozloze 1 700 čtverečních metrů. Ačkoliv firma Wenger dodávala nože pro účely Švýcarské Armády již od roku 1893, oficiálním dodavatelem Švýcarské Armády se stala až v roce 1908, kdy se armáda rozhodla přidělit přesně polovinu celé zakázky na zavírací nože každé firmě, jak Wengeru, tak Victorinoxu. Wenger firmu později převzal, a přejmenoval ji na Wenger & Cie.\n\nV roce 1988 se firma rozhodla vstoupit i na trh s další typicky švýcarskou komoditou, hodinkami.\n\nV roce 2005 odkoupila firmu Wenger firma Victorinox.\n\nV roce 2013 přišly obě společnosti s oficiálním prohlášením o spojení výroby v oblasti nožů a od roku 2014 již budou nože Wenger vyráběny pouze pod značkou Victorinox.\n\nNože firmy Wenger jsou označovány jako \"Opravdový Švýcarský Armádní nůž\" (Genuine Swiss Army knife). Liší se tak od nožů firmy Victorinox (Original Swiss Army Knife). Wenger má několik řad svých nožů, které se liší svou výbavou, či různými úpravami např. Classic, Ranger, Evolution, Swissarmy, či EvoGrip.\n\nHodinky firmy Wenger se na trhu uchytily, o tom svědčí již to, že se prodávají více než 20 let. Hodinky mají ochrannou známku Swiss Made.\n\nWenger začal vyrábět také vybavení pro outdoorové aktivity, např. stany, spací pytle, outdoorovou obuv, batohy, či turistické lahve.\n\n"}
{"id": "831749", "url": "https://cs.wikipedia.org/wiki?curid=831749", "title": "Koss", "text": "Koss\n\nKoss Corporation je americká společnost, zabývající se navrhováním a výrobou sluchátek.\n\nJohn C. Koss založil firmu J. C. Koss Hospital Television Rental Company v roce 1953. Ve městě Milwaukee (Wisconsin, USA) se nejprve zabýval pronájmem televizí nemocnicím. Nadšený hudebník a člen orchestru se brzy soustředil na nové možnosti a pronikl do hi-fi průmyslu. Jeho obchodním partnerem se stal Martin Lange a společně se pustili do vzniku gramofonu 390. Představen byl na hi-fi show v Milwaukee společně s párem leteckých sluchátek. Od této doby se firma Koss nasměrovala k vyrábění sluchátek.\nŠedesátá léta 20. století – Koss Stereophones si oblíbili mnozí známí hudebníci, mezi jinými Mel Torme či Tony Bennett. Profesionální svět se nadchl pro zvuk Koss sluchátek. Ve slavné éře The Beatles vznikají Koss Beatlephone. Mají mušle s obrázky slavné hudební skupiny. Roku 1969 se Koss sluchátka objevují v letadle Air Force One během cesty prezidenta Richarda Nixona.\nRoku 1970 se firma Koss stěhuje do větších prostor, kde sídlí i v současné době. Sedmdesátá léta 20. století jsou časem pro vznik co nejdokonalejšího zvuku, o to se pokouší vývojové laboratoře firmy Koss. Nová montážní linka rozšiřuje výrobu. \nRoku 1972 byla použita první velkoplošná reklama v Milwaukee, která se postupně rozšiřuje i do dalších velkých amerických měst. Sláva zvuku Koss neustále roste. Roku 1973 se Koss účastní veřejného výstavního salónu elektroniky a ve stánku se mohou návštěvníci dostat k přímému poslechu. Od roku 1977 se již Koss ocitá na prahu nové světové éry pro svůj kvalitní přenos zvuku.\nV roce 1991 začala firma Koss Audio & Video Electronics vyrábět a prodávat elektronické výrobky v oddělené společnosti ve městě Hazelwood (Missouri, USA). Rodina Kossů vlastní více než 75 % firmy.\n1982 – Koss sponzoruje zřízení centra pro výzkum a léčbu sluchu na lékařské univerzitě ve státu Wisconsin\n1986 – Představena komfortní infračervená bezdrátová sluchátka JCK/200\n1989 – Americké symfonické orchestry hodnotí Koss nejvyšší známkou kvality v nahrávacích studiích\nČervenec 1989 – Koss vyhlašuje doživotní záruku na veškeré své výrobky\n\nSpolečnost Koss vyrábí mnoho druhů sluchátek, mezi něž patří také níže uvedené. Některé druhy se již nevyrábějí.\nMontování sluchátek SP-3 začalo v říjnu 1958. Šlo o svého druhu první na světě v hi-fi kvalitě a fanoušci si přivykli na označení „zvuk Koss“.\nObjevují se na trhu v 90. letech 20. století a jde o elektrostatická sluchátka\nDíky aktivnímu systému umí potlačit vnější šumy. Slyšitelnost je naprosto vynikající a bez cizích zvuků.\nSportovní sluchátka nevyžadující hlavový most. Díky speciálním držákům se zasunou za uši a sluchadlo je tedy velmi pohodlné při pohybu.\nKoss Porta Pro jsou jedny z nejpopulárnějších sluchátek současnosti od společnosti Koss, dobře známé i v České republice. Unikátní design byl poprvé navržený v roce 1984 a od té doby se nezměnil.\n\nMezi populární současné modely sluchátek Koss patří také iSpark, The Plug, UR/20, KSC75 a další. \n\nRůzná sluchátka slouží k různým účelům. Zde je výpis různých typů sluchátek Koss podle stránek českého distributora. \nŠpičkové modely pro práci ve studiu, na pódiu, pro DJ, pro zatlumení v náročnějším provozu a druhy pro call centra. Profi druhy nabízí uzavřené nebo skoro uzavřené mušle. Pro své využití se vyznačují vysokou odolností, dobře izolují od okolního prostředí.\nNápadité moderní designy, retro styl i druhy v barevném provedení. Zahrnují miniaturní uzavřená sluchátka, s velkou mušlí, koženkovými náušníky, polouzavřená i otevřená sluchátka.\nI v levnějších variantách můžete počítat s přijatelným zvukem, který jde regulovat. Některé druhy se dají skládat. Vhodné na cesty a na doma.\nS uchycením do uší, za uši, s týlním mostem, přes hlavu. Do této kategorie zapadají legendární Koss Porta Pro, dodávané již od roku 1984 v nezměněné podobě. Jsou charakteristické silnými basy, což vyhovuje při poslouchání rockové a elektronické hudby.\nSluchátka Koss využijete k počítači, kde díky mikrofonu můžete bez problémů telefonovat. Využijete je i při hraní her a při poslechu hudby.\n"}
{"id": "831751", "url": "https://cs.wikipedia.org/wiki?curid=831751", "title": "Oldřich Musil (politik)", "text": "Oldřich Musil (politik)\n\nOldřich Musil (* 20. března 1946) je český politik, po sametové revoluci československý poslanec Sněmovny lidu Federálního shromáždění za KDS, později politik KDU-ČSL a náměstek ministra životního prostředí.\n\nVe volbách roku 1992 byl zvolen za KDS, respektive za koalici ODS-KDS, do Sněmovny lidu (volební obvod Jihomoravský kraj). Ve Federálním shromáždění setrval do zániku Československa v prosinci 1992.\n\nV komunálních volbách roku 1994 kandidoval za KDS neúspěšně do zastupitelstva městské části Brno-Královo Pole. Neúspěšně se o zvolení do tohoto samosprávného sboru snažil i v komunálních volbách roku 1998 a komunálních volbách roku 2002. Nyní již byl členem KDU-ČSL. Profesně je uváděn jako náměstek ministra životního prostředí a ekolog. V roce 1999 se uvádí jako přednosta Územního odboru Ministerstva životního prostředí pro brněnskou oblast a člen rady regionu soudržnosti NUTS Jihovýchod. Předtím v roce 1998 je zmiňován coby náměstek ministra životního prostředí a ředitel sekce ochrany přírody a krajiny.\n\n"}
{"id": "831752", "url": "https://cs.wikipedia.org/wiki?curid=831752", "title": "Oldřich Musil", "text": "Oldřich Musil\n\nJméno a příjmení Oldřich Musil má více nositelů:\n\n"}
{"id": "831754", "url": "https://cs.wikipedia.org/wiki?curid=831754", "title": "Václav Frind (arciděkan)", "text": "Václav Frind (arciděkan)\n\nVáclav Frind (30. července 1868 Lipová – 1945) byl český katolický kněz, třináctý infulovaný arciděkan v Horní Polici.\n\nPocházel z německého \"Hainspach\", dnešní Lipové v okrese Děčín, z rodu, ze kterého povstala řada duchovních povolání Frindů či Frintů, např. biskupové Antonín Ludvík Frind, Wenzel Frind, Jakub Frint aj.\nNa kněze pro litoměřickou diecézi byl vysvěcen 24. května 1891.\nTřináctým hornopolickým arciděkanem byl instalován v roce 1908.\nK tomuto úřadu se váže ustanovení papežského breve ze 6. prosince 1736 papeže Klementa XII. Frind tak jako jeho předchůdci získal právo používat pontifikálie \"„ad instar Abbatum”\", tzn. stal se infulovaným arciděkanem.\n\nLitoměřický biskup ocenil jeho schopnosti a jmenoval ho v roce 1925 biskupským konzistorním radou a biskupským notářem. Z Horní Police odešel Václav Frind v roce 1932 na odpočinek do Lipové u Rumburku a na jeho místo byl prezentován Ludvík Gala, který již nějaký čas působil v Horní Polici jako kaplan.\n\n\n\n"}
{"id": "831760", "url": "https://cs.wikipedia.org/wiki?curid=831760", "title": "Heide Berndtová", "text": "Heide Berndtová\n\nHeide Berndt (2. prosince 1938 Cáchy – 23. února 2003 Berlín) byla německá socioložka zabývající se sociologií města a lékařství.\n\nSvé dětství strávila v Poznani a mládí ve Frankfurtu. V letech 1959 až 1966 studovala sociologii u Adorna na frankfurtské univerzitě; dva semestry absolvovala také na FU Berlin. Jako diplomovaná socioložka pracovala v období 1966 až 1974 u Mitscherlicha jako vědecká asistentka pro městskou a architektonickou sociologii na Sigmund-Freud-Institut. Po dvou letech na volné noze začala v roce 1979 vyučovat na Alice Salomon Hochschule Berlin obor sociologii medicíny. Zemřela krátce před odchodem do důchodu.\n\nJako studentka vstoupila do Sozialistischer Deutscher Studentenbund (SDS) a do Argument-Klubu v Berlíně.\nPracovala na rozsáhlém díle o studentských bouřích v roce 1968, které nestihla dokončit.\n\n\n"}
{"id": "831761", "url": "https://cs.wikipedia.org/wiki?curid=831761", "title": "Oscar Torp", "text": "Oscar Torp\n\nOscar Fredrik Torp (8. června 1893 – 1. května 1958) byl norský politik. Byl představitelem sociálnědemokratické Norské strany práce, v jejímž čele stál v letech 1923–1945. V letech 1951-1955 byl premiérem Norska. V letech 1955-1958, až do své smrti, byl předsedou norského parlamentu, Stortingu. Zastával řadu vládních funkcí: ministr obrany (1935–1936, 1941–1945), ministr sociálních věcí (1936–1939), ministr financí (1939–1942), ministr rekonstrukce (1945–1948), ministr obchodu (1954). Ve třicátých letech byl dvakrát krátce starostou Osla (1935, 1936). Byl jedním z tvůrců norské verze sociálního státu i konstruktérem poválečného rozkvětu norské ekonomiky. \n\n"}
{"id": "831762", "url": "https://cs.wikipedia.org/wiki?curid=831762", "title": "Rychlostní silnice S3 (Rakousko)", "text": "Rychlostní silnice S3 (Rakousko)\n\nRychlostní komunikace S3 (\"Schnellstraße S3, Weinviertler Schnellstraße\") vede od rakouské dálnice A22 ve Stockerau do města Hollabrunn. Úsek v celé délce je zpoplatněn, ale nemá parametry dálnice. Maximální rychlost v celé délce je 100 km/h.\n\nS3 je označena jako silnice pro motorová vozidla. V budoucnu má být prodloužena až k českým hranicím, kde naváže na silnici I/38 vedoucí přes Znojmo a Jihlavu až do České Lípy. V současné době končí na zemské silnici B303 v Hollabrunnu.\n"}
{"id": "831765", "url": "https://cs.wikipedia.org/wiki?curid=831765", "title": "Heinz Cornel", "text": "Heinz Cornel\n\nHeinz Cornel (* 1953, Frankfurt nad Mohanem) je německý kriminolog a pedagog.\n\nCornel studoval v letech 1972-1976 právo, pedagogiku a ekonomii na Johann Wolfgang Goethe-Universität ve Frankfurtu nad Mohanem. V roce 1980 promoval z filosofie s prací \"Die Entstehung des Jugendstrafvollzugs\" a složil první státní zkoušku z práva. V období 1981-1985 působil jako vědecký spolupracovník Institutu pro psychoanalytickou socioterapii a kriminální sociologii ve Frankfurtu. V letech 1984-1988 vyučoval právo na frankfurtské univerzitě. V roce 1988 se stal profesorem práva a kriminologie na Alice Salomon Hochschule Berlin. Je spoluvydavatelem odborného časopisu Neue Kriminalpolitik.\n\n"}
{"id": "831766", "url": "https://cs.wikipedia.org/wiki?curid=831766", "title": "Nikki Blonsky", "text": "Nikki Blonsky\n\nNicole Margaret \"Nikki\" Blonsky (* 9. listopadu 1988, Great Neck, New York, Spojené státy americké) je americká herečka, zpěvačka a tanečnice. Mezi její nejznámější role patří Tracy Turnblad ve filmu \"Hairspray\" z roku 2007 a Maggie Baker v televizním filmu z roku 2008, \"Královna XXL\". Také hrála v seriálu televizní stanice ABC Family, s názvem \"Huge\".\n\nVyrůstala ve Nassau County na Long Islandu ve státě New York jako dcera školní poradkyně Karen (rozené Smeja) a Carla Blonských. Její otec je obecní pracovník pro kontrolu čistoty obecní vody. Od tří let zpívala a v osmi letech začala brát hlasové tréninkové lekce. Byla vychována jako katolička, podle víry její matky (její otec je židovského vyznání).\n\nNavštěvovala střední školu William A. Shine Great Neck South High School, kde se zúčastnila divadelního programu. Byla obsazena do školních uvedení muzikálů \"Bidníků\", \"Sweeney Todd\", \"Kiss Me, Kate\" a do titulní role v opeře \"Carmen\".\n\nChodila na Great Neck Public Library's Levels a byla v pořadech jako \"Alice In Wonderland\". Řekla, že chtěla hrát roli Tracy Turnblad už od té doby, co poprvé viděla \"Hairspray\" na Broadwayi v den svých patnáctých narozenin. V roce 2007 pracovala u zmrzlinové společnosti Cold Stone Creamery, než zjistila, že byla do \"Hairspraye\" obsazena právě do role Tracy Turnblad.\n\n"}
{"id": "831774", "url": "https://cs.wikipedia.org/wiki?curid=831774", "title": "Dušan Leško", "text": "Dušan Leško\n\nDušan Leško (* 11. ledna 1956, Prakovce) je bývalý slovenský fotbalista, obránce.\n\nV československé lize hrál za Slovan Bratislava a DAC Dunajská Streda. Nastoupil v 92 prvoligových utkáních a dal 3 góly.\n\n"}
{"id": "831776", "url": "https://cs.wikipedia.org/wiki?curid=831776", "title": "Academia Europaea", "text": "Academia Europaea\n\nAcademia Europaea je vědecká společnost založená v září 1988 v Cambridge. Cílem společnosti je, mimo jiné, podpora vědy a její prezentace široké veřejnosti.\n\nPrvním prezidentem byl Arnold Burgen a první valná hromada proběhla v červnu 1989 v Londýně. Tehdy měla akademie 627 členů. Členství se získává pozváním a schválením radou akademie. V současnosti má akademie kolem 2000 členů, z toho přes 40 nositelů Nobelovy ceny. Členové se každoročně setkávají na tematicky zaměřené konferenci.\n\nOd roku 1993 akademie vydává časopis \"European Review\".\n\n\n"}
{"id": "831780", "url": "https://cs.wikipedia.org/wiki?curid=831780", "title": "Dřevařská cesta", "text": "Dřevařská cesta\n\nDřevařská cesta (německy \"Schneeschub Weg\") je žlutě značená turistická magistrála v Krkonoších začínající ve Špindlerově Mlýně a končící u Boudy u Bílého Labe. Tam sice pokračuje žlutá značka dál, ale již pod názvem Hofmanka. Obě části mají v evidenci značených tras KČT číslo 7204. Vede po úbočí Kozích hřbetů. Měří asi 5,5 km. Výškový rozdíl mezi nejnižším a nejvyšším bodem je cca 350 m. Téměř po celé délce cesty vede cyklostezka K16. Na většině trasy je rozhled na panoramata Krkonoš. Z Dřevařské cesty je vidět např. na Labskou přehradu, Labskou boudu, Pančavský vodopád či na Špindlerovku.\n"}
{"id": "831782", "url": "https://cs.wikipedia.org/wiki?curid=831782", "title": "Nacho Fernández", "text": "Nacho Fernández\n\nJosé Ignacio Fernández Iglesias (18. ledna 1990, Madrid), známý jako Nacho Fernández je španělský fotbalový obránce a reprezentant hrající za klub Real Madrid.\n\nHrál za španělské mládežnické reprezentace.\nS týmem do 21 let vyhrál Mistrovství Evropy hráčů do 21 let 2013 v Izraeli, kde mladí Španělé porazili ve finále Itálii 4:2.\n\nV A-mužstvu Španělska přezdívaném \"La Furia Roja\" debutoval 10. 9. 2013 v přátelském zápase proti týmu Chile (remíza 2:2). Ke druhému reprezentačnímu utkání nastoupil až o více než dva roky později 12. 10. 2015 na Národním sportovním komplexu Olympijskyj v Kyjevě v kvalifikačním utkání na EURO 2016 proti týmu Ukrajiny (výhra 1:0). Španělé si zajistili účast na Mistrovství Evropy ve fotbale 2016 ve Francii již před tímto zápasem, proto dostali prostor i noví a málo prověření hráči.\n\n"}
{"id": "831785", "url": "https://cs.wikipedia.org/wiki?curid=831785", "title": "Jugoslávie na letních olympijských hrách", "text": "Jugoslávie na letních olympijských hrách\n\nJugoslávie na letních olympijských hrách startuje od roku 1920. Toto je přehled účastí, medailového zisku a vlajkonošů na dané sportovní události.\n"}
{"id": "831789", "url": "https://cs.wikipedia.org/wiki?curid=831789", "title": "Klášter dominikánů (Nymburk)", "text": "Klášter dominikánů (Nymburk)\n\nDominikánský klášter existoval v Nymburce v letech 1257-1421 a 1663-1789.\n\nPočátky kláštera dominikánů v Nymburce sahají pravděpodobně do roku 1257, kdy král Přemysl Otakar II. daroval řádu ve městě místo ke stavbě chrámu a kláštera a věnoval mu i ostrov na Labi. Jako ochránci nového konventu jsou současně uvedeni Smil z Lichtenburka, Mutina a jeho bratr Budík z Poděbrad spolu s městským fojtem. Nový klášter se těšil značné podpoře a rychle vzkvétal. Ke konci 14. století bylo v klášteře čtyřicet mnichů. Ještě na počátku 15. století byl několikrát štědře obdarován, například roku 1401, 1405 a 1408.\n\nKlášter byl však silně ohrožen již na počátku husitské revoluce a podle nepotvrzených zpráv byl již v dubnu 1421 zničen husity, kteří krátce předtím zničili dominikánský klášter v blízkém Kolíně (22. dubna 1421) a tamní mnichy upálili. Zdá se však, že i po roce 1421 se přece jen klášterní budovy v Nymburku zachovaly a teprve ke konci roku 1424 nastala jeho definitivní zkáza. Tehdy byl přítomnými tábority v čele s Janem Hvězdou z Vícemilic upálen městský děkan Jiří Rohovlád a kněz Klement. Současně byl vydrancován i domikánský klášter tak, že zůstal na dlouhou dobu v troskách. Podle některých zpráv se na zničení kláštera a kostela podíleli přímo i nymburští měšťané. Z původního kostela Panny Marie se zachoval jen gotický cihlový presbytář a obvodové zdivo lodi.\n\nNa troskách tohoto kláštera byl po roce 1663 opět vybudován nový dominikánský klášter a zasvěcen Panně Marii Růžencové. Od roku 1694 byl v nymburském konventu opět priorát. V této době vznikl prudký a dlouhotrvající spor mezi dominikány a městem o podací právo nad děkanstvím. Z toho pak řád vyvozoval právo na obsazení nymburského děkanství. Spor byl vyřešen roku 1667 smírem a patronátní právo nad děkanstvím a školou zůstalo městu. Roku 1674 byl poslední dominikán městským děkanem a od té doby byli dominikáni již jen ve svém klášteře.\n\nDominikánský klášter po svém dostavění roku 1674 opět prožíval dobu rozkvětu a řada měšťanských synů vstupovala do místního kláštera. Zdejší dominikán Player vydal ve své době úspěšný spis \"„De Homine Angelico“\". V roce 1773 bylo v klášteře deset kněží a jeden bratr.\n\nZa šestnáct let byl však roku 1789 klášter Josefem II. zrušen. Posledním převorem byl Dominik Kaudeř.\n\nZ budovy kláštera se z jedné části stala později škola, druhou užívali právováreční měšťané, byla zde dočasně i radnice a kostel užíván z části jako školní kaple.\n\n\n\n"}
{"id": "831793", "url": "https://cs.wikipedia.org/wiki?curid=831793", "title": "Jugoslávie na zimních olympijských hrách", "text": "Jugoslávie na zimních olympijských hrách\n\nJugoslávie na zimních olympijských hrách startuje od roku 1924. Toto je přehled účastí, medailového zisku a vlajkonošů na dané sportovní události.\n"}
{"id": "831800", "url": "https://cs.wikipedia.org/wiki?curid=831800", "title": "Afghánistán na Letních olympijských hrách 2012", "text": "Afghánistán na Letních olympijských hrách 2012\n\nAfghánistán se účastnil Letní olympiády 2012 ve čtyřech sportech. Zastupovalo jej 6 sportovců. Rohullahu Nikpainovi, který získal pro Afghánistán vůbec první olympijskou medaili na LOH 2008, se podařilo zopakovat bronzovou medaili ve váhové kategorii 68 kg.\n\n"}
{"id": "831801", "url": "https://cs.wikipedia.org/wiki?curid=831801", "title": "Jiří Brdlík (pediatr)", "text": "Jiří Brdlík (pediatr)\n\nProf. MUDr. Jiří Brdlík, DrSc., (24. října 1883 Přerov – 6. července 1965 Praha) byl český pediatr a zakladatel českého a slovenského dětského lékařství.\n\nNarodil se v rodině gymnazijního profesora v Přerově. V roce 1902 odmaturoval na Akademickém gymnáziu v Praze a poté nastoupil ke studiu medicíny na Lékařské fakultě Univerzity Karlovy. Pro nemoc musel studium na tři roky přerušit a promoval až v roce 1911. V letech 1911 až 1919 vykonával funkci odborného asistenta na České klinice pro dětské choroby LF UK v Praze. V roce 1916 získal habilitaci pro obor dětského lékařství. Po vzniku samostatného Československa odešel v roce 1919 do Bratislavy, kde působil nejprve jako mimořádný a od roku 1920 jako řádný profesor dětských nemocí na Lékařské fakultě Univerzity Komenského. V letech 1919 až 1930 zastával funkci přednosty Dětské kliniky na LF UK v Bratislavě. V letech 1927/28 byl jmenován rektorem Univerzity Komenského a následujícím roce zastával funkci prorektora. Během svého působení na Slovensku prosazuje jako jeden z prvních důslednou lékařskou péči o dětské pacienty. Jako nejefektivnější instituce pro předcházení dětských chorob zřizuje na Dětské klinice v Bratislavě poradnu pro matky a kojence a poradnu proti tuberkulóze dětí. Spolu s doc. A. Churom provedl na bratislavské klinice hromadné očkování proti záškrtu.\nV roce 1930 se vrací zpět do Prahy, kde je jmenován přednostou I. Dětské kliniky LF Univerzity Karlovy. V letech 1934 až 1954 působí jako přednosta II. Dětské kliniky LF UK. V letech 1930 až 1957 je řádným profesorem patologie a terapie chorob dětských a novorozenců.\n\n\n\n\n"}
{"id": "831803", "url": "https://cs.wikipedia.org/wiki?curid=831803", "title": "Jiří Najbrt", "text": "Jiří Najbrt\n\nJiří Najbrt (* 23. ledna 1949) je český lékař, anesteziolog, politik za Občanskou demokratickou stranu, po sametové revoluci československý poslanec Sněmovny lidu Federálního shromáždění.\n\nVe volbách roku 1992 byl zvolen za ODS, respektive za koalici ODS-KDS, do Sněmovny lidu (volební obvod Praha). Ve Federálním shromáždění setrval do zániku Československa v prosinci 1992.\n\nV roce 1995 byl spoluzakladatelem \"Nadačního fondu Kliniky anesteziologie a resustitace\". Uvádí se bytem Praha 4. Později se uvádí jako člen \"České bioklimatologické společnosti Praha\". V komunálních volbách roku 1994 kandidoval za ODS neúspěšně do zastupitelstva městské části Praha 12. Zastupitelem zde byl zvolen v komunálních volbách roku 1998. Profesně je uváděn jako lékař.\n\n"}
{"id": "831804", "url": "https://cs.wikipedia.org/wiki?curid=831804", "title": "Německo na letních olympijských hrách", "text": "Německo na letních olympijských hrách\n\nNěmecko na letních olympijských hrách startuje od roku 1896. Toto je přehled účastí, medailového zisku a vlajkonošů na dané sportovní události.\n"}
{"id": "831805", "url": "https://cs.wikipedia.org/wiki?curid=831805", "title": "Morphine", "text": "Morphine\n\nMorphine byla americká hudební skupina hrající alternativní rock, kterou dali dohromady Mark Sandman, Dana Colley a Jerome Deupree v roce 1989. Po úmrtí frontmana skupiny Marka Sandmana na infarkt se skupina v roce 1999 rozpadla.\n\nKombinace bluesových a jazzových prvků s tradičními rockovými aranžemi zajistila skupině její neobvyklý sound. Kapela se proslavila Sandmanovým charakteristickým bezstarostným zpěvem, jeho hlubokým hlasem a texty, které často čerpaly z poezie beatnických básníků. Kapela neměla žádného kytaristu, zvuk stál jen na bicích, bariton saxofonu a dvoustrunné slide baskytaře.\n\nAčkoli kapele sklízela převážně pozitivní kritiky, komerčně až tak úspěšná nebyla. Ve Spojených státech ji hrála pouze rádia zaměřená na tehdy právě se formující indie rockovou komunitu. Neúspěch v komerčních radiových stanicích částečně zapříčinil malý úspěch v jejich domovských Spojených státech. Skupina se ale dokázala proslavit v zahraničí a to hlavně v Belgii, Portugalsku, Francii a Austrálii.\n\nK názvu Morphine se Mark Sandman v počátcích skupiny vyjádřil následovně: „Slovo Morfin pochází ze slova Morfeus. Ten byl bohem snů, a tenhle koncept se nám zalíbil... Slyšel jsem, že existuje lék zvaný morfin, ale odtud ten název nemáme... My jsme snili, Morfeus přichází do našich snů...a my jsme se probudili a založili tuhle skupinu...“\n\nMorphine vytvořili v roce 1989 basista a zpěvák Mark Sandman, člen bluesovo alternativní rockové skupiny Treat Her Right , saxofonista Dana Colley, bývalý člen lokální bostonské kapely Three Colors a bubeník Jerome Deupree, který hrál se Sandmanem ve skupině Hypnosonics. Činorodý hudebník Sandman, často experimentující s podomácku vyrobenými nástroji, hrál na vlastnoručně vyrobenou jednostrunnou basovou kytaru technikou skluzu (slide). Později přidal druhou strunu. Deupree skupinu v roce 1991 na krátkou dobu ze zdravotních důvodů opustil a byl dočasně nahrazen Billy Conwayem, bubeníkem Treat Her Right. V tomto období si skupina vytvořila početné místní publikum a občas vyjela na turné.\n\nPo návratu Deupreeho nahráli v roce 1991 své debutové album Good pro bostonské nezávislé vydavatelství Acurate/Distortion. Album bylo pozitivně přijato kritikou a rozšířilo řady příznivců skupiny. Morphine poté podepsali smlouvu s vydavatelstvím Rykodisc, pod jehož značkou bylo Good vydáno znovu.\n\nV roce 1993 následovalo album Cure for Pain, které si získalo pozornost i za hranicemi Nové Anglie a singly Thursday a Buena se objevily ve vysílání studentských rádií. V průběhu nahrávání Conway znovu nahradil Deupreeho, který však na Cure for Pain nahrál většinu perkusních partů. Po dokončení alba skupina koncertovala v USA, Evropě, Japonsku a Austrálii.\nSkladby Sheila a In Spite of Me byly v roce 1994 výrazným způsobem zařazeny na soundtrack k filmu Spanking the Monkey. Do studia se skupina vrátila v roce 1995, aby vytvořila nahrávku nazvanou Yes. Video klip vytvořený k singlu Honey White se objevil v animovaném seriálu MTV Beavis and Butt-head.\n\nPo dvou letech koncertování podepsali Morphine smlouvu s velkým vydavatelstvím DreamWorks Records, které jim v roce 1997 vydalo nahrávku Like Swimming. Ačkoli u kritiky album uspělo, očekávání na průlom do amerického středního proudu se nesplnila. K singlu Early to Bed vydali v březnu 1997 DreamWorks video klip, který režíroval Jamie Caliri. Ponuré avšak humorné video si okamžitě získalo oblibu mezi příznivci skupiny a později dostalo nominaci na cenu Grammy. Téhož roku vydala skupina u vydavatelství Rykodisc kolekci B-stran singlů a živých nahrávek nazvanou B-Sides and Otherwise.\n\nNásledně se ke skupině pro živé i studiové hraní opět připojil Jerome Deupree, čímž se z Morphine stala čtveřice. Poslední album skupiny The Night bylo dokončeno na začátku roku 1999.\n\n3. července 1999, při koncertě na festivalu Nel Nome del Rock v italském městečku Palestrina, nacházejícím se poblíž Říma, zkolaboval Mark Sandman na pódiu. Krátce poté zemřel, jako příčina byl uveden srdeční infarkt. Morphine okamžitě poté ukončili činnost. The Night vyšlo v roce 2000 a krátce po něm následovala „posmrtně“ vydaná alba, např. Bootleg Detroit, „oficiální živá bootlegová nahrávka,“ nebo Best of Morphine: 1992 - 1995, která obě vyšla na značce Rykodisc.\n\nBěhem roku následujícího po Sandmanově smrti dali Dana Colley a Billy Conway dohromady seskupení Sandmanových přátel a kolegů nazvané Orchestra Morphine. S ním odjeli koncertní turné, kterým chtěli oslavit hudbu Morphine a také shromáždit prostředky pro hudební nadaci Mark Sandman Music Education Fund. Orchestra Morphine hrál zejména písně z alba The Night, ale i jiné skladby od Morphine a Hypnosonics. Ačkoli občas stále vystupují, na turné už nevyjíždějí. Jedna jeho členka, zpěvačka a kytaristka Laurie Sargent, se později přidala k projektu Twinemen, který Colley a Conway založili po zániku Morphine.\nConway a Colley také založili nezávislé vydavatelství Hi-n-Dry, které např. vydalo kolekci dvou CD a jednoho DVD nazvanou Sandbox, obsahující dříve nevydaný materiál pokrývající celé období Sandmanovy činnosti.\n\nJerome Deupree pokračoval v nahrávání s různými jazzovými hudebníky a později se stal členem skupiny Bourbon Princess. Dana Colley a Monique Ortiz, bývalá vůdčí členka Bourbon Princess, vytvořili v roce 2006 skupinu A.K.A.C.O.D. s níž vydali album Happiness a na koncertech hráli i skladby od Morphine.\n\nV roce 2009 začali Colley a Deupree pravidelně hrát písně Morphine i nový materiál pod hlavičkou Members of Morphine (případně také Ever-Expanding Elastic Waste Band), spolu se zpěvákem, hráčem na kytaru a basovou kytaru Jeremy Lyonsem z New Orleans. V červenci 2009, ku příležitosti desátého výročí Sandmanovy smrti, zahráli na festivalu Nel Nome Del Rock Festival v italské Palestrině. Později téhož roku vydali Rhino Records dvoudiskovou sadu nevydaných skladeb Morphine nazvanou At Your Service. Následující rok vyšlo eponymní debutové album Members of Morphine.\n\n\nNa to, že byli Morphine rockovou skupinou, používali neobvyklé hudební instrumenty. Hlavním nástrojem Marka Sandmana byla specificky naladěná dvoustrunná basová kytara, na kterou hrál technikou skluzu (slide). Při nahrávání ve studiu ovšem používal také kytaru, piano, klávesy a další kytarové nástroje, které sám vymyslel, jako byla např. tritara, s dvěma kytarovými strunami a jednou strunou basovou. Dana Colley hrál zejména na barytonsaxofon, dále na sopránsaxofon a tenorsaxofon a neobvyklý basový saxofon a občas hrál i na dva saxofony najednou, jako Roland Kirk. Čas od času hrál i na perkuse či dobro.\n\nStudiová alba\n\nKoncertní alba\n\nSingly\n"}
{"id": "831806", "url": "https://cs.wikipedia.org/wiki?curid=831806", "title": "Německo na zimních olympijských hrách", "text": "Německo na zimních olympijských hrách\n\nNěmecko na zimních olympijských hrách startuje od roku 1928. Toto je přehled účastí, medailového zisku a vlajkonošů na dané sportovní události.\n"}
{"id": "831807", "url": "https://cs.wikipedia.org/wiki?curid=831807", "title": "Jaroslav Orel", "text": "Jaroslav Orel\n\nJaroslav Orel (* 21. prosince 1951 Praha) je český politik KDU-ČSL, po sametové revoluci československý poslanec Sněmovny lidu Federálního shromáždění, v 90. letech poslanec Poslanecké sněmovny.\n\nJe ženatý, má pět dětí, jeho manželkou je MUDr. Blanka Orlová. Vystudoval Právnickou fakultu Univerzity Karlovy. Působil jako podnikový právník. V lednu 1990 vstoupil do Československé strany lidové. Byl členem jejího výboru, později místopředseda její pražské organizace.\n\nVe volbách roku 1992 byl zvolen za KDU-ČSL do Sněmovny lidu (volební obvod Praha). Ve Federálním shromáždění setrval do zániku Československa v prosinci 1992. Ve volbách v roce 1996 byl zvolen do Poslanecké sněmovny Parlamentu České republiky za KDU-ČSL. Poslanecký mandát si podržel až do předčasných voleb roku 1998. V obou dvou případech byl zvolen poslancem ve druhém skrutiniu, tedy na celostátní listině složené z nezvolených kandidátů, jejichž pořadí určovalo po volbách vedení jednotlivých stran dle svého uvážení a nezávisle na počtu získaných preferenčních hlasů.\n\nZastával funkci mluvčího KDU-ČSL a mluvčího poslaneckého klubu strany, dále byl poradcem předsedy KDU-ČSL Cyrila Svobody, ředitelem nadačního fondu a vrchním ředitelem sekce na ministerstvu. Profiloval se jako kritik tehdejšího předsedy Miroslava Kalouska. V roce 2010 se uvádí jako člen Městského výboru KDU-ČSL v Praze. V roce 2010 kandidoval na předsedu KDU-ČSL, ale získal jen 20 hlasů z 425 hlasujících (předsedou strany se stal Pavel Bělobrádek).\n\n"}
{"id": "831808", "url": "https://cs.wikipedia.org/wiki?curid=831808", "title": "Klášter dominikánů (Ústí nad Labem)", "text": "Klášter dominikánů (Ústí nad Labem)\n\nDominikánský klášter existoval v Ústí nad Labem v letech 1617-1935 a 1945-1950 (v letech 1935-1945 na stejném místě působili obláti). Budova kláštera je chráněna jako kulturní památka České republiky.\n\nDominikáni byli do Ústí nad Labem povoláni tehdejším ústeckým primátorem Janem Arnoštem Schösserem z Emblebenu až roku 1617. Měli podle přání zakladatele bojovat za rekatolizaci města. Císař Matyáš k založení kláštera dal souhlas. Dominikánům byl přikázán tzv. „český“ kostel svatého Vojtěcha a dalších 15 zřízených domů. Ústecký primátor Schösser však svou horlivost v rekatolizaci zaplatil životem při tzv. \"„ústecké defenestraci“\". Po celou dobu existence (1617-1935) byl klášter poměrně malý. Nejprve byli v klášteře řeholníci dva, v 18. století až dvanáct, ale v 19. století počet opět klesl na dva členy. Klášter patři vždy rovněž mezi nejchudší kláštery české provincie. Zprvu byli dominikáni ve sporu s Ústím nad Labem, protože si město kladlo nároky na kostel sv. Vojtěcha. Po delším právním sporu, který řád vyhrál, byla roku 1650 dokončena stavba kostela. Hlavní činnost kláštera spočívala především v rekatolizaci (kázání, mše, misie) města a jeho okolí. Jinak sdílel klášter osudy města Ústí a společně s ním zvláště trpěl v sedmileté válce. Když Josef II. začal rušit kláštery, bylo roku 1785 oznámeno i zrušení ústeckého dominikánského kláštera. Na žádost magistrátu však bylo od zrušení upuštěno. Klášter však stále upadal, až v roce 1935 byl z rozhodnutí řádu zrušen. Dominikáni odešli do litoměřického kláštera. Klášter převzali obláti. Po roce 1945 byl klášter obnoven. V roce 1950 však v rámci Akce K řeholní společenství v klášteře opět zaniklo.\n\nV 90. letech 20. století byla komunita dominikánů v ústeckém klášteře na několik let obnovena, na počátku 21. století však zde stálá komunita není.\n\n\n\n"}
{"id": "831809", "url": "https://cs.wikipedia.org/wiki?curid=831809", "title": "Fernando Filoni", "text": "Fernando Filoni\n\nFernando kardinál Filoni (* 15. dubna 1946, Manduria) je italský římskokatolický biskup a kardinál, bývalý prefekt Kongregace pro evangelizaci národů, velmistr Řádu Božího hrobu.\n\nKněžské svěcení přijal 3. července 1970. V roce 1979 se začal připravovat na diplomatickou službu v Papežské diplomatické akademii. Jako nuncius působil mezi lety 1992 a 2001 v mnoha zemích, včetně Srí Lanky, Íránu, Brazílie a Filipín. Ačkoliv byl tehdy formálně přiřazen do filipínské Manily, významně se podílel na tzv. takzvané Studijní misi do Číny, kdy se urovnávaly vztahy s čínskou katolickou církví jak s oficiální, tak s podzemní. Dne 17. ledna 2001 byl jmenován apoštolským nunciem v Iráku a Jordánsku a zároveň osobním arcibiskupem. Biskupské svěcení mu udělil papež Jan Pavel II. 19. března téhož roku.\n\nPo vypuknutí války v Iráku odmítl opustit nunciaturu a zůstal v zemi po celou dobu konfliktu. V únoru 2005 byl jmenován nunciem na Filipínách. Dne 9. června 2007 se vrátil do Vatikánu, kde byl pověřen prací ve státním sekretariátu jako vedoucí sekce pro všeobecné záležitosti. \n\nPoté, co kardinál Ivan Dias dovršil v květnu 2011 kanonický věk a odešel na odpočinek, ho papež Benedikt XVI. jmenoval novým prefektem Kongregace pro evangelizaci národů. Dne 6. ledna 2012 bylo oznámena jeho kardinálská nominace, kardinálské insignie převzal na konzistoři 18. února 2012. Kromě mateřského jazyka hovoří francouzsky, španělsky, anglicky a portugalsky. Reskriptem z 26. června 2018 jej papež František jmenoval kardinálem-biskupem, přičemž mu zůstává titulární diakonie Nostra Signora di Coromoto in San Giovanni di Dio, ale ve všem je postaven na roveň ostatním kardinálům-biskupům, kteří mají svou titulární suburbikální diecézi. \n\nDne 8. prosince 2019 jej papež František jmenoval velmistrem Řádu Božího hrobu a zároveň jmenoval jeho nástupcem v úřadu prefekta kongregace pro evangelizaci národů kardinála Tagleho. Dne 16. ledna 2020 přijal od svého předchůdce kardinála O'Briena investituru za rytíře kolany Řádu Božího hrobu a ujal se své funkce velmistra. \n\n\n"}
{"id": "831810", "url": "https://cs.wikipedia.org/wiki?curid=831810", "title": "Německá demokratická republika na letních olympijských hrách", "text": "Německá demokratická republika na letních olympijských hrách\n\nNěmecká demokratická republika na letních olympijských hrách startuje od roku 1968. Toto je přehled účastí, medailového zisku a vlajkonošů na dané sportovní události.\n"}
{"id": "831811", "url": "https://cs.wikipedia.org/wiki?curid=831811", "title": "Německá demokratická republika na zimních olympijských hrách", "text": "Německá demokratická republika na zimních olympijských hrách\n\nNěmecká demokratická republika na zimních olympijských hrách startuje od roku 1968. Toto je přehled účastí, medailového zisku a vlajkonošů na dané sportovní události.\n"}
{"id": "831812", "url": "https://cs.wikipedia.org/wiki?curid=831812", "title": "Simple Factory Method", "text": "Simple Factory Method\n\nSimple Factory Method je název pro návrhový vzor, používaný při programování. Vzor je zjednodušením vzoru Factory Method. Zjednodušenou verzi využijeme při řešení problémů, se kterými si nedokáže poradit konstruktor.\n\nZ různých důvodů se nám může stát, že nemůžeme vytvářet nové objekty pomocí konstruktoru. Těmito důvody mohou být:\n\nŘešením je právě použití vzoru Simple Factory Method, který nahradí konstruktor statickou metodou, která bude zajišťovat návrat objektu podle potřeby.\n\nPři aplikování vzoru musíme definovat statickou veřejnou metodu, jenž bude vracet odkaz na instanci deklarované třídy či jejího potomka.\n\n"}
{"id": "831813", "url": "https://cs.wikipedia.org/wiki?curid=831813", "title": "Západní Německo na zimních olympijských hrách", "text": "Západní Německo na zimních olympijských hrách\n\nZápadní Německo na zimních olympijských hrách startuje od roku 1968. Toto je přehled účastí, medailového zisku a vlajkonošů na dané sportovní události.\n"}
{"id": "831817", "url": "https://cs.wikipedia.org/wiki?curid=831817", "title": "Západní Německo na letních olympijských hrách", "text": "Západní Německo na letních olympijských hrách\n\nZápadní Německo na letních olympijských hrách startuje od roku 1968. Toto je přehled účastí, medailového zisku a vlajkonošů na dané sportovní události.\n"}
{"id": "831818", "url": "https://cs.wikipedia.org/wiki?curid=831818", "title": "Péter Pázmány (politik)", "text": "Péter Pázmány (politik)\n\nPéter Pázmány (* 26. srpna 1944) je slovenský politik maďarské národnosti, po sametové revoluci československý poslanec Sněmovny lidu Federálního shromáždění za hnutí Együttélés, později primátor Dunajské Stredy.\n\nVe volbách roku 1992 byl zvolen do Sněmovny lidu za hnutí Együttélés, které kandidovalo společně s formací Maďarské křesťanskodemokratické hnutí. Ve Federálním shromáždění setrval do zániku Československa v prosinci 1992.\n\nPozději byl dlouhodobě primátorem města Dunajská Streda za Stranu maďarské koalice. Působil rovněž jako okresní předseda SMK. V roce 2008 ovšem slovenský ústavní soud zrušil jeho volbu primátorem, kvůli kupování hlasů od místních Romů, kterého se měl Pázmány dopustit. Následně Pázmány počátkem roku 2009 rezignoval.\n\nV krajských volbách roku 2001 a opětovně v krajských volbách roku 2005 byl zvolen zastupitelem za Trnavský kraj jako kandidát SMK. Profesně je uváděn jako ekonom.\n\n"}
{"id": "831819", "url": "https://cs.wikipedia.org/wiki?curid=831819", "title": "Klášter dominikánů (Chomutov)", "text": "Klášter dominikánů (Chomutov)\n\nDominikánský klášter existoval v Chomutově v letech 1780-1787.\n\nPři jezuitské koleji v Chomutově byla roku 1591 založena akademie, tj. \"jezuitské gymnázium\". Vyučovali na něm jezuité z chomutovské koleje sv. Ignáce. Když byl roku 1773 jezuitský řád zrušen, bylo gymnázium převzato městem, roku 1777 omezeno jen na pět tříd a roku 1779 bylo zcela zrušeno. Na opakované prosby města Chomutova bylo povoleno otevřít gymnázium znovu 1. března 1780 za podmínky, že ústav bude vydržován městem. Jako vyučující byli do nově otevřeného gymnázia povoláni dominikáni, kteří si zde proto rovněž od roku 1780 otevřeli u sv. Ignáce vlastní konvent. Konvent dominikánů však v Chomutově trval jen do roku 1787. Rektorem gymnázia byl do roku 1787 Jan Schmiedel. Tehdy v souvislosti s novými předpisy zemské zkušební komise školské se dominikáni dobrovolně vzdali vedení gymnázia a opustili jak svůj konvent v bývalé koleji jezuitské u sv. Ignáce, tak i gymnázium. Vyučování na gymnáziu převzali pak cisterciáci z Oseka.\n\n\n"}
{"id": "831820", "url": "https://cs.wikipedia.org/wiki?curid=831820", "title": "Katedrála svatého Štěpána (Toulouse)", "text": "Katedrála svatého Štěpána (Toulouse)\n\nKatedrála svatého Štěpána (fr. \"Cathédrale Saint-Étienne\") je katolická katedrála ve francouzském městě Toulouse zasvěcená svatému Štěpánovi, která je sídlením kostelem toulouského arcibiskupa. Ke katedrále je připojen starý biskupský palác, kde dnes sídlí prefektura.\n\nKatedrála mohla být vybudována na základech kaple založené svatým Saturninem, ovšem vzhledem k neexistenci pozůstatků toto nelze potvrdit. Sama katedrála prošla během vývoje mnoha přestavbami. Až do 13. století byl původní románský kostel bez přestaveb. Rozsáhlou přestavbu zahájil v roce 1272 biskup Bertrand-de-L'Isle. Projekt však zůstal v plánovaném rozmezí nedokončen. Tím vzniklo originální spojení dvou odlišných stavebních částí. Část lodi je románská a chór je gotický. Oba celky byly spojeny v 16. století za působení biskupa Jeana d'Orléans. Chór je dvakrát širší než loď. Románská jižní zeď je prodloužená až ke gotickému chóru. Okna v této zdi jsou ořezaná, neboť došlo k přehodnocení stavby a výška kostela byla zmenšena. Severní zeď postavená později již tuto anomálii nemá. Na západním průčelí je rozeta inspirovaná katedrálou Notre-Dame v Paříži.\n\nV roce 1609 architekt Pierre Levesville postavil kupoli nad chórem, jehož střechu zničil požár. Původně byla klenba ve výši 40 metrů, nyní měří 28 metrů. Katedrála byla také vybavena novým barokním mobiliářem, který nahradil shořelý gotický.\n\nV roce 1938 byla dokončena severní fasáda transeptu.\n\nStavba je od roku 1862 chráněná jako historická památka.\n\nKatedrála je jediným kostelem v Toulouse, kde se dochovaly původní vitráže ze 14. století. Jsou zde varhany z roku 1670.\n\nRománská zvonice má 17 zvonů pro zvonkohru a pět zvonů k odbíjení hodin. Zvonkohra byla zničena během Velké francouzské revoluce a byla obnovena v několika fázích.\n\n"}
{"id": "831823", "url": "https://cs.wikipedia.org/wiki?curid=831823", "title": "Internet Low Bitrate Codec", "text": "Internet Low Bitrate Codec\n\nInternet Low Bitrate Codec (ILBC) je ztrátový open source kodek pro kompresi hlasu, který se hojně používá ve VoIP.\n\nPoužívá bitrate 15,2 nebo 13,3 kbit/s, vzorkovací kmitočet 8 kHz a podporuje PLC. Je to CBR Constant BitRate kodek (nepodporuje VBR).\n"}
{"id": "831825", "url": "https://cs.wikipedia.org/wiki?curid=831825", "title": "Seznam kulturních památek v Rýmařově", "text": "Seznam kulturních památek v Rýmařově\n\n"}
{"id": "831826", "url": "https://cs.wikipedia.org/wiki?curid=831826", "title": "Teplička nad Váhom (kaštel)", "text": "Teplička nad Váhom (kaštel)\n\nKaštel v Tepličce nad Váhom je renesanční čtyřkřídlý zámek (kaštel, slovensky kaštieľ ) s vnitřním nádvořím z konce 16. století v okrese Žilina na Slovensku.\n\n\n\"Na kaštele se zachovala vzácná nástěnná výzdoba z grafitu, kterou částečně přeložili do Považského muzea v Žilině. Jelikož se zde nikdy nedělal podrobný architektonický a umělecký výzkum, hodně toho o něm nevíme. Předpokládáme však, že skrývá v sobě mnoho vzácných, dosud neodhalených tajemství,\" říká ředitel Krajského památkového úřadu v Žilině Miloš Dudáš.\n\nKaštel stojí v blízkosti centra obce. Jeho bývalou monumentálnost připomíná západní křídlo, které dosud stojí v zachovalém stavu. Východní křídlo, nejstarší, spolu s pozdněgotickým kostelem, však již leží v ruinách. Po odchodu maďarských šlechtických rodů se kaštel rozprodal mezi více majitelů, kteří si ho rozdělili po částech a postupně předělali na obytné prostory, čímž se znehodnotil. Na palácové stavbě, představující velký prostor původně asi s rovným stropem, jsou částečně renesanční ostění oken, lemované grafitovou ornamentikou, jejíž část odstranili v roce 1955. Hlavní západní průčelí je třináctiosé, na nárožích s patrovými věžemi. Okna jsou podélná s římsou. Nad okny prvního patra jsou další větrací otvory, osvětlující podkroví. Široká podstřešní římsa ukončuje fasády, na nárožních věžích je kordónová římsa, mnohem širší a masivnější. Dvůr původně obrubovali téměř segmentové arkády. Dnes jsou arkády zazděné a na jejich místech jsou nová okna. V minulosti v kaštele byla i sklárna. Později až do dnešních dnů byty, které pozměnili původní dispozici objektu.\n\nV současnosti má desítky vlastníků. Několik rodin dosud obývá jeho prostory, ostatní části pomalu chátrají. Osud upadajícího kaštela však novému vedení obce a také některým obyvatelům, není lhostejný. Založili občanské sdružení s názvem Revitalizace kaštela Teplička nad Váhom (slovensky: Revitalizácia kaštieľa Teplička nad Váhom). Jeho posláním je záchrana, obnova a podpora rekonstrukce a revitalizace kaštela pro budoucí generace a jeho využití v cestovním ruchu. S iniciativou začala již v roce 2006. Část zrekonstruovaného kaštela by sloužila především obyvatelům obce k pořádání kulturně – společenských akcí. V části kaštela je v plánu umístit knihovnu, muzeum, nebo galerii.\n\n\nSpojuje se se jménem Žofie Bošňákové, manželky jednoho z majitelů – Františka Wesselényiho, která podle dobových záznamů působila jako nadčasová osoba, pomáhající všem bez rozdílu původu a která podle dostupných zdrojů v kaštele v Tepličke nad Váhom jistou dobu žila. Momentálně probíhá proces na její blahořečení a vyhlášení za svatou v katolické církvi.\n\nV blízkosti kaštela se nachází bohaté archeologické naleziště odkrývající sídliště púchovské kultury a mohylové náspy z velkomoravských dob.\n\n\n"}
{"id": "831829", "url": "https://cs.wikipedia.org/wiki?curid=831829", "title": "Feluka", "text": "Feluka\n\nFeluka (: لوكة) je tradiční dřevěná plachetnice, která ke svému pohybu využívá latinskou plachtu. Rozšířená je především v Egyptě na řece Nil, dále pak v Rudém moři, východní části Středozemního moře, na Maltě, v Súdánu a Iráku. Kapacita feluky je obvykle určena pro deset pasažérů a dva až tři členy posádky. Tyto plachetnice jsou populární především na Nilu, kde se navzdory modernějším motorovým člunům a trajektům stále používají, a to především v oblasti kolem Luxoru a Asuánu. Feluky jsou rovněž oblíbené mezi turisty.\n"}
{"id": "831830", "url": "https://cs.wikipedia.org/wiki?curid=831830", "title": "František Pillmann", "text": "František Pillmann\n\nFrantišek Pillmann (* 25. srpna 1956) je český lékař a politik, po sametové revoluci československý poslanec Sněmovny lidu Federálního shromáždění za Občanskou demokratickou stranu.\n\nVe volbách roku 1992 byl zvolen za ODS, respektive za koalici ODS-KDS, do Sněmovny lidu (volební obvod Západočeský kraj). Ve Federálním shromáždění setrval do zániku Československa v prosinci 1992.\n\nV senátních volbách roku 1996 kandidoval do horní komory českého parlamentu za Senátní obvod č. 9 - Plzeň-město, coby nezávislý kandidát ODS (ODS měla oficiálního kandidáta Bohumila Kulhánka). Získal ale jen necelých 5 % hlasů a nepostoupil do 2. kola voleb. V senátních volbách roku 2000 kandidoval do horní komory českého parlamentu za senátní obvod č. 8 - Rokycany, coby kandidát za formaci Akce za skutečnou demokracii (AZSD). S 12 % hlasů nepostoupil do 2. kola. Znovu v rokycanském senátním obvodu kandidoval v senátních volbách roku 2006 za AZSD. Získal necelých 7 % hlasů a ani tentokrát se senátorem nestal. Opětovně se o průnik do senátu pokusil v senátních volbách roku 2010, a to za Senátní obvod č. 7 - Plzeň-město. Nyní byl bezpartijním kandidátem za stranu Suverenita. Získal opět necelých 5 % a nebyl zvolen. Podle údajů k roku 2010 pracoval jako lékař na okresní správě sociálního zabezpečení Plzeň-jih.\n\nV komunálních volbách roku 1998 kandidoval za ODS neúspěšně do zastupitelstva města Plzeň. Profesně je uváděn jako vedoucí referátu. V roce 2000 založil politickou formaci Akce za skutečnou demokracii, jejímž byl předsedou. Činnost této strany byla pozastavena rozsudkem Nejvyššího soudu roku 2008. Pillmann je tehdy uváděn bytem Plzeň.\n\n"}
{"id": "831832", "url": "https://cs.wikipedia.org/wiki?curid=831832", "title": "Klip (film)", "text": "Klip (film)\n\nKlip je kontroverzní srbský film režírovaný Majou Milošovou, který získal v roce 2012 první cenu na Mezinárodním filmovém festivalu v Rotterdamu. U mnohých diváků ale vyvolal pobouření kvůli drogovým a sexuálním scénám, v Rusku dokonce nebyl vpuštěn do distribuce ministerstvem kultury.\n\nJasna je šestnáctiletá dívka, která jde na střední školu. Má před očima svého otce, který je vážně nemocný v pokročilé fázi a kvůli lékům ztrácí kontakt s realitou. Jasna často chodí na divoké večírky plné alkoholu, drog, sexu a násilí. Je zamilovaná do svého budoucího spolužáka, 17letého Djoleho. Stydí se mu jakkoliv ukázat svou náklonnost, přesto spolu začnou vztah, ve kterém ale Djole Jasnu pouze využívá k sexuálnímu uspokojení a jediná komunikace spočívá v nahrávání sexu na mobilní telefon.\n"}
{"id": "831833", "url": "https://cs.wikipedia.org/wiki?curid=831833", "title": "Cyklistické trasy v Moravském krasu", "text": "Cyklistické trasy v Moravském krasu\n\nMoravský kras je protkán hustou sítí cyklotras a cyklostezek, které procházejí všemi důležitými místy regionu. I když se jedná o oblast Drahanské vrchoviny, nejde ve většině o trasy s velkým převýšením a zvládnou je i víkendoví cyklisté. \n\n\n"}
{"id": "831836", "url": "https://cs.wikipedia.org/wiki?curid=831836", "title": "Cleveland Browns", "text": "Cleveland Browns\n\nCleveland Browns je profesionální klub amerického fotbalu, který sídlí v Clevelandu ve státě Ohio. V současné době je členem North Division (Severní divize) American Football Conference (AFC, Americké fotbalové konference) National Football League (NFL, Národní fotbalové ligy).\n\nTým vznikl v roce 1946 jako zakládající člen soutěže All-America Football Conference (AAFC). Týmu dal jméno průkopník profesionálního fotbalu Paul Brown, který se také stal prvním trenérem. Pod jeho vedením Browns vyhráli všechny čtyři šampionáty AAFC, včetně dokonalé sezony v roce 1948, a poté úspěšně pokračovali i po přestupu do NFL v roce 1950. Cleveland získal titul hned v první sezóně NFL, následující dva ještě v letech 1954 a 1955. Browns byli šampióny NFL znovu v roce 1964, ale od té doby nejsou úspěšní, protože se do play-off podívali patnáctkrát a AFC Championship Game hráli pouze třikrát.\n\nV roce 1995 Art Modell, který koupil Browns v roce 1961, oznámil, že tým přemisťuje do Baltimoru ve státě Maryland. Vlna rozhořčení a diskusí, která následovala, přinutila vedení NFL k udržení týmu v Clevelandu. Podle oboustranné dohody si Modell ponechal tým (který se stal Baltimore Ravens), ale vzdal se vlastnictví barev, loga a historie Browns. To vedlo k vytvoření nového týmu, který po tříleté pauze v roce 1999 znovu vstoupil do NFL. Sídlo a tréninkové středisko \"Cleveland Browns Training and Administrative Complex\" se otevřelo v roce 1991 a nachází se ve městě Berea.\n\n\n\n\nHráči draftovaní v prvním kole za posledních deset sezón:\n\n"}
{"id": "831837", "url": "https://cs.wikipedia.org/wiki?curid=831837", "title": "Ivan Pištora", "text": "Ivan Pištora\n\nIvan Pištora (* 31. prosince 1963) je český politik za Občanskou demokratickou stranu z Chrudimi, po sametové revoluci československý poslanec Sněmovny lidu Federálního shromáždění.\n\nPo roce 1989 patřil k předákům Občanského fóra na Chrudimsku. V 2. polovině roku 1990 vystoupil kriticky proti postoji českého premiéra Petra Pitharta k bývalým komunistům. Později po rozkladu Občanského fóra přešel do nově utvořené Občanské demokratické strany (ODS). Ve volbách roku 1992 byl zvolen za ODS, respektive za koalici ODS-KDS, do Sněmovny lidu (volební obvod Východočeský kraj). Ve Federálním shromáždění setrval do zániku Československa v prosinci 1992.\n\nV živnostenském rejstříku je evidován bytem Chrudim. V komunálních volbách roku 1994 kandidoval za ODS neúspěšně do zastupitelstva města Chrudim. Úspěšný nebyl ani v komunálních volbách roku 2002. Zvolen do zastupitelstva byl až v komunálních volbách roku 2006. V komunálních volbách roku 2010 se neúspěšně snažil mandát obhájit. Profesně se uvádí jako konzultant, respektive konzultant v oblasti ekologie. 7. kongres ODS v roce 1996 ho zvolil do Výkonné rady ODS. V této funkci ho potvrdil i 8. kongres ODS roku 1997. V roce 2004 je uváděn jako člen rady místního sdružení ODS v Chrudimi. V roce 2007 byl zvolen předsedou oblastní organizace ODS na Chrudimsku.\n\n"}
{"id": "831840", "url": "https://cs.wikipedia.org/wiki?curid=831840", "title": "Stadio San Filippo", "text": "Stadio San Filippo\n\nStadio Comunale San Filippo, je fotbalový stadion v Messině. Byl otevřen v roce 2004, kdy nahradil Stadion Giovanniho Celsteho. Pojme 40 200 diváků. Je domácím stadionem týmu A.C.R. Messina. První oficiální zápas se zde odehrál 17. srpna 2004, kdy Messina přivítala slavný Juventus.\n"}
{"id": "831842", "url": "https://cs.wikipedia.org/wiki?curid=831842", "title": "Badoo", "text": "Badoo\n\nBadoo je komunitní web, zaměřující se na seznámení mezi uživateli. V tuto chvíli má Badoo přes 311 milionů vytvořených profilů, z kterých je ovšem aktivní jen malá část. Web je lokalizován do 40 jazyků včetně češtiny. Badoo používají uživatelé především k získání prvního kontaktu v rámci seznámení. Je dostupný také pro mobilní zařízení. V rámci svých služeb nabízí placené seznamovací hry, vyhledávání uživatelů dle zadaných parametrů a lokality nebo omezený interní komunikační systém. Služba je založena na obchodním modelu freemium, tedy registrace a využívání základních služeb je ve velmi omezené míře bezplatné.\n\nBadoo založil ruský podnikatel Andrey Andreev v Londýně v listopadu 2006. Na vývoji Badoo se podíleli především lidé z Velké Británie a Ruska. Vlastníkem je již dlouhou dobu kyperská společnost Badoo Trading Limited.\n\n"}
{"id": "831852", "url": "https://cs.wikipedia.org/wiki?curid=831852", "title": "Petr Pleva", "text": "Petr Pleva\n\nPetr Pleva (* 13. června 1959 Brno) je český politik, v letech 1996 až 2010 poslanec Poslanecké sněmovny PČR, předtím v roce 1992 poslanec Sněmovny lidu Federálního shromáždění, v letech 2002 až 2014 a opět od roku 2018 zastupitel městské části Brno-Vinohrady, člen ODS. Představitel konzervativního křídla ODS a stranický expert na mediální tematiku.\n\nAbsolvoval JAMU a působil pak jako režisér pro Český rozhlas v Brně. Po roce 1989 patřil k mluvčím Občanského fóra. Později po rozkladu Občanského fóra přešel do nově utvořené Občanské demokratické strany (ODS) (server volby.cz při komunálních volbách v Brně v roce 1994 o něm uvádí, že je členem KDS). Ve volbách roku 1992 byl zvolen za ODS, respektive za koalici ODS-KDS, do Sněmovny lidu (volební obvod Jihomoravský kraj). Ve Federálním shromáždění setrval do zániku Československa v prosinci 1992. Ve volbách v roce 1996 byl zvolen do Poslanecké sněmovny Parlamentu České republiky za ODS a poslanecký mandát obhájil ve volbách roku 1998, volbách roku 2002 i volbách roku 2006. V parlamentu se profiloval jako mediální odborník ODS. Byl členem stálé sněmovní komise pro sdělovací prostředky.\n\nAngažuje se i v komunální politice. V komunálních volbách roku 1998 kandidoval za ODS neúspěšně do zastupitelstva městské části Brno-Vinohrady. Zvolen zde byl zastupitelem v komunálních volbách roku 2002 a opětovně v komunálních volbách roku 2006 a komunálních volbách roku 2010. Profesně uváděn jako poslanec, v roce 2010 jako režisér. Ve volbách v roce 2014 neuspěl, ale ve volbách v roce 2018 byl opět zvolen jakožto člen ODS na kandidátní listině subjektu s názvem \"\"Občanská demokratická strana s podporou Svobodných\"\".\n\nOd roku 2004 předsedá správní radě Českého filharmonického sboru Brno. V rámci ODS patří ke konzervativnímu křídlu. V roce 2004 spolunavrhl výrazné omezení interrupcím, ale v rámci ODS nezískal větší podporu. Je signatářem iniciativy D.O.S.T..\n\nV listopadu 2016 byl zvolen do funkce předsedy správní rady Masarykovy univerzity.\n\n"}
{"id": "831854", "url": "https://cs.wikipedia.org/wiki?curid=831854", "title": "Ukrajina na Letních olympijských hrách 2012", "text": "Ukrajina na Letních olympijských hrách 2012\n\nUkrajina na Letních olympijských hrách 2012 v Londýně reprezentovalo 238 sportovců, z toho 121 mužů a 117 žen.\n\n"}
{"id": "831857", "url": "https://cs.wikipedia.org/wiki?curid=831857", "title": "Windows RT", "text": "Windows RT\n\nWindows RT (během vývoje známo jako Windows on ARM) je verze operačního systému Windows 8 pro zařízení s procesory ARM, zejména tedy tablety. Windows RT umožní spouštět pouze aplikace z Windows Store nebo zahrnuté v systému. Mezi aplikace předinstalované v systému patří i balík Microsoft Office 2013 (Word, Excel, PowerPoint a OneNote). Tato verze operačního systému nebude k dispozici jako samostatný produkt pro zákazníky, ale pouze předinstalovaná v zařízeních. Název Windows RT byl oznámen 16. dubna 2012.\n\n"}
{"id": "831858", "url": "https://cs.wikipedia.org/wiki?curid=831858", "title": "Kaple svaté Jany z Arku (Paříž)", "text": "Kaple svaté Jany z Arku (Paříž)\n\nKaple svaté Jany z Arku (fr. \"Chapelle Sainte-Jeanne-d'Arc\") je katolická kaple ve 14. obvodu v Paříži na \"Avenue Reille\". Kapli využívá Kongregace sester františkánských misionářů Marie.\n\nV roce 1909 chtěla blahoslavená Hélène de Chappotin de Neuville vybudovat v Paříži kapli zasvěcenou Janě z Arku. Základní kámen byl položen 2. července 1911. Zasvěcení kaple se konalo 29. září 1913.\nKaple vystavěná ze železobetonu v novogotickém stylu byla inspirována Sainte Chapelle. Kapli navrhl architekt Édouard Bérard (1843-1912), ale stavbu dokončil až po jeho smrti v roce 1913 architekt Paul Courcoux.\n\nKaple má tři zvony jménem \"Marie\", \"Jeanne\" a \"Michel-Jeanne\".\n\nVitráže mají ve vrcholku medailon s daty a jmény měast, ve kterých pobývala Jana z Arku. Na pravé straně kostela: Rouen (30. květen 1431), Domrémy (17. červen 1429), Moulins (9. listopad 1429), Bourges (září/říjen 1429), Châtellerault (22. duben 1429), Coulommiers (9. srpen 1429), Tours (duben 1429), Loches (květen/červen 1429), Blois (27. duben 1429), Auxerre (1. červenec 1429). Na levé straně kostela: Chinon (9. březen 1429), Poitiers (20. duben 1429), Jargeau (12. červen 1429), Beaugency (16. červen 1429), Troyes (10. červenec 1429), Paříž (8. září 1429), Soissons (5. květen 1430), Compiègne (23. květen 1430), Vaucouleurs (23. únor 1429), Patay (16. červen 1429). Hlavní vitráž umístěná za oltářem představuje Orléans (8. květen 1429).\n\nDalší vitráže jsou věnovány svaté Kateřině, svaté Markétě a svatému Michaeli, kteří sdělili Janě z Arku, že je povolána zachránit Francii a krále Karla VII. Každá vitráž nese ve spodní části jméno donátora. Vitráže byly restaurovány v roce 1986.\n\n"}
{"id": "831861", "url": "https://cs.wikipedia.org/wiki?curid=831861", "title": "Sady nad Torysou", "text": "Sady nad Torysou\n\nSady nad Torysou jsou obec na Slovensku, v okrese Košice-okolí. Vznikla v roce 1964 spojením vesnic Zdoba (s řeckokatolickým chrámem Nanebevzetí Panny Marie) a Byster, které odděluje řeka Torysa. V roce 2010 zde žilo 1 798 obyvatel, rozloha katastrálního území činí 8,45 km².\n"}
{"id": "831866", "url": "https://cs.wikipedia.org/wiki?curid=831866", "title": "Kaple Panny Marie Liliové", "text": "Kaple Panny Marie Liliové\n\nKaple Panny Marie Liliové (fr. \"Chapelle Notre-Dame-du-Lys\") je katolická kaple v 15. obvodu v Paříži, v ulici \"Rue Blomet\". Je připojená k farnosti svatého Jana Křtitele de la Salle.\n\nKapli nechala v roce 1907 vybudovat Kongregace sv. Vincenta z Pauly, která se zde usídlila o dva roky dříve. V roce 1988 po vydání mota proprio \"Ecclesia Dei\" papeže Jana Pavla II., kardinál Lustiger povolil, že se zde každou neděli bude slavit tridentská mše.\n\nV roce 2009 vzhledem k nedostatku kněží správu kaple převzala arcidiecéze pařížská.\n\n"}
{"id": "831870", "url": "https://cs.wikipedia.org/wiki?curid=831870", "title": "Windows Runtime", "text": "Windows Runtime\n\nWindows Runtime (též WinRT) je architektura aplikací obsažena v operačním systému Windows 8. WinRT podporuje vývoj aplikací v C++, v řízených jazycích C#, VB.NET a v JavaScriptu. Aplikace pro WinRT nativně podporují architektury x86 i ARM a běží v uzavřeném prostředí, což má umožnit vyšší bezpečnost a stabilitu. WinRT bude také částí nadcházejícího operačního systému Windows Phone 8.\n\n"}
{"id": "831872", "url": "https://cs.wikipedia.org/wiki?curid=831872", "title": "Frank Adisson", "text": "Frank Adisson\n\nFrank Adisson (* 24. července 1969 Tarbes) je bývalý francouzský vodní slalomář, kanoista závodící v kategorii C2. Jeho partnerem v lodi byl Wilfrid Forgues.\n\nNa mistrovstvích světa získal čtyři zlaté (C2 – 1991, 1997; C2 družstva – 1991, 1997), tři stříbrné (C2 – 1995; C2 družstva – 1993, 1995) a dvě bronzové medaile (C2 – 1993; C2 družstva – 1999). Z evropských šampionátů si přivezl v roce 2000 stříbro z individuálního závodu C2. V letech 1996 a 1997 vyhrál celkové pořadí Světového poháru v kategorii C2. Třikrát startoval na letních olympijských hrách, v Barceloně 1992 získal bronzovou medaili, v Atlantě 1996 zlatou medaili a v Sydney 2000 byl sedmý.\n"}
{"id": "831874", "url": "https://cs.wikipedia.org/wiki?curid=831874", "title": "Wilfrid Forgues", "text": "Wilfrid Forgues\n\nWilfrid Forgues (* 22. prosince 1969 Tarbes) je bývalý francouzský vodní slalomář, kanoista závodící v kategorii C2. Jeho partnerem v lodi byl Frank Adisson.\n\nNa mistrovstvích světa získal čtyři zlaté (C2 – 1991, 1997; C2 družstva – 1991, 1997), tři stříbrné (C2 – 1995; C2 družstva – 1993, 1995) a dvě bronzové medaile (C2 – 1993; C2 družstva – 1999). Z evropských šampionátů si přivezl v roce 2000 stříbro z individuálního závodu C2. V letech 1996 a 1997 vyhrál celkové pořadí Světového poháru v kategorii C2. Třikrát startoval na letních olympijských hrách, v Barceloně 1992 získal bronzovou medaili, v Atlantě 1996 zlatou medaili a v Sydney 2000 byl sedmý.\n"}
{"id": "831875", "url": "https://cs.wikipedia.org/wiki?curid=831875", "title": "Kaple Dítěte Ježíše (Paříž)", "text": "Kaple Dítěte Ježíše (Paříž)\n\nKaple Dítěte Ježíše (fr. \"Chapelle de Jésus-Enfant\"), též Kaple Katechismu (\"chapelle des Catéchismes\") je katolická kaple v 7. obvodu v Paříži, v ulici \"Rue Las Cases\". Kaple je ve správě farnosti sv. Klotyldy.\n\nKaple byla postavena v letech 1878-1881 podle plánů architekta Hippolyta Destailleura (1822-1893). Stavbu inicioval abbé Hamelin, první rektor baziliky svaté Klotildy pro děti na výuku katechismu.\n\nDne 16. března 1956 zde pozdější pařížský starosta a francouzský prezident Jacques Chirac uzavřel sňatek s Bernadettou Chodron de Courcel.\n\nV roce 1979 byla kaple zapsána na seznam historických památek.\n\nV roce 1988 byly v kapli instalovány varhany z roku 1830 varhanáře Aristida Cavaillé-Colla pocházející z bývalého kláštera Billettes.\n\nKaple byla postavená ve stylu anglické novogotiky. Má polychromovanou dřevěnou valenou klenbu inspirovanou stavbou City Hall ve Westminsterském opatství. V apsidě nad oltářem se nachází sousoší z pozlaceného bronzu inspirované obrazem Fra Angelica představující korunovaci Panny Marie.\n\n"}
{"id": "831876", "url": "https://cs.wikipedia.org/wiki?curid=831876", "title": "Vláda Maria Montiho", "text": "Vláda Maria Montiho\n\nVláda Maria Montiho byl od 16. listopadu 2011 do 28. dubna 2013 vládou Italské republiky. Jednal se o úřednický kabinet, jehož členy byli výhradně bezpartijní ministři. Sestavením vlády byl pověřen bývalý evropský komisař Mario Monti, poté co předchozí předseda vlády Silvio Berlusconi podal 12. listopadu demisi.\n"}
{"id": "831879", "url": "https://cs.wikipedia.org/wiki?curid=831879", "title": "Alice Lowe", "text": "Alice Lowe\n\nAlice Eva Lowe je britská herečka, známá především díky roli zmizelé herečky Madeleine Wool v jevištních show a televizním seriálu se společným jmenovatelem \"Garth Marenghi\". Doktorka Liz Asher, ztvárněná Madeleine Wool je jednou ze 4 hlavních postav televizního komediálního seriálu \"Garth Marenghi's Darkplace\", kde si zahrála se svými bývalými spolustudenty z Cambridge - Richardem Ayoadem a Matthewem Holnessem. Tomuto seriálu předcházely jevištní show \"Garth Marenghi's Fright Knight\", která byla nominována na cenu Perrier a \"Garth Marenghi's Netherhead\", která tuto cenu získala.\n\nObjevila se také v epizodě \"The Priest and the Beast\" seriálu \"The Mighty Boosh\" v roli \"Monkey\" (Opičky) a dalších projektech.\n"}
{"id": "831883", "url": "https://cs.wikipedia.org/wiki?curid=831883", "title": "F konektor", "text": "F konektor\n\nF konektory jsou kovové anténní konektory jednoduché konstrukce, které umožňují kvalitní a lehce proveditelný spoj anténí techniky a koaxiálních kabelů. Montáž je jednoduchá, zvládne ji i laik. \nKonektory jsou používány pro VKV, VHF, UHF, tak i satelitní pásma.\n"}
{"id": "831885", "url": "https://cs.wikipedia.org/wiki?curid=831885", "title": "Stanové pohoří", "text": "Stanové pohoří\n\nStanové pohoří ( ) je pohoří v jižní části ruského dálného východu. Je tvořeno několika hřebeny a má délku 700 km. Na západě přechází ve Stanovou vysočinu, od které ho odděluje řeka Oljokma; na východě se táhne téměř k Ochotskému moři. Vytváří rozvodí mezi Severním ledovým a Tichým oceánem.\n\nJako nejvyšší bod je často nesprávně uváděn Skalistyj Golec, přičemž vrcholů s tímto názvem je více a nejznámější z nich leží ve Stanové vysočině. Důvodem je skutečnost, že Stanové pohoří nebylo dlouho jednoznačně definováno a někdy se k němu počítalo i Jablonové pohoří ( ). I důvěryhodné zdroje se v informaci o nejvyšším bodu liší, podle mapy to je bezejmenná kóta 2 412 m v hřebeni \"Tokinskij stanovik\" v místě \n\nPohoří je charakteristické svými skalnatými plochými hřbety oddělenými podélnými údolími. Vrcholové partie jsou převážně ve výšce do 2 000 m. Jsou zde četné ledovce, ze kterých je napájena Lena.\n\nPohoří je tvořeno především břidlicemi, rulami a žulovými intruzemi.\nJsou zde naleziště zlata, lehkých kovů, železné rudy a slídy.\n\nNa úbočích se rozprostírá tajga. Hranice lesa je v nadmořské výšce 1 200 m a nad ní rostou zakrslé borovice nebo tu je alpinská tundra.\n\nHřeben pohoří vymezoval mezi lety 1689 a 1859 hranici mezi Ruskem a Čínou.\n\nHřeben vytváří výrazný klimatický předěl mezi jihem a severem.\n\n"}
{"id": "831887", "url": "https://cs.wikipedia.org/wiki?curid=831887", "title": "Mezinárodní letiště Gibraltar", "text": "Mezinárodní letiště Gibraltar\n\nMezinárodní letiště Gibraltar (IATA: GIB, ICAO kód letiště: LXGB) je jediné letiště zámořského území Spojeného království Gibraltaru. Jeho majitelem je ministerstvo obrany Spojeného království, které je používá pro své Královské vojenské letectvo jako součást letecké základny RAF Gibraltar, a je spravováno vládou Gibraltaru. Slouží zároveň jako civilní letiště a je zde pro tento účel civilní terminál, přičemž v současnosti jsou z letiště pravidelně provozovány civilní lety pouze do Spojeného království.\n\nLetiště má jedinou vzletovou a přistávací dráhu, kterou kříží Winston Churchill Avenue, hlavní silnice z Gibraltaru do Španělska. Ta musí být uzavřena pokaždé, když nějaké letadlo vzlétá nebo přistává. V seriálu \"Most Extreme Airports\" (\"Nejextrémnější letiště\") televizní stanice History bylo letiště označeno za páté nejnebezpečnější na světě a nejnebezpečnější z evropských letišť. V roce 2004 prošlo letištěm 314 tisíc cestujících a 380 tun nákladu.\n\nV létě 2012 byl nejvýznamnější leteckou společností na letišti EasyJet, s jedenácti lety týdně do londýnského Gatwicku a tři lety týdně do Liverpoolu, obojí s letadly Airbus A319. Společnost Monarch léta pětkrát týdně na londýnský Luton a dvakrát týdně do Manchesteru, obojí s letadly Airbus A320. Dále z letiště létala každodenně společnost British Airways na londýnské letiště Heathrow také s letadly Airbus A320. Dále z letiště létala společnost bmibaby na letiště East Midlands letadly Boeing 737. Společnosti Bmibaby a Easyjet ovšem plánovaly se své linky ukončit koncem podzimu 2012.\n\nKromě gibraltarských cestujících je letiště využíváno i pro cesty z a do blízkých oblastí Španělska, například na Costa del Sol a Campo de Gibraltar.\n\nLetiště bylo zřízeno během druhé světové války na místě původní závodní dráhy. V roce 1939 bylo otevřeno původně jako nouzové letiště pro Královské námořnictvo, respektive jeho leteckou složku. Později byla vzletová a přistávací dráha prodloužena do Gibraltarské zátoky pomocí kamene vytěženého z Gibraltarské skály při budování vojenských tunelů, což umožnilo přistávání větších letadel.\n\nDalší rozvoj letiště byl do značné míry blokován spory o Gibraltarskou šíji, totiž spory, kde vlastně vede hranice mezi Gibraltarem a Španělskem. Podle španělských výkladů totiž šíje, na které letiště leží, není součástí Gibraltaru. Podstatnou změnou bylo až podepsání dohody v Córdobě v roce 18. září 2006 mezi vládami Spojeného království, Gibraltaru a Španělska, které umožnilo civilní lety přes Španělské území a přistoupení Gibraltaru k úmluvám Evropské unie o civilním letectví, což fakticky umožnilo mezinárodní lety jinam než do Spojeného království.\n\nV roce 2007 následně začalo plánování výstavby nového terminálu, přičemž stavební práce začaly v roce 2009 a skončily v roce 2011, kdy byla 26. září slavnostně otevřena za účasti Edwarda, hraběte z Wessexu, první část nového letiště.\n\n"}
{"id": "831888", "url": "https://cs.wikipedia.org/wiki?curid=831888", "title": "Řád zlatého luňáka", "text": "Řád zlatého luňáka\n\nŘád zlatého luňáka ( Kinši kunšó, zkráceně Kinši šó) bylo vojenské vyznamenání Japonského císařství, které 12. února 1890 založil císař éry Meidži jako upomínku na císaře Džimmu, prvního japonského císaře. Podle legendy z \"Nihonšoki\" pomohl luňák císaři porazit jeho nepřátele. Řád byl oficiálně zrušen v roce 1947 z příkazu generála MacArthura coby velitele okupačních sil v Japonsku (SCAP ~ \"Supreme Commander for the Allied Powers\"). Řád se dělil do sedmi tříd a byl udělován výhradně vojákům (ať již příslušníkům císařské armády, či námořnictva) a to buďto jednotlivě a nebo hromadně, za živa i \"in memoriam\".\n\nCelkem bylo uděleno 1 067 492 vyznamenání (z toho přibližně 630 000 za válku v Tichomoří a 190 000 za druhou čínsko-japonskou válku), přičemž většinu tvořil řád 6. a 7. stupně. Řádu 2. stupně bylo uděleno 201 a řádu 1. stupně pouhých 41.\n\nOdznakem je zlatá osmicípá hvězda. Cípy jsou střídavě žluté či červené a jsou tvořeny paprsky. Žluté cípy sestávají ze tří paprsků, červené z pěti. Celkem je tedy 32 paprsků. Ve středu se nachází dva překřížené modré samurajské štíty s červenozlatými prapory ve svém středu. Na štítech leží zlaté meče. Přes střed hvězdy leží kolmo zlatý meč ozdobený stuhou, na jehož jílci se nachází zlatý luňák s roztaženými křídly.\n\nŘádová hvězda byl v podstatě zvětšený řádový odznak. Stuha byla zelená s jedním bílým postranním pruhem.\n\nŘád se dělil do 7 tříd.\n\n\nNejnižší 7. až 5. třída ( \"Kó-nana-kjú kinši kunšó\" až \"Kó-go-kjú kinši kunšó\") byla určena mužstvu, 6. až 4. třída poddůstojníkům, 5. až 3. třída mladším důstojníkům, 4. až 2. třída důstojníkům v poli a 3. až 1. třída generálům a admirálům.\n\nV letech 1916 až 1940 vznikal udělením vyznamenání i nárok na doživotní roční rentu, jejíž výše se odvíjela od stupně uděleného vyznamenání. V roce 1939 to bylo:\nPro srovnání: Měsíční plat vojína císařské armády byl 8 jenů a 80 senů (1 jen měl 100 senů), to jest 105 jenů a 60 senů za rok.\n\nJestliže vyznamenaný zemřel, byla renta po dobu jednoho roku přiznána jeho rodině. Jestliže vyznamenaný zemřel do pěti let od vyznamenání, byla rodině přiznána renta až do konce tohoto pětiletého období.\n"}
{"id": "831894", "url": "https://cs.wikipedia.org/wiki?curid=831894", "title": "Rosalinde Mynster", "text": "Rosalinde Mynster\n\nRosalinde Mynster (narozena 28. září 1990 ve Frederiksbergu) je dánská herečka. Je dcerou herečky Karen-Lise Mynster a herce Søren Spanninga.\n\n"}
{"id": "831895", "url": "https://cs.wikipedia.org/wiki?curid=831895", "title": "US Open 2012 – smíšená čtyřhra", "text": "US Open 2012 – smíšená čtyřhra\n\nObhájcem titulu soutěže smíšené čtyřhry byl americký pár Melanie Oudinová a Jack Sock, který vypadl ve druhém kole po setech 4–6 a 6–7 s indicko-britskou dvojicí Sania Mirzaová a Colin Fleming.\n\nPoslední utkání své profesionální kariéry odehrála ve druhém kole belgická tenistka Kim Clijstersová. Společně s Bobem Bryanem podlehli rusko-brazilskému páru Jekatěrina Makarovová a Bruno Soares.\n\nPrvní nasazený americko-běloruský pár, který tvořily světové jedničky ve čtyřhře Liezel Huberová a Max Mirnyj, vypadl v semifinále s česko-polskou dvojicí Květa Peschkeová a Marcin Matkowski.\n\nVítězem se stal rusko-brazilský nenasazený pár Jekatěrina Makarovová a Bruno Soares, když ve finále porazil turnajové čtyřky Květu Peschkeovou a Marcina Matkowského po setech 6–7, 6–1 a v rozhodujícím supertiebreaku těsně 12–10 na míče. Pro oba vítěze titul představoval premiérovou grandslamovou výhru kariéry.\n\n\n"}
{"id": "831902", "url": "https://cs.wikipedia.org/wiki?curid=831902", "title": "General Sound", "text": "General Sound\n\nGeneral Sound je čtyřkanálový hudební interface k počítačům Sinclair ZX Spectrum a kompatibilním. Zařízení je vlastně samostatný počítač s procesorem Z80 specializovaným na přehrávání hudby. Díky tomu není při přehrávání hudby zatěžován procesor počítače, ke kterému je interface připojen.\n\nInterface umožňuje přehrávání hudebních modulů počítačů Amiga. Podporuje veškeré příkazy programu ProTracker, kromě příkazů \"E01\" a \"EFX\". Také je možné přehrávání samostatných samplů. Interface umožňuje také podmíněné přehrávání samplů, kdy je tento přehrán pouze v případě, že je k dispozici volný kanál, nebo je na některém z kanálů přehráván sampl s nižší prioritou, než jakou má sampl, který má být přehrán.\n\nPřehrávání hudby pomocí General Soundu může být na ZX Spectru emulováno programovým emulátorem využívajícím hudebního čipu AY-3-8912, možné je i využití hudebního interface Turbo Sound. General Sound je emulován v emulátoru ZX Spectra UnrealSpeccy.\n\nV roce 2011 byl vyvinut podobný hudební interface SID-Blaster/ZX pro přehrávání hudeb hudebním čipem SID.\n\n\nGeneral Sound používá ke své činnosti dva porty počítače, ke kterému je připojen:\nTyto porty jsou také používány interfacem pro připojení pevného disku ZX-IDE IF, tudíž tato dvě zařízení nelze použít současně.\n\nProtože interface obsahuje více paměti, než je adresový rozsah jeho procesoru Z80, je nutné paměť stránkovat:\nVnitřní procesor interface používá ke své činnosti následující porty:\n\nD/A převodníky jsou připojeny do adresového prostoru procesoru 6000h–7FFFh paralelně k paměti. Do D/A převodníku jsou data posílána při čtení z paměti, při zápisu do paměti data do D/A převodníků zapisována nejsou.\n\n"}
{"id": "831908", "url": "https://cs.wikipedia.org/wiki?curid=831908", "title": "Skelná vata", "text": "Skelná vata\n\nSkleněná vata, skelná vata případně skelná vlna je tepelně a zvukově izolační materiál vyrobený ze skleněných vláken, které patří do skupiny minerálních vat.\n\nSklo je obvykle pro zvýšení pružnosti a snížení lámavosti upraveno. Úprava spočívá jednak v přidávání hliníku (Al) do taveniny skla, nebo obalením vláken do vinylacetátových disperzí. Skleněná vata se vyrábí z vláken o tloušťce 6–9 µm. Vlákno je odolné vůči vysokým teplotám – do 550 °C.\n\nVlákna se dělí a stlačeným vzduchem nafoukávají do vrstvy požadované tloušťky, která se následně lisuje do pásu. Ten se řeže na jednotlivé desky.\n\nVata ať už ve formě desek, rolí nebo volně aplikovaná (foukaná izolace) se používá hlavně jako tepelná izolace.\n\nskelná vlna je:\n\nNevýhodou jsou samotná skleněná vlákna, která jsou velmi tenká a ostrá, zabodávají se do lidské pokožky, ze které se těžce odstraňují. Nebezpečné jsou zvlášť pro oči a dýchací cesty. Z dýchacích cest se uvolňují jen postupně hlenem nebo zarůstají do tkání plic, kde je tento materiál poté prakticky nevylučitelný.\n\nMinerální izolace (skelná i kamenná) není vhodná do míst s vysokou vlhkostí, např. soklové oblasti domů. Výjimku tvoří lehké hydrofilní minerální vlny, které se používají místo zeminy na tzv. zelené střechy nebo v zemědělství.\n\nNejvětším mýtem je tvrzení, že při manipulaci se uvolňují minerální vlákna, která jsou karcinogenní. V roce 2001 Mezinárodní agentura pro výzkum rakoviny přehodnotila a změnila klasifikaci minerální vlny (skelné i kamenné) ze skupiny 2B (možná karcinogenní látka) na skupinu 3, což je látka, která nemůže být klasifikována z hlediska karcinogenních účinků na člověka.\nVýrobci minerálních izolací navíc podstupují dobrovolnou certifikaci u Evropského certifikačního orgánu pro výrobky z minerální vlny (EUCEB). Jedná se o nezávislý certifikační orgán, který zaručuje, že výrobky jsou vyrobeny z vláken splňujících kritéria pro vyloučení z klasifikace karcinogenních látek.\n\n"}
{"id": "831909", "url": "https://cs.wikipedia.org/wiki?curid=831909", "title": "Peter Porubský", "text": "Peter Porubský\n\nPeter Porubský (* 14. října 1945) byl slovenský a československý politik, po sametové revoluci poslanec Sněmovny lidu Federálního shromáždění za HZDS.\n\nVe volbách roku 1992 byl za HZDS zvolen do Sněmovny lidu. Ve Federálním shromáždění setrval do zániku Československa v prosinci 1992.\n\nV roce 1995 je jistý Peter Porubský zmiňován jako předseda slovenského Úřadu průmyslového vlastnictví. V roce 1997 se uvádí jako ředitel Kanceláře předsedy NKÚ SR.\n\n"}
{"id": "831911", "url": "https://cs.wikipedia.org/wiki?curid=831911", "title": "Petr Reček", "text": "Petr Reček\n\nPetr Reček (* 19. září 1959) byl český politik za Občanskou demokratickou stranu, po sametové revoluci československý poslanec Sněmovny lidu Federálního shromáždění.\n\nVe volbách roku 1992 byl zvolen za ODS, respektive za koalici ODS-KDS, do Sněmovny lidu (volební obvod Praha). Ve Federálním shromáždění setrval do zániku Československa v prosinci 1992.\n\nV živnostenském rejstříku je evidován bytem Praha. V komunálních volbách roku 1994 byl za ODS zvolen do zastupitelstva městské části Praha 14. Mandát obhájil v komunálních volbách roku 1998. Profesně se uvádí jako podnikatel. V letech 1996-1998 byl starostou městské části Praha 14.\n\n"}
{"id": "831912", "url": "https://cs.wikipedia.org/wiki?curid=831912", "title": "Gabriel Vasconcelos Ferreira", "text": "Gabriel Vasconcelos Ferreira\n\nGabriel Vasconcelos Ferreira zkráceně Gabriel (27. září 1992, Unaí, Brazílie) je brazilský fotbalový brankář, od roku 2012 hráč italského klubu AC Milán. Momentálně hraje za klub US Lecce.\n\nS brazilskou reprezentací U20 vyhrál Mistrovství světa hráčů do 20 let 2011 konané v Kolumbii.\n\nS brazilským olympijským výběrem do 23 let získal stříbrnou medaili na Letních olympijských hrách 2012 ve Velké Británii (Brazílie podlehla ve finále Mexiku 1:2).\n\n\n\n"}
{"id": "831915", "url": "https://cs.wikipedia.org/wiki?curid=831915", "title": "Milan Rehák", "text": "Milan Rehák\n\nMilan Rehák (* 9. září 1947) je slovenský politik za HZDS, po sametové revoluci československý poslanec Sněmovny lidu Federálního shromáždění, od konce 90. let poslanec Národní rady SR.\n\nVe volbách roku 1992 byl za HZDS zvolen do Sněmovny lidu. Ve Federálním shromáždění setrval do zániku Československa v prosinci 1992.\n\nV parlamentních volbách na Slovensku roku 1998 byl zvolen poslancem Národní rady Slovenské republiky za HZDS. Mandát obhájil v parlamentních volbách roku 2002 i parlamentních volbách roku 2006. Do parlamentních voleb roku 2010 měl nastoupit jako jeden z lídrů kandidátky, ale HZDS nezískalo parlamentní zastoupení. Na přední pozici kandidátní listiny HZDS nastoupil i do parlamentních voleb roku 2012, v nichž ovšem strana opětovně neuspěla.\n\nByl mu udělen Řád Andreje Hlinky. V 90. letech za třetí vlády Vladimíra Mečiara působil jako viceprezident Fondu národního majetku Slovenské republiky. V roce 2004 byl zbaven poslanecké imunity pro podezření ze zpronevěry. Bytem se uvádí v obci Kostolná-Záriečie. Slovenský deník SME poukázal na fakt, že rodina si zde staví luxusní dům a jeho příbuzní jsou ve vedoucích orgánech několika firem.\n\nV HZDS se i nadále angažuje. Uvádí se jako předseda krajského představenstva ĽS-HZDS v Trenčíně. Angažuje se taky v komunální politice. Od roku 1990 zasedá v městském zastupitelstvu v obci Kostolná-Záriečie a po několik let působil i jako místostarosta.\n\n"}
{"id": "831918", "url": "https://cs.wikipedia.org/wiki?curid=831918", "title": "Marcela Rybková", "text": "Marcela Rybková\n\nMarcela Rybková (* 9. dubna 1959) byla česká politička za Křesťanskodemokratickou stranu, později za Občanskou demokratickou stranu, po sametové revoluci československá poslankyně Sněmovny lidu Federálního shromáždění.\n\nVe volbách roku 1992 byla zvolena za KDS, respektive za koalici ODS-KDS, do Sněmovny lidu (volební obvod Severomoravský kraj). Ve Federálním shromáždění setrvala do zániku Československa v prosinci 1992.\n\nV komunálních volbách roku 1994 kandidovala za KDS neúspěšně do zastupitelstva města Olomouc. O zvolení se neúspěšně snažila i v komunálních volbách roku 1998, nyní již jako členka ODS. Profesně se uvádí jako státní zaměstnankyně. V krajských volbách roku 2000 kandidovala za ODS do krajského zastupitelstva Olomouckého kraje. Profesně se tehdy uváděla jako metodička České školní inspekce.\n\n"}
{"id": "831919", "url": "https://cs.wikipedia.org/wiki?curid=831919", "title": "Javi Moreno", "text": "Javi Moreno\n\nJavier Moreno Valera (* 10. září 1974 Silla, Španělsko) je španělský fotbalový útočník, který už ukončil kariéru.\n\n\n\n"}
{"id": "831921", "url": "https://cs.wikipedia.org/wiki?curid=831921", "title": "Palác Karlín", "text": "Palác Karlín\n\nPalác Karlín je kancelářská, původně funkcionalistická budova v Praze 8-Karlíně. Nachází se na nároží ulic Thámovy a Křižíkovy.\n\nJde o rekonstruovanou funkcionalistickou bývalou hlavní budovu ředitelství podniku ČKD Dukla. Autorem kompletní rekonstrukce objektu dokončené v roce 1999, byl španělský architekt Ricardo Bofill, který rovněž stojí za rekonstrukcemi okolních budov (např. Corso Karlín).\n\nNa budovu západním směrem přímo navazuje nově vybudované administrativně-obchodní centrum Corso Karlín (včetně objektů Corso IIa) a další objekty, které spadají pod zdejší nově budovaný areál Karlin Hall, jenž vzniká na místě zaniklého průmyslového areálu někdejší strojírny ČKD Dukla a jehož investorem a majitelem je investiční společnost Real Estate Karlín Group.\n\nPůvodní budovu stavěla firma Václava Nekvasila pravděpodobně podle návrhu brněnského architekta Bohumíra F. A. Čermáka pro karlínskou firmu Českomoravská–Kolben–Daněk na přelomu 20. a 30. let 20. století. Strojírna se nacházela v prostoru zdejšího průmyslového strojírenského areálu mezi karlínskými ulicemi Křižíkova, Thámova, Pernerova a Šaldova.\n\n\n\n"}
{"id": "831923", "url": "https://cs.wikipedia.org/wiki?curid=831923", "title": "Írán na Letních olympijských hrách 2012", "text": "Írán na Letních olympijských hrách 2012\n\nÍrán na Letních olympijských hrách 2012 v Londýně reprezentovalo 56 sportovců z toho 47 mužů a 9 ženy.\n\n"}
{"id": "831924", "url": "https://cs.wikipedia.org/wiki?curid=831924", "title": "Konrad Feilchenfeldt", "text": "Konrad Feilchenfeldt\n\nKonrad Feilchenfeldt (* 20. dubna 1944, Curych) je švýcarsko-německý literární teoretik.\n\nFeilchenfeldt pochází z židovské rodiny, která emigrovala z Berlína. Jeho matka byla fotografka a obchodnice s uměním Marianne Breslauerová. Jeho otec, obchodník s uměním Walter Feilchenfeldt, nechal Konrada s jeho bratrem Walterem v roce 1954 portrétovat Oskarem Kokoschkou.\n\nStudoval literaturu a historii a poté začal vyučovat na Ludwig-Maximilians-Universität München. Je profesorem moderní německé literatury.\n\nZabývá se historií Židů v Německu, romantismem a exilovou literaturou. \n\n\n\n"}
{"id": "831925", "url": "https://cs.wikipedia.org/wiki?curid=831925", "title": "Peter Ryška", "text": "Peter Ryška\n\nPeter Ryška (* 18. března 1951) je slovenský politik, po sametové revoluci československý poslanec Sněmovny lidu Federálního shromáždění za HZDS, v letech 1990-2010 starosta Jaslovských Bohunic.\n\nVe volbách roku 1992 byl za HZDS zvolen do Sněmovny lidu. Ve Federálním shromáždění setrval do zániku Československa v prosinci 1992. Patřil k zakládajícím členům HZDS, ale se stranou se později rozešel. Podle vlastních slov za ni odmítl kandidovat v parlamentních volbách na Slovensku roku 1994 a následujícího roku byl z HZDS vyloučen. V roce 1999 držel tři dny hladovku na protest proti údajné štvanici, kterou proti němu rozpoutali někteří regionální předáci HZDS. Čelil tehdy obvinění ze zneužití pravomocí veřejného činitele. V krajských volbách roku 2001 kandidoval do zastupitelstva Trnavského kraje jako nezávislý. V roce 2002 je uváděn jako kandidát za formaci Hnutie za demokraciu do parlamentních voleb na Slovensku roku 2002. Krátce před volbami ale z kandidátky odstoupil. Oficiálně pro pracovní zaneprázdnění. Odmítl, že by tak reagoval na své umístění v nižší části kandidátní listiny.\n\nVystudoval Střední průmyslovou školu strojnickou v Trnavě a po dvacet let pracoval v jaderné energetice. V roce 1990 se stal starostou Jaslovských Bohunic, tedy obce u níž se nachází slovenská jaderná elektrárna. Starostenský post od té doby zastával trvale po několik volebních období až do komunálních voleb roku 2010, kdy již nebyl zvolen. Ještě předtím roku 2009 čelil kontroverzi, když před krajskými volbami toho roku podpořil v obecních novinách jednoho z kandidátů a byl za to terčem kritiky pro zneužití obecní tiskoviny. V letech 1993-1994 byl prvním předsedou Správy státných hmotných rezerv SR.\n\n"}
{"id": "831927", "url": "https://cs.wikipedia.org/wiki?curid=831927", "title": "Bitva u Gibraltaru", "text": "Bitva u Gibraltaru\n\nBitva u Gibraltaru může být:\n"}
{"id": "831928", "url": "https://cs.wikipedia.org/wiki?curid=831928", "title": "Ladislav Jiránek-Strana", "text": "Ladislav Jiránek-Strana\n\nLadislav Jiránek-Strana (26. únor 1883 – 10. únor 1952) byl český atlet-běžec a skokan do výšky a dálky.\n\nReprezentoval také Čechy na LOH 1912 v běhu na 100 m, ale nepostoupil z rozběhů.\n\nNa Kaufmannově poháru v Brně v roce 1912, kde soutěžil v týmu \"Slavia Praha\", vyhrál běh na 60, 220 a 440 yardů.\nDále zvítězil ve skoku do výšky a byl druhý v kouli.\n\nDodnes drží rekordy ve skoku do dálky z místa a do výšky z místa.\n\n"}
{"id": "831930", "url": "https://cs.wikipedia.org/wiki?curid=831930", "title": "Bedřich Vygoda", "text": "Bedřich Vygoda\n\nBedřich Vygoda (29. květen 1894 Praha - ???) byl český atlet-běžec.\n\nReprezentoval také Čechy na LOH 1912 v běhu na 100m, ale nepostoupil ze semifinále, kde byl šestý.\n\n"}
{"id": "831931", "url": "https://cs.wikipedia.org/wiki?curid=831931", "title": "František Slavík (atlet)", "text": "František Slavík (atlet)\n\nFrantišek Slavík (25. září 1888 Strašnice – 2. říjen 1926 Praha) byl český atlet-běžec.\n\nReprezentoval také Čechy na LOH 1912 v maratonu, který ale nedokončil.\n\n\n"}
{"id": "831932", "url": "https://cs.wikipedia.org/wiki?curid=831932", "title": "Václav Labík-Gregan", "text": "Václav Labík-Gregan\n\nVáclav Labík-Gregan (11. září 1893 Bohdaneč – ???) byl český atlet-běžec.\n\nReprezentoval také Čechy na LOH 1912 v bězích na 100, 200 a 400 m, ale nepostoupil z rozběhů.\n\n\n"}
{"id": "831935", "url": "https://cs.wikipedia.org/wiki?curid=831935", "title": "Bitva u Gibraltaru (1607)", "text": "Bitva u Gibraltaru (1607)\n\nBitva u Gibraltaru v roce 1607 byla jednodenní námořní bitva v rámci Osmdesátileté války mezi Nizozemím a Španělskem, ke které došlo když 25. dubna 1607 nizozemská flotila přepadla španělskou flotilu zakotvenou v Gibraltarské zátoce a během čtyř hodin ji z větší části zničila.\nSpojené provincie nizozemské bojovaly v rámci nizozemské revoluce za samostatnost na Španělsku. Pro jejich ekonomiku bylo ovšem značnou komplikací, že španělské lodě operující z Pyrenejského poloostrova mohly snadno napadat lodě Nizozemské Východoindické společnosti. Nizozemci se rozhodli nebezpečí odstranit a sestavili flotilu s 26 válečnými loděmi. Velitelem se stal admirál Jacob van Heemskerk a zamířil s loděmi do španělských vod.\n\nDne 10. dubna 1607 zakotvila flotila u ústí řeky Tajo. Zde za pomoci špionů a od neutrálních obchodníků sbírali informace a dozvěděli se, že španělská flotila čeká v Gibraltarském průlivu, aby mohla zaútočit na nizozemské konvoje z Levanty, Středomoří i z jižního Atlantského oceánu. Heemskerk se rozhodl na Španěly zaútočit a vyplul ke Gibraltaru, kam dorazil 25. dubna.\n\nNizozemská flotila měla 26 válečných lodí a velel jí Jacob van Heemskerk. Vlajkovou lodí byla \"Aeolus\", mezi další lodě patřily \"De Tijger\" (doslova \"Tygr\"), \"De Zeehond\" (\"Tuleň\"), \"De Griffioen\" (\"Gryf\"), \"Roode Leeuw\" (\"Červený lev\"), \"De Gouden Leeuw\" (\"Zlatý lev\"), \"De Zwarte Beer\" (\"Černý medvěd\"), \"De Witte Beer\" (\"Bílý medvěd\") a \"De Morgenster\" (\"Jitřenka\").\n\nŠpanělska flotila měla 10 galeon, podle nizozemských zdrojů pak měla ještě dalších 11 karak a menších lodí, které ovšem španělské zdroje neuvádějí. Velel jí Don Juan Álvarez de Ávila, přičemž na vlajkové lodi \"San Augustin\" (\"Svatý Augustin\") velel jeho syn. Další lodě byli \"Nuestra Señora de la Vega\" (\"Naše paní z Vegy\") a \"Madre de Dios\" (\"Matka Boží\").\n\nNa španělské straně mohla ještě bojovat děla pevnosti, ale nizozemské lodě se zřejmě pohybovaly mimo jejich dosah a tak děla do výsledku bitvy přímo nezasáhla.\n\nVan Heemskerk ponechal některé ze svých lodí u kraje Gibraltarské zátoky, aby zabránily případnému útěku španělských lodí. Naprostá většina nizozemských lodí se zaměřila na největší španělské galeony, jen několik se jich věnovalo útoku na zbytek španělské flotily. Sám Van Heemskerk zahynul hned v úvodu bitvy, když mu dělová koule zasáhla nohu. Některé španělské galeony brzy chytly a jedna dokonce vybuchla, neboť dostala zásah do prachárny. Nizozemci také zajali španělskou vlajkovou loď, ale nechali ji plavat.\n\nPo zničení lodí se Nizozemci vydali v člunech pobít plovoucí španělské vojáky. Bitva byla jasným vítězstvím Nizozemců, kteří neztratili žádnou loď a měli jen zhruba sto mrtvých a šedesát zraněných. Údaje o španělských ztrátách se výrazně liší. Nizozemské zdroje uvádějí zničení 7–10 galeon a celkem 4000 mrtvých Španělů, naopak španělské zdroje přiznávají pouhých 350 mrtvých a jen 5 zničených galeon.\n\nNizozemci se další den ještě neúspěšně pokusili zaútočit na pevnost a drancovali její předměstí, jehož obyvatelstvo již předtím uprchlo. Dvě lodě vezoucí mimo jiné tělo padlého admirála byly odeslány přímo zpět do Nizozemí, zbylá část nizozemské flotily se před návratem ještě vydala k Azorům a Kanárským ostrovům.\n"}
{"id": "831940", "url": "https://cs.wikipedia.org/wiki?curid=831940", "title": "Lyčkovo náměstí", "text": "Lyčkovo náměstí\n\nLyčkovo náměstí (původním názvem \"Riegerovo náměstí\") je obdélníkové veřejné prostranství v Karlíně v Praze 8 na jižní straně Křižíkovy ulice, východně od Karlínského náměstí nedaleko od karlínské Invalidovny a Kaizlových sadů (severovýchodním směrem odsud).\n\nNáměstí má parkovou úpravu doplněnou drobnými plastikami. Jižní stranu náměstí tvoří honosná a výstavná budova základní školy ve stylu historizující secese.\n\nNáměstí je pojmenováno na počest Břetislava Lyčky, českého lékaře, který v době tzv. protektorátu působil jako odbojář. Léčil zraněné československé vojáky při atentátu na Heydricha. Po svém vyzrazení a obklíčení gestapem spáchal ještě před zatčením sebevraždu.\n\n\nSecesní budova školy byla stavěna od roku 1904 podle projektu Josefa Sakaře. Školní provoz byl zahájen ve školním roce 1906/1907. Komplex školy zabírá celý blok mezi Kubovou, Sovovou a Pernerovou ulicí a zahrnuje velké školní hřiště, školní jídelnu, mateřskou školu a družinu. Mateřská škola je součástí od 1. července 2001.\n\nV rámci Signal festivalu se zde v roce 2019 promítal videomapping.\n\n"}
{"id": "831945", "url": "https://cs.wikipedia.org/wiki?curid=831945", "title": "Zdeněk Vogel", "text": "Zdeněk Vogel\n\nZdeněk Vogel (10. listopadu 1913 Kutná Hora – 9. prosince 1986 Praha) byl český zoolog a spisovatel.\n\nByl jedním z předních českých herpetologů a ochránců ohrožených druhů obojživelníků a plazů. Už od mládí jevil velký zájem o přírodu, především o ryby, obojživelníky a plazy. Později se v rámci studií zaměřil především na ekologii, etologii a ochranu nižších obratlovců.\n\nMnoho let byl vedoucím Herpetologické stanice v Praze 6 – Suchdole, kde studoval biologii vzácných (hlavně tropických) obojživelníků a plazů. Aby poznal život těchto zvířat v jejich přirozeném prostředí, podnikl cesty do nejjižnějších oblastí Evropy, na Kubu a do tropických oblastí Afriky a Jižní Ameriky. Všechny tyto cesty podnikl na pozvání tamějších vědeckých institucí a všechny měly za úkol nejen hlubší poznání přírody těchto zemí, ale především aktivní pomoc při ochraně ohrožených živočišných druhů a pomoc při zřizování národních parků, rezervací či chráněných oblastí.\n\nPopsal řadu nových vědě dosud neznámých forem živočichů, publikoval několik set odborných a populárně vědeckých článků a pojednání v našich i zahraničních časopisech. Jako autor i spoluautor napsal 16 knih. Od založení Společnosti přátel Národního muzea v Praze vedl prof. Vogel její Ichtyologicko-herpetologickou sekci, byl místopředsedou vivaristického odboru Rybářské a vivaristické sekce České vědeckotechnické společnosti. Byl čestným členem Státního přírodovědeckého muzea ve Stuttgartu, členem Societas herpetologica europaea, společnosti Salamander a dalších odborných zahraničních společností.\n\nDlouhá desetiletí spolupracoval s Národním muzeem, kterému daroval mnoho vzácných, často nedostupných plazů, obojživelníků a ryb, které jsou dnes chloubou sbírek Národního muzea.\n\n\n"}
{"id": "831949", "url": "https://cs.wikipedia.org/wiki?curid=831949", "title": "Zdeněk Smělík", "text": "Zdeněk Smělík\n\nZdeněk Smělík (* 10. prosince 1936) byl český a československý politik za Moravské občanské hnutí, po sametové revoluci poslanec České národní rady a Sněmovny lidu Federálního shromáždění.\n\nPo sametové revoluci byl aktivní v moravistické politické formaci Moravské občanské hnutí (MOH). Ta v následných prvních svobodných volbách (na rozdíl od konkurenční moravistické strany Hnutí za samosprávnou demokracii - Společnost pro Moravu a Slezsko) nekandidovala samostatně, ale v koalici s KDU-ČSL. Aliance ovšem nebyla pro MOH úspěšná. Zdeněk Smělík se stal jediným jeho kandidátem, který byl ve volbách roku 1990 zvolen na kandidátní listině KDU-ČSL do České národní rady.\n\nV létě roku 1990 po neúspěchu ve volbách pak Smělík působil v přípravném výboru Moravské národní strany, ale ve volbách roku 1992 byl zvolen (opět za MOH na kandidátní listině KDU-ČSL) do Sněmovny lidu Federálního shromáždění (volební obvod Jihomoravský kraj). Ve Federálním shromáždění setrval do zániku Československa v prosinci 1992. V roce 1993 se uvádí jako člen KDU-ČSL.\n\nPoté, co mu skončil mandát poslance Federálního shromáždění, byl mezi prvními členy kolegia Nejvyššího kontrolního úřadu. Členem kolegia se stal 15. července 1993, funkci vykonával do 10. prosince 2001, kdy dovršil 65 let života.\n\nAngažuje se v organizaci \"Slovácký krůžek\" v Brně. Je rovněž aktivní v Akademickém pěveckém sboru Moravan, kde zastává funkci místopředsedy.\n\n"}
{"id": "831951", "url": "https://cs.wikipedia.org/wiki?curid=831951", "title": "Lyčka", "text": "Lyčka\n\nPříjmení Lyčka nosí více různých osobností:\n\n\n"}
{"id": "831954", "url": "https://cs.wikipedia.org/wiki?curid=831954", "title": "Zdvořilá nevšímavost", "text": "Zdvořilá nevšímavost\n\nZdvořilá nevšímavost je termín, který ve známost uvedl americký sociolog Erving Goffman. Zdvořilá nevšímavost označuje způsob, kterým si lidé dávají při interakci najevo, že si uvědomují přítomnost toho druhého, aniž působí výhrůžně nebo přehnaně přátelsky.\n\nKdyž se lidé míjejí, zběžně na sebe pohlédnou a následně při větším přiblížení odvrátí zrak. V tu chvíli projevují tzv. zdvořilou nevšímavost (\"civil inattention\"). Neignorují se, pouze si dají letmo najevo, že registrují druhého, byť si ho více nevšímají. Lidé se tak přesvědčují, že nemají důvod se navzájem podezřívat ze špatných úmyslů, že pro sebe neznamenají ohrožení (např. při míjení na chodníku, při cestě výtahem, MHD apod.). Upřený pohled může být považován za důkaz nepřátelských úmyslů.\n\nK tomuto jevu dochází nejen při míjení chodců na ulici, ale například i při konverzaci, kdy občasnými pohledy ujišťujeme druhého o svém zájmu a účasti, ale zároveň na něho dlouze „nezíráme“. Absence očního kontaktu by v tuto chvíli znamenala nezájem, vyhýbavost či neupřímnost a příliš upřený pohled může být považován za známku nedůvěry nebo nepochopení.\n\nKdyž lidé zahajují setkání s druhými, musí nejprve opustit onu zdvořilou nevšímavost, než se dají do řeči. V zaostřené interakci pak komunikují prostřednictvím slov i gest.\n\n"}
{"id": "831955", "url": "https://cs.wikipedia.org/wiki?curid=831955", "title": "Hecht (příjmení)", "text": "Hecht (příjmení)\n\n\nviz Hecht (rozcestník)<br>\nSlovo Hecht může znamenat:\n"}
{"id": "831957", "url": "https://cs.wikipedia.org/wiki?curid=831957", "title": "Interakční řád", "text": "Interakční řád\n\nSociolog Erving Goffman ve svém prezidentském projevu ke konferenci\n\"American Sociological Association\" (ASA, 1982) definuje pojem interakční řád (interaction order) jako způsob, kterým je v rámci sociálních situací udržován pracovní konsensus a smysluplný interpretovatelný řád. Interakční řád se uskutečňuje v elementárních komunikačních situacích, je reprodukován každodenní rutinou a zároveň je jejím předpokladem.\nInterakční řád můžeme chápat jako prostředek a důvod ke komparativnímu zkoumání různých společností či společnosti jedné v historické perspektivě. Jedná se o nástroj mikroanalýzy.\n\nErving Goffman se problematice řádu věnoval již ve svých dřívějších dílech, v knize \"Encounters: Two Studies in the Sociology of\" \"Interaction – Fun in Games & Role Distance\" z roku 1961 se věnuje tzv. veřejnému řádu (public order). Tento pojem během následujících let transformoval, a v roce 1981 sepsal s předstihem svůj prezidentský projev pro ASA, v němž představuje komplexněji svou představu interakčního řádu. Projev byl čten v roce 1982 posmrtně.\nDůležitým prvkem interakčního řádu je sociální interakce, kterou můžeme chápat jako to, co se jedinečně projevuje v sociálních situacích v prostředí dvou a více osob, které jsou fyzicky přítomny a vědí o sobě. Goffman tvrdí, že náš každodenní život je prožíván právě za bezprostřední blízkosti druhých osob a vše je sociálně situováno. Proto by se studium interakčního řádu mohlo stát užitečným nástrojem mikroanalýzy sociálna. Sociální situace je jakousi základní pracovní jednotkou ve studování interakčního řádu- poskytuje prostor, v němž jsou čteny a hrány všechny tělesné projevy v daném okamžiku. Při vstupu do interakce si každý účastník nese s sebou již předem ustanovenou biografii předchozích setkání s ostatními účastníky interakcí. Jedinec zároveň s dalšími osobami sdílí řadu kulturních domněnek a předpokladů. Během interakce probíhá mezi účastníky poznávací vztah, který se může často měnit, je i přesto dle Goffmana nadsituační. Interakční řád lze vnímat jako soubor pravidel hry, která nám neudávají konkrétní postup ve hře, ale samotnou hru umožňují (jako např. pravidla silničního provozu).\n\nJelikož je spořádaný díky širokému základu sdílených kognitivních předpokladů a může být nahlížen jako systém umožňování setkávání ve smyslu zakotvených pravidel hry. Goffman uvádí dva různé pohledy:\n\n1. princip sociální smlouvy- účastníci platí malou cenu a získávají velké výhody\n\n2. princip sociálního konsensu- lidé přijímají pravidla jako daná, neuvažují nad nimi, vnitřně je považují za spravedlivá\n\nGoffman však upozorňuje na to, nelze uvažovat pouze tyto dva čisté typy fungování řádu, ale jde o realitu mnohem komplexnější, různě kombinovanou s mnohými herními motivy. Jako příklad uvádí jedince systematicky narušující řád- i ti jsou na něm závislí.\n\nV rámci sociální interakce dochází k pozorování a vnímání druhé osoby, na základě čehož jsme schopni člověka identifikovat. Dle Goffmana tak činíme dvěma základními způsoby:\n\n1. kategorická identifikace- zahrnuje umístění do jedné či více sociálních kategorií (př. rasa, gender)- co má člověk společného s ostatními\n\n2. individuální identifikace- pozorovanému subjektu je přiřazena unikátní identita na základě jeho vzhledu, tónu hlasu, či jiným osobním záležitostem- co je pro člověka jedinečné\n\nV rámci sociální interakce může dojít i k mylné identifikaci. Chybnou identifikaci do značné míry eliminuje socializace, která standardizuje naši přítomnost v interakci a vnímání druhé osoby.\n\nDle Goffmana lze vymezit v naší společnosti 4 hlavní rozptýlené statusy: věk, gender, třídu a rasu. Ty vytváří pomyslnou průřezovou mřížku, skrze niž může být člověk umístěn s ohledem na výše popsané statusy, přičemž věk, gender a rasa bývají zřejmé již z našeho vzezření a těla. Jsou tedy jakousi naši zjevnou tělesnou součástí.\n\n1. osoby (\"human ambulatory units\"- pojízdné jednotky)\n- fyzicky přítomné v interakci\n- mají různé uspořádání a seskupování: a)singles- jeden člověk, b)withs- dva a více lidí\n- organizovaní v prostoru a čase\n- mají komunikativní funkci\n\n2. kontakty- objevují se při setkání dvou a více osob\n- kdykoliv na sebe jedinci mohou reagovat (př. fyzická přítomnost, oční kontakt, telefonát)\n- vše odehrávající se v daném okamžiku\n- běžné činnosti v každodenním dění\n\n3. uspořádání- uspořádání jednotek během kontaktu\n- konverzační aktivity\n\n4. jevištní formát- aktivita před obecenstvem\n- specifické uspořádání\n\n5. oslavné události- více lidí se stejným záměrem a cílem\n- překračují horizont dílčích interakcí\n- mohou mít dlouhé trvání, jsou komplexní (narativnost)\n- př. ceremoniály, svatba\n\nGoffman uvádí, že existuje přímý vliv situačního efektu na sociální strukturu. Změna v interakčním řádu se tedy promítne i do sociální struktury. Z drobných interakčních událostí se může postupem času stát jev na makro úrovni, ale zároveň malé sociální rituály nejsou vyjádřením strukturálního uspořádání, ale jsou rozvinuté vzhledem k tomuto uspořádání. Ze studia interakčního řádu tedy nelze rozpoznat sociální strukturu. Jedná se o dva autonomní, vzájemně neodvoditelné řády.\nV moderní společnosti dochází k rozvolnění spojení (loose-coupling) mezi interakčními praktikami a sociální strukturou, kdy se vrstvy a struktury hroutí do krajních kategorií, které nekorespondují s každodenní realitou.\nPro interakci tváří v tvář je ale stále centrální kognitivní vztah zúčastněných, čímž dochází k vzájemné snaze a předpokladu porozumění druhé osobě.\n\nSociální vztahy mají širokou styčnou plochu s interakčním řádem. Důkazem vztahu je právě interakce. Goffman rozlišuje:\n\n1. známost- vzájemné přijetí a otevřené přiznání individuální identifikace, které po ustanovení pokračuje po celý život(nemusí platit u manželství).\n\n2. pevnější vztah- jedinci mají při setkání téměř povinnost vyjádřit radost nad shledáním, zavést hovor, navrhnout schůzku (i kdyby neměla proběhnout. Předpokládá se alespoň částečná znalost biografie druhé osoby.\n\nGoffmanova myšlenka interakčního řádu jakožto řádu svého druhu se neobešla bez reakcí v sociálních vědách. Goffmanovými tezemi se zabývala především Anne Warfield Rawls, která vedla v roce 1987 (tedy čtyři roky po zveřejnění Goffmanova projevu) polemiku v rámci časopisu Sociological Theory se Stephanem Fuchsem. Rawls se snažila dále aplikovat Goffmanovu představu o interakčním řádu do praktického zkoumání, když se zaobírala spolu s Waverly Duck interakčním řádem v prostoru pro prodej drog v USA.\n\nV roce 1987 publikovala Rawls v časopise Sociological Theory článek rozvádějící Goffmanovy myšlenky o interakčním řádu. Přichází s myšlenkou, že díky interakčnímu řádu dokážeme porozumět lépe sociální organizaci. Dále uvádí, že Goffmanovi se podařilo tezí interakčního řádu překlenout dichotomii mezi jednáním a sociální strukturou, poněvadž zahrnuje self (já) a ve stejném čase i sociální strukturu.\nRawls se také zmiňuje o jisté nekonzistentnosti Goffmanova jazyka, jímž definuje interakční řád se svými hranicemi, a navíc pracuje poněkud odlišně s pojmem self oproti jeho dřívějším textům. Goffmanovým podstatným přínosem pro sociální vědy je dle Rawls jeho \"\"odmítnutím oddělování individuálního a sociální struktury jakožto protichůdných entit.\"\"\nRawls také srovnává pojetí interakce a vědomí \"já\" u Goffmana a Jean Paul Sartra. Uvádí i další autory, kteří reagovali na Goffmanovu tezi interakčního řádu, jakými byli např. Jürgen Habermas a Anthony Giddens. Obecně vzato lze říci, že Ann Rawls je jakousi ochránkyní a propagátorkou myšlenky interakčního řádu, a snaží se čelit kritikám Goffmanovy teorie co nejpodobněji, jak by to zřejmě činil sám Goffman. Ani její článek ale neušel kritice. Polemika vyvstala mezi Rawls a Stephanem Fuchsem, který zareagoval na výše zmíněný článek.\n\nStephan Fuchs kritizuje Rawls za prosté konstatování, že \"sice vznikající interakční řády mají \"územní pravidla\" a \"účastnické povinnosti\", ale již nijak nespecifikuje, jak tato pravidla a přísliby konstituují \"vyvíjející se\" povahu interakčních systémů.\"\nPřichází s ideou, že teorie sociálních systémů Niklase Luhmanna nabízí mnohem lepší nástroj k analýze interakčních řádů jakožto druhu vyvíjejících se sociálních systémů. Zmiňuje druhy sociálních systémů dle Luhmanna a další podrobnosti z jeho teorie aplikované na pojetí interakčního řádu. V tomto ohledu považuje Fuchs za \"podstatný rys interakčního systému princip autopoietický, pomocí nějž se musí sociální systémy odlišovat od ostatních osobních systémů či individuí, od dalších interakčních systémů a od zbylých druhů sociálních systémů.\"\nDále Fuchs kritizuje redukcionistické tendence v mikrosociologii.\nAnne Rawls reagovala na Fuchsův článek tím, že se snažila obhájit svou pozici. Luhmannovu teorii sociálních systémů nevidí jako tu, která by lépe definovala interakční řád svého druhu. Rawls uvádí, že \"jednou z hlavních problémů interakčních teorií je identifikace interakčního řádu s interakčními situacemi.\", jak to učinil Fuchs, když aplikoval Luhmannovu teorii sociálních systémů na pojetí interakčního řádu. Luhmann navíc nechápe interakci jako samostatný typ řádu, jak to zamýšlel Goffman.\n\nhttp://sreview.soc.cas.cz/uploads/d2c620198dbbc47642609750b19634193e185d07_150_01-2SUBRT.pdf\n\n\n"}
{"id": "831958", "url": "https://cs.wikipedia.org/wiki?curid=831958", "title": "Zaměřená interakce", "text": "Zaměřená interakce\n\n(Ne)zaměřená interakce patří mezi ústřední pojmy sociologa Ervinga Goffmana. V sociálních situacích se podle něho můžeme setkat s nezaostřenou \"(unfocused interaction)\" či zaostřenou interakcí \"(focused interaction)\".\n\nJednotkou zaměřené interakce je setkání, při kterém zúčastněné osoby orientují svoji pozornost ke společnému centru neboli ohnisku (např. společnému tématu či úkolu). Při zaostřené interakci lidé přímo sledují, co druzí říkají nebo dělají. Příkladem může být rodinný rozhovor, diskuze v semináři či kontakt s číšníkem. Při setkání lidé nejprve opouští stav zdvořilé nevšímavosti.\n\nPři nezaměřené interakci společné centrum pozornosti chybí. Jedinci si dávají vzájemně najevo, že si uvědomují svou přítomnost, ale přímo spolu nekomunikují. Příkladem může být obecenstvo v divadle, lidé na večírku či zákazníci v obchodě.\n\n"}
{"id": "831960", "url": "https://cs.wikipedia.org/wiki?curid=831960", "title": "Pavel Kouda", "text": "Pavel Kouda\n\nIng. Pavel Kouda (* 27. června 1959) je český regionální politik, bývalý náměstek hejtmanky Ústeckého kraje, v letech 1998 až 2002 a pak opět 2006 až 2010 zastupitel města Mostu, bývalý člen ČSSD. Pravomocně odsouzen v korupční kauze ROP Severozápad k podmíněnému trestu.\n\nV letech 1993 až 2000 působil jako soukromý podnikatel v oblasti reklamy. V letech 1999 až 2005 byl členem představenstva firmy SPORTOVNÍ HALY MOST, a.s. V letech 2000 až 2012 byl zastupitelem Ústeckého kraje a v letech 2008 až 2012 byl náměstkem hejtmanky pro oblast ekonomiky, zdravotnictví, strategie přípravy a realizace projektů. Od roku 2007 je členem představenstva Regionální rozvojové agentury Ústeckého kraje, a.s. V roce 2008 se stal členem představenstva firmy Krajská zdravotní, a.s. Od roku 2010 je předsedou správní rady Destinační agentury Krušné hory o.p.s.\n\nV anketě Zelená perla o nejhloupější výrok z oblasti životního prostředí, byl za rok 2009 oceněn jeho výrok: „Prostě jsem pro prolomení limitů, aby se ta kultura tady trošičku zvedla.“\n\n4. září 2012 byl policií zadržen spolu se současným a bývalým ředitel Úřadu regionální rady Severozápad v souvislosti s vyšetřováním se korupce pří rozdělování evropských dotací v NUTS 2 Severozápad. ČSSD ještě týž den uvedla, že Kouda bude stažen z kandidátky strany pro krajské volby v říjnu 2012 v případě, že ho policie obviní z trestného činu.\n5. září rezignoval na všechny veřejné i stranické funkce.\n\nSoud na žádost státního zástupce poslal Koudu do vazby z obavy, že by mohl ovlivňovat svědky a pokračovat v trestné činnosti. Policie jej obvinila ze zneužití pravomoci úřední osoby a poškození finančních zájmů Evropských společenství. Podle informací České televize může zatčení souviset s projektem za čtyřicet milionů korun, která měla lákat turisty do zrekultivovaných oblastí Ústeckého kraje a kterou si krajský úřad objednal u firmy vzniklé krátce před získáním zakázky.\n\nV prosinci 2016 policie Koudu a dalších 23 lidí obvinila z poškozování zájmů Evropské unie v souvislosti s evropskými dotacemi z Regionálního operačního programu Severozápad.\n\nPavel Kouda - profil na portálu NašiPolitici.cz\n"}
{"id": "831963", "url": "https://cs.wikipedia.org/wiki?curid=831963", "title": "Platykaryje", "text": "Platykaryje\n\nPlatykaryje (\"Platycarya\") je rod rostlin náležející do čeledi ořešákovité. Zahrnuje 2 druhy opadavých dřevin se zpeřenými listy a je zastoupen v Číně, Japonsku, Koreji a Vietnamu. Od příbuzných dřevin z čeledi ořešákovité se odlišuje zejména šišticovitými květenstvími. V Česku je vzácně pěstován druh platykaryje šišticovitá (\"Platycarya strobilacea\").\nPlatykaryje jsou opadavé jednodomé stromy nebo řidčeji i keře se střídavými lichozpeřenými nebo výjimečně i jednoduchými listy. Vrcholové pupeny jsou vejcovité až téměř kulovité, kryté širokými a překrývajícími se šupinami. Větvičky mají plnou dřeň. Lístky složených listů mají pilovitý okraj a zpeřenou žilnatinu. Květenství se vyvíjejí na vrcholu mladých olistěných větévek a jsou to laty tvořené jednopohlavnými i oboupohlavnými klasy připomínajícími šištice. Samčí květy jsou bezobalné, podepřené listenem, se 4 až 15 tyčinkami. Samičí květy jsou podepřeny 1 volným listenem a 2 listenci přirostlými k semeníku, mají 2 okvětní lístky a semeník s přisedlou dvoulaločnou bliznou. Plodem jsou drobné ploché úzce 2-křídlé oříšky, uspořádané v krátkém šišticovitém plodenství a podepřené vytrvalými listeny.\n\nDruh \"Platycarya strobilacea\" je rozšířen v Číně, Japonsku, Koreji a Vietnamu. Roste ve smíšených lesích na horských svazích v nadmořských výškách obvykle 400 až 1400 metrů. \"Platycarya longzhouensis\" byla nalezena v jižní Číně.\n\nV současné době jsou nejčastěji rozlišovány 2 druhy rodu platykaryje: \"Platycarya strobilacea\" a \"Platycarya longzhouensis\". Druh \"Platycarya longzhouensis\" byl nalezen v roce 1979 při expedici do jižní Číny v provincii Kuang-si a popsán v roce 1999. V roce 1990 byl popsán druh \"Platycarya simplicifolia\" z čínské provincie Kuang-si, vyznačující se jednoduchými listy, dnes je však považován za ojedinělou mutaci.\n\nPlatykaryje šišticovitá je v Česku vzácně pěstována jako zajímavá dřevina zejména v botanických zahradách a arboretech. Je uváděna z Průhonického parku a ze sbírek Pražské botanické zahrady v Tróji, vzrostlý exemplář je možno vidět i v Botanické zahradě a arboretu MU v Brně.\n\n"}
{"id": "831967", "url": "https://cs.wikipedia.org/wiki?curid=831967", "title": "Hugo Aufderbeck", "text": "Hugo Aufderbeck\n\nHugo Aufderbeck (23. března 1909 Hellefeld – 17. ledna 1981 Erfurt) byl římskokatolický teolog, biskup a apoštolský administrátor v Erfurtu-Meiningenu.\n\nVysvěcen na kněze byl v roce 1936 v Paderbornu, v roce 1962 byl papežem Janem XXIII. jmenován pomocným biskupem fuldské diecéze.\n\nDne 21. října 1978 vysvětil na kněze Tomáše Halíka.\n"}
{"id": "831970", "url": "https://cs.wikipedia.org/wiki?curid=831970", "title": "Bělorusko na Letních olympijských hrách 2012", "text": "Bělorusko na Letních olympijských hrách 2012\n\nBělorusko na Letních olympijských hrách 2012 v Londýně reprezentovalo 172 sportovců, z toho 96 mužů a 76 žen.\n\n"}
{"id": "831974", "url": "https://cs.wikipedia.org/wiki?curid=831974", "title": "Hečko", "text": "Hečko\n\nPříjmení Hečko (Hečková), Hecskó nesou nebo nesli:\n\n"}
{"id": "831976", "url": "https://cs.wikipedia.org/wiki?curid=831976", "title": "Evropské fórum pojistitelů vkladů", "text": "Evropské fórum pojistitelů vkladů\n\nEvropské fórum pojistitelů vkladů (EFDI) je mezinárodní nezisková organizace, jejímž cílem je podpora evropské spolupráce a sdílení informací v oblasti regulace pojištění vkladů, odškodnění investorů a krizového managementu (restrukturalizace a likvidace bank).\n\n\n\n\n\n\n\n\nEFDI bylo založeno v roce 2002 ve Vídni 25 zakládajícími evropskými systémy pojištění vkladů. Ti se rozhodli zřídit společnou platformu pro vzájemnou výměnu informací a zkušeností v oblasti pojištění vkladů. V roce 2007 přijalo fórum EFDI, za podpory Evropské komise, právní status mezinárodní neziskové organizace podle belgického práva (Association international sans but lucratif - AISBL) za účelem zjednodušení spolupráce s evropskými institucemi. \n\nOficiální sídlo organizace je v Bruselu (B-1000 Brusel, 56 Rue des Arts, Belgie). V souladu s článkem 11 Statutu vybírá EFDI roční členské příspěvky od svých členů až do výše 1000 euro. Tyto finanční prostředky jsou využívány na organizaci každoroční valné hromady a jsou z nich hrazeny provozní náklady, např. údržba a správa webových stránek organizace.\n\nEFDI nemá své vlastní zaměstnance. Předseda EFDI poskytuje zázemí sekretariátu, který zajišťuje technickou a administrativní podporu organizaci. Aktuálně je sídlem sekretariátu German Banking Association a vede ho Juliane Seiter.\n\nČleny EFDI je v současné době 66 členských a přidružených institucí z celkem 44 zemí z členských států Evropské Unie a Evropské rady.\n\nEFDI úzce spolupracuje s významnými evropskými i mezinárodními organizacemi, zejména s Evropskou komisí (European Commission, EC), Evropskou centrální bankou (European Central Bank, ECB), Evropským orgánem pro bankovnictví (European Banking Authority, EBA), Světovou bankou (World Bank, WB), Mezinárodním měnovým fondem (International Monetary Fund, IMF), Kulatým stolem evropských finančních služeb (European Financial Services Roundtable, EFSR), Evropskou bankovní federací (European Banking Federation, EBF) a Mezinárodní asociací pojistitelů vkladů (International Association of Deposit Insurers, IADI). EFDI rovněž spolupracuje s vybranými univerzitami.\n\nHlavním účelem EFDI je přispívat ke stabilitě finančních systémů podporováním evropské a mezinárodní spolupráce v oblastech pojištění vkladů, řešení krizových situací a odškodnění investorů.\n\nZa tímto účelem EFDI poskytuje platformu pro:\n\n-       diskusi a výměnu odborných znalostí a informací v otázkách společného zájmu;\n\n-       zkoumání přeshraniční otázek včetně možností lepší spolupráce mezi členy;\n\n-       zkoumání a rozvoj praktického provádění Směrnice EU o systémech pojištění vkladů.\n\nEFDI nečiní jménem svých členů závazná prohlášení. EFDI může vyjadřovat názory svých členů nebo členů dílčí skupiny, za předpokladu dohody těchto členů. Prohlášení ze strany organizace EFDI nebo její aktivity nejsou nijak na újmu svrchovanosti jejích členů.\n\nV současné době má EFDI dva stálé výbory a pět pracovních skupin, které napomáhají dosažení cílů EFDI. EFDI zároveň ustanovuje ad hoc pracovní skupiny. \n\nJediným statutárním a nejdůležitějším orgánem EFDI je Výbor EU . Jeho hlavním úkolem je reprezentovat zájmy EFDI u evropských autorit, jako je Evropská komise, Evropský parlament, Rada, Evropský orgán pro bankovnictví, ECB, a další instituce. Za tímto účelem vydává Výbor prohlášení a reakce na legislativní a regulatorní aktivity EU v oblasti pojištění vkladů . \n\nV souladu se Statutem EFDI stojí v čele výboru EU předseda EFDI. Každodenní činnost je zajišťována koordinátorem zvoleným Radou EFDI. Současným koordinátorem je Alex Kuczynski z British Financial Services Compensation Scheme.\n\nVýbor pro PR je platformou pro diskuzi a výměnu zkušeností v oblasti PR a komunikace krizových situací. Výbor se zabývá rovněž zvyšováním informovanosti veřejnosti o systémech pojištění vkladů v zemích členů EFDI. Výbor je tvořen odborníky na PR z členských organizací EFDI.\n\nVýbor pro PR může také poskytovat rady a asistovat Radě EFDI a mluvčímu EFDI v záležitostech oblasti PR, pokud je o to požádán.\n\nPracovní skupina pro odškodnění investorů byla založena za účelem vytváření společných postojů a vydávání prohlášení EFDI o legislativních záměrech Evropské unie v oblasti odškodnění investorů.\n\nKromě samostatných systémů pro odškodnění investorů jsou jejími členy též systémy, které zahrnují jak systém pojištění vkladů, tak systém odškodnění investorů.\n\nPracovní skupina pro výzkum analyzuje specifické otázky spojené s pojištěním vkladů s cílem vytvořit společné postoje a předložit doporučení a postupy pro mezinárodní regulační autority a další zúčastněné strany . Současně také podporuje práci ostatních pracovních skupin EFDI tím, že poskytuje data, reporty, přehledy apod.\n\nDalší pracovní skupiny byly založeny v těchto oblastech:\n\n-       Bankovní unie\n\n-       Družstevní instituce\n\n-       Krizový management (restrukturalizace a likvidace finančních institucí)\n\nExistují dva typy členství v EFDI: řádné členství a přidružené členství. Mezinárodní organizace mají status pozorovatele. \n\n\n\n\nPředseda: Dirk Cupei (The German Private Commercial Banks Compensation Scheme for Depositors and Investors / Depositor Protection Fund, Německo)\n\nMístopředseda: Patrick Loeb (Esisuisse, Švýcarsko)\n\nPokladník: Helmut Starnbacher (Österreichische Raiffeisen – Einlagensicherung reg. Gen. mbH, Rakousko)\n\nDalší členové rady: \n\n"}
{"id": "831982", "url": "https://cs.wikipedia.org/wiki?curid=831982", "title": "BTO (rozcestník)", "text": "BTO (rozcestník)\n\nZkratka BTO může mít různý význam:\n\n\n"}
{"id": "831989", "url": "https://cs.wikipedia.org/wiki?curid=831989", "title": "Keňa na Letních olympijských hrách 2012", "text": "Keňa na Letních olympijských hrách 2012\n\nKeňu na Letních olympijských hrách 2012 v Londýně reprezentovalo 47 sportovců ve 4 sportech.\n"}
{"id": "831992", "url": "https://cs.wikipedia.org/wiki?curid=831992", "title": "Václav Litvan", "text": "Václav Litvan\n\nVáclav Litvan (* 6. února 1961) je bývalý český fotbalista, obránce.\n\nV lize hrál za SK Dynamo České Budějovice. V československé lize nastoupil v 10 utkáních.\n\n"}
{"id": "831998", "url": "https://cs.wikipedia.org/wiki?curid=831998", "title": "Hipolyt Estenský", "text": "Hipolyt Estenský\n\nHipolyt I. Estenský nebo Ippolito I. d'Este (10. března 1479, Ferrara – 3. září 1520, Ferrara) byl italský římskokatolický kardinál a ostřihomský a milánský arcibiskup. Patřil ke šlechtickému rodu d'Este.\n\nNarodil se ve Ferraře jako syn vévody Herkula I. Estenského a Eleonory Aragonské. Od svého narození byl vzdělávaný pro církevní kariéru. Roku 1485 v šesti letech byl už v čele opatství. O dva roky později, díky jeho tetě Beatrix Aragonské (vzala si uherského krále Matyáše Korvína), byl jmenován ostřihomským arcibiskupem. Volbu papež Inocenc VIII. uznal až v Hipolytových osmnácti letech, ten do té doby studoval u uherského dvora.\n\nPo Matyášově smrti často cestoval do Itálie. Při jedné z cest, ho papež Alexandr VI. (20. září 1493) jmenoval kardinálem. O tři roky později se do Itálie vrátil. Spolu s 250 lidmi utekl do Říma před morem, který zasáhl Uhersko. Roku 1497 byl jmenovaný milánským arcibiskupem. Později se přestěhoval do Říma odkud arcibiskupství řídil přes faráře. Podle soupisu daní papežské kurie z roku 1500 byl Hipolyt jejím pátým nejbohatším členem.\n\nJeho vliv dále rostl, když si jeho bratr Alfons vzal Lukrécii Borgiovou, dceru papeže Alexandra VI. Díky tomu byl jmenovaný arcipresbyterem baziliky svatého Petra. V Římě zůstal do 15. února 1503. Po Alexandrovy smrti ho nový papež Pius III., jmenoval biskupem ferrarským. Kvůli neshodám s dalším papežem Juliem II. opustil roku 1507 kurii. V roce 1509 vedl úspěšnou vojenskou výpravu na znovu získání oblasti Polesine, kterou rod Estenských prohrál ve válce s Benátkami. Vyhrál rozhodující bitvu u Pollesela.\nHipolyt poté opět odešel do Uherska. V roce 1519 přenechal arcibiskupství milánské svému synovci Hipolytovi II. Zemřel při své poslední návštěvě Itálie po zažívacích problémech po konzumaci humrů. Pohřbený byl ve ferrarské katedrále. Všechen jeho majetek, asi 200 000 dukátů, zdědil Alfons I.\n\nHipolyt měl dvě nelegitimní děti. Byl známým mecenášem umění. Mezi jeho svěřence patřili například básník Ludovico Ariosto a architekt Biagio Rossetti.\n"}
{"id": "831999", "url": "https://cs.wikipedia.org/wiki?curid=831999", "title": "David Štípek", "text": "David Štípek\n\nDavid Štípek (* 31. květen 1992, Nýřany) je český fotbalový záložník a bývalý mládežnický reprezentant, od července 2016 působící v klubu FC Fastav Zlín.\n\nS fotbalem začal v rodném TJ DIOSS Nýřany, poté přestoupil v průběhu mládeže do FC Viktoria Plzeň.\n\nV létě 2011 se dostal do prvního týmu Plzně. Zde debutoval 12. listopadu 2011 v utkání domácího poháru proti Sokolovu, na hřiště nastoupil v 80. minutě, zápas skončil výhrou hostující Plzně 3:1.\n\nV sezóně 2011/12 jej trenér Pavel Vrba nasadil v evropských pohárových utkáních, aniž by Štípek absolvoval jediný ligový zápas.\n\nŠtípek se poté trefil 2. srpna 2012 v úvodním duelu 3. předkola Evropské ligy 2012/13 proti polskému týmu Ruch Chorzów (výhra Plzně 2:0 v Chorzówě). V 79. minutě přízemní střelou podél brankáře skóroval rozhodující gól na 1:0.\n\nV Gambrinus lize (sezóna 2012/13) debutoval 5. srpna 2012 v utkání 2. kola proti Jihlavě (1:1). Premiérový gól si připsal ve svém sedmém zápase (17. listopad 2011, 15. ligové kolo, poslední v podzimní části sezóny). V 60. minutě přišel na hřiště v utkání proti Liberci a o 2 minuty později skóroval střelou po zemi po přihrávce Michala Ďuriše. Ačkoli byl v ofsajdu, rozhodčí gól uznali. Plzeň dokázala otočit zápas a zvítězit 2:1, i když hrála od 43. minuty oslabena o vyloučeného Václava Procházku. 26. května 2013 v předposledním ligovém kole vstřelil jako střídající hráč jediný gól Plzně při prohře s Libercem 1:2. Sezónu 2012/13 Gambrinus ligy završil ziskem ligového titulu, Plzeň porazila 1. června v posledním 30. kole sestupující FC Hradec Králové 3:0 a udržela si dvoubodový náskok před největším konkurentem Spartou Praha.\n\nV základní skupině B Evropské ligy 2012/13 byla Plzeň přilosována k týmům Atlético Madrid (Španělsko), Hapoel Tel Aviv (Izrael) a Académica de Coimbra (Portugalsko). Štípek zasáhl do utkání 4. října s Atléticem Madrid, když nastoupil na několik posledních minut za slovenského útočníka Marka Bakoše. Španělský celek zvítězil doma 1:0 gólem v samotném závěru. 8. listopadu 2012 přivítala Plzeň Hapoel Tel Aviv v odvetě na domácím hřišti a vyhrála 4:0, díky tomuto výsledku se posunula s 9 body o skóre na čelo tabulky před doposud vedoucí Atlético Madrid (které v souběžném zápase prohrálo v Coimbře 0:2). Izraelský celek hrál navíc od 41. minuty oslaben o jednoho hráče. Štípek nastoupil v základní sestavě a hrál do 67. minuty, kdy jej vystřídal Jakub Hora. Ve 31. minutě dostal žlutou kartu, ve 39. minutě se prezentoval fotbalověji, když po příhrávce Michala Ďuriše napálil míč po zemi do brány hostujícího gólmana Édela a zvýšil tak na průběžných 2:0. 22. listopadu nastoupil v Portugalsku v utkání proti Coimbře, po faulu na něj se kopal v 57. minutě pokutový kop, který proměnil Pavel Horváth. Zápas skončil 1:1, tento výsledek zajistil Plzni postup do jarní fáze Evropské ligy. 6. prosince 2012 odehrál závěr zápasu v Plzni proti Atléticu Madrid (výhra Viktorie Plzeň 1:0). Plzeň si tak se 13 body zajistila konečné 1. místo v tabulce skupiny B o 1 bod před druhým Atléticem. Viktoria nakonec vypadla z Evropské ligy v osmifinále s tureckým Fenerbahçe SK.\n\nPro sezónu 2013/14 odešel na hostování do FK Mladá Boleslav. V novém působišti debutoval v lize 22. července 2013 (1. kolo sezóny 2013/14) proti hostující Příbrami a připravil první gól domácích, když odcentroval z pravé strany na Jasmina Šćuka, který skóroval. Zápas skončil remízou 1:1. V zimní přestávce 2013/14 se z hostování vrátil zpět do Plzně.\n\nPřed sezonou 2014/2015 zamířil na roční hostování do FC Hradec Králové, tehdejšího nováčka nejvyšší soutěže. Po roce klub sestoupil do 2. ligy a hráče se vrátil z hostování zpět do Plzně. Za Votroky odehrál 25 ligových zápasů, ve kterých vsítil jeden gól.\n\nV létě 2015 odešel hostovat do 1. FK Příbram. V týmu působil rok, během kterého nastoupil k 25 utkáním, ve kterých se střelecky neprosadil.\n\nV červenci 2016 odešel na další hostování, tentokrát do moravského klubu FC Fastav Zlín. V srpnu 2016 se po přestupu Tomáše Poznara ze Zlína do Plzně stal od ledna 2017 kmenovým hráčem Fastavu.\nSe zlínským týmem slavil v sezóně 2016/17 triumf v českém poháru.\nV červnu 2017 přispěl k zisku další trofeje, premiérového Česko-slovenského Superpoháru (po zdolání Slovanu Bratislava).\n\nŠtípek nastupoval za české mládežnické výběry U16, U18, U19 a U21.\n\n"}
{"id": "832002", "url": "https://cs.wikipedia.org/wiki?curid=832002", "title": "Wimmerův palác", "text": "Wimmerův palác\n\nWimmerův palác nebo také dům U zlatého kola je barokní palác, který se nachází na adrese Rytířská 402/18 na Starém Městě v městské části Praha 1 a sousedí s palácem Hrobčických (Rytířská čp. 401/20), s nímž má společného majitele. Je chráněn jako kulturní památka České republiky. \n\nVinou bezohledných stavebních úprav v letech 2004/05 je tento palác zejména v interiérech závažně poškozen a zůstává od té doby prázdný, nevyužívaný.\n\nWimmerův palác a funkčně propojený palác Hrobčických (čp. 401, taktéž dům U Tobolky) byly postaveny krátce po založení Havelského města ve 13. století. Nejvýznamnější úpravy byly pozdně barokní. Poslední přestavby proběhly ve 30. letech 20. století, kdy bylo vybouráno přízemí, nově vybetonováno a přeměněno na velikou prodejnu.\nObě budovy byly od roku 1992 ve vlastnictví společností T.V.B. spol. s r.o. a CVTB spol. s r.o. Když do nich v létě roku 2004 vstoupil italský investor Cesare Belliti, byly vzápětí z jeho popudu zahájeny rozsáhlé, až do března 2005 trvající bourací práce a provedena půdní vestavba, a to přesto, že bylo třikrát majiteli ze strany NPÚ i Odboru památkové péče Magistrátu hl. města Prahy nařízeno, aby tyto nepovolené úpravy okamžitě zastavil. Teprve trestní oznámení ze strany obou úřadů a také Klubu Za starou Prahu, podané na neznámého pachatele pro podezření ze spáchání trestných činů zneužití vlastnictví a maření výkonu úředního rozhodnutí, vedlo ke konečnému přerušení „rekonstrukčních“ prací. \n\nVýsledkem několikaměsíčního bourání interiérů, jež bylo, dle slov italského architekta, pouhými \"„přípravnými prácemi, které byly nezbytné proto, aby se zbytečně neztrácel čas při čekání na vyřešení byrokratických průtahů...“\", je silné architektonicko-umělecké znehodnocení jak tohoto, tak sousedního paláce a nevratná ztráta archeologických nálezových situací. Ve většině prostor obou paláců jsou zbourány vnitřní dělící zdi, plošně otlučeny historické omítky (včetně středověkých fresek a raně novověkých přemaleb), zcela nebo částečně rozebrány stropy a v cihelné gotické dělící zdi mezi oběma domy jsou proraženy průchody. Byly též pod podlahou prodejny vykopány a odvezeny zásypy kleneb goticko-renesančních sklepů (které měly být později vůbec odstraněny za účelem výstavby podzemních garáží) a v prvním patře paláce těžce poškozeny pozdně barokní interiéry. Staré okenice, vestavěné skříně a dveře s deštěním dveřních nik byly neodborně zbaveny původních nátěrů. \n\nV roce 2007 byl vydán trestní příkaz proti jednateli tehdejšího vlastníka za poškození nemovitých kulturních památek. Následně objekt zůstával bez údržby, od roku 2014 je stav stabilizován.\n\nDům spolu se sousedním palácem Hrobčických vlastní společnost MAITREA a.s. kontroverzního podnikatele Antonína Koláčka.\n\n"}
{"id": "832008", "url": "https://cs.wikipedia.org/wiki?curid=832008", "title": "Adriaan Blaauw", "text": "Adriaan Blaauw\n\nAdriaan Blaauw (12. dubna 1914 Amsterdam – 1. prosince 2010 Groningen) byl nizozemský astronom.\n\nBlaauw studoval na univerzitách v Leidenu a Groningenu. Poté působil, mimo jiné, na observatořích Yerkes, Leiden a na groningenské univerzitě. Při výzkumu se zajímal o hvězdokupy, strukturu Mléčné dráhy, stupnice vzdáleností a jiné.\n\nByl úspěšným vědeckým manažerem, spoluzakladatelem časopisu Astronomy and Astrophysics. V období 1970 až 1974 generální ředitel Evropské jižní observatoře a v letech 1976 až 1979 prezident Mezinárodní astronomické unie. Publikoval práce o historii astronomických organizací jako ESO a IAU.\n\n\n"}
{"id": "832009", "url": "https://cs.wikipedia.org/wiki?curid=832009", "title": "Kanoistika na Letních olympijských hrách 1996 - C2 slalom muži", "text": "Kanoistika na Letních olympijských hrách 1996 - C2 slalom muži\n\nZávod ve vodním slalomu C2 mužů na Letních olympijských hrách 1996 se konal na kanále v areálu Ocoee Whitewater Center dne 28. července 1996. Z českých závodníků se jej zúčastnily dvojice Miroslav Šimek+Jiří Rohan (stříbro) a Pavel+Petr Šterclovi (6. místo), zlatou medaili získali Francouzi Frank Adisson a Wilfrid Forgues.\n\n"}
{"id": "832011", "url": "https://cs.wikipedia.org/wiki?curid=832011", "title": "Keňa na Letních olympijských hrách 2004", "text": "Keňa na Letních olympijských hrách 2004\n\nKeňa na Letních olympijských hrách 2004 v Athénách reprezentovalo 94 sportovců.\n"}
{"id": "832012", "url": "https://cs.wikipedia.org/wiki?curid=832012", "title": "Prizren", "text": "Prizren\n\nPrizren (v srbské cyrilici \"Призрен\", albánsky \"Prizreni\") je město v jižní části Kosova, v podhůří pohoří Šar. V celé opštině Prizren žilo v roce 2002 asi 221 tisíc obyvatel, z toho ve městě Prizren žilo 178 112 obyvatel. Městem protéká řeka Prizrenska Bistrica. Má zachovalé historické centrum (Shadervan) s památkami z dob Osmanské říše.\n\nPrizren se nachází 99 km severozápadně od Skopje, 85 kilometrů jižně od Prištiny a 175 km severovýchodně od Tirany. \n\nMěsto se nachází v jižní části regionu Metochie/Dukagjin, v Prizrenské kotlině, která společně s Ljubidžanským polem vytváří specifický region v oblasti Šar Planiny. Samotné město se nachází v nadmořské výšce mezi 412 až 500 m a obklopují jej vrcholy Cvilen, Ošljak, Paštrik a Koritnik. Hory se rozkládají jihovýchodním směrem, severozápadním se otevírá rovinatá krajina; jako většina měst na území Kosova i Prizren vznikl na rozhraní hor a nížin, na místě, kde řeka Prizrenska Bistrica vytéká z hlubokých horských údolích. \n\nMěsto se nachází v seismicky aktivní oblasti, kde bylo jen v letech 1900 až 1936 zaznamenáno 125 zemětřesení. \n\nPrizren má mírné kontinentální klima ovlivněné středomořským počasím. Ve vyšších nadmořských výškách (okraj města) se projevuje horské klima Šar Planiny, údolím řeky Drim z nedaleké Albánie vstupuje teplý vzduch z jaderského pobřeží. Díky tomu jsou zimy mírnější, rozsah teplot v zimě se pohybuje v lednu od + 0,5 ° C do - 0,5 ° C. V nejteplejším měsíci červenci se teplota pohybuje průměrně mezi + 21,5 ° C do 22,8 ° C. Množství slunčných hodin v Prizrenu se pohybuje okolo 2150 hodin ročně. \n\nKontinuální osídlení na místě města Prizren existuje již od dob Římské říše jako zastávka na obchodní trase, spojující města Lezhë a Niš. Ve 2. století vznikla osada s názvem Theranda. Roku 1079 je pak poprvé připomínána pod současným názvem (v staroslověnštině \"Призрѣнь\"), který znamenal pevnost viděnou z dálky (ne nepodobný původ názvu měla např. česká ves Přízřenice). Latinský název \"Prisadriana\" byl poprvé zmíněn v roce 1019. Dodnes je dominantou města pevnost Kaljaja, nacházející se na skalním ostrohu nad řekou.\nPod tureckou správu se Prizren dostal nejspíše v letech 1455–1459. V dobách existence Osmanské říše bylo město sídlem Prizrenského vilájetu, jedné z tureckých správních jednotek. Díky tomu se mohlo stát regionálním centrem a střediskem obchodníků a řemeslníků. Bylo to také centrum kultury; malířství a básnictví. Pocházel odtud básník Suzi Čelebija. V závěru 19. století byl Prizren jedním z největších Albánci obývaných měst. Roku 1878 byla právě zde zformována tzv. Prizrenská liga, albánská národní organizace usilující o sjednocení všech Albánců do jednoho státu.\n\nRoku 1915 v Prizrenu zasedala naposledy vláda srbského království, nedlouho poté, co vláda a část vojska odešly přes Albánii na Korfu a později do exilu.\n\nV roce 1918 se stal Prizren součástí Jugoslávie, což přivítalo především pravoslavné obyvatelstvo. Jugoslávská správa zde vytvořila sídlo okruhu a zřídila soud. Bylo vybudováno zanedbatelné množství průmyslu a zavedena železnice.\n\nPo druhé světové válce bylo rozhodnuto, že se stane kosovskou metropolí, avšak to trvalo pouze krátce – nakonec se správním centrem oblasti stala Priština. V roce 1956 se ve městě konal tzv. prizrenský proces, ve kterém komunistická moc ve vykonstruovaném procesu odsoudila údajné kolaboranty s Hodžovou Albánií. V poválečném období vznikaly v Prizrenu a okolí továrny, jejichž vznik umožnil rozsáhlý program industrializace Kosova. Počet obyvatel města rapidně vzrostl, neboť se do Prizrenu začali sestěhovávat obyvatelé ze sousedních vesnic. Od roku 1963 měl Prizren i napojení na železniční síť.\n\nV roce 1979 poničila město veliká povodeň, při které řeka Prizrenska Bistrica strhla většinu mostů.\n\nBěhem války na konci 90. let došlo ke změně etnické struktury obyvatelstva v neprospěch srbské menšiny. Od roku 1999 bylo město pod mezinárodní správou a od roku 2008 je součástí republiky Kosovo, uznané však pouze některými zeměmi z mezinárodního společenství. Od roku 2011 má Prizren dálniční spojení s Albánií.\n\nV Prizrenu i jeho okolí se nachází nemalé množství kulturních památek. Mnohé z nich odkazují na náboženskou přítomnost pravoslaví i islámu. V blízkosti historické pevnosti kalaja se např. nachází srbský pravoslavný klášter sv. Spasitele, v centru města klášter Bohorodičky Ljevišské. Mezi historické budovy islámu potom patří Sinan-pašova mešita, nebo kukli-begova mešita. Dochovaný je rovněž Gazi Mehmed Pašův hamam v centru města, který je původem z 17. století. Přes řeku Prizrenska Bistrica je také veden historický kamenný most a v blízkosti města se nachází v horách pozůstatek hradu Prizrenac, který vznikl ještě v dobách před příchodem Osmanské říše na Balkán. \n\nHistorické centrum města, kde se nemalá část těchto památek nachází, je známé pod názvem Shadervan. Jeho obnova byla zahájena ještě za dob existence socialistické Jugoslávie, a pokračuje i po válce v Kosovu.\n\nV centru Prizrenu se také nachází muzeum, které se zabývá vznikem a vývojem tzv. Prizrenské ligy. \n\nV Prizrenu se nachází 48 základních škol, do kterých dochází okolo 30 tisíc dětí, a kde působí 1600 učitelů. Je zde 6 středních škol s 500 učiteli. Školky jsou na rozdíl od základních škol většinou soukromé. Veřejná vysoká škola v Prizrenu má přednášky v albánštině, bosenštině a turečtině. \n\nBěhem dob existence Království Jugoslávie i socialistické Jugoslávie byl Prizren městem na hranici s tehdy pro Jugoslávii nepřátelskou Albánií. Město se nacházelo stranou všech ekonomických hlavních vazeb i dopravních tahů, byť patřilo během existence Osmanské říše k hlavním centrům řemesel a obchodu na území současného Kosova. \n\nV 60. letech 20. století sem byla zavedena železnice (Železniční trať Klina–Prizren). Po druhé světové válce zde působila řada podniků (Farmakos, výrobce léků; Famipa, Filigran, výrobce kovů; Progres, potravinářská společnost; Printeks, textilní společnost, Komuna: výrobce obuvi; Aromatik: výroba tabákových výrobků. Po rozpadu Jugoslávie došlo k hospodářskému útlumu, který byl zesílen ještě válkou v Kosovu. V současné době je město jedním z turisticky atraktivních měst Kosova, což se odráží na ekonomickém rozvoji města. \n\nPrizren je napojen na silniční síť Kosova a přes hraniční přechod \"Vrbnica\" i na sever nedaleké Albánie. Na jihozápad směřuje dálnice do města Kukës v Albánii, severně poté stejná dálnice pokračuje k městům Suva Reka a Priština. Lokální silniční komunikace zajišťují napojení Prizrenu i na města Štrpce (na východ), Mamuša, Orahovac a Đakovica (na severozápad). \n\nŽelezniční spojení představovala trať směrem k městu Klina do centrální části Kosova, po skončení války v Kosovu je nicméně mimo provoz v úseku do Prizrenu. Letiště se v samotném Prizrenu nenachází, nejbližší se nachází v Prištině a v albánském Kukësu. \n\nZ Prizrenu pocházejí následující známé osobnosti:\n\n\n\n"}
{"id": "832013", "url": "https://cs.wikipedia.org/wiki?curid=832013", "title": "Martin Zeman", "text": "Martin Zeman\n\nMartin Zeman (* 28. března 1989, Tábor) je český fotbalový záložník, od srpna 2016 působící ve Viktorii Plzeň. Mimo Českou republiku působil na klubové úrovni v Rakousku, Švýcarsku a na Slovensku. Nastupuje na levém kraji zálohy. Je ženatý, s manželkou Kristýnou má syny Martina, Maxima a Matyáše.\n\nSvoji fotbalovou kariétu začal v pěti letech v mužstvu FK Tábor, kam jej na první trénink přivedl jeho otec, který také hrával fotbal. Na jednom ze soustředění vstřelil čtyři branky v zápase proti Spartě Praha, jejíž představitele zaujal a pokračoval v žákovských kategorií Sparty.\n\nV průběhu ročníku 2007/08 se propracoval do seniorské kategorie, kde nejprve nastupoval za rezervu. Později měl nabídku z Nizozemska a také z věhlasného Realu Madrid, který ho chtěl do své rezervy.\n\nV A-týmu debutoval pod trenérem Bílkem. Svůj premiérový ligový zápas odehrál ve věku 18 let 28. října 2007 proti SK Kladno (výhra 4:1), když v 80. minutě nahradil na hrací ploše Miroslava Matušoviče. 8. 11. si odbyl premiéru v Poháru UEFA, když nastoupil na posledních sedm minut na půdě francouzského Toulouse FC při výhře 3:2. Ve svém třetím střetnutí v lize a v prvním v základní sestavě se poprvé střelecky prosadil, když ve 30. minutě otevřel skóre v derby proti Bohemians 1905 a podílel se na výhře 3:1. Celkem v ročníku odehrál osm utkání v lize.\n\nS klubem se představil ve 3. předkole Ligy Mistrů UEFA, kde Sparta podlehla řeckému Panathinaikosu FC 1:2 a 0:1. Svoji první a jedinou branku v sezoně vsítil ve 2. kole hraném 10. srpna 2008 na půdě Kladna, když v 81. minutě zvyšoval na konečných 2:0. Během ročníku nastoupil v lize k 21 střetnutím.\n\nPoté co Sparta ani tentokrát nepostoupila přes Panathinaikos do základní skupiny LM, byla nalosována do skupiny K Evropské ligy UEFA, kde se střetla s PSV Eindhoven (Nizozemsko), FC Kodaň (Dánsko) a CFR Kluž (Rumunsko). V prvním kole EL se proti Eindhovenu střelecky prosadil, v 87. minutě dal gól na 2:1. Sparta nakonec náskok neudržela a po brance v poslední minutě z penalty remizovala se soupeřem 2:2. Celkem odehrál Zeman v základní skupině tři utkání. Sparta skončila ve skupině K na třetí pozici a do jarní vyřazovací části nepostoupila. V lize se střelecky prosadil jednou, a to ve 12. kole proti FK Bohemians Praha (výhra 3:2). S celkem vybojoval na jaře 2010 titul mistra ligy. Celkem odehrál 20 ligových utkání.\n\n21. 7. 2010 dal po dvou minutách na hřišti gól na konečných 2:0 v odvetě 2. předkola Ligy mistrů UEFA proti lotyšskému Liepājas Metalurgs. V následujícím předkole proti polskému Lechu Poznań Zeman nenastoupil, Sparta 2x vyhrála 1:0. Ve čtvrtém předkole narazil tým na MŠK Žilinu ze Slovenska a Sparta se po prohrách 0:2 a 0:1 musela spokojit s účásti v Evropské lize, kde byla nalosována do skupiny F spolu s italským US Città di Palermo, PFK CSKA Moskva z Ruska a švýcarským FC Lausanne-Sport. Sparta skončila s devíti body na druhém místě a v jarním šestnáctifinále se střetla s anglickým Liverpool FC, se kterým po remíze 0:0 a prohře 0:1 vypadla.\n\nZeman měl v průběhu sezony problémy s trenéry, na trénincích neodváděl maximum, a následně byl načas přeřazen do B-mužstva. Po návratu do \"áčka\" rozhodl jedinou brankou střetnutí proti 1. FK Příbram hrané 6. 3. 2011 v 19. kole. Po skončení ročníku, ve kterém nastoupil pouze k devíti utkáním, s ním ve Spartě přestali počítat a putoval po hostováních.\n\nPřed sezonou 2011/12 uspěl na testech v týmu nováčka rakouské ligy FC Admira Wacker Mödling, kam odešel na hostování s opcí na přestup, a stal se mj. spoluhráčem českého záložníka Patrika Ježka. Za Admiru debutoval 17. září 2011 v 8. kole proti SV Ried, kdy při remíze 1:1 odehrál devět minut jako střídající hráč. Do sestavy Mödlingu se přes Ježka těžko prosazoval, a i proto nastoupil jen ke 14 zápasům v lize.\n\nV létě 2012 měl původně namířeno do řeckého PAOKu Soluň, ale nakonec odešel hostovat do západočeského mužstva FC Viktoria Plzeň. Společně s ním přišel ze Sparty na přestup také obránce Lukáš Hejda. V úvodním předkole EL se zranil a na tři měsíce nebyl trenérům k dispozici. Přesto se s Plzní představil v základní skupině B Evropské ligy 2012/13, kde byla Viktoria přilosována k týmům Atlético Madrid (Španělsko), Hapoel Tel Aviv (Izrael) a Académica de Coimbra (Portugalsko). V prvním utkání Plzně 20. září 2012 na domácí půdě proti portugalskému týmu Académica de Coimbra Zeman nastoupil od 60. minuty (za Jakuba Horu), Plzeň vyhrála 3:1. V dalším utkání 4. října s Atléticem Madrid nenastoupil, španělský celek zvítězil doma 1:0 gólem v samotném závěru. 25. října cestovala Plzeň do Izraele k utkání proti Hapoelu Tel Aviv a většinu prvního poločasu byla pod tlakem soupeře, z tlaku se vymanila až koncem první půle. Zeman střídal na hřišti v 73. minutě Michala Ďuriše, střetnutí skončilo výsledkem 2:1 pro hosty, Plzeň si s 6 body upevnila druhou příčku za vedoucím Atléticem Madrid. 8. listopadu 2012 přivítala Plzeň Hapoel Tel Aviv v odvetě na domácím hřišti a vyhrála 4:0, díky tomuto výsledku se posunula s 9 body o skóre na čelo tabulky před doposud vedoucí Atlético Madrid (které v souběžném zápase prohrálo v Coimbře 0:2). Izraelský celek hrál navíc od 41. minuty oslaben o jednoho hráče. Zeman nastoupil na hřiště v 80. minutě, kdy střídal Pavla Horvátha. 22. listopadu nastoupil v Portugalsku v utkání proti Coimbře (šel na hřiště v 73. minutě), zápas skončil 1:1. Tento výsledek zajistil Plzni postup do jarní fáze Evropské ligy. 6. prosince 2012 odehrál posledních 20 minut v Plzni proti Atléticu Madrid (výhra 1:0). Plzeň si tak se 13 body zajistila konečné 1. místo v tabulce skupiny B o 1 bod před druhým Atléticem. Viktoria nakonec vypadla z Evropské ligy v osmifinále s tureckým Fenerbahçe SK. \n\nLigovou premiéru v dresu Plzně si připsal v 10. kole proti Příbrami (prohra 0:1), když v 64. minutě vystřídal Marka Hanouska. S Viktorkou v ročníku 2012/13 Gambrinus ligy vybojoval titul pro mistra ligy. V nejvyšší soutěži nastoupil jen k šesti střetnutím.\n\nV červenci 2013 odešel na hostování do slovenského týmu FK Senica, kde v té době působila řada českých hráčů. Se Senicou se představil ve 2. předkole Evropské ligy UEFA, kde klub narazil na srbský FK Mladost Podgorica (remíza 2:2 a prohra 0:1). V nejvyšší slovenské soutěži poprvé nastoupil za Senici ve 2. kole hraném 28. 7. 2013 proti tehdejšímu nováčkovi FK DAC 1904 Dunajská Streda (výhra 4:0), nastoupil na celý zápas. 17. září 2013 vsítil úvodní branku v zápase proti Dukle Banská Bystrica, utkání nakonec skončilo remízou 1:1. Po půl roce se vrátil zpět do Sparty. Za Senici odehrál 11 ligových střetnutí.\n\nV zimním přestupovém období sezony 2013/14 zamířil ze Sparty na půlroční hostování do mužstva 1. FK Příbram.\n\nV dresu Příbrami debutoval 22. února 2014 ve 22. kole proti Bohemians Praha 1905 (výhra 1:0), odehrál celých devadesát minut. Svůj první gól za klub vsítil ve 28. kole, když v zápase proti FK Baumit Jablonec zvyšoval ve 44. minutě na konečných 3:0. Během půl roku odehrál celkem 12 zápasů v lize.\n\nV létě 2014 prodloužil v Příbrami hostování o rok. Poprvé se střelecky prosadil 25. října 2014 v ligovém zápase s Baníkem Ostrava (výhra 3:1). Ve 24. kole hraném 19. 4. 2015 se v souboji s FC Hradec Králové dvakrát prosadil, když nejprve v 55. minutě snížil z penalty na 1:2 a o 15 minut později stav zápasu vyrovnal. Příbram nakonec v Hradci zvítězila v poměru 3:2. Počtvrté v sezoně se trefil v následujícím kole proti Dukle Praha (výhra 3:0). Svůj pátý gól v dresu Středočechů vsítil v duelu 29. kola proti Zbrojovce Brno (výhra 3:2), když v 68. minutě dal z pokutového kopu branku na průběžných 2:1. V Příbrami prožíval vydařené období. S týmem do konce ročníku překvapivě bojoval o postup do evropských pohárů, který se nezdařil. V sezoně 2014/15 vstřelil pět gólů a zaznamenal 12 přesných přihrávek, čímž se stal nejlepším nahrávačem ligy.\n\nPřed ročníkem 2015/16 mu ve Spartě vypršel kontrakt a jako volný hráč (zadarmo) odešel do švýcarského klubu FC Sion, se kterým uzavřel smlouvu do roku 2018.\n\nV dresu Sionu si odbyl premiéru v prvním kole hraném 18. července 2015 proti FC Luzern (remíza 2:2), odehrál 77 minut. Se Sionem se představil ve skupinové fázi Evropské ligy, kde se mužstvo střetlo ve skupině B s Rubinem Kazaň a Liverpoolem (Anglie). Zeman odehrál pouze 18 minut v odvetném střetnutí proti Bordeaux (remíza 1:1), v jehož dresu nastoupil také Jaroslav Plašil. Sion skončil ve skupině s devíti body na druhém místě a postoupil do play-off. V lednu 2016 projevila o Zemana zájem Slavia Praha, ale transfer se nakonec nezrealizoval. V jarním šestnáctifinále čekala na Sion SC Braga z Portugalska, která po výhře 2:1 (v tomto střetnutím hráč nenastoupil) a remíze 2:2 postoupila do čtvrtfinále. Celkem za Sion nastoupil k 27 ligovým střetnutím.\n\nV srpnu 2016 se vrátil do Viktorie Plzeň, kde s týmem zažívající nepovedený vstup do sezony 2016/17 uzavřel tříletý kontrakt.\n\nObnovenou premiéru v první lize v dresu Viktorie si odbyl 28. srpna 2016 v utkání 5. kola proti SK Slavia Praha (výhra 3:1), když v 71. minutě vystřídal Milana Petrželu, a v 86. minutě se podílel na třetí brance svého mužstva.\n\nS Plzní se představil ve skupinové fázi Evropské ligy UEFA, kde byla Viktorka nalosována do základní skupiny E společně s AS Řím (Itálie), Austria Vídeň (Rakousko) a FC Astra Giurgiu (Rumunsko). V první kole se Viktoria střetla 15. 9. 2016 na domácí půdě s AS Řím (remíza 1:1). Zeman hrál do 72. minuty a v 1. poločase (ve 12. minutě) Marek Bakoš po jeho centu do pokutového území vyrovnal hlavou na konečných 1:1. K dalšímu zápasu základní skupiny cestovala Plzeň 29. září 2016 do Rakouska, kde se střetla s Austrií Vídeň. Zeman nastoupil na celé střetnutí, které skončilo bezbrankovou remízou. 20. 10. 2016 podlehla Plzeň se Zemanem v základní sestavě Astře Giurgiu 1:2. V Odvetě hrané 3. listopadu 2016 na hřišti Astry se objevil pouze na lavičce náhradníků, jelikož byl krátce po zranění. Viktorka remizovala se soupeřem 1:1. 24. 11. 2016 vstřelil v 18. minutě branku na půdě slavného AS Řím, Viktorka však soupeři podlehl 1:4 a definitivně přišla o naději na postup. V posledním zápase s Austrií hraném 8. prosince 2016 se Zeman podílel na vítězné brance svého mužstva, když jeho centr do pokutového přetavil v 84. minutě na gól Michal Ďuriš. Západočeši před domácím publikem otočili zápas proti Austrii Vídeň z 0:2 na 3:2, přestože od 18. minuty hráli oslabeni o jednoho hráče. Plzeň touto výhrou ukončila 14 zápasovou sérii bez vítězství v Evropské lize. Viktoria skončila v základní skupině na třetím místě.\n\nAktuální k 26. únoru 2020\nMartin Zeman působil v reprezentačních výběrech České republiky do 16, 17, 18, 19, 20 a 21 let. S výběrem U17 se stal v roce 2006 vicemistrem Evropy. Čeští mladíci podlehli ve finále Rusku až v penaltovém rozstřelu.\n\nHrál mj. na Mistrovství světa hráčů do 20 let 2009 v Egyptě, kde ČR vypadla v osmifinále s Maďarskem na penalty 3:4 (po prodloužení byl stav 2:2).\n\nGóly Martina Zemana v české reprezentaci do 21 let\n"}
{"id": "832014", "url": "https://cs.wikipedia.org/wiki?curid=832014", "title": "Zdeněk Městecký", "text": "Zdeněk Městecký\n\nZdeněk Městecký (16. srpna 1881, Praha – 15. května 1935, tamtéž) byl český atlet-běžec.\n\nReprezentoval Čechy na LOH 1912 v běhu na 800 m, ale svůj rozběh nedokončil.\n\n\n"}
{"id": "832015", "url": "https://cs.wikipedia.org/wiki?curid=832015", "title": "Vladimír Penc", "text": "Vladimír Penc\n\nVladimír Penc (10. září 1893 Praha – ???) byl český atlet-běžec.\n\nReprezentoval také Čechy na LOH 1912 v běhu na 10 000 m a v maratonu, ale ani jeden nedokončil.\n\nV roce 1912 vyhrál časem 35:42.2 běžecký závod Běchovice-Praha a zároveň vylepšil nejlepší čas.\n\n"}
{"id": "832016", "url": "https://cs.wikipedia.org/wiki?curid=832016", "title": "Pavel Štercl", "text": "Pavel Štercl\n\nPavel Štercl (* 20. října 1966 Kroměříž) je bývalý český a československý vodní slalomář, kanoista závodící v kategorii C2. Jeho partnerem v lodi byl jeho bratr, dvojče, Petr Štercl. Oba maturovali na kroměřížském gymnáziu v roce 1985.\n\nPrvní medaili na mistrovství světa získal v roce 1991, jednalo se o stříbro ze závodu hlídek. V dalších letech vybojoval ještě dvě zlaté (C2 družstva – 1993, 1995) a jednu stříbrnou medaili (C2 družstva – 1997). Z evropských šampionátů si přivezl jedno zlato (C2 družstva – 1998). Dvakrát startoval na letních olympijských hrách, v Barceloně 1992 i v Atlantě 1996 skončil na šestém místě.\n"}
{"id": "832017", "url": "https://cs.wikipedia.org/wiki?curid=832017", "title": "Svatý oddíl (Théby)", "text": "Svatý oddíl (Théby)\n\nSvatý oddíl (ve starověké řečtině: \"Ἱερὸς Λόχος\", \"Hieròs Lóchos\") byl elitní oddíl v armádě starověkého řeckého města Théby tvořený 150 páry mužů, kteří spolu žili ve stejnopohlavních svazcích. Skupina byla vytvořena pravděpodobně roku 378 př. n. l. thébským velitelem Gorgidem. Hlavní ideou elitního oddílu byla představa, že muži, kteří jsou si vzájemně romantickými partnery a chovají k sobě hluboké city, budou výrazně efektivněji společně bojovat, aby zabránili zranění nebo dokonce smrti svého milovaného.\n\nPodle Plútarcha byl oddíl vytvořen osobním výběrem Gorgida a muži byli rozřazeni do pederastických párů, kdy starší muž byl zván \"erastês\" („milenec“/„milující“) a mladší \"erômenos\" („milovaný“). Přesný věk, ve kterém se muži stávali členy oddílu a kdy z něj odcházeli není přesně zaznamenán, ale komparací s obdobnými oddíly ve Spartě a Athénách se předpokládá, že muž byl po intenzivním víceletém výcviku regulérně přijat do oddílu tím, že dostal od svého erastêna plnou sestavu brnění a výzbroje, zhruba ve věku 20–21 let. Dále se předpokládá, že muži z oddílu odcházeli jako veteráni ve věku asi 30 let.\n\nThébský Svatý oddíl se značně vyznamenal roku 371 př. n. l. v bitvě u Leukter, kde sehrál klíčovou úlohu v porážce Sparty. K zničení a rozpadu Svatého oddílu došlo roku 338 př. n. l. v bitvě u Chaironeie, kde bylo 254 mužů zabito a 46 zraněno nebo zajato. Jednalo se o drtivou porážku Théb, která vedla ke vzniku Korintského spolku pod vedením Filipa II. Makedonského roku 337 př. n. l.\n\nV Chaironei byl Thébami na počest svého padlého elitního oddílu postaven monumentální památník v podobě lva na podstavci. Později byl památník ztracen, dokud na něj náhodou nenarazil roku 1818 anglický architekt George Ledwell Taylor, který trávil léto s přáteli v Řecku. Památník byl odkryt, ale již během řecké osvobozenecké války byl z větší části zničen z rozhodnutí řeckého generála, který doufal, že pod ním nalezne ukrytý poklad, ale objevil pouze těla s výzbrojí. \n\nPozději v 19. století byl na místě památníku podniknut archeologický průzkum, který nalezl 254 těl pohřbených v 7 řadách. Od konce 19. století začal britský archeolog Cecil Harcourt Smith nabízet řeckému království, že památník zrekonstruuje, což úřady dlouho nechtěly povolit, ale nakonec roku 1902 ustoupily. Lev byl rekonstruován úlomek po úlomku, pouze podstavec musel být zbudován nový.\n"}
{"id": "832018", "url": "https://cs.wikipedia.org/wiki?curid=832018", "title": "Petr Štercl", "text": "Petr Štercl\n\nPetr Štercl (* 20. října 1966 Kroměříž) je bývalý český a československý vodní slalomář, kanoista závodící v kategorii C2. Jeho partnerem v lodi byl jeho bratr, dvojče, Pavel Štercl. Oba maturovali na kroměřížském gymnáziu v roce 1985.\n\nPrvní medaili na mistrovství světa získal v roce 1991, jednalo se o stříbro ze závodu hlídek. V dalších letech vybojoval ještě dvě zlaté (C2 družstva – 1993, 1995) a jednu stříbrnou medaili (C2 družstva – 1997). Z evropských šampionátů si přivezl jedno zlato (C2 družstva – 1998). Dvakrát startoval na letních olympijských hrách, v Barceloně 1992 i v Atlantě 1996 skončil na šestém místě.\n"}
{"id": "832019", "url": "https://cs.wikipedia.org/wiki?curid=832019", "title": "Jindřich Jirsák", "text": "Jindřich Jirsák\n\nJindřich Jirsák (27. února 1885 Rokycany, Uhersko – 1938 tamtéž, Československo) byl český atlet-tyčkař.\n\nPřestože se narodil (tehdejší Uhersko) a zemřel na Slovensku (někdejší Československo) reprezentoval Čechy na LOH 1912 ve skoku o tyči, ale nepostoupil z kvalifikace.\nPřesto zde vytvořil český rekord výkonem 3.00 m. Tento svůj rekord vylepšil 1. června 1914 v Praze výkonem 3.74 m.\n\n"}
{"id": "832021", "url": "https://cs.wikipedia.org/wiki?curid=832021", "title": "Rudolf Richter", "text": "Rudolf Richter\n\nRudolf Richter (7. dubna 1883 Praha - 15. ledna 1962 tamtéž) byl český atlet-chodec, cyklista, sportovní organizátor a činovník.\n\nV roce 1902 vystudoval Obchodní akademii v Praze. Pracoval na karlínském magistrátu a později jako účetní ředitel hlavního města Prahy.\n\nV roce 1905 spoluzakládal cyklistický závod \"Praha-Mochov-Praha\", kterého se také aktivně řadu let účastnil. Od roku 1903 přebírá organizaci běžeckého \nzávodu Běchovice-Praha, kterou vykonává až do roku 1961. Mezi roky 1919 až 1951 byl pokladníkem \"Československého olympijského výboru\".\nPodílel se na založení \"Českého sportovního muzea\" v roce 1941 nebo sportovního vyznamenání \"ceny Gutha-Jarkovského\".\n\nReprezentoval také Čechy na LOH 1912 v chůzi na 10 km, kterou ale nedokončil.\n\nBylo mu uděleno několik vyznamenání:\n\n\n"}
{"id": "832024", "url": "https://cs.wikipedia.org/wiki?curid=832024", "title": "Matěj Končal", "text": "Matěj Končal\n\nMatěj Končal (* 8. prosinec 1993, Plzeň) je český fotbalový obránce či záložník a bývalý mládežnický reprezentant, od roku 2016 hráč klubu FK Jablonec.\n\nJe odchovancem Viktorie Plzeň, kde se před sezonou 2012/13 propracoval do prvního mužstva. Premiéru v evropských pohárech absolvoval 20. března 2014 v odvetě osmifinále Evropské ligy 2013/14 proti francouzskému klubu Olympique Lyon, kde se dostal na hřiště před koncem zápasu. Trenér Dušan Uhrin jej poslal na hrací plochu místo Michala Ďuriše. Plzeň zvítězila 2:1, ale vzhledem k porážce 1:4 z prvního duelu byla vyřazena. První gól v nejvyšší soutěži vstřelil 25. dubna 2014 v utkání proti FK Teplice (výhra 3:0). V létě 2014 prodloužil s Plzní smlouvu do konce ročníku 2016/17. Celkem za Viktorii odehrál sedm ligových zápasů, ve kterých vsítil dvě branky.\n\nV září 2013 odešel na půlroční hostování do mužstva FK Varnsdorf. Za Varnsdorf odehrál dohromady 10 zápasů v lize, ve kterých jednou rozvlnil síť.\n\nPřed jarní částí sezony 2014/15 zamířil hostovat do týmu FK Mladá Boleslav. Po půl roce mu v mužstvu skončilo hostování a vrátil se do Plzně. Za Mladou Boleslav odehrál sedm ligových střetnutí, ve kterých se gólově neprosadil.\n\nV létě 2015 odešel hostovat do klubu 1. FK Příbram. Po půl roce se vrátil do Plzně. Za Příbram nastoupil k devíti zápasům v lize, branku nevsítil.\n\nPřed sezonou 2016/17 přestoupil do mužstva FK Jablonec, kde podepsal kontrakt na tři roky.\n\nV únoru 2017 odešel kvůli větší zápasové vytíženosti na půlroční hostování do Varnsdorfu, kde již působil na podzim 2013.\n\nAktuální k 17. únoru 2017\nKončal reprezentoval ČR v kategoriích U-19, U-20 a U-21.\n\n"}
{"id": "832028", "url": "https://cs.wikipedia.org/wiki?curid=832028", "title": "Cena Julese Janssena", "text": "Cena Julese Janssena\n\nCena Julese Janssena, francouzsky Prix Jules-Janssen, je nejvyšší ocenění Société astronomique de France. Poprvé byla udělena v roce 1897 a každoročně jsou střídavě oceňováni francouzští a zahraniční astronomové. Je pojmenována po francouzském astronomovi Pierru Janssenovi (1824–1907).\n\nFrancouzská akademie věd uděluje \"Janssenovu medaili\", která je na této ceně nezávislá.\n\n\n"}
{"id": "832030", "url": "https://cs.wikipedia.org/wiki?curid=832030", "title": "Pavel Janda", "text": "Pavel Janda\n\nPavel Janda (* 18. srpna 1976 Ostrov) je bývalý český vodní slalomář, kanoista závodící v kategorii C1.\n\nNa mistrovství Evropy získal v roce 1996 stříbrnou medaili v závodě hlídek. V individuálním závodě C1 se na Letních olympijských hrách 1996 v Atlantě umístil na 20. místě.\n"}
{"id": "832033", "url": "https://cs.wikipedia.org/wiki?curid=832033", "title": "Patrice Estanguet", "text": "Patrice Estanguet\n\nPatrice Estanguet (* 19. dubna 1973 Pau) je bývalý francouzský vodní slalomář, kanoista závodící v kategorii C1.\n\nNa mistrovstvích světa získal dvě stříbrné (C1 družstva – 1997, 2003) a dvě bronzové medaile (C1 – 2002; C1 družstva – 1999). V letech 1996 a 1997 vyhrál celkové pořadí Světového poháru v kategorii C1. Na Letních olympijských hrách 1996 v Atlantě vybojoval bronzovou medaili.\n\nJeho bratr Tony je rovněž kanoista a trojnásobný olympijský vítěz, jejich otec Henri je několikanásobný medailista z mistrovství světa ve vodním slalomu v 70. letech 20. století.\n"}
{"id": "832035", "url": "https://cs.wikipedia.org/wiki?curid=832035", "title": "Tal Ásúr", "text": "Tal Ásúr\n\nTal Ásúr ( , – Ba'al Chacor, 1016 m n. m.,) je hora v jihozápadní Asii. Leží na území Palestinské autonomie na Západním břehu Jordánu v governorátu Ramalláh a al-Bíra. Jedná se o nejvyšší horu Západního břehu Jordánu i celé Palestinské autonomie.\n\n"}
{"id": "832036", "url": "https://cs.wikipedia.org/wiki?curid=832036", "title": "Barum Czech Rally Zlín 2012", "text": "Barum Czech Rally Zlín 2012\n\nBarum Czech Rally Zlín 2012 byla 9. soutěž Intercontinental Rally Challenge 2012 a 8. soutěž European Rally Championship. Soutěž měla 15. asfaltových rychlostních zkoušek, které se konali 31. srpna – 2. září 2012. První RZ byla v Pátek za tmy v centru Zlína.\n\nBarum Rally se jela jako 42. ročník. Soutěž začali již v Pátek ráno, kdy se jel shakedown. V odpoledních hodinách se konal slavnostní satrt ve Zlíně a v noce odstartovala 1. zkouška soutěže v centru Zlína. V sobotu se jelo 8. rychlostních zkoušek, které měřili 139,22 km. Nedělní a poslední etapa měla 6. rychlostních zkoušek, které měřili 112,40 km.\n\nBarum Rally byla hned od začátku na mokru. Andreas Mikkelsen, Juho Hänninen a Jan Kopecký byli favoriti na vítězství. Po první etapě vedl Juho Hänninen před Janem Kopeckým. Druhá etapa byla tragická, když na RZ13 Halenkovice havaroval mladý Václav Kopáček a vletěl do diváků, při které zemřel jeden Čech a jeden Maďar byl převezen do nemocnice. Po této události se ředitelství okamžitě rozhodlo zrušit soutěž, kterou nakonec vyhrál fin Juho Hänninen.\n"}
{"id": "832039", "url": "https://cs.wikipedia.org/wiki?curid=832039", "title": "Bryndák", "text": "Bryndák\n\nBryndák nebo zdrobněle bryndáček, případně slintáček, je oděvní doplněk určený pro nejmenší děti, kojence a batolata.\n\nJde o jídelní a hygienickou pomůcku, která zachytává zbytky jídla, pití a slin, která dítěti vypadnou z úst a mohou znečistit jeho oděv. Bryndák může mít formu textilní (například bavlna, froté) nebo může být vyroben z měkkého plastu, u kterého je dobrou vlastností jeho velmi snadná omyvatelnost. Bryndák může být doplněn i o pomocnou záchytnou kapsu. Obvykle bývá vyráběn ve více barevných provedeních a může být i ozdoben vhodnými dětskými motivy.\n\n"}
{"id": "832040", "url": "https://cs.wikipedia.org/wiki?curid=832040", "title": "Per Borten", "text": "Per Borten\n\nPer Borten (3. dubna 1913 Trøndelag – 20. ledna 2005 Trondheim) byl norský politik, představitel norské agrární Strany středu (\"Senterpartiet\"), jejímž předsedou byl v letech 1955–1967, a již modernizoval, když ji ze strany stavovské přetvořil ve středovou liberální stranu. Byl premiérem Norska v letech 1955–1971. Byl předsedou norského parlamentu v letech 1961–1965 a 1973–1977.\n\nByl prvním pravicovým politikem, který prolomil hegemonii norských sociálních demokratů trvající od roku 1945 a sestavil vládu (s výjimkou krátké epizody konzervativce Johna Lynga v roce 1963). Z funkce premiéra odstoupil, když se ukázalo, že zveřejnil tajné informace o jednáních Norska s Evropským hospodářským společenstvím. Později proslul zejména jako odpůrce vstupu Norska do Evropské unie.\n\n"}
{"id": "832044", "url": "https://cs.wikipedia.org/wiki?curid=832044", "title": "Nulový můstek", "text": "Nulový můstek\n\nNulový můstek je v elektrotechnice svorkovnice umožňující propojení nulových vodičů, tj. PEN v případě sítě TN-C, resp. N v případě sítě TN-C-S. Vyrábějí se v klasickém provedení (jako izolant slouží porcelán) nebo v provedení na DIN lištu (plast). Obdobou nulového můstku pro PE (v sítích TN-C-S) je ochranný můstek.\n"}
{"id": "832046", "url": "https://cs.wikipedia.org/wiki?curid=832046", "title": "Kalina Sieboldova", "text": "Kalina Sieboldova\n\nKalina Sieboldova (\"Viburnum sieboldii\") je opadavý keř pocházející z Japonska. Vzácně se v Česku pěstuje v arboretech a botanických zahradách.\n\nKalina Sieboldova je opadavý vzpřímený keř dorůstající výšky 2 až 5 metrů, někdy i nízký strom. Letorosty jsou v mládí šedě chlupaté, později olysávají. Listy jsou obvejčité až eliptické, 6 až 12 cm dlouhé a 3 až 7 cm široké. Čepel listů je na líci leskle tmavě zelená, na okraji vroubkovaně pilovitá, na vrcholu tupá až špičatá. Na rubu listů jsou často na žilkách hvězdovité chlupy. Žilnatina je tvořena 7 až 10 páry žilek. Řapík je 6 až 20 mm dlouhý. Květy jsou zvonkovité, asi 8 mm široké, smetanově bílé, v latách. Plody jsou zpočátku červené, později až modročerné, vejcovitého tvaru, asi 12 mm dlouhé, na červených stopkách. Kvete v květnu až červnu.\n\nKalina Sieboldova pochází z Japonska, kde roste v podrostu světlých lesů.\n\nTato bohatě kvetoucí kalina je vysazována vzácně. Je možno ji vidět např. ve sbírkách Botanické zahrady a arboreta MU v Brně.\n\n"}
{"id": "832056", "url": "https://cs.wikipedia.org/wiki?curid=832056", "title": "Kanoistika na Letních olympijských hrách 1996 - C1 slalom muži", "text": "Kanoistika na Letních olympijských hrách 1996 - C1 slalom muži\n\nZávod ve vodním slalomu C1 mužů na Letních olympijských hrách 1996 se konal na kanále v areálu Ocoee Whitewater Center dne 27. července 1996. Z českých závodníků se jej zúčastnili Pavel Janda (20. místo) a Lukáš Pollert (stříbro), zlatou medaili získal Slovák Michal Martikán.\n\n"}
{"id": "832057", "url": "https://cs.wikipedia.org/wiki?curid=832057", "title": "Arcibiskupský palác (Narbonne)", "text": "Arcibiskupský palác (Narbonne)\n\nArcibiskupský palác v Narbonne (francouzsky \"Palais des archevêques de Narbonne\") je historické sídlo narbonských biskupů a arcibiskupů, které dnes slouží jako radnice města Narbonne. Stavba je od roku 1840 chráněná jako historická památka.\n\nPalác se nachází v centru města a je dominantou náměstí \"Place de l'Hôtel de ville\".\n\nArcibiskupský palác je tvořen románským starým palácem (Palais Vieux) a gotickým novým palácem (Palais Neuf). Je stavebně spojen s katedrálou svatých Justa a Pastora. Jeho fasádu doplňují tři čtvercové věže ze 13. a 14. století. V 19. století jej upravil Eugène Viollet-le-Duc na radnici, která zde spolu s městským muzeem sídlí dodnes.\n\n\n"}
{"id": "832061", "url": "https://cs.wikipedia.org/wiki?curid=832061", "title": "Fences and pickets", "text": "Fences and pickets\n\nFences and pickets model složení plazmatické membrány (model plotů a proteinových hlídek) je koncepce popisující složení a dynamiku buněčné membrány. Tento model je založen na představě o rozdělení celého prostoru cytoplazmatické membrány na malé (70-300 nm) prostory, které vznikají jednak kvůli dočasnému propojení buněčné membrány a prvků aktinového cytoskeletu („fences“), a jednak kvůli existenci skupin imobilizovaných transmembránových proteinů, tzv. proteinových „hlídek“ („pickets“), které omezují volný pohyb látek membránovou plochou.\n\nFences and pickets koncepce složení plazmatické membrány postupně nahrazuje starší představy o složení buněčné membrány, jako např., Singerův-Nicolsonův model tekuté mozaiky a Saffmanův-Delbruckův model dvourozměrného tekutého kontinua.\nSíť membránového skeletu (MSK) aktinového základu je umístěna přímo na povrchu plazmatické membrány. Tato síť pravděpodobně rozděluje plazmatickou membránu do mnoha malých prostorů a ovlivňuje boční pohyb membránových molekul. Cytoplazmatické domény kolidují s membránovým skeletem, který způsobuje dočasné uvěznění nebo ohrazení transmembránových proteinů v síti MSK. Transmembránové proteiny (TM) mohou přeskakovat mezi sousedními oddíly, když je dostatečná vzdálenost mezi mřížkami sítě MSK a membrána je dost široká, nebo když je síť dočasně lokálně přerušena. Cytoplazmatické molekuly lokalizované na vnitřním povrchu plazmatické membrány jsou uvězněny uvnitř oddílů vytvořených membránovým skeletem.\n\nPohyb fosfolipidů a dokonce těch, které jsou umístěny na vnější vrstvě, je regulován sítí membránového skeletu aktinového původu, což je překvapující, protože membránový skelet se nalézá na vnitřní straně cytoplazmatické membrány a nemůže přímo interagovat s fosfolipidy umístěnými na vnější straně cytoplazmatické membrány. K vysvětlení přeskakovací difúze (hop-diffusion) v souladu s transmembránovými proteiny byl navržen model transmembranních (TM) proteinových \"hlídek\" (anchored TM-protein pickets model), ve kterém jsou různé transmembránové proteiny ukotveny a seřazeny podél membránového skeletonu a účinně působí jako řada „pickets“ proti volné difúzi fosfolipidů. To nejen z důvodu efektu prostorové překážky těchto proteinů, ale také z důvodu účinků podobným hydrodynamickému tření těchto imobilizovaných transmembránových proteinů „pickets“ na okolní lipidové molekuly. Když jsou TM proteiny ukotvené k membránovému skeletonu a nemohou se hýbat, viskozita okolní kapaliny se zvyšuje z důvodu efektu hydrodynamického tření na povrchu imobilizovaných proteinů. Protože když je podél membránového skeletonu seřazeno mnoho takto ukotvených TM proteinů je pro membránové molekuly v prostoru hranice těžké projít. Bylo prokázáno, že při absenci účinku hydrodynamického tření sterická překážka z \"pikets\" sama o sobě nestačí k vyvolání dočasného uvěznění lipidových molekul. Receptorový přenos a shlukování jsou klíčovým krokem mnoha signálních cest. Cytoskeleton hraje aktivní roli v inhibici nebo umožňuje přenos/shlukování membránových molekul.\n\nReceptorové monomery mohou skákat do prostoru mimo hranice docela snadno, ale když se formují oligomery na ligandy, jejich tempo přeskoku dramaticky poklesne z důvodu zvětšení jejich velikosti. Mnoho receptorů a jiných s membránou asociovaných molekul je dočasně znehybněno na aktinových vláknech. Tato imobilizace je často zlepšena po receptorové vazbě a představuje klíčový krok pro spuštění navazující signalizace molekul. Mezitím může tvorba vzniklých receptorových uskupení vést k de novo polymerizaci aktinových vláken na receptorová uskupení. Tak může aktinové MSK sloužit jako základní lešení pro vznikající interakce mezi receptory a na aktin vázaných molekul a pro místní signalizace. „Pickets“ a „fences“ vytvořené z MSK a zakotvených TM proteinů poskytují buňce mechanismus pro zachování prostorové informace o přenosu signálu v membráně.\n\nRůzné TM proteiny zakotvené do aktinového membránového skeletonu a seřazené podél MSK efektivně působí jako řada „pickets“ proti volné difúzi lipidů a proteinů v buněčné membráně skrze sterické překážky a účinkem hydrodynamického tření imobilizovaných proteinů. „Fences“ ovlivňuje TM proteiny, zatímco „pickets“ ovlivňuje jak lipidy, tak i TM proteiny. V obou modelech membránové proteiny a lipidy mohou přeskakovat z prostorů do sousedních, pravděpodobně když teplotní fluktuace membrány a MSK utvoří prostor mezi nimi dostatečně široký aby mohly překonat integrální membránové proteiny, když se aktinová filamenta dočasně přeruší a nebo když membránové molekuly mají dostatečnou kinetickou energii k překonání bariery v místě hranice prostoru.\n"}
{"id": "832064", "url": "https://cs.wikipedia.org/wiki?curid=832064", "title": "Seznam českých minerálních pramenů", "text": "Seznam českých minerálních pramenů\n\nNásledující seznam obsahuje minerální prameny (ve významu normy ČSN 86 8000 O minerálních vodách) na území České republiky. Protože mohou být komerčně distribuované minerální vody vyrobeny ze směsi různých pramenů, případně stejný název může označovat odlišnou vodu a pramen, jsou minerální vody uvedeny samostatně ve článku: Seznam českých minerálních vod.\n\nVzhledem k nejednotnosti chápání termínu \"celková mineralizace\" se hodnoty mohou lišit v závislosti na použité zjišťovací metodě. Hodnota celkové mineralizace může být aritmetickým součtem obsahu jednotlivých rozpuštěných látek (v přehledu jsou uvedeny jen základní kationty a anionty, podrobnější údaje najdete ve článcích věnovaných jednotlivým vodám a pramenům), případně může jít o hodnotu zjištěnou sušením při 105 °C - v tomto případě je hodnota nižší než prostý aritmetický součet jednotlivých složek, neboť zahříváním dochází k rozkladu HCO podle rovnice 2 HCO → CO + CO + HO, čímž klesne hmotnost uhličitanové složky na 50 %. To vysvětluje například rozdíl celkové mineralizace Ondrášovky a Salacie, jejichž složení je ve skutečnosti velice blízké.\n\nPokud není uvedeno jinak, pocházejí informace ze zdrojů citovaných v samostatných článcích.\n"}
{"id": "832066", "url": "https://cs.wikipedia.org/wiki?curid=832066", "title": "Microsoft Store", "text": "Microsoft Store\n\nMicrosoft Store (dříve \"Windows Store\") je v informatice digitální distribuční platforma pro aplikace v systémech Microsoft Windows. Je primárním distribučním a prodejním kanálem pro Windows aplikace (resp. \"moderní aplikace\" nebo \"metro aplikace\"). Kromě aplikací obsahuje i digitální video, muziku a e-knihy. Je obdobou Mac App Store a obchodu Google Play. Obsažené aplikace musí být schváleny ohledně obsahu i kompatibility, což zvyšuje pro uživatele bezpečnost.\n\nWindows Store slouží pro elektronickou distribuci aplikací založených na WinRT (UWP), který byl uveden jako součást operačního systému Windows 8. Microsoft Store vznikl spojením několika dříve nezávislých distribučních platforem a byl uveden společně s Windows 10. Vývojářům umožňoval publikovat klasické desktopové aplikace, ale pouze ve formě odkazu na web vývojáře, kde byla aplikace ke stažení. Podporuje aplikace zdarma i placené, a to v rozmezí od 1,49 do 999,99 dolarů, s možností nastavit zkušební verzi zdarma. Při prodeji položky skrze Microsoft Store je účtována 30% marže, pokud příjem dosáhne 25 000 dolarů, sníží se na 20%. Podnikové WinRT aplikace mohou být instalovány i mimo Microsoft Store (IT oddělením dané organizace).\n\nDne 30. května 2019 firma Microsoft oznámila, že umožní distribuci Win32 aplikací skrze Microsoft Store.\n"}
{"id": "832072", "url": "https://cs.wikipedia.org/wiki?curid=832072", "title": "Ázerbájdžán na Letních olympijských hrách 2012", "text": "Ázerbájdžán na Letních olympijských hrách 2012\n\nÁzerbájdžán na Letních olympijských hrách 2012 reprezentovalo 53 závodníků, z toho 39 mužů a 14 žen, kteří o medaile usilovali v 15 sportech. Celkem vybojovali 10 medailí, z toho 2 zlaté, 2 stříbrné a 6 bronzovích. Nejúspěšnější byli zápasníci, kteří vybojovali 7 medailí, 2 zlaté, 2 stříbrné a 3 bronzové.\n\n"}
{"id": "832077", "url": "https://cs.wikipedia.org/wiki?curid=832077", "title": "Památník Adolfa Heyduka", "text": "Památník Adolfa Heyduka\n\nPamátník básníka Adolfa Heyduka se nachází v domě, který si Emilie a Adolf Heydukovi nechali postavit v roce 1900 podle návrhu architekta Jana Kouly v centru Písku, v Tyršově ulici č. 438, který je chráněn jako kulturní památka České republiky. \n\nPůvodně manželé bydleli v Reinerovském domě (dříve dům zvaný „U Jasana“, dnes hospoda „U Reinerů“) v Palackého sadech, neboť básníkova manželka pocházela z rodiny Reinerových. Po smrti Emilie Heydukové, která většinu vybavení domácnosti věnovala městu Písek, byl v bytě Heydukových v prvním patře domu, zdobeného sgrafity se symboly básnictví - pegasem a labutí, zřízen básníkův památník. Dnes jej spravuje Prácheňské muzeum v Písku. \n\nJe zde vystavena básníkova pracovna a knihovna, jídelna se salonem, včetně dobového secesního nábytku, obrazů a předmětů denní potřeby. V bývalé ložnici Heydukových je instalována expozice o životě a díle básníka s citlivou videoprojekcí.\n\n"}
{"id": "832080", "url": "https://cs.wikipedia.org/wiki?curid=832080", "title": "Slovinsko na Letních olympijských hrách 2012", "text": "Slovinsko na Letních olympijských hrách 2012\n\nSlovinsko na Letních olympijských hrách 2012 v Londýně reprezentovalo celkem 65 sportovců, 28 mužů a 37 žen, soutěžilo v 15 sportech.\n\n"}
{"id": "832081", "url": "https://cs.wikipedia.org/wiki?curid=832081", "title": "Kostel Saint-Jean-Baptiste de Grenelle", "text": "Kostel Saint-Jean-Baptiste de Grenelle\n\nKostel Saint-Jean-Baptiste de Grenelle (tj. \"svatého Jana Křtitele z Grenelle\") je katolický farní kostel v 15. obvodu v Paříži na náměstí \"Place Étienne-Pernet\". Kostel je zasvěcen svatému Janu Křtiteli a pojmenován po bývalé obci Grenelle.\n\nKostel byl postaven v letech 1824-1828 uprostřed nové obce Grenelle. Základní kámen položila v roce 1827 Louise Marie Thérèse d'Artois, vnučka francouzského krále Karla X. Po připojení obce Grenelle k Paříži v roce 1860 byla farnost začleněna do 15. obvodu. Původně jednolodní stavba přestala po nárůstu obyvatelstva ve čtvrti dostačovat. V letech 1872 a 1886 byly přistavěny dvě kaple. Kostel byl rozšířen v letech 1924-1926, kdy přibyly boční lodě, transept a nový chór, ke kterému byla přistavěna kaple Saint-Etienne.\n\nZvonice v novogotickém stylu je v kontrastu se zbývající stavbou inspirovanou románským slohem.\n\n"}
{"id": "832082", "url": "https://cs.wikipedia.org/wiki?curid=832082", "title": "Life in a Beautiful Light", "text": "Life in a Beautiful Light\n\nLife in a Beautiful Light je třetí studiové album skotské písničkářky Amy MacDonald. Album vyšlo 11. června 2012 u vydavatelství Melodramatic, Mercury a Vertigo Records. Album produkoval Pete Wilkinson. Ve skotském žebříčku se album umístilo na prvním místě.\n\n"}
{"id": "832088", "url": "https://cs.wikipedia.org/wiki?curid=832088", "title": "Peter Socha", "text": "Peter Socha\n\nPeter Socha (* 25. května 1951) byl slovenský politik SNS, po sametové revoluci československý poslanec Sněmovny lidu Federálního shromáždění.\n\nVe volbách roku 1992 byl za SNS zvolen do Sněmovny lidu. Ve Federálním shromáždění setrval do zániku Československa v prosinci 1992. Uvádí se jako podplukovník v záloze, bytem Bratislava.\n\n"}
{"id": "832089", "url": "https://cs.wikipedia.org/wiki?curid=832089", "title": "Petr Spilka", "text": "Petr Spilka\n\nPetr Spilka (* 23. ledna 1952 Znojmo) byl tiskový mluvčí Jaderné elektrárny Dukovany, bývalý český politik, po sametové revoluci československý poslanec Sněmovny lidu Federálního shromáždění za Občanskou demokratickou stranu.\n\nPochází z jižní Moravy, ale jeho rodiče jsou původem z východních Čech. Vystudoval gymnázium, pak jadernou fyziku na ČVUT v Praze. Zde se seznámil s manželkou Blankou, s níž má dceru Terezii, syna Kryštofa, syna Jana, dceru Anežku, syna Benedikta a dceru Ludmilu. Pracoval v podniku Škoda Plzeň, pak v jaderné elektrárně Dukovany.\n\nVe volbách roku 1992 byl zvolen za ODS, respektive za koalici ODS-KDS, do Sněmovny lidu (volební obvod Jihomoravský kraj). Ve Federálním shromáždění setrval do zániku Československa v prosinci 1992.\n\nV komunálních volbách roku 1994 byl za ODS zvolen do zastupitelstva města Třebíč. V roce 1994 byl vyloučen z ODS a v politice pak působil jako nezávislý. Od roku 1993 byl tiskovým mluvčím Jaderné elektrárny Dukovany. Mandát v třebíčském zastupitelstvu obhájil v komunálních volbách roku 1998, nyní jako bezpartijní. Profesně se uvádí jako tiskový mluvčí. V živnostenském rejstříku je evidován bytem Třebíč.\n\n"}
{"id": "832094", "url": "https://cs.wikipedia.org/wiki?curid=832094", "title": "Jiří Stránský (politik)", "text": "Jiří Stránský (politik)\n\nJiří Stránský (* 21. března 1956 Moravská Třebová) je český muzejník a bývalý politik, po sametové revoluci československý poslanec Sněmovny lidu Federálního shromáždění za Občanskou demokratickou stranu.\n\nPatřil k zakládajícím členům ODS. Ustavující kongres ODS v roce 1991 ho zvolil do výkonné rady strany. V této funkci ho potvrdil i 1. kongres ODS v listopadu 1991. Ve volbách roku 1992 byl zvolen za ODS, respektive za koalici ODS-KDS, do Sněmovny lidu (volební obvod Jihomoravský kraj). Ve Federálním shromáždění setrval do zániku Československa v prosinci 1992.\n\nV komunálních volbách roku 2006 a v komunálních volbách roku 2010 kandidoval jako bezpartijní do zastupitelstva města Kroměříž na kandidátní listině KDU-ČSL, v obou případech nebyl zvolen a skončil jako první náhradník. V roce 2007 byl omylem zmíněn přímo jako člen KDU-ČSL. Profesně se uvádí jako ředitel Muzea Kroměřížska.\n\nOd roku 1996 do roku 2020 působil jako muzeolog a ředitel Muzea Kroměřížska.\n\n"}
{"id": "832095", "url": "https://cs.wikipedia.org/wiki?curid=832095", "title": "MIT Press", "text": "MIT Press\n\nMIT Press je univerzitní nakladatelství se sídlem v Cambridge, Massachusetts, USA. Publikuje pro Massachusettský technologický institut (MIT), ale je na něm nezávislé.\n\nPrvní kniha archivovaná v MIT Press je sbírka přednášek Maxe Borna z let 1915 až 1926 na téma \"Problems of Atomic Dynamics\". Tato kniha byla ještě vydána samotným institutem. Nakladatelství bylo založeno v roce 1932 MITem pod názvem \"Technology Press\". V roce 1962 se nakladatelství osamostatnilo a přejmenovalo. Do současnosti bylo vydáno přes 9000 knih, asi 200 titulů ročně.\n\n\"Journals Division\" byla založena v roce 1968 a brzy začala vydávat časopisy \"Journal of Interdisciplinary History\" a \"Linguistic Inquiry\". Dnes je vydáváno přes 40 různých vědeckých časopisů.\n\n"}
{"id": "832096", "url": "https://cs.wikipedia.org/wiki?curid=832096", "title": "Zdeněk Stránský (politik)", "text": "Zdeněk Stránský (politik)\n\nZdeněk Stránský (* 13. června 1944) byl český politik, po sametové revoluci československý poslanec Sněmovny lidu Federálního shromáždění za ČSSD.\n\nVe volbách roku 1992 byl zvolen za ČSSD do Sněmovny lidu (volební obvod Jihomoravský kraj). Ve Federálním shromáždění setrval do zániku Československa v prosinci 1992.\n\nV senátních volbách roku 1996 kandidoval do horní komory českého parlamentu za senátní obvod č. 55 - Brno-město, coby kandidát ČSSD. Získal ale jen 18 % hlasů a nepostoupil do 2. kola volby. Profesí se tehdy uvádí jako náměstek.\n\n"}
{"id": "832097", "url": "https://cs.wikipedia.org/wiki?curid=832097", "title": "Zdeněk Stránský", "text": "Zdeněk Stránský\n\nJméno a příjmení Zdeněk Stránský má více nositelů:\n"}
{"id": "832098", "url": "https://cs.wikipedia.org/wiki?curid=832098", "title": "Brigetta Barrettová", "text": "Brigetta Barrettová\n\nBrigetta Barrettová (* 24. prosince 1990, Westchester County, New York) je americká atletka, jejíž hlavní disciplínou je skok do výšky.\n\nV roce 2011 skončila na MS v atletice v jihokorejském Tegu na 10. místě a získala zlatou medaili na světové letní univerziádě v čínském Šen-čenu. Největší úspěch své kariéry zaznamenala na Letních olympijských hrách 2012 v Londýně, kde si ve finále vylepšila hodnotu osobního rekordu na 203 cm a vybojovala překvapivě stříbrnou medaili. Její krajanka Chaunté Lowe, halová mistryně světa z roku 2012, která v letní sezóně třikrát překonala dvoumetrovou hranici naopak skončila na 6. místě.\n\n\n"}
{"id": "832101", "url": "https://cs.wikipedia.org/wiki?curid=832101", "title": "Zajcevovo pravidlo", "text": "Zajcevovo pravidlo\n\nZajcevovo pravidlo se uplatňuje při všech monomolekulárních reakcích a při bimolekulárních eliminačních reakcích sekundárních a tercialních halogenidů, alkoholů a esterů. Je pojmenováno podle ruského chemika Alexandra Michajloviče Zajceva.\n\nZajcevovo pravidlo: Vzniká termodynamicky stálejší nejvíce alkanový olefin (alken).\n\nZajcevovo pravidlo bývá vysvětleno hyperkonjugací. Elektronové páry vazeb C-H jsou pohyblivější než elektrony vazeb C-C. Proto se v některých případech může uplatnit konjugace mezi elektrony vazeb C-H a elektrony Π vznikající násobné vazby. Efekt je tím větší, čím více vazeb C-H je v sousedství dvojné vazby a klesá proto v pořadí:\nPři dehydrataci i dehydrohalogenaci pak platí, že čím více vazeb C-H je zapojeno do hyperkonjugace, tím snadnější je eliminace.\n\n\n"}
{"id": "832104", "url": "https://cs.wikipedia.org/wiki?curid=832104", "title": "Kostel Saint-Benoît-le-Bétourné", "text": "Kostel Saint-Benoît-le-Bétourné\n\nKostel Saint-Benoît-le-Bétourné (doslovně \"svatého Benedikta špatně otočeného\") byl kostel založený v 5. století v Paříži a zbořený v roce 1854.\n\nKostel se nacházel na území dnešního 5. obvodu. Vedl na ulici \"Rue Saint-Jacques\" v místě, kde se dnes nachází Sorbonna a ulice \"Rue des Écoles\".\n\nKostel byl původně zasvěcen syrským mučedníkům svatým Sergiovi a Bacchovi. Místo se nazývalo „\"Benoît Sire Dieu\"“ (Požehnaný Pán Bůh) a sémantickou deformací se od 13. století změnilo patrocinium na kostel Saint-Benoît (tj. svatého Benedikta). Oproti křesťanské tradici nebyl kostel postaven s kněžištěm na východ, ale směřovalo na západ, takže byl lidmi nazýván \"bétourné\", ve staré francouzštině špatně otočený nebo přetočený.\n\nFrancouzský král František I. nechal na počátku 16. století kostel přestavět do správné osy a kostel se pak nazýval „\"bistourné\"“ (tedy dvakrát otočený) a deformací se také nazýval „\"bestourné\"“.\n\nKostel byl založen v 5. století na místě, kde byl podle legendy zatčen svatý Diviš před svou popravou.\n\nKostel byl ve středověku místem kultu svatého Mathurina, který byl vzýván při léčbě duševně nemocných a posedlých. Zdejší oltář mu byl zasvěcen. Kostel byl proto poutním místem mnoha duševně nemocných s nadějí na uzdravení.\n\nV roce 1431 se kaplanem v kostele stal Guillaume de Villon, adoptivní otec Françoise Villona.\n\nBěhem Velké francouzské revoluce byl kostel zrušen a v roce 1790 přeměněn na obchod s moukou.\n\nKostel byl zbořen v roce 1854 při stavbě současných budov Sorbonny a ulice \"Rue des Écoles\".\nVarhanní skříň a kazatelna byly po zboření přeneseny do nedalekého kostela Saint-Jacques-du-Haut-Pas. Mramorové sousoší Ukládání do hrobu bylo přesunuto do kostela Saint-Étienne-du-Mont. Gotický portál se sochami svatého Benedikta a svaté Scholastiky byl rovněž zachráněn a dnes je umístěn v severní zdi Musée Cluny. Existuje rovněž ulice s názvem \"Rue du Cimetière Saint-Benoist\" odkazující na kostelní hřbitov.\n\n"}
{"id": "832105", "url": "https://cs.wikipedia.org/wiki?curid=832105", "title": "Matthew Holness", "text": "Matthew Holness\n\nMatthew Holness (* 1975 Whitstable, Kent) je britský autor, herec, komik a mystifikátor, známý díky své postavě Gartha Marenghiho. Během studií na Trinity College v Cambridge se seznámil s Richardem Ayoadem a Alicí Lowe.\n\nV 90. letech 20. století se v rámci divadelní skupiny Footlights při Cambridgeské univerzitě objevil v několika představeních na festivalech Edinburgh Festival Fringe.\n\nV roce 2000 byla na tomto festivalu nominována na cenu Perrier divadelní show \"Garth Marenghi's Fright Knight\", kterou Holness spolu s Ayoadem napsali, a ve které společně s Alicí Lowe účinkovali. Na tuto show pak navázali s \"Garth Marenghi's Netherhead\", za kterou již cenu Perrier získali. Hlavní postavou těchto jevištních show, ztvárněnou Holnessem, je Garth Marenghi, domýšlivý hororový autor a herec, který sám sebe označuje např. jako \"velikána hrůzy\" (\"titan of terror\"), s jediným záměrem: \"změnit evoluční směřování lidstva pomocí několika půlhodinových epizod.\" (\"to change the evolutionary course of Man over a series of half-hour episodes.\")\n\nNa úspěch těchto divadelních show navázali v roce 2004 televizním seriálem \"Garth Marenghi's Darkplace\", který také Holness spolu s Ayoadem pro stanici Channel 4 režírovali a v němž hráli. Přestože se tento seriál zařadil mezi kultovní, byla natočena pouze 1 série o 6 epizodách.\n\nNámět Gartha Marenghiho rozšířil v roce 2006, opět pro Channel 4, šestidílný seriál nazvaný \"Man to Man with Dean Learner\", kde Matt Holness ztvárnil postupně 6 různých hostů \"chat show\" Deana Learnera, nakladatele Gartha Marenghiho.\n\n"}
{"id": "832107", "url": "https://cs.wikipedia.org/wiki?curid=832107", "title": "René Svoboda", "text": "René Svoboda\n\nRené Svoboda je český novinář a fotograf z Kutnohorska, bývalý politik, po sametové revoluci československý poslanec Sněmovny lidu Federálního shromáždění za formaci Sdružení pro republiku - Republikánská strana Československa (republikáni).\n\nVe volbách roku 1992 byl za SPR-RSČ zvolen do Sněmovny lidu (volební obvod Středočeský kraj). Ve Federálním shromáždění setrval do zániku Československa v prosinci 1992. V parlamentu se stal aktérem aféry, kdy se skupina poslanců (v čele s Františkem Kondelíkem) opila v parlamentním bufetu, hajlovala a ohrožovala novináře nožem.\n\nV živnostenském rejstříku se uvádí bytem Kutná Hora. V komunálních volbách roku 2006 a komunálních volbách roku 2010 neúspěšně kandidoval do zastupitelstva Kutné Hory jako bezpartijní kandidát na kandidátce sdružení Kutnohorští patrioti. Profesně je uváděn jako novinář a fotograf. Působí jako regionální novinář a publicista. Provozuje zpravodajský internetový portál a podílel se na založení tradice soutěže Miss Kutnohorska. Podniká i jako fotograf. Této činnosti se věnuje již od dětství. Působil jako redaktor Deníků Bohemia a v září 2004 absolvoval Hradeckou fotografickou konzervatoř pod vedením Josefa Ptáčka, Ludvíka Barana a Ivo Gila. Dokumentuje společenské a sportovní akce v regionu.\n\n"}
{"id": "832108", "url": "https://cs.wikipedia.org/wiki?curid=832108", "title": "Willem Jacobus Eijk", "text": "Willem Jacobus Eijk\n\nWillem Jacobus kardinál Eijk (* 22. června 1953 Duivendrecht) je nizozemský římskokatolický kněz, arcibiskup Utrechtu, nizozemský primas, kardinál.\n\nV roce 1978 ukončil studium medicíny na univerzitě v Amsterdamu. Poté vstoupil do semináře v Kerkrade. Kněžské svěcení přijal 1. června 1985, inkardován byl do diecéze Roermond.\n\nDne 17. června 1999 byl jmenován biskupem diecéze Groningen. Biskupské svěcení mu udělil 6. listopadu téhož roku kardinál Adrianus Johannes Simonis. Papež Benedikt XVI. ho 11. prosince 2007 jmenoval arcibiskupem v Utrechtu, kde nahradil kardinála Simonise, který dovršil kanonický věk. Arcibiskup Utrechtu je tradičně také nizozemským primasem. Od června 2011 vykonává funkci předsedy Nizozemské biskupské konference.\n\nDne 6. ledna 2012 byla ohlášena jeho kardinálská nominace, kterou papež Benedikt XVI. oficiálně dovršil na konzistoři 18. února téhož roku. Titulárním kostelem kardinála Eijka je římská bazilika svatého Kalixta.\n\n\n"}
{"id": "832110", "url": "https://cs.wikipedia.org/wiki?curid=832110", "title": "Václav Svoboda (politik ČSSD)", "text": "Václav Svoboda (politik ČSSD)\n\nVáclav Svoboda (* 28. října 1948) byl český politik za ČSSD, po sametové revoluci československý poslanec Sněmovny lidu Federálního shromáždění, v 90. letech poslanec Poslanecké sněmovny.\n\nVe volbách roku 1992 byl zvolen za ČSSD do Sněmovny lidu (volební obvod Jihočeský kraj). Ve Federálním shromáždění setrval do zániku Československa v prosinci 1992. Vladimír Špidla označil Václava Svobodu za iniciátora nápadu angažovat na kandidátce ČSSD ve volbách roku 1992 Miloše Zemana, pozdějšího předsedu strany a prvního polistopadového sociálnědemokratického předsedu vlády. Kandidátce ČSSD totiž tehdy v jižních Čechách prý chyběla výrazná osobnost a Václav Svoboda navrhl oslovit tehdy politicky nezařazeného Miloše Zemana. Emisaři ČSSD náhodou dorazili za Zemanem jen o několik hodin dříve, než se u něj se stejnou nabídkou objevili i vyslanci dalšího politického subjektu, Liberálně sociální unie, takže Zeman dal přednost ČSSD a odstartoval svou stranickou kariéru.\n\nVe volbách v roce 1996 byl zvolen do Poslanecké sněmovny Parlamentu České republiky za ČSSD a poslanecký mandát si podržel až do předčasných voleb roku 1998. 6. června 1998 byl poslanec Václav Svoboda v noci napaden v Českých Budějovicích neznámým útočníkem. Podle Svobody mělo jít o politicky motivovaný útok stoupence ODS. V roce 2001 Svobodovi nařídil soud omluvit se politikovi ODS Miroslavu Benešovi, kterého označil za tuneláře.\n\nV komunálních volbách roku 1994 a komunálních volbách roku 2002 neúspěšně kandidoval do zastupitelstva města České Budějovice za ČSSD. Profesně je k roku 2002 uváděn jako ředitel tiskového odboru Úřadu vlády České republiky. Na tento post nastoupil v létě roku 2002 po jmenování vlády Vladimíra Špidly a v této funkci se připomíná i k roku 2003. Předtím byl mluvčím ministerstva práce a sociálních věcí.\n"}
{"id": "832111", "url": "https://cs.wikipedia.org/wiki?curid=832111", "title": "Václav Svoboda", "text": "Václav Svoboda\n\nJméno a příjmení Václav Svoboda má více nositelů:\n\n"}
{"id": "832112", "url": "https://cs.wikipedia.org/wiki?curid=832112", "title": "Počitelj", "text": "Počitelj\n\nPočitelj je historické město na území státu Bosna a Hercegovina, okres Čapljina, Hercegovsko-neretvanský kanton. Podél města protéká řeka Neretva, město leží na jejím levém břehu.\n\nPrvní písemně doložená zmínka pochází z roku 1444. Nepotvrzeně se předpokládá vznik již okolo roku 1382, kdy město údajně založil král Tvrtko I.. jako opevněnou osadu.\nV roce 1463 získal město Matyáš Korvín a ve městě sídlila až do roku 1471 vojenská posádka. Po obléhání v roce 1471 město získává pod svou nadvládu Osmanská říše. Nadvláda Osmanské říše trvala až do roku 1878, kdy se město stalo součástí Rakousko-Uherska a ztratilo svůj strategický význam.\nBěhem občanské války v letech 1992 - 1995 v Bosně a Hercegovině bylo město z velké části poškozeno.\n\nArchitektura města sestává především ze středověkých a osmanských prvků. Do středověké skupiny se řadí jádro pevnosti. Architekturu z dob Osmanské říše tvoří Šišman Ibrahim-pašova mešita, muslimská náboženská vysoká škola, lázně , hodinová věž.\n\n"}
{"id": "832113", "url": "https://cs.wikipedia.org/wiki?curid=832113", "title": "Marty Neumeier", "text": "Marty Neumeier\n\nMarty Neumeier je americký odborník na problematiku inovací, strategie budování obchodních značek, designu designu, integrovaného marketingu a tzv. brand collaboration, tedy rozvíjení vztahů mezi obchodní značkou a jejími uživateli či klienty. Založil a dlouhou dobu vedl uznávaný magazín pro grafický design Critique. V současnosti je ředitelem pro transformaci ve firma Liquid Agency. Jeho kniha Zag se dostala na žebříček sta nejlepších obchodních knih všech dob.\n\nNa začátku sedmdesátých let začínal Neumeier v jižní Kalifornii jako grafik a reklamní textař, chvíli se živil i jako novinář. O deset let později se přestěhoval na sever Spojených států a začal se věnovat designu značek pro IT společnosti.\n\nV polovině devadesátých let už má jeho společnost na kontě stovky značek, připravených maloobchodních balíčků a jiných aktivit mimo jiné pro Apple Computer, Adobe Systems, Netscape Communications, Eastman Kodak a Hewlett-Packard. Za čtvrt století své praxe získal Neumeier stovky cen za design a publikoval v mnoha odborných časopisech a publikacích věnovaných designu.\n\nV roce 1996 založil magazín pro grafický design Critique, jenž se rychle stal oblíbenou platformou pro debaty o efektivním přístupu k designu. Na stránkách Critique vstoupil Neumeier do rozsáhlé polemiky o tom, jak propojit strategii a design, což ho nakonec v roce 2002 vedlo k založení firmy Neutron LLC a nepřímo i k napsání jeho knih \"The Brand Gap\", \"ZAG\" a \"The Designful Company.\"\n\nV roce 2009 se jeho firma Neutron LLC obchodní fúzí sloučila se společností Liquid Agency, zaměřující se na plánování, rozvoj a identitu značek. V současnosti je Neumeier jejím ředitelem pro transformaci. Vedle toho přednáší o designu, značkách a kreativní spolupráci. V roce 2015 vydal knihu \"The Brand Flip\", která výrazně prohlubuje jeho dřívější pohled na fungování značek a přináší návod, jak značky řídit v situaci, kdy díky komunikačním technologiím získali značnou kontrolu nad nimi jejich zákazníci.\n\nNeumeier je autorem tří knih které polemizují o možnostech firem, jak překlenout propast mezi obchodní strategií a požadavky zákazníků. Staly se populárním vhledem do problematiky tvorby značek a jejich inovací. Byly přeloženy do více než 20 jazyků a staly se bestsellery.\n\n\n\n"}
{"id": "832114", "url": "https://cs.wikipedia.org/wiki?curid=832114", "title": "Július Šimko", "text": "Július Šimko\n\nJúlius Šimko (* 12. listopadu 1964) byl slovenský politik, po sametové revoluci československý poslanec Sněmovny lidu Federálního shromáždění za HZDS.\n\nVe volbách roku 1992 byl za HZDS zvolen do Sněmovny lidu. Ve Federálním shromáždění setrval do zániku Československa v prosinci 1992. Uvádí se bytem Hanušovce nad Topľou. V roce 1994 se Július Šimko zmiňuje na postu ředitele okresního úřadu práce v Košicích.\n\nV roce 2009 se jistý Július Šimko uvádí jako kandidát na post kontrolora města Košice za HZDS.\n\n"}
{"id": "832115", "url": "https://cs.wikipedia.org/wiki?curid=832115", "title": "Vladimír Šucha", "text": "Vladimír Šucha\n\nVladimír Šucha (* 15. října 1937) byl slovenský politik, po sametové revoluci československý poslanec Sněmovny lidu Federálního shromáždění za HZDS.\n\nVe volbách roku 1992 byl za HZDS zvolen do Sněmovny lidu. Ve Federálním shromáždění setrval do zániku Československa v prosinci 1992. Uvádí se bytem Žilina.\n\n"}
{"id": "832116", "url": "https://cs.wikipedia.org/wiki?curid=832116", "title": "Maxime Authom", "text": "Maxime Authom\n\nMaxime Authom (* 29. března 1987 La Louvière) je belgický profesionální tenista. Ve své dosavadní kariéře nevyhrál na okruhu ATP World Tour žádný turnaj. Na challengerech ATP a okruhu Futures získal do září 2012 sedm titulů ve dvouhře a tři ve čtyřhře.\n\nNa žebříčku ATP byl ve dvouhře nejvýše klasifikován v červnu 2012 na 172. místě a ve čtyřhře pak v srpnu téhož roku na 280. místě. Trénuje ho Pim Van Mele.\n\nPremiérový start v hlavní soutěži grandslamového turnaje zaznamenal na newyorském US Open 2012, kde v úvodním kole dvouhry podlehl německému hráči Björnu Phauemu ve čtyřech sadách.\n\n"}
{"id": "832117", "url": "https://cs.wikipedia.org/wiki?curid=832117", "title": "Peter Švec", "text": "Peter Švec\n\nPeter Švec (* 21. dubna 1961) byl slovenský politik, po sametové revoluci československý poslanec Sněmovny lidu Federálního shromáždění za SNS.\n\nVe volbách roku 1992 byl za SNS zvolen do Sněmovny lidu. Ve Federálním shromáždění setrval do zániku Československa v prosinci 1992. Uvádí se bytem Piešťany.\n\n"}
{"id": "832119", "url": "https://cs.wikipedia.org/wiki?curid=832119", "title": "Guido Pella", "text": "Guido Pella\n\nGuido Pella (* 17. května 1990 Bahía Blanca) je argentinský profesionální tenista. Ve své dosavadní kariéře vyhrál na okruhu ATP Tour jeden singlový turnaj. Na challengerech ATP a okruhu Futures získal do července 2019 dvacet titulů ve dvouhře a čtrnáct ve čtyřhře. \n\nNa žebříčku ATP byl ve dvouhře nejvýše klasifikován v květnu 2019 na 21. místě a ve čtyřhře pak v červenci téhož roku na 55. místě.\n\nSestra Catalina Pellaová je také profesionáílní tenistka, pohybující se převážně na okruhu ITF.\n\nV argentinském daviscupovém týmu debutoval v roce 2016 gdaňským prvním kolem Světové skupiny proti Polsku, v němž vyhrál úvodní dvouhru nad Przysiężnym. Argentinci zvítězili 3:2 na zápasy. Ve čtvrtfinále proti Itálii triumfoval s del Potrem ve čtyřhře a dopomohl k postupu do semifinálové fáze. V ní proti Velké Británii porazil Edmunda a podlehl Andymu Murraymu. Argentinští hráči přesto vyhráli 3:2 na zápasy. Ve finále s Chorvaty byl členem vítězného týmu, i když na dvorec nenastoupil. Argentina se tak stala prvním latinskoamerickým šampionem Davisova poháru. Do roku 2020 v soutěži nastoupil k sedmi mezistátním utkáním s bilancí 4–4 ve dvouhře a 1–1 ve čtyřhře.\n\nArgentinu reprezentoval na Letních olympijských hrách 2016 v Riu de Janeiru. V mužské dvouhře jej v úvodním kole vyřadil třináctý nasazený Němec Philipp Kohlschreiber, přestože získal úvodní sadu.\n\nV grandslamové juniorské kategorii se nejdále probojoval do semifinále dvouhry na French Open 2008. Premiérový start v hlavní soutěži grandslamového turnaje zaznamenal na newyorském US Open 2012, kde v úvodním kole dvouhry podlehl ruskému hráči Nikolaji Davyděnkovi ve čtyřech sadách.\n\nHráče elitní světové desítky poprvé porazil ve druhém kole antukového Power Horse Cupu 2013 v Düsseldorfu, když jako 101. muž klasifikace vyřadil desátého tenistu světa Janka Tipsareviće. V téže fázi čínského Chengdu Open 2017 zdolal rakouskou světovou sedmičku Dominica Thiema. Třetí skalp člena Top 10 získal ve druhém utkání Wimbledonu 2018 po vítězství nad chorvatským pátým hráčem žebříčku Marinem Čilićem.\n\nDo premiérového finále na okruhu ATP Tour postoupil během únorového Rio Open 2016, kde zvládl semifinále s Rakušanem Dominicem Thiemem. Z boje o titul odešel poražen od Uruguayce Pabla Cuevase. Debutovou trofej získal na pátý pokus, po čtyřech prohraných finále, na antukovém Brasil Open 2019 v São Paolu. V závěrečném duelu turnaje zdolal 22letého Chilana Christiana Garína po dvousetovém průběhu. \n\n"}
{"id": "832120", "url": "https://cs.wikipedia.org/wiki?curid=832120", "title": "Vstupní draft NHL 2012", "text": "Vstupní draft NHL 2012\n\nVstupní draft NHL 2012 byl 50. vstupním draftem v historii NHL. Konal se 22. a 23. června 2012 v Consol Energy Center v Pittsburghu, v Pensylvánii, ve Spojených státech amerických (v domácí aréně Pittsburgh Penguins). Pittsburgh hostil vstupní draft podruhé (poprvé to bylo na stadionu Civic Arena v roce 1997).\n\nVýběr kol draftu:\nLegenda (hráčova pozice)\nC Centr (Střední útočník)   O Obránce   Ú Útočník   B Brankář   LK Levé křídlo   PK Pravé křídlo\n"}
{"id": "832124", "url": "https://cs.wikipedia.org/wiki?curid=832124", "title": "Pierre Clémenti", "text": "Pierre Clémenti\n\nPierre Clémenti (28. září 1942 Paříž – 27. prosince 1999 tamtéž) byl francouzský herec a režisér.\n\nPo studiu dramatického umění začínal hereckou kariéru v divadelním angažmá. Na filmovém plátnu debutoval vedlejší rolí v roce 1960, kdy jej do snímku \"Chien de pique\" obsadil režisér Yves Allégret. Známým se stal postavou gangstera Marcela v Buñuelově surrealistickém dramatu z roku 1967 \"Kráska dne\", v němž se jeho postava zamilovala do mladé prostitutky, kterou ztvárnila Catherine Deneuve. S Buñuelem spolupracoval také na jeho \"Mléčné dráze\", kde byl obsazen do role ďábla.\n\nObjevil se i v dalších kritikou kladně přijatých filmech jakými byly Viscontiho \"Leopard\", Pasoliniho \"Vepřinec\" či Bertolucciho díla \"Konformista\" a \"Partner\". K dalším režisérům, kteří si jej vybrali do svých projektů byli Liliana Cavani, Glauber Rocha, Miklós Jancsó a Philippe Garrel.\n\nV roce 1972 došlo k přerušení jeho herecké dráhy. Důvodem byl nástup do vězení poté, co byl odsouzen za údajné držení a užívání drog. Vzhledem k nedostatečným důkazům byl po sedmnácti měsících propuštěn. Následně napsal knihu o zkušenostech z pobytu ve vězení.\n\nPo této epizodě obnovil kariéru a zahrál si Potěmkina v Makavejevově \"Sweet Movie\". Jako svůdný saxofonista Pablo se roku 1974 objevil v Hainesově filmové adaptaci Hesseho románu Stepní vlk. Během filmové dráhy pokračoval v divadelním hraní.\n\nJe také spojován s francouzským undergroundovým hnutím ve filmu, když režíroval několik nezávislých snímků podle vlastního námětu. K jeho projektům patří soubor dvou experimentálních filmů nazvaný \"Visa de censure no X\". Dalším se v roce 1978 stal celovečerní \"New Old\", v němž se objevila Viva, jedna z Warholových superstars. V režijní práci pokračoval díly \"La Revolution ce n'est qu'un debut, continuons le combat\", \"In the Shadow of the Blue Rascal\" a \"Sun\".\n\nV roce 1999 zemřel na jaterní karcinom. Je pohřben na hřbitově středofrancouzské obce Soucy, ležící v departementu Yonne.\n\n\n\n"}
{"id": "832126", "url": "https://cs.wikipedia.org/wiki?curid=832126", "title": "Hongkong na Letních olympijských hrách 2012", "text": "Hongkong na Letních olympijských hrách 2012\n\nHongkong se účastnil Letní olympiády 2012 v 13 sportech. Zastupovalo jej 42 sportovců.\n\n"}
{"id": "832127", "url": "https://cs.wikipedia.org/wiki?curid=832127", "title": "Bahrajn na Letních olympijských hrách 2012", "text": "Bahrajn na Letních olympijských hrách 2012\n\nBahrajn se účastnil Letní olympiády 2012 ve třech sportech. Zastupovalo jej 12 sportovců (8 žen a 4 muži).\n\n"}
{"id": "832128", "url": "https://cs.wikipedia.org/wiki?curid=832128", "title": "Botswana na Letních olympijských hrách 2012", "text": "Botswana na Letních olympijských hrách 2012\n\nBotswana se účastnila Letní olympiády 2012 v 2 sportech. Zastupovali ji 4 sportovci.\n\n"}
{"id": "832129", "url": "https://cs.wikipedia.org/wiki?curid=832129", "title": "Seznam vedlejších postav seriálu Hvězdná brána (pozemšťané)", "text": "Seznam vedlejších postav seriálu Hvězdná brána (pozemšťané)\n\nToto je seznam vedlejších postav z Země v sci-fi seriálu Hvězdná brána.\n\nMajor Janet Fraiserová je hlavní doktorka v SGC (hraje ji Teryl Rothery). jejím úkolem je starat se o zdraví SG týmů, stejně jako personálu SGC a základny. Při mnoha příležitostech se také musela starat o zdraví mimozemských uprchlíků, včetně goa'uldských symbiontů. Poprvé se objevila v 5. epizodě 1. série Mezi světlem a tmou. V 15. epizodě Singularita adoptuje Cassandru. V 17. epizodě 7. série Hrdinové je Fraiserová smrtelně zraněna. V 9. sérii se ještě objevila v epizodě Rezonanční efekt, ve které přišla z alternativní reality jako stálý člen týmu SG-1.\n\nSylvester „Sly“ Siler je technikem a inženýrem SGC. kterého ztvárnil herec Dan Shea. Poprvé se objevil v epizodě Osamění. Objevuje se i v dalších epizodách seriálu až do 10. série avšak jen v krátkých scénách, například v epizodě Hadova píseň ochlazuje iris tekutým dusíkem, když je hvězdná brána bombardována Sokarem nebo v epizodě Časová smyčka se opakovaně sráží s Danielem Jacksonem na chodbě v SGC.\n\nSeržant Walter Harriman je technik SGC, kterého ztvárnil herec Gary Jones. Jeho jméno bylo zdrojem zmatku pro mnoho fanoušků seriálu Hvězdná brána. Původně byl prostě „Technik“ nebo „Seržant“. Některý ze scenáristů mu dal jméno „Norman Davis“, které měl i na jmenovce uniformy, ale nikdy nebylo použito v dialogu. V epizodě „Rok 2010“ se o něm Jack O'Neill zmiňuje jako o „Walterovi“. Později, v osmé sérii seriálu, je postava pojmenována jako „seržant Harriman“, z čehož vyplývá jméno „Walter Harriman“. Poprvé však své jméno vyslovil až v epizodě seriálu .\n\n Major Charles Kawalsky, kterého ztvárnil herec John Diehl ve filmu a Jay Acovone v seriálu, byl dlouholetý kamarád Jacka O'Neilla a sloužili spolu na mnoha misích. V roce 1982, když byli oba pod velením plukovníka Michaelse, sloužili spolu na operaci East Fly, neúspěšné misi k získání ruského agenta z východního Německa. Jako poručík Kawalsky sloužil pod velením plukovníka O'Neilla během původní mise na Abydos ve filmu Hvězdná brána a opět při misi na Abydos v epizodě SG1:Děti Bohů. Bylo mu svěřeno velení nově vytvořeného týmu SG-2 pro misi na Chulak, ale během bitvy na planetě se stal hostitelem Goa'ulda. Chirurgické odstranění symbiota bylo neúspěšné a Kawalsky zemřel, když se Goa'uld pokusil o útěk skrz hvězdnou bránu a byl zachycen Teal'cem v horizontu událostí, když byla brána odpojena.\n\nAgent Malcom Barrett je agent organizace NID, kterého ztvárnil herec Peter Flemming. Barrett se poprvé setkal SG-1, když major Samantha Carterová a Dr. Daniel Jackson hledali ostatní členy Martinových lidí (epizoda Seriál Červí díra). Po zdánlivém atentátu na senátora Roberta Kinseyho plukovníkem Jackem O'Neillem, byl Barrett povolán do Bílého domu a dostal zvláštní úkol: Vypátrat stínové skupiny, které pracují nepoctivě za zády NID a přivést je před soud. Zjistí, že nepoctiví agenti NID pracují pro skupinu mocných podnikatelů, kteří chtějí najít komerční využití technologií přinesených z jiných světů hvězdnou bránou.\n\nSenátor Robert Kinsey je senátor USA, kterého ztvárnil herec Ronny Cox. Je nepřítelem programu hvězdné brány. Kinsey byl senátorem za stát Indiana a předseda senátní rozpočtové komise, která ovládá rozpočet programu hvězdné brány. Úspěšně argumentoval, že program by měl být vypnut pro kolosální plýtvání penězi a ohrožení Země. Trval na tom, že americká armáda dokáže s pomocí Boží porazit Goa'uldy (epizoda Politika).\n\nPlukovník Harry Maybourne je důstojník USAF, kterého ztvárnil herec Tom McBeath. Pracoval v oblasti 51, později pak v NID. Dohlížel také na převoz druhé Hvězdné brány z Antarktidy. Tuto bránu pak nahradil maketou a vytvořil vlastní tým, který měl za úkol získávat mimozemské technologie. Po zapletení do spolupráce s Rusy, byl zatčen a odsouzen za vlastizradu. O'Neill jej poté z vězení dostal výměnou za informace.\n\nPlukovník Frank Simmons – je důstojník organizace NID, kterého ztvárnil herec John de Lancie. Jeho osobní složka je přísně tajná, ale z toho co je známo je, že byl naverbován plukovníkem Haroldem Maybournem. Vyšetřoval několik záležitosti souvisejících s programem hvězdné brány, zejména jeho vlajkového týmu SG-1 (epizoda Pátý člen). V epizodě 48 hodin, byl Simmons zatčen a odsouzen za velezradu. V epizodě Prométheus se stal hostitelem goa'ulda a když plukovník Jack O'Neill otevřel přechodovou komoru, tak byl Simmons vypuštěn do vesmírného prostoru a zemřel.\n\n Major Kevin Marks je major USAF a vyšší důstojník na palubách několika pozemských vesmírných lodí, včetně \"Prométheus\", \"Odyssey\", \"Apollo\", \"Daedalus\" a \"George Hammond\". Poprvé se objevil v epizodě Avalon.\n\nJacob Carter\n"}
{"id": "832130", "url": "https://cs.wikipedia.org/wiki?curid=832130", "title": "Gabon na Letních olympijských hrách 2012", "text": "Gabon na Letních olympijských hrách 2012\n\nGabon se účastnil Letní olympiády 2012. Zastupovalo jej 24 sportovců (22 mužů a 2 ženy), kteří soutěžili v 5 sportech.\n\n"}
{"id": "832131", "url": "https://cs.wikipedia.org/wiki?curid=832131", "title": "Bahamy na Letních olympijských hrách 2012", "text": "Bahamy na Letních olympijských hrách 2012\n\nBahamy se účastnily Letní olympiády 2012 ve dvou sportech. Zastupovalo je 24 sportovců (14 mužů a 10 žen).\n"}
{"id": "832133", "url": "https://cs.wikipedia.org/wiki?curid=832133", "title": "Konvent oblátů (Ústí nad Labem)", "text": "Konvent oblátů (Ústí nad Labem)\n\nKonvent oblátů existoval v Ústí nad Labem v letech 1935-1945. Budova kláštera je chráněna jako kulturní památka České republiky.\n\nV Ústí nad Labem v roce 1935 opustili dominikáni svůj konvent a i kostel svatého Vojtěcha. Důvodem, proč dominikáni odešli bylo, že klášter stále upadal, až byl v roce 1935 z rozhodnutí řádu zrušen. \n\nDominikány tedy vystřídali obláti, kteří konvent převzali a působili pak v tomto rušném průmyslovém městě, i během válečných let až do roku 1945.\n\nPo odchodu oblátů v roce 1945 se kláštera ujali opět dominikáni.\n\n\n\n"}
{"id": "832142", "url": "https://cs.wikipedia.org/wiki?curid=832142", "title": "Naučná Máchova stezka", "text": "Naučná Máchova stezka\n\nNaučná Máchova stezka byla vytvořena v roce 2011 poblíž Máchova jezera v Doksech, Starých Splavech a Břehyni. Trasa naučné stezky není shodná s historickou Máchovou cestou z Mělníka k Máchovu jezeru, je ale také věnována odkazu básníka Karla Hynka Máchy. Vede souběžně s dalšími naučnými stezkami.\n\nStezku včetně naučných tabulí a značení stanovišť na trase zajistila obecně prospěšná společnost Máchovo jezero. Projekt měl hodnotu 300 000 Kč a byla pro něj získána dotace z Programu rozvoje venkova Leader +. Na realizaci se významně podílela Střední odborná škola Česká Lípa, pobočka Doksy, dále Městské kulturní středisko a Informační centrum Doksy.\n\nStezka spojuje 30 zajímavých míst v okolí Máchova jezera a na mnohých jsou celostátně registrované kulturní památky. Na 17 místech byly instalovány velké informační tabule, trasa byla vyznačena žlutým pásovým značením KČT v úpravě pro naučné stezky a doplněna 7 menšími tabulkami. Délka trasy je 14 km. Trasa je vedena po původních turistických trasách v okolí Máchova jezera (žlutá, modrá, červená).\n\nVýchozím místem je vchod do zámku Doksy ve Valdštejnské ulici. Odtud trasa vede zámeckým parkem, kolem památek města Doksy, do Starých Splavů a i do osady Břehyně (patří také k Doksům), u níž je Břehyňský rybník, zahrnutý do národní přírodní rezervace Břehyně-Pecopala.\n\nVětšina informačních panelů na trase je očíslována. Na počátku Máchovy stezky jsou dva úvodní panely, jeden věnován básníkovi, druhy s nákresem mapy. Čísla objektů v nákresu neodpovídají číslům tabulí na trase.\n\n\nOkolím Máchova jezera byly v posledních letech vybudovány další naučné stezky, které se trasami s touto z větší části prolínají. \n\n\n"}
{"id": "832147", "url": "https://cs.wikipedia.org/wiki?curid=832147", "title": "Martharaptor", "text": "Martharaptor\n\nMartharaptor (\"Marthin lupič\") byl menší, vývojově bazální terizinosauroidní teropodní dinosaurus. Žil v období spodní křídy, asi před 125-121 miliony let, na území dnešního Utahu v USA. Byl popsán týmem paleontologů roku 2012 a představuje zřejmě všežravého dinosaura, příbuzného rodu \"Falcarius\". Šlo o vývojově primitivního terizinosauroida. Dnes je znám pouze jediný druh, \"M. greenriverensis\".\n\n"}
{"id": "832157", "url": "https://cs.wikipedia.org/wiki?curid=832157", "title": "Pavel Markvart", "text": "Pavel Markvart\n\nPavel Karel Markvart (* 15. duben 1970, Chomutov) je regionální politik ODS, zastupitel a radní města Chomutova, člen regionální a výkonné rady ODS a bývalý ředitel Úřadu regionální rady Severozápad. Pravomocně odsouzen v korupční kauze ROP Severozápad k podmíněnému trestu.\n\nPo maturitě na gymnáziu pracoval jako vychovatel ve Škole v přírodě na Přimdě. v letech 1989 až 1994 studoval na pedagogické fakultě Západočeské univerzity v Plzni obory ruský jazyk a literatura – dějepis. V letech 1994 až 1997 studoval na Pedagogické fakultě Univerzity Palackého v Olomouci obor český jazyk a literatura. Poté pracoval učitel češtiny, ruštiny a dějepisu, nejprve krátce na Gymnáziu Chomutov a poté v letech 2001 až 2012 na Chomutovském soukromém gymnáziu, s.r.o.\n\nV roce 2002 byl zvolen do zastupitelstva a rady města Chomutova, působil v dozorčích radách Městského ústavu sociálních služeb a Podkrušnohorského zooparku. V roce 2010 byl kandidátem ODS na post chomutovského primátora, ale tím se nakonec stal představitel koaliční ČSSD Jan Mareš.\n\nV prosinci 2010 se stal vedoucím Odboru vnitřních činností Úřadu Regionální rady regionu soudržnosti Severozápad a od 1. ledna 2012 byl jmenován do funkce ředitele Úřadu Regionální rady regionu soudržnosti Severozápad.\n\nV červnu 2012 obvinil tehdejší náměstkyni krajského státního zástupce Lenku Bradáčovou, že při policejní prohlídce prováděné v jeho úřadě oklamala soudkyni. A policie si podle něj odnesla i dokumenty, jež nemohly mít souvislost s vyšetřováním.\n\n4. září byl zatčen policií spolu s náměstkem hejtmanky ústeckého kraje Pavlem Koudou a několika dalšími lidmi v souvislosti s vyšetřováním machinací s evropskými dotacemi v NUTS 2 Severozápad (Ústecký kraj, Karlovarský kraj).\n6. září na něj byla soudem uvalena vazba, přičemž jeho právník podal stížnost proti rozhodnutí o uvalení vazby i proti zahájení stíhání. 21. září byl odvolán z funkce ředitele dotačního úřadu.\n"}
{"id": "832159", "url": "https://cs.wikipedia.org/wiki?curid=832159", "title": "Rolling Stones Mobile Studio", "text": "Rolling Stones Mobile Studio\n\nRolling Stones Mobile Studio je pojízdné nahrávací studio, které vlastní skupina Rolling Stones. K nahrávání jej využila celá řada hudebních skupin a interpretů, mezi ty významnější patří Led Zeppelin, Deep Purple, Lou Reed, Bob Marley, Horslips, Fleetwood Mac, Bad Company, Status Quo, Iron Maiden, Wishbone Ash, Mola Mola a samozřejmě i sami Rolling Stones.\n\nNápad zřídit si pojízdné nahrávací studio se poprvé objevil v roce 1968, kdy si Rolling Stones uvědomili, že potřebují studio, ve kterém by nemuseli být ničím a nikým omezováni. Znechuceni nahrávacím časem od devíti ráno do pěti odpoledne, který bylo tou dobou zvykem dodržovat v běžných nahrávacích studiích, rozhodli se Stones, že celé vybavení umístí do Stargroves — venkovského sídla Micka Jaggera. Než tam ale bylo instalováno všechno nahrávací vybavení, napadlo Iana Stewarta, že kontrolní místnost by se mohla umístit do náklaďáku. \n\nPod Stewartovým vedením bylo osloveno několik předních hudebních inženýrů a nahrávacích techniků (byl mezi nimi i Glyn Johns). Po řadě odborných konzultací byla jako dodavatel nahrávací techniky vybrána firma Helios Electronics, která v té době vyráběla nejlepší mixážní pulty. Ačkoli původně bylo zamýšleno, že studio budou využívat jen Stones, oblíbily si ho brzy i jiné významné kapely jako The Who, The Faces a Led Zeppelin.\n\nNa začátku bylo studio čistě experimentálním zařízením. Bylo prvním plně vybaveným pojízdným vícekanálovým studiem, které mohlo být snadno přizpůsobeno různým speciálním situacím. Když bylo studio použito pro nahrávání orchestrální hudby k filmu Franka Zappy \"200 Motels\", nastal problém, když blýskající stříbřitý náklaďák objevoval v pozadí filmu. Celé auto proto bylo natřeno kamuflážním nátěrem, aby splynulo s okolními stromy. Tento nátěr pak studiu zůstal mnoho let. \n\nPůvodně mělo být studio vybavené dvaceti mikrofonními vstupy a osmikanálovým nahrávacím zařízením. Když se ale studio začalo používat pro nahrávání koncertů, přešlo se k šestnácti kanálovému nahrávacímu zařízení. \nV tomto pojízdném studiu bylo také nahráno několik dnes již klasických desek. Tady vznikla většina materiálu k albům \"Led Zeppelin III\" (1970) a \"Led Zeppelin IV\" (1971), většina skladeb k deskám Stones \"Sticky Fingers\" (1971) a \"Exile on Main St.\" (1972), pomocí tohoto studia se také nahrával koncert Stones v Hyde Parku v roce 1969. Studio se používalo na mnoho rozličných místech od koncertních hal, stodol, hradů až po kasino v Montreux. Během nahrávání šesté desky Deep Purple, \"Machine Head\", studio málem shořelo. Náklaďák stál tehdy vedle kasina, kde měl koncert Frank Zappa. Jeden z návštěvníků kasina vystřelil signální pistolí do stropu a celé kasino začalo okamžitě hořet. Tento incident se stal inspirací pro text skladby \"Smoke on the Water\". V jejím textu je studio zmíněno dokonce dvakrát: „We all came out to Montreux ... to make records with a mobile” a pak je označeno jako: „Rolling truck Stones thing”.\n\n\n"}
{"id": "832164", "url": "https://cs.wikipedia.org/wiki?curid=832164", "title": "Juraj Šimurka", "text": "Juraj Šimurka\n\nJuraj Šimurka (* 10. května 1961, Trenčín) je bývalý slovenský fotbalista, brankář a fotbalový trenér, v současnosti působící jako asistent trenéra v klubu FK Ústí nad Labem.\n\nHrál v ZŤS Petržalka, Slavia Praha, Zbrojovka Brno, Bohemians Praha a FK Viktoria Žižkov. V československé lize nastoupil ve 213 utkáních.\n\nJako hlavní trenér vedl SC Xaverov Horní Počernice (2000–2003), MŠK Žilina (2003–2004) a FC Hradec Králové (2004–2005). Od ledna 2016 do června 2017 působil v FC Baník Ostrava jako trenér brankářů. Od října 2017 působí v FK Ústí nad Labem jako asistent trenéra.\n\n\n"}
{"id": "832169", "url": "https://cs.wikipedia.org/wiki?curid=832169", "title": "Petr Ondra", "text": "Petr Ondra\n\nPetr Ondra (* 14. května 1962) je bývalý český fotbalista.\n\nV lize hrál nastoupil za Teplice v sezóně 1983-1984 v jednom utkání.\n\n"}
{"id": "832171", "url": "https://cs.wikipedia.org/wiki?curid=832171", "title": "Kåre Willoch", "text": "Kåre Willoch\n\nKåre Isaachsen Willoch (* 3. října 1928, Oslo) je norský politik a ekonom, představitel norské Konzervativní strany, jejímž předsedou byl v letech 1970–1974. Byl premiérem Norska v letech 1981-1986. Byl též ministrem obchodu, krátce roku 1963 (ve vládě Johna Lynga) a v letech 1965–1970 v pravo-středové vládě Pera Bortena.\n\nByl prvním konzervativním premiérem Norska od roku 1945 (s výjimkou krátké epizody konzervativce Johna Lynga v roce 1963). Jako první poválečný premiér hluboce zpochybnil norský koncept sociálního státu vypracovaný norskými sociálními demokraty a částečně některými středovými politickými silami v Norsku. I ve vlastní straně byl zřejmě nejdůslednějším propagátorem idejí volného trhu, deregulace a privatizace. Tyto principy jako premiér vnesl zejména do mediální sféry a na finanční trhy. Velký důraz kradl rovněž na to, že norská ekonomika nesmí stát jen na ropném průmyslu. Kritiku si vysloužil například za nepřímou podporu Arne Treholta, který byl odhalen jako sovětský a irácký špion. Obviněn byl rovněž z antisemitismu, když po zvolení Baracka Obamy americkým prezidentem prohlásil \"\"nevypadá moc nadějně, že si za šéfa administrativy vybral Žida\"\" (míněn byl starosta Chicaga Rahm Emanuel). Často též kritizoval stát Izrael. Willoch byl považován za výborného rétora. V Norsku jsou proslulé zejména jeho debaty se sociálnědemokratickou předsedkyní a premiérkou Gro Harlem Brundtlandovou. Vydal i několik knih.\n\n\n\n"}
{"id": "832172", "url": "https://cs.wikipedia.org/wiki?curid=832172", "title": "De Rhamův diferenciál", "text": "De Rhamův diferenciál\n\nDeRhamův diferenciál je pojem z matematiky, přesněji z pomezí diferenciální geometrie, globální analýzy na varietách a algebraické topologie. Je základním pojmem diferenciální geometrie.\n\nNechť formula_1 je diferencovatelná varieta dimenze formula_2 a formula_3 je vektorový prostor vnějších diferenciálních forem na formula_1. Pak deRhamův diferenciál formula_5 je systém zobrazení formula_6 definovaných (induktivně dle stupně formy) následovně.\n\nNechť formula_7 a formula_8 jsou nějaké souřadnice z atlasu formula_1. Pak pro každý multiindex formula_10 existují hladké funkce formula_11, že formula_12 na \"U\", kde \nformula_13 a formula_14 a formula_15\nDeRhamův diferenciál formula_16 formy formula_17 je dán předpisem \nformula_18 kde formula_19 je deRhamův diferenciál funkce (0-formy) formula_20. Tento je definován přepisem formula_21.\n\nformula_22 nebo obšírněji formula_23 (diferenciál).\n\nformula_24 (linearita nad formula_25) \n\nformula_26 (Leibnizovo pravidlo)\n\nDiferenciální formu formula_17nazveme uzavřenou, pokud formula_28.\nDiferenciální formu formula_17nazveme exaktní, pokud existuje diferenciální forma formula_30, že formula_31.\n\nKohomologie komplexu (tzv. de Rhameova komplexu)\nformula_32 se nazývají deRhamovy (kohomologické) grupy.\nZajímavé tvrzení je, že tyto nezávisí na diferencovatelné struktuře hladké variety, byť d je pomocí ní definován. Platí dokonce, že v případě simpliciálních variet jsou deRhamovy grupy dané variety izomorfní simpliciálním kohomologickým grupám definovaným kombinatoricky v rámci algebraické topologie.\n\n[1] Kowalski, O., Základy matematické analýzy na varietách. Univerzita Karlova, 1975.\n\n[2] Krump, L., Souček, V., Těšínský, J., Matematická analýza na varietách. Karolinum, Praha 1998.\n\n[3] Spivak, M., A Comprehensive Introduction to Differential Geometry, Vol. 1, 3rd Edition, Publish or Perish. \n\n[4] Kobayashi, S., Nomizu, K., Foundations of Differential Geometry, Volume 1, Wiley and Sons.\n\n[5] Kolář, I., Úvod do globální analýzy, Masarykova Univerzita, 2003.\n\n[6] Frankel, T., The Geometry of Physics: An Introduction, Cambridge.\n"}
{"id": "832173", "url": "https://cs.wikipedia.org/wiki?curid=832173", "title": "Konštantín Šimo", "text": "Konštantín Šimo\n\nKonštantín Šimo (* 29. října 1956 Vlčkovce) je bývalý slovenský fotbalový obránce. Po skončení aktivní kariéry působí jako trenér v nižších soutěžích, mj. trénoval MFK Vrbové, Brestovany, PFK Piešťany a FC Slovan Galanta.\n\nZačínal v Družstevníku Vlčkovce. V dorostu přestoupil do Lokomotívy Trnava, během základní vojenské služby působil na Moravě v Dukle Kroměříž a po jejím skončení hrál za TJ Nový Jičín.\n\nVe druhé lize hrál za TŽ Třinec a v první lize za Spartak Trnava (46 utkání/4 góly).\n\n"}
{"id": "832175", "url": "https://cs.wikipedia.org/wiki?curid=832175", "title": "Cantarana", "text": "Cantarana\n\nCantarana je italská obec v provincii Asti v oblasti Piemont.\n\nK 31. prosinci 2010 zde žilo 1 015 obyvatel.\n\nDusino San Michele, Ferrere, San Damiano d'Asti, Tigliole, Valfenera, Villafranca d'Asti\n"}
{"id": "832177", "url": "https://cs.wikipedia.org/wiki?curid=832177", "title": "Libor Fašiang", "text": "Libor Fašiang\n\nLibor Fašiang (* 21. června 1958) je bývalý slovenský fotbalista, obránce.\n\nHrál za LB Spišská Nová Ves a Spartak Trnava. V československé lize nastoupil v 204 utkáních a dal 3 góly.\n\nV roce 2003 byl trenérem ŠK Slovan Bratislava. Jako asistent působil mj. v FK Senica.\n\n"}
{"id": "832178", "url": "https://cs.wikipedia.org/wiki?curid=832178", "title": "Konsignatorium", "text": "Konsignatorium\n\nKonsignatorium nebo také chrismarium byl prostor určený pro biřmování. Měl podobu kaple přiléhající k baptisteriu. Jeho existence je historicky doložena jen v několika málo městech (například Neapol nebo Poreč).\n\n"}
{"id": "832180", "url": "https://cs.wikipedia.org/wiki?curid=832180", "title": "Jaroslav Hutta", "text": "Jaroslav Hutta\n\nJaroslav Hutta (* 2. března 1960) je bývalý slovenský fotbalista.\n\nHrál za SH Senica a Spartak Trnava. V československé lize nastoupil v 152 utkáních a dal 8 gólů.\n\nJako trenér vedl FK Senica.\n\n"}
{"id": "832181", "url": "https://cs.wikipedia.org/wiki?curid=832181", "title": "Ján Trebatický", "text": "Ján Trebatický\n\nJán Trebatický (* 30. června 1961) je bývalý slovenský fotbalista, útočník.\n\nHrál za Spartak Trnava. V československé lize nastoupil v 6 utkáních.\n\n"}
{"id": "832182", "url": "https://cs.wikipedia.org/wiki?curid=832182", "title": "Trygve Bratteli", "text": "Trygve Bratteli\n\nTrygve Martin Bratteli (11. ledna 1910 – 20. listopadu 1984) byl norský sociálnědemokratický politik, představitel Norské strany práce, jejímž předsedou byl v letech 1965–1975. Byl premiérem Norska v letech 1971–1972 a 1973–1976, ministrem financí 1951–1955 a 1956–1960, ministr dopravy 1960–1963 a 1963–1964.\n\nPůvodně byl dělníkem. Roku 1942 byl v rámci programu Nacht und Nebel nacisty uvězněn v koncentračním táboře. O věznění napsal knihu \"Vězeň Noci a mlhy\", která se stala v Norsku bestsellerem.\n\nJeho první kabinet rezignoval poté, co Norové roku 1972 odmítli vstup do Evropského hospodářského společenství.\n\n"}
{"id": "832187", "url": "https://cs.wikipedia.org/wiki?curid=832187", "title": "Steven Zaloga", "text": "Steven Zaloga\n\nSteven J. Zaloga (* 1. února 1952, Pittsfield) je americký vojenský historik. \n\nVzdělání získal na Union College a na Columbia University, kde studoval historii. Publikoval mnoho knih o moderních vojenských technologiích, zvláště se soustředí na tanky Sovětského svazu a SNS a obrněná vozidla. \n\nJe také známým modelářem vojenské techniky. Přispívá do časopisu \"Military Modelling\" a je členem Armor Modeling and Preservation Society.\n\n\n"}
{"id": "832190", "url": "https://cs.wikipedia.org/wiki?curid=832190", "title": "Kafr aš-Šajch", "text": "Kafr aš-Šajch\n\nKafr aš-Šajch (: كفر الشيخ) je egyptské město ležící 134 km severně od hlavního města Káhiry. Je hlavním městem stejnojmenného guvernorátu Kafr aš-Šajch. Nachází se zde továrny na zpracování rýže, cukru a drůbeže.\n"}
{"id": "832191", "url": "https://cs.wikipedia.org/wiki?curid=832191", "title": "Potvrzení o studiu", "text": "Potvrzení o studiu\n\nPotvrzení o studiu je tiskopis (formulář) sloužící k vyjádření vztahu studenta k příslušné škole. \n\nVydává jej školské zařízení svému studentovi. Slouží jako doklad pro úřady, zaměstnavatele a jiné instituce. \n\n\n"}
{"id": "832193", "url": "https://cs.wikipedia.org/wiki?curid=832193", "title": "Ján Gabriel (1962)", "text": "Ján Gabriel (1962)\n\nJán Gabriel (* 18. dubna 1962, Trnava) je bývalý slovenský fotbalový obránce.\n\nHrál za Spartak Trnava, RH Cheb, Bursaspor, Zeytinburnuspor a DAC Dunajská Streda. V československé lize nastoupil v 195 utkáních a dal 24 góly.\n\n"}
{"id": "832195", "url": "https://cs.wikipedia.org/wiki?curid=832195", "title": "Viliam Duchoň", "text": "Viliam Duchoň\n\nViliam Duchoň (* 15. ledna 1966) je bývalý slovenský fotbalista, obránce.\n\nHrál za Spartak Trnava a Duklu Banská Bystrica. V československé lize nastoupil v 75 utkáních.\n\n"}
{"id": "832196", "url": "https://cs.wikipedia.org/wiki?curid=832196", "title": "Švédsko na Letních olympijských hrách 2012", "text": "Švédsko na Letních olympijských hrách 2012\n\nŠvédsko na Letních olympijských hrách 2012 v Londýně reprezentovalo 134 sportovců, v 20 sportech.\n"}
{"id": "832197", "url": "https://cs.wikipedia.org/wiki?curid=832197", "title": "Tepelná koule", "text": "Tepelná koule\n\nTepelná koule je marketingové označení žárovky, které má prodejcům pomoci obejít zákaz jejich prodeje v Evropské unii.\n\nZ technického hlediska je „tepelná koule“ totožná se žárovkou.\n\nJejich prodej lze považovat za obcházení zákona (in fraudem legis), ale nebyl dosud publikován případ, kdy by byl jako takový trestán.\n\n\n"}
{"id": "832201", "url": "https://cs.wikipedia.org/wiki?curid=832201", "title": "Norsko na Letních olympijských hrách 2012", "text": "Norsko na Letních olympijských hrách 2012\n\nNorsko na Letních olympijských hrách 2012 v Londýně reprezentovalo 66 sportovců, z toho 34 mužů a 32 žen v 14 sportech.\n\n"}
{"id": "832202", "url": "https://cs.wikipedia.org/wiki?curid=832202", "title": "Kanoistika na Letních olympijských hrách 1992", "text": "Kanoistika na Letních olympijských hrách 1992\n\nZávody v kanoistice se na Letních olympijských hrách 1992 v Barceloně uskutečnily ve dnech 1. a 2. srpna 1992 v areálu Parc Olímpic del Segre (vodní slalom) a 3.–8. srpna 1992 v areálu Canal Olímpic de Catalunya (rychlostní kanoistika). Celkem 440 závodníků startovalo v 16 disciplínách (12 pro muže, 4 pro ženy).\n\nV Barceloně měl obnovenou olympijskou premiéru vodní slalom, který byl předtím na program letních olympijských her poprvé a naposledy zařazen v Mnichově 1972.\n\nČeskoslovenskou výpravu tvořilo 20 mužů a 7 žen:\n\n\n"}
{"id": "832204", "url": "https://cs.wikipedia.org/wiki?curid=832204", "title": "Monte Hacho", "text": "Monte Hacho\n\nMonte Hacho (ve starověku nazývaná Mons Abila) je nízká hora ležící u severního pobřeží Afriky nad španělským městem Ceuta. Vzhledem ke své poloze na jižním pobřeží Gibraltarského průlivu naproti Gibraltaru je někdy považována za jižní z Herkulových sloupů, jindy je ovšem za jižní sloup považována hora Džebel Músá.\n\nMonte Hacho leží na poloostrově Península de Almina, který tvoří většinu z východní části Ceuty, a má na svém vrcholu pevnost Fortaleza de Hacho. Pevnost zde postavili již Byzantinci a dále ji budovali Arabové, Portugalci i Španělé. V současnosti je obsazena Španělskou armádou.\n\nNa Monte Hacho je dále klášter Ermita de San Antonio a památník na Francisca Franca a začátek Španělské občanské války v severní Africe v roce 1936.\n"}
{"id": "832206", "url": "https://cs.wikipedia.org/wiki?curid=832206", "title": "Meulan-en-Yvelines", "text": "Meulan-en-Yvelines\n\nMeulan-en-Yvelines je francouzské město v departementu Yvelines, region Île-de-France. Leží na pravém břehu řeky Seiny 16 km od Mantes-la-Jolie a asi 40 km západně od Paříže.\n\nSousední obce: Vaux-sur-Seine, Mézy-sur-Seine, Hardricourt, Tessancourt-sur-Aubette, Évecquemont a oddělená Seinou Mureaux.\n\nK obci patří i dva říční ostrovy île du Fort a île Belle.\n\n\n\"Počet obyvatel\"\n\n\nMěsto je dostupné železnicí na trati Gare Saint-Lazare – Mantes-la-Jolie.\n\n\n"}
{"id": "832208", "url": "https://cs.wikipedia.org/wiki?curid=832208", "title": "Argentina na Letních olympijských hrách 2012", "text": "Argentina na Letních olympijských hrách 2012\n\nArgentina se účastnila Letní olympiády 2012 v 22 sportech. Zastupovalo ji 142 sportovců (99 mužů a 43 žen).\n\n"}
{"id": "832211", "url": "https://cs.wikipedia.org/wiki?curid=832211", "title": "Arménie na Letních olympijských hrách 2012", "text": "Arménie na Letních olympijských hrách 2012\n\nArménie se účastnila Letní olympiády 2012 v 9 sportovních odvětvích. Zastupovalo ji 25 sportovců (21 mužů a 4 ženy).\n\n"}
{"id": "832214", "url": "https://cs.wikipedia.org/wiki?curid=832214", "title": "Finsko na Letních olympijských hrách 2012", "text": "Finsko na Letních olympijských hrách 2012\n\nFinsko na Letních olympijských hrách 2012 v Londýně reprezentovalo 55 sportovců v 13 sportech.\n"}
{"id": "832218", "url": "https://cs.wikipedia.org/wiki?curid=832218", "title": "Matěj Smrž", "text": "Matěj Smrž\n\nMatěj Smrž (* 1. prosince 1984 v Českých Budějovicích) je český profesionální motocyklový závodník v současnosti působící v Mezinárodním mistrovství Německa - IDM.\n\n\n"}
{"id": "832232", "url": "https://cs.wikipedia.org/wiki?curid=832232", "title": "Husův sbor (Nová Paka)", "text": "Husův sbor (Nová Paka)\n\nHusův sbor v Nové Pace je kostel Československé církve husitské stojící v Kumburské ulici; v roce 2004 byl prohlášen za kulturní památku Královéhradeckého kraje.\n\nKostel, podobně jako jiné Husovy sbory z tohoto období, představuje ukázku meziválečné modernistické architektury s funkcionalistickými prvky. Zděná trojlodní stavba na podélném půdorysu podle návrhu architekta Josefa Kavana z Nové Paky byla dokončena v roce 1937. Ve 30. letech se již upouštělo od experimentálních staveb Husových sborů z konce 20. let a forma husitského kostela se přiblížila katolickému loďovému chrámu s věží umístěnou v hlavním průčelí, v tomto případě na východní straně budovy s modlitebnou. Na západní straně se nachází správní budova s bytem faráře. Střecha budovy je valbová, střecha věže je rovná, na vrcholu osazená papežským křížem. Modlitebna i věž mají úzká vertikální okna, v případě modlitebny řazená blízko vedle sebe; některá okna mají výplně s figurálními motivy od Josefa Plachoty z roku 1938. Obvod stavby je tvořen soklem vysokým 1,5 – 1,8 m. Přímým schodištěm se vystupuje na zastřešenou terasu podepřenou sloupy po celé šířce hlavního průčelí. Dvěma dvoukřídlými prosklenými dveřmi se vstupuje do zádveří, kde se nachází též schodiště, které umožňuje vstup na kruchtu a do věže. Kruchta je vynesena nad prostorem zádveří a částečně vystupuje do prostoru modlitebny. V modlitebně, která má rozměry cca 13,5 x 15 m, jsou obě postranní lodě odděleny od střední části vždy dvojicí kulatých sloupů.\n\nPůvodní zvony, umístěné ve věži kostela, byly zrekvírovány v průběhu 2. světové války. Nyní jsou zde umístěny tři zvony, které sem byly přeneseny ze zrušeného kostela v Rudníku. Jedná se o klasicistní zvonařskou práci německého původu; mají různou výšku a různé průměry, po obvodu všech třech jsou německé nápisy a stejné vročení 1868. Velký zvon, zavěšený uprostřed, má výšku 93 cm a průměr 105 cm, střední zvon má výšku 75 cm a průměr 73 cm. Třetí nižší zvon má výšku 65 cm a průměr 73,5 cm.\n\nOhradní zeď objektu Husova sboru je na severovýchodní straně dlouhá 17 m a je vybudovaná z kvádrů, doplněných pletivem v kovových rámech. Přilehlý hřbitov je oddělen 35 m dlouhou a 1 m vysokou kamennou zídkou s drátěným pletivem. Nedílnou součástí objektu Husova sboru jsou i urbanisticky vyřešené okolní pozemky, včetně oplocení a celý komplex je ukázkou funkcionalistické sakrální stavby s upraveným okolím. Ministerstvo kultury proto rozhodlo v roce 2004 prohlásit Husův sbor v Nové Pace za kulturní památku. V objektu jsou druhotně užity klasicistní zvony ze zrušeného kostela.\n\nV budově Husova sboru se kromě náboženských činností, křtů, biřmování ap. konají i různé společenské akce. V posledních letech to byla třeba výstava pedagogů a módní přehlídka, výstava poštovních známek, skautský slib aj. Průběžně se zde konají výstavy výtvarných umělců a také tradiční adventní a varhanní koncerty, nebo pěvecké koncerty různých pěveckých sborů.\n\n\n"}
{"id": "832234", "url": "https://cs.wikipedia.org/wiki?curid=832234", "title": "Kostel Saint-Philippe-du-Roule", "text": "Kostel Saint-Philippe-du-Roule\n\nKostel Saint-Philippe-du-Roule (tj. \"svatého Filipa z Roule\") je katolický farní kostel v 8. obvodu v Paříži, v ulici \"Rue du Faubourg-Saint-Honoré\" ve čtvrti Faubourg-du-Roule. Kostel je zasvěcen svatému Filipovi a pojmenován podle historického názvu bývalého předměstí.\n\nSoučasný kostel se nachází na místě bývalé kaple zasvěcené svatému Jakubovi a Filipovi. Tato kaple byla součástí leproserie založené pravděpodobně ve 13. století dělníky z Pařížské mincovny. Kaple byla několikrát rozšířena a v roce 1699 povýšena na farní kostel. Celá ves jakožto pařížské předměstí byla připojena k Paříži roku 1722. Kaple byla zbořena v roce 1739 a farníci se museli scházet v náhradních prostorách. V roce 1764 farář napsal králi Ludvíkovi XV. prosbu o nový kostel a poté královský rada a generální velitel policie Antoine de Sartine (1729–1801) nabídl prostředky. Architekt Louis-Marie Colignon vytvořil plán, který ale Ludvík XV. označil za nedostačující a v roce 1767 architekt Jean-François Chalgrin (1739–1811) vytvořil nový projekt. Král věnoval prostředky na zakoupení pozemku pro stavbu kostela. Stavební plán schválila Královská akademie architektury 12. října 1768, ale nákup pozemku se uskutečnil až v roce 1773. Základní kámen byl položen v roce 1774, ale smrt Ludvíka XV. 10. května 1774 stavbu přerušila. Stavby byla dokončena až v letech 1783–1784. Kostel byl vysvěcen 30. dubna 1784. Dvě plánované věže nebyly nikdy postaveny.\n\nV 19. století stavbu přestavěli a rozšířili architekti Étienne-Hippolyte Godde v roce 1846 a Victor Baltard roku 1853. Godde vytvořil lunety v klenbě prolamující okrouhlou zeď kolem chóru a Baltard instaloval mj. teplovod podél chórového ochozu.\n\nV roce 1993 byl kostel zanesen na seznam historických památek.\n\nKostel Saint-Philippe-du-Roule má vzhled raně křesťanské baziliky. Stavba je 52 metrů dlouhá a 28 metrů široká.\n\nJednoduché průčelí je doplněno peristylem se čtyřmi dórskými sloupy zakončenými trojúhelníkovým frontonem a lemovaný dvěma obdélníkovými dveřmi. Tento způsob napodobily také novoklasicistní pařížské kostely Panny Marie Loretánské, Saint-Denys-du-Saint-Sacrement, Saint-Pierre-du-Gros-Caillou a svatého Vincence z Pauly.\n\nNamísto dvou plánovaných věží po každé straně lodě vznikla mnohem později malá kovová zvonice s jedním zvonem.\n\nHlavní loď je kryta valenou klenbou s ónskými sloupy. Na rozdíl od původního projektu není klenba kamenná, ale trámová s pomalovaným stropem imitující kamenné prvky.\n\nBoční lodě s klenutým stropem nemají oltářní kaple, ale oltáře jsou umístěny přímo na zdi pod okny. Původní sloupy za hlavním oltářem byly nahrazeny zdí zdobenou kanelovanými pilastry, které obklopovaly apsidu s polokupolí. Kupoli vyzdobil v roce 1855 Theodore Chassériau freskou \"Snímání s kříže\".\n\nV roce 1846 byla zeď nahrazena kolonádou oddělující chórový ochoz, ve kterém byla v ose kostela vybudována kaple Panny Marie.\n\nV roce 1853 byla v hlavní ose vybudována kaple Katechismu.\n\n"}
{"id": "832237", "url": "https://cs.wikipedia.org/wiki?curid=832237", "title": "Kostel Panny Marie Růžencové (Paříž)", "text": "Kostel Panny Marie Růžencové (Paříž)\n\nKostel Panny Marie Růžencové (fr. \"Église Notre-Dame-du-Rosaire\") je katolický farní kostel ve 14. obvodu v Paříži, v ulici \"Rue Raymond-Losserand\".\n\nV roce 1885 byla otevřena malá škola v jižní části čtvrti Plaisance. Abbé Roger Soulange-Bodin (1861–1925), vikář kostela Notre-Dame de Plaisance školu převzal pro výuku katechismu než bude ve čtvrti postavena nová kaple Panny Marie Růžencové. Jeho nástupce, abbé Boyreau školu rozšířil.\n\nKostel byl postaven v letech 1909–1911. Jedná se o jeden z prvních kostelů postavených po odluce církve od státu v roce 1905. Kostel vysvětil 29. června 1911 pařížský arcibiskup Léon-Adolphe Amette a 9. listopadu téhož roku vysvětil i oltář.\n\nKostel inspirovaný florentským románským slohem postavil architekt Pierre Sardou. Narthex byl vybudován na konci 70. let podle plánů architekta Bernarda Delaye.\n\nV kostele je několik uměleckých děl:\n\n"}
{"id": "832239", "url": "https://cs.wikipedia.org/wiki?curid=832239", "title": "Kostel Saint-Germain-de-Charonne", "text": "Kostel Saint-Germain-de-Charonne\n\nKostel Saint-Germain-de-Charonne (tj. \"svatého Heřmana ze Charone\") je katolický farní kostel ve 20. obvodu v Paříži na náměstí \"place Saint-Blaise\". Kostel je zasvěcen svatému Heřmanu z Auxerre a pojmenován po bývalé obci Charonne. Ke kostelu náleží stejnojmenný hřbitov.\n\nPodle legendy se kolem roku 430 setkal svatý Heřman, biskup z Auxerre poblíž vesnice Charonne s mladou dívkou z Nanterre, budoucí patronkou Paříže, svatou Jenovéfou. Na paměť tohoto setkání vybudovali obyvatelé vsi malou modlitebnu, na jejímž místě vznikl dnešní kostel.\n\nNa přelomu 12. a 13. století zde byl postaven první kostel, z něhož se dochovala věž. Během stoleté války kostel vyhořel a v 15. století byl vybudován nový gotický kostel, který zahrnul i předchozí románskou věž. Když v 18. století padl za oběť ohni západní portál, byl vstup přeložen na jižní stranu kostela a v roce 1837 byl vybudován nový portál v novoklasicistním stylu.\n\nSaint-Germain-de-Charonne byl farním kostelem obce Charonne, která byla roku 1860 připojena k Paříži. Spolu s kostelem Saint-Pierre de Montmartre je jediným pařížským kostelem, u kterého se dochoval původní středověký hřbitov.\n\nStavba je od roku 1923 chráněná jako historická památka.\nZvonice nad jižní boční lodí je románská. Je podpírána mohutnými pilíři a zakončena pyramidovou střechou. Na všech čtyřech stranách jsou otevřené obloukové arkády. Na jižní straně se nachází osmihranná schodišťová věž.\n\nVstupní portál se nachází na jižní straně kostela. Je zdoben dvěma jednoduchými pilastry a trojúhelníkovým štítem. Na jižní straně se rovněž nacházejí nad okny gotické kružby. Stěna je podpírána oblouky, pod kterými byla v 19. století vybudována sakristie.\n\nTrojlodní prostor je členěný zašpičatělými arkádami na osmibokých pilířích z 15. století. Pilíře pod zvonicí pocházejí z přelomu 12. a 13. století a jsou zdobeny hlavicemi s květinovými motivy. Chór je rohový a napojuje se na něj kaple zasvěcená svatému Blažejovi a Panně Marii.\n\nVitráže byly vytvořeny v 50. letech 20. století. Okna vchóru představují Pannu marii, sv. Josefa a Jezulátko, svatou Cecilii a svatou Jenovéfu. Okno na jižní straně lodi ukazuje sv. Blažeje, jak zachraňuje dítě, které spolklo rybí kost. Další vitráže jsou věnovány svatému Vincenci z Pauly, Heřmanovi z Auxerre, sv. Vavřincovi a sv. Kateřině.\n\nU vstupu se nachází malba Setkání svatého Heřmana a svaté Jenovéfy, kterou vytvořil Joseph-Benoît Suvée (1743–1807). V chóru je dřevěná socha z 18. století představující svatého Blažeje.\n\nVarhany vytvořil v letech 1850-1860 Marie Antoine Louis Suret.\n\n"}
{"id": "832245", "url": "https://cs.wikipedia.org/wiki?curid=832245", "title": "4 AM", "text": "4 AM\n\n„4 AM“ je skladba německé skupiny Scooter z alba \"Music for a Big Night Out\" z roku 2012. Jako singl vyšla píseň v roce 2012.Ženský vokál byl nazpíván zpěvačkou Jaye Marshall.\n"}
{"id": "832246", "url": "https://cs.wikipedia.org/wiki?curid=832246", "title": "Kostel Notre-Dame-des-Champs", "text": "Kostel Notre-Dame-des-Champs\n\nKostel Notre-Dame-des-Champs (tj. \"Panny Marie v Polích\") je katolický farní kostel v 6. obvodu v Paříži na \"Boulevardu du Montparnasse\".\n\nNedaleko od dnešního kostela byly nalezeny pozůstatky římského chrámu věnovaného kultu boha Merkura. Po konverzi ke křesťanství v pařížské oblasti byl chrám zasvěcen Panně Marii pod názvem Notre-Dame-des-Vignes (Panna Marie ve Vinicích), neboť byl té v době obklopen vinicemi.\n\nFrancouzský král Robert Pobožný (996–1031) nechal kostel Notre-Dame-des-Vignes zvětšit, aby uctil místo, kde podle legendy kázal svatý Diviš poté, co dorazil do Lutetie.\n\nBenediktini z opatství Noirmoutier přeměnili krátce poté kostel na převorství a přejmenovali ho na Notre-Dame-des-Champs. Z tato svatyně se dochovala jen krypta v suterénu budovy č. 25 na dnešní ulici \"Rue Henri-Barbusse\". V roce 1604 benediktini přenechali klášter Notre-Dame-des-Champs vévodkyni Antoinette d'Orléans-Longueville, která sem pozvala karmelitány ze Španělska.\n\nBěhem Velké francouzské revoluce byl klášter zrušen a kostel zničen. V roce 1858 se z farnosti Saint-Sulpice vyčlenila samostatná farnost, která obdržela jméno Notre-Dame-des-Champs a používala provizorní dřevěnou kapli v místě dnešních domů č. 153 a 155 na \"Rue de Rennes\".\n\nSoučasný kostel v novorománském slohu postavil architekt Léon Ginain (1825–1898). Základní kámen byl položen 17. března 1867 a 31. října 1876 byl kostel vysvěcen.\n\n"}
{"id": "832256", "url": "https://cs.wikipedia.org/wiki?curid=832256", "title": "Kostel Saint-Pierre-de-Montrouge", "text": "Kostel Saint-Pierre-de-Montrouge\n\nKostel Saint-Pierre-de-Montrouge (tj. \"svatého Petra v Montrouge\") je katolický farní kostel ve 14. obvodu v Paříži. Nachází se na trojúhelníkovém pozemku mezi \"Avenue du Maine\", \"Avenue du Général-Leclerc\" a \"Place Victor-et-Hélène-Basch\". Kostel je zasvěcen svatému Petrovi a je pojmenovaný podle bývalé obce Montrouge.\n\nÚzemí patřilo původně k obci Montouge. V roce 1838 zde byla postavena jednoduchá kaple zasvěcená svatému Petrovi. Tato kaple se nacházela severně od dnešního kostela v prostoru mezi ulicemi \"Rue Thibaud\" a \"Passage Rimbaud\". V roce 1848 bylo rozhodnuto o stavbě většího kostela, ale k realizaci chyběly finanční prostředky.\n\nV roce 1860 bylo území připojeno k Paříži a stavba kostela byla zahájena v roce 1863 v rámci přestavby Paříže za prefekta Hausmanna podle plánů architekta Josepha Augusta Émila Vaudremera (1829-1914) v novorománském slohu. Financování stavby převzal francouzský stát. Stavba byla téměř dokončena v roce 1870, ale během prusko-francouzské války se kostel nacházel blízko frontové linie a sloužil jako polní lazaret. Definitivně byl kostel dokončen v roce 1872.\n\nKostel je od roku 1982 chráněn jako historická památka.\n\nKostel je inspirován románskými stavbami 11. a 12. století. Kvůli velikosti pozemku architekt Vaudremer navrhl dlouhou loď se širokým, ale krátkým transeptem. V průčelí se nachází úzký portál s 58 metrů vysokou věží. Sedmdesát metrů dlouhá loď končí apsidou, na kterou jsou napojeny dvě kaple. Další kaple se nacházejí na obou koncích transeptu.\n\nPodlaha je zdobená mozaikami upomínající na raně křesťanské baziliky a mající předobraz u římských kostelů Santa Maria Maggiore a svatého Pavla za hradbami. V průsečíku hlavní lodi a transeptu se nachází oltář, nad kterým se nachází ciborium na čtyřech sloupech.\n\nMalby v kostele představují sv. Josefa a sv. Jana v kaplích transeptu. Obrazy z roku 1869 na zlatém podkladu Eugèna Capella odkazují na byzantský vzor. V apsidě se nachází mozaika žehnajícího Krista. Okna jsou zdobena vitrážemi, které ukazují výjevy ze života Krista a Panny Marie.\n\nKostel má dvoje varhany - hlavní a chórové.\n\n"}
{"id": "832260", "url": "https://cs.wikipedia.org/wiki?curid=832260", "title": "Tichota", "text": "Tichota\n\nČeské příjmení Tichota mělo nebo má více osob:\n\n"}
{"id": "832261", "url": "https://cs.wikipedia.org/wiki?curid=832261", "title": "Železniční nehoda u Krouny", "text": "Železniční nehoda u Krouny\n\nŽelezniční nehoda u Krouny byla mimořádná událost, ke které došlo dne 24. června 1995 na železniční trati 261 u zastávky Krouna na Chrudimsku. Zahynulo 19 osob (18 na místě, 1 po týdnu v nemocnici), čtyři osoby byly zraněny.\n\nNehoda urychlila zavádění traťového rádiového systému, jehož tehdejší absence znemožnila osobní vlak zavčas varovat. Na její připomínku byl 60 metrů od místa, kde se stala, postaven hrubě otesaný kamenný pomník s leštěnou deskou.\n\nK nehodě došlo na neelektrifikované jednokolejné trati označené v jízdním řádu číslem 261, jež spojuje Svitavy se Žďárcem u Skutče. Provoz na ní zahájily Rakouské státní dráhy (KkStB) dne 6. října 1897. V úseku mezi železniční stanicí Čachnov a zastávkou Krouna, na němž k neštěstí došlo, se trať směrem do Krouny svažuje ve spádu překračujícím 20 promile (místy až 21).\n\nPříčinou nehody bylo ujetí plně naložených železničních vagónů ze stanice Čachnov. Na mírném klesání nabraly tři plně naložené vagony se železným šrotem a se dřevem rychlost až 100 km/h. Neřízená nákladní souprava se střetla na jednokolejné trati 261 s přijíždějícím motorovým vozem 810.061-2. V té době nebyli strojvedoucí na jednokolejné trati vybaveni dorozumívacím zařízením, proto nebyla možnost posádku vozu a pasažéry včas varovat.\n\n\n\"Seznam obětí z pomníku u trati\"\n\n\n"}
{"id": "832262", "url": "https://cs.wikipedia.org/wiki?curid=832262", "title": "Luitpold Bavorský", "text": "Luitpold Bavorský\n\nLuitpold Bavorský (12. březen 1821 Würzburg – 12. prosinec 1912 Mnichov, celým jménem \"Luitpold Karl Joseph Wilhelm Ludwig\") byl v letech 1886 až 1912 bavorským regentem za své synovce Ludvíka II. a Otu, kteří byli neschopní vykonávat pozici králů vzhledem ke svému duševnímu stavu. Princ Luitpold, který pocházel z bavorské dynastie Wittelsbachů byl také po svých synovcích dalším v následnictví trůnu, svého nástupu na trůn se nedožil, ale jeho syn Ludvík se stal bavorským králem rok po jeho smrti v roce 1913.\n\nLuitpold (varianta jména Leopold) se narodil 12. března 1821 jako třetí syn bavorského korunního prince Ludvíka (pozdějšího krále Ludvíka I.) a jeho manželky Terezy ze Saska-Hildburghausenu. Jeho starší bratři byli oba budoucí králové nejstarší Maxmilián II. byl následníkem otce v Bavorsku a Ota získal v roce 1832 nestabilní řecký trůn. Jelikož Ota zůstal po zbytek života bezdětný byl Luitpold a jeho synové potenciální následníci Oty do jeho svržení a nástupu Oldenburků na řecký trůn.\n\nKdyž byl 10. června 1886 král Ludvík II. zbaven svým ministrem svéprávnosti, převzal vládu nad Bavorskem jako princ regent právě jeho strýc \"Luitpold\" jako další svéprávná osoba v linii následnictví (jeho oficiální titul v této funkci byl \"Správce Bavorského království\"). Jen tři dny po této události, 13. června 1886, přišel Ludvík II. za nevyjasněných okolností o život a tak se stal dalším bavorským králem Ota. Protože ten ale nebyl kvůli své nemoci schopný vládnout (oficiálně byl nazýván „Trudnomyslným králem“), vládl Luitpold jako princ regent i nadále. I přes to, že král Ota obdržel zprávu o svém nástupnictví, úřadu se nechopil, a uznal jako řádného krále Luitpolda.\n\n12. prosince 1912 Luitpold zemřel a Správcem království a regentem se stal jeho nejstarší syn Ludvík. V listopadu následujícího roku byla vládou změněna bavorská ústava tak, aby v případě, kdy by vladař nemohl kvůli nemoci vykonávat svůj úřad, se mohl stát oficiálním králem jeho nástupce a tím byl právě Luipoldův syn Ludvík. Díky této změně zákona se stal 5. listopadu 1913 dosavadní princ regent regulérním bavorským králem, jako Ludvík III. Současně bylo rozhodnuto, že král Ota nebude nikdy zbaven svého královského titulu. Bavorsko tak mělo několik let dva krále; Ota, který však byl pouze tzv. „čestným králem“, zemřel 11. října 1916).\n\nLuitpold se v roce 1844 oženil s arcivévodkyní Augustou Ferdinandou Toskánskou, s níž měl čtyři potomky:\n\n\n"}
{"id": "832268", "url": "https://cs.wikipedia.org/wiki?curid=832268", "title": "Danielle Woodwardová", "text": "Danielle Woodwardová\n\nDanielle Woodwardová (* 20. března 1965 Melbourne, Victoria) je bývalá australská vodní slalomářka, kajakářka závodící v kategorii K1.\n\nStartovala na třech letních olympijských hrách. V Barceloně 1992 získala stříbrnou medaili, o čtyři roky později v Atlantě 1996 skončila na 12. místě a v Sydney 2000 se umístila na osmé příčce.\n"}
{"id": "832271", "url": "https://cs.wikipedia.org/wiki?curid=832271", "title": "Elisabeth Michelerová-Jonesová", "text": "Elisabeth Michelerová-Jonesová\n\nElisabeth Michelerová-Jonesová (* 30. dubna 1966 Augsburg, Bavorsko), rodným jménem Michelerová, je bývalá německá a západoněmecká vodní slalomářka, kajakářka závodící v kategorii K1.\n\nNa mistrovstvích světa získala dvě zlaté (K1 – 1991; K1 družstva – 1987) a dvě bronzové medaile (K1 – 1987; K1 družstva – 1995). Z evropských šampionátů si přivezla v roce 1996 stříbro ze závodu hlídek. Na Letních olympijských hrách 1992 v Barceloně vyhrála závod K1, v Atlantě 1996 skončila na desátém místě.\n\nJejí manžel Melvyn je také bývalý vodní slalomář a olympionik.\n"}
{"id": "832280", "url": "https://cs.wikipedia.org/wiki?curid=832280", "title": "Bulharsko na Letních olympijských hrách 2012", "text": "Bulharsko na Letních olympijských hrách 2012\n\nBulharsko na Letních olympijských hrách 2012 v Londýně reprezentovalo 63 sportovců, z toho 36 mužů a 27 žen v 16 sportech.\n\n"}
{"id": "832281", "url": "https://cs.wikipedia.org/wiki?curid=832281", "title": "Zdenka Grossmannová", "text": "Zdenka Grossmannová\n\nZdenka Grossmannová (* 17. listopadu 1965 Jindřichův Hradec) je bývalá československá vodní slalomářka, kajakářka závodící v kategorii K1.\n\nNa mistrovstvích světa získala jednu stříbrnou (K1 družstva – 1991) a jednu bronzovou medaili (K1 družstva – 1989). Startovala na Letních olympijských hrách 1992 v Barceloně, kde skončila na sedmém místě.\n"}
{"id": "832286", "url": "https://cs.wikipedia.org/wiki?curid=832286", "title": "Seznam nejvýdělečnějších filmů podle komiksů", "text": "Seznam nejvýdělečnějších filmů podle komiksů\n\nToto je seznam nejvýdělečnějších filmových adaptací komiksů v historii kinematografie. Je sestaven podle tržeb v amerických dolarech. Filmy hodnotí pouze podle příjmu (náklady mohou být větší) a nezohledňuje inflaci. Seznam je aktuální k 24. listopadu 2019.\n"}
{"id": "832290", "url": "https://cs.wikipedia.org/wiki?curid=832290", "title": "Kanoistika na Letních olympijských hrách 1992 - K1 slalom ženy", "text": "Kanoistika na Letních olympijských hrách 1992 - K1 slalom ženy\n\nZávod ve vodním slalomu K1 žen na Letních olympijských hrách 1992 se konal na kanále v areálu Parc Olímpic del Segre dne 1. srpna 1992. Z československých závodnic se jej zúčastnily Zdenka Grossmannová (7. místo), Štěpánka Hilgertová (12. místo) a Marcela Sadilová (20. místo), zlatou medaili získala Němka Elisabeth Michelerová.\n\n"}
{"id": "832293", "url": "https://cs.wikipedia.org/wiki?curid=832293", "title": "Sungské vojenství", "text": "Sungské vojenství\n\nVojenství čínské říše Sung bylo významným faktorem státní moci. Síla armády vzrostla z necelých 400 tisíc mužů v počátcích sungské říše na více než milión, po vítězných taženích během sjednocování Číny v 10. století efektivnost armády přes značný početní stav klesla a ve 20. letech 11. století sungský stát ztratil severní Čínu, kterou dobyla říše Ťin. V následných reformách se zrodila úspěšnější armáda, která s pomocí silného loďstva a nových technologií, zejména střelného prachu, ubránila jižní Čínu před ťinskými útoky. Ve válce s mongolskou říší vedené v letech 1235–1279 sungská armáda podlehla a Čína byla dobyta Mongoly.\n\nV sungské říši byl pro muže bez formálního vzdělání vstup do armády nejrychlejší cestou k moci a do vyšších vrstev společnosti. Měl-li muž za sebou úspěšnou kariéru v armádě a mohl-li se pochlubit vítězstvími v bitvách, měl jistou cestu k úspěchu v politice. Vzdělaní úředníci vybíraní prostřednictvím úřednických zkoušek přišli většinou z prominentních rodin a mohli se při kariérním postupu a získávání společenského postavení spolehnout na rodové příbuzenské sítě. Řada sungských důstojníků neměla tuto výhodu a jejich postavení ve společnosti záviselo na pozici ve vojenské hierarchii a vojenské síle jejich jednotek. Mnoho dvorských eunuchů, jako Tchung Kuan (1054–1126), se ochotně přihlásilo mezi důstojníky centrální armády, protože to byl způsob posílení postavení u dvora.\n\nObyčejní vojáci byli verbováni nebo odváděni z venkova, mezi vojáky byli zařazováni také zajatí bandité a žoldáci. Vojáci neměli oficiální status v konfuciánské hierarchii, protože nepatřili do jednoho z čtyř povolání; učení úředníci jen neochotně uznávali hodnotu těch, jejichž život se točil kolem necivilizovaných praktik \"wu\" (násilí). I když vojenské zkoušky, hodnosti a místa byla paralelní k civilním, vzdělaní úředníci a džentry přesto vnímali vojenský život jako něco podřadného a nekultivovaného. Přes toto pohrdání a váhu morálních argumentů proti násilí, úředníci často veleli armádám a ovládali vojenskou sílu. Přesto úředníci nebyli na vrcholu vojenské nebo dokonce civilní moci; na vrcholu společnosti stál císař. Císařovo používání násilí bylo viděno jako nezbytné při snaze udržet na uzdě rebelující elementy společnosti a ovládnout násilné a nekultivované národy vnitřní Asie, kteří by pak měli být podrobeni a transformováni nadřazeným principem \"wen\", čínskou kulturou a civilizací.\n\nRoku 960, při vzniku státu, měla sungská armáda 378 000 evidovaných vojáků. Počátkem 11. století její velikost vzrostla na 900 000 mužů; růst pokračoval zvýšením na milión do roku 1022, a více než 1 250 000 do roku 1041. Vydržování armády této velikosti spotřebovalo tři čtvrtiny celkového ročního příjmu státu. Ve snaze o snížení vojenských výdajů roku 1069 kancléř Wang An-š' zavedl místní milice jako podpůrné jednotky. Roku 1073 Wang An-š' založil nový úřad ústřední státní správy nazvaný Úřad pro zbraně, který dohlížel na manufaktury vyrábějící zbraně a zodpovídal za kontrolu jejich kvality.\n\nNavzdory velikosti armády a prospěšným reformám byli vysoce postavení velitelé sungských ozbrojených sil rozsáhle zkorumpovaní. Na počátku 12. století sungští generálové disponovali finančními prostředky určovanými podle jejich hlášení o velikosti podřízených jednotek; namísto použití ve prospěch vojska využívali obdržené finanční prostředky pro své osobní potřeby. Vojáci stálé armády kvůli tomu dostávali velmi malé platy a navíc byli nuceni k podřadné práci. Učení úředníci ve vládě obvykle věnovali jen malou pozornost neutěšené situaci vojáků a dokonce i požadavkům důstojníků, protože oboje viděli jako součást nižších vrstev společnosti. Americký historik Fairbank výsledek zhodnotil slovy: „civilní nadvláda proměnila armádu v nedílnou součást státní správy, avšak stát činila vojensky slabým“.\n\nKorupce vrchního velení a neefektivnost armády vyšla najevo, jakmile se sungská říše pokusila v alianci s džürčenskou říší Ťin dobýt kitanskou říši Liao. Zatímco Džürčeni úspěšně povstali proti svým kitanským pánům, sungské pokusy o útok na Kitany z jihu dopadly špatně a Liao naopak do roku 1125 pohltila říše Ťin. Džürčeni pozorovali slabost sungské armády a po likvidaci kitanského odporu využili příležitost, ukončili spojenectví a napadli říši Sung. Do roku 1127 džürčenská armáda dobyla sungské hlavní město Pien-ťing (dnešní Kchaj-feng) a zabrala severní Čínu, zatímco zbytky sungského dvora a vlády uprchly na jih do Lin-anu (dnes Chang-čou). Porážka, ztráta severní části říše a ústup na jih byly rozhodující ranou pro sungské vojenské elity, dosud úzce spjaté s politickou strukturu. Po roce 1127 se odcizily císařům a vládě.\n\nZtráta severní Číny přiměla sungskou vládu k drastickým a trvalým vojenským reformám. Císař Kao-cung, zoufale se snažící doplnit zdecimovanou centrální armádu, povolával muže z celé země. To se dělo i dříve, ale ne v takovém rozsahu. Nejzkušenější vojáci se stali císařskými gardisty, zatímco jednotky centrální armády byly složeny z vojáků ze všech regionů a společenských vrstev. Říše Jižní Song nakonec obnovila svou vojenskou sílu pod vedením loajálních a vychvalovaných velitelů, jako byl Jüe Fej (1103–1142), který úspěšně bránil hranici na řece Chuaj. Nakonec roku 1141 Sungové podepsali s říší Ťin mírovou smlouvu.\n\nRoku 1131 čínský spisovatel Čang I poukázal na důležitost námořnictva v boji s ťinskou invazí; napsal, že Čína musí považovat moře a řeky za své Velké zdi a má používat válečné lodě jako největší strážní věže. Ačkoli historie čínského námořnictva sahá až do období jar a podzimů (722–481 př. n. l.), první stálé čínské námořní síly založili Jižní Sungové roku 1132. Džürčeni zahájili invazi proti Jižním Sungům podél řeky Jang-c', která roku 1161 vyústila do dvou klíčových sungských vítězství v bitvách u Cchaj-š’ a u Tchang-tao. Ťinské námořnictvo bylo poraženo sungským stálým námořnictvem, které využívalo trebuchety vrhající na nepřítele bomby plněné střelným prachem.\n\nV sungské armádě byla pěchota organizována do čet po 50 mužích, dvě čety tvořily rotu, vyšší jednotkou byl prapor s 500 muži. V období Severní Sung byla polovina z miliónové armády umístěna v Pien-ťingu a okolí. Ostatní vojáci byli rozptýleni podél hranic a u velkých měst, přičemž době míru zajišťovali místní bezpečnost. Ačkoli se v armádě hojně vyskytovala korupce a civilní úředníci ji vesměs ignorovali, přesto byla významným zdrojem síly říše. Během sungské éry byly vojenský výcvik i taktika a strategie studovány jako věda; elitní vojáci měli přiděleny různé úkoly v závislosti na jejich dovednostech v ovládání zbraní a fyzických schopnostech. Ve výcviku byli vojáci a důstojníci připravování k následování pokynů velení – vlajkové signály vyzývaly k útoku, zvony a bubny ohlašovaly ústup.\n\nSungští kušníci byli soustředěni v samostatných oddílech oddělených od běžné pěchoty na rozdíl od pěchoty, podle pojednání \"Wu-ťing cung-jao\" z roku 1044 bylo masové použití kuší nejúčinnější zbraní proti jezdectvu severních kočovníků. Elitní střelci z kuší byli ceněni jako dálkoví odstřelovači; například v bitvě u Šan-čou roku 1004 takový střelec zastřelil Siao Tcha-lina, generála armády říše Liao. Kuše byly masově vyráběny ve státních zbrojovkách, přičemž se jejich konstrukce s časem zdokonalovala, například od roku 1068 použití dřeva morušovníků a mosazi přineslo zbraně schopné prorazit strom na 140 kroků.\n\nSungská jízda používala řadu různých zbraní, včetně halaparten, mečů, luků, a ohnivých kopí, využívajících střelný prach k chrlení ohně a šrapnelů. V rámci příprav na válku vládní zbrojnice vyráběly zbraně v obrovských množstvích, každý rok produkovaly desítky milionů šipek a desítky tisíc dílů zbrojí. Je známo šestnáct druhů katapultů sungského období, navržených v mnoha různým velikostech a vyžadujících obsluhu od desítek do několika set mužů.\nNa rozdíl od řady jiných čínských států, říše Sung nekoncipovala svou vojenskou infrastrukturu a organizaci podle vzoru severních kočovných armád, jako byli dřívější Sien-pejové nebo pozdější Mongolové. Pouze dvakrát byly v sungské armádě použity nečínské jezdecké jednotky: v počátcích říše při tažení císaře Tchaj-cu a později ve 13. století mongolští přeběhlíci, kteří přešli na sungskou stranu. Říše Kitanů a Tangutů kontrolovaly většinu z pastvin a stepí na severu, Sungové měli proto nedostatek koní vhodných pro jezdectvo. Ke zmírnění tohoto nedostatku, státníci jako Wang An-š' prosazovali těsnější vazby s Tibetem; výměna čaje za koně s Tibeťany pokračovala i v pozdějších staletích za říše Ming.\n\nNicméně, Sungové založili velké námořnictvo: v 10. století, ve válce za sjednocení Číny, a pak stálé námořnictvo ve 12. století. Mnoho ze sungských válečných lodí byly kolesové; některé sungské válečné koráby mohly nést až 1000 vojáků. Významným pokrokem sungské éry bylo vyzbrojení námořních lodí zbraněmi využívajícími střelný prach. Použití obrovských pontonových mostů bylo nezbytné k vítězství minimálně při jedné příležitosti – dobývání [říše Jižní Tchang] roku 974. Tehdy Sungové postavili velký pontonový most přes Jang-c’-ťiang; zatímco vojáci útočili, pontonový most sloužil jako dopravní prostředek pro posily a zásoby přepravované na druhý břeh řeky.\n\n\n"}
{"id": "832295", "url": "https://cs.wikipedia.org/wiki?curid=832295", "title": "Seznam dílů seriálu Základka", "text": "Seznam dílů seriálu Základka\n\nToto je seznam dílů seriálu \"Základka\". Původní český komediální seriál \"Základka\" vysílala od 27. srpna 2012 do 26. října 2012 televizní stanice Prima family. První dva díly byly odvysílány v pondělí, od 7. září 2012 se následující díly vysílaly každý pátek. Prima provedla změnu kvůli výraznému poklesu sledovanosti z více než 900 tisíc na necelý půlmilion diváků poté, co konkurenční Nova uvedla od 3. září ve stejném čase seriál \"Gympl s (r)učením omezeným\". \"Základka\" se však z poklesu nevzpamatovala a s průměrnou sledovaností kolem 400 tisíc diváků byla po 10 odvysílaných dílech ukončena.\n\n<onlyinclude></onlyinclude>\n\n"}
{"id": "832297", "url": "https://cs.wikipedia.org/wiki?curid=832297", "title": "Eva Obůrková", "text": "Eva Obůrková\n\nEva Obůrková (* 1967 Praha) je česká novinářka, reklamní textařka, spisovatelka a ilustrátorka. Je autorkou knih pro děti, o cestování a průvodců. Studium dokončila na gymnáziu Na Pražačce (zaměření na dějiny umění a výtvarnou výchovu) a Fakultě žurnalistiky Univerzity Karlovy (obor tisk a reklama).\n\n\n\n"}
{"id": "832298", "url": "https://cs.wikipedia.org/wiki?curid=832298", "title": "Dub libanonský", "text": "Dub libanonský\n\nDub libanonský (\"Quercus libani\") je opadavý strom dorůstající výšky 10 metrů a pocházející z hor jihozápadní Asie. Listy jsou zubaté, podobné listům kaštanovníku. Je pěstován jako okrasná dřevina i v Česku.\n\nDub libanonský je opadavý strom dorůstající výšky 7 až 10 metrů, někdy může mít i podobu statného keře. Borka je hrubá, šedá s oranžově tónovanými puklinami. Letorosty jsou hnědavé, slabě hranaté, v mládí krátce chlupaté, záhy olysávají. Listy jsou kopinaté, 5 až 10 cm dlouhé, na okraji osinkatě zubaté, poněkud podobné listům kaštanovníku setého, avšak menší. Řapík je 10 až 18 mm dlouhý. Čepel listů je na líci tmavě zelená a lysá, na rubu na žilnatině chlupatá až po celé ploše plstnatá. Žilnatina je složena z 9 až 12 párů žilek. Listy se na podzim zbarvují do žlutých a červených odstínů. Žaludy vyrůstají samostatně nebo po dvou, jsou asi 2,5 cm dlouhé, na asi 15 mm dlouhých stopkách, z 1/2 až 2/3 uzavřené v číšce s dlouhými šupinami. Dozrávají druhým rokem.\n\nDub libanonský je přirozeně rozšířen v horských lesích Malé Asie, Sýrie, Iráku a Íránu.\n\nDub libanonský je zajímavá a pohledná dřevina, která byla introdukována do Evropy již v roce 1856. Roste pomalu a dožívá se více než 100 let. V Česku je pěstován především v parcích a arboretech. Je uváděn z Dendrologické zahrady v Průhonicích, Průhonického parku a Arboreta Semetín, z Botanické zahrady UK Na Slupi a Arboreta Kostelec nad Černými lesy, plodící exemplář je možno vidět i v Botanické zahradě a arboretu MU v Brně.\n"}
{"id": "832299", "url": "https://cs.wikipedia.org/wiki?curid=832299", "title": "Fakulta chemické technologie Vysoké školy chemicko-technologické v Praze", "text": "Fakulta chemické technologie Vysoké školy chemicko-technologické v Praze\n\nFakulta chemnické technologie (FCHT) je nejstarší součástí Vysoké školy chemicko-technologiecké v Praze (VŠCHT) a dodnes je to její početně největší fakulta, umístěná převážně v budově A VŠCHT. Zaměřuje se na studium chemie v bakalářském, magisterském studiu a doktorském studiu v chemických oborech a specializacích zaměřených na organickou, anorganickou chemii, chemii solidů, organickou a anorganickou technologii, chemii a technologii polymerů, skla, keramiky a kovů. Bakalářské studium je tříleté, v případě restaurování čtyřleté, magisterské studium je dvouleté. Studenti jsou v prvním ročníku zařazení do kruhů podle své specializace. Společný a povinný chemický základ ve formě studia organické, anorganické a biochemie, chemického inženýrství, matematiky, fyziky a fyzikální chemie spojený s laboratořemi stále tvoří více jak 80% časové dotace oboru v bakalářském stupni. Magisterské obory jsou naopak diferencovány úplně a nemají společný základ. Fakulta je složena z děkanátu a následujících ústavů, které se dle detailnější specializace, přístrojového vybavení a typů laboratoří člení na pracovní skupiny.\n\nÚstav anorganické technologie se zaměřuje na výchovu odborníků jak pro klasické velkotonážní výroby výroba kyseliny sírové, výroba amoniaku, výroba hnojiv, tak na vysoce sofistikované technologie, které představují membránové a elektromembránové procesy, fotokatalyzátory.\n\nV současné době má tento ústav čtyři pracovní skupiny:\n\nProcesy pro ochranu životního prostředí. Rozklad přírodních fosfátových rud a magnezitu minerálními kyselinami. Bezodpadové technologie mikrokrystalických anorganických produktu s řízenými vlastnostmi.\n\nKatalytické a separační procesy v membránových systémech. Výzkum v oblasti kinetiky heterogenních katalyzovaných reakcí (oxidace SO2, NH3). Příprava a charakterizace katalyzátorů a tvorba programového vybavení pro simulaci některých chemicko-technologických procesů.\n\n\nCílem této skupiny je přispět k objasnění fundamentálních vědeckých otázek a vyřešení technických problémů, které dosud brání širokému praktickému uplatnění fotoaktivního nanokrystalického oxidu titaničitého v oblastech samočisticích hygienických povrchů, fotokatalytického čištění vzduchu, vody a kontaminované zeminy, organické syntézy, využívání sluneční energie a v dalších oborech.\n\nČinnost pracovní skupiny Technické elektrochemie se orientuje především na aplikace elektrochemie v ochraně životního prostředí. V prvé řadě se jedná o vývoj alternativních zdrojů energie - nízkoteplotních palivových článků typu PEM.\n\nÚstav vznikl jako Ústav chemické metallurgie a metallografie na ČVU roku 1923 z Kabinetu chemické metallurgie. Dnes se ústav zabývá materiálovým a korozním inženýrství.\n\nKatedra mineralogie je pravděpodobně nejstarší katedra Pražské polytechniky.\n\nNa VŠCHTI byl v roce 1949 zřízen ústav plastických hmot, vedený Prof. Ottou Wichterlem, který se nejvíce proslavil objevem technologie výroby a aplikací kontaktních očních čoček. Napsal také první ucelenou učebnici o polymerech. Nejprve v roce 1953 byla zřízena katedra technologie zpracování kaučuku a plastických hmot pod vedením Prof. Ivana Franty, jednoho z nejúspěšnějších odborníků v oblasti zpracování plastů a kaučuků.\nSloučením této katedry s katedrou makromolekulární chemie (původně ústavem plastických hmot) v roce 1971 vznikla katedra polymerů, dnešní ústav polymerů.\n\nV 50. letech se pracovníci ústavu mimo jiné zabývali vývojem hmot na výrobu gramofonových desek, umělých skluznic lyží, kontaktních očních čoček. 60. léta přinesla výzkum pro výrobu silikonového kaučuku, 70. léta převládaly činnosti spojené s výrobou konstrukčního polyamidu a tuzemského suspenzního polyvinylchloridu, v 80.létech se rozvíjely medicinální aplikací polymerů. V této oblasti dnes ústav disponuje speciální laboratoří lékařských aplikací polymerů. Kromě klasického studia syntézy makromolekulárních látek (polyamidů,polyimidů polyesterů, polyesteramidů), polymerizačních mechanismů a fyzikálně-chemických charakteristik (reologie) se ústav zaměřuje na studium nanokompozitů, polymerních sorbentů a membrán pro aplikace v medicíně, elektronice, ekologii a polygrafii.\n\nZaměřuje se na především studium povrchové struktury pevných materiálů a navrhování materiálů z hlediska požadovaných užitných vlastností. Základem výzkumu jsou nanotechnologie a tenké vrstvy bez ohledu na použitý materiál (keramika, polymer, sklo, organika), tradičním záběrem ústavu je pak materiálové inženýrství pro elektroniku (diody, tranzistory atp.). Z hlediska výzkumu užitných vlastností jde především vliv nanovrstev na vodivost, magnetismus nebo na bioúčinky a transport léčiv. Ústav spolupracuje s IKEM, fyzikálním ústavem AV a komerčním průmyslem v oboru nano a bioinženýrství.\n\n\n\n\n\nCelý název Konzervování-restaurování objektů kulturního dědictví a uměleckořemeslných děl\n\n\n\n\n\n\nDetašované středisko je zaměřeno na výuku většina oborů FCHT studenty z okolí Mostu.\n\n\nk 31.10.2011\nv roce 2011\nk 31.10.2011\nrok 2011\nk 31.10.2011\n\n"}
{"id": "832300", "url": "https://cs.wikipedia.org/wiki?curid=832300", "title": "Rebelie v ODS (2012)", "text": "Rebelie v ODS (2012)\n\nRebelie v ODS je označení použité žurnalisty v souvislosti s událostmi v poslaneckém klubu Občanské demokratické strany v září 2012, kdy se v poslaneckém klubu ODS vytvořila frakce, která odmítala Vládní návrh zákona o změně daňových, pojistných a dalších zákonů v souvislosti se snižováním schodků veřejných rozpočtů (sněmovní tisk 695). Tento návrh by zavedl progresivní daň z příjmu pro vysokopříjmové osoby a změnil by sazbu DPH ze sjednocených 17,5%, které mají platit od roku 2013, na dolní sazbu 15% a horní sazbu 21%. Skupina poslanců za ODS tento návrh odmítla, protože je proti ideologii, kterou ODS prezentuje a proti programu, se kterým ODS šla do voleb (nízká rovná daň z příjmu a nízká sjednocená DPH). Poprvé za funkční období došlo k zamítnutí vládního návrhu vetovaného Senátem.\nNávrh zákona byl předložen sněmovně 23. května 2012 vládou Petra Nečase. Faktickým předkladatelem byl ministr financi Miroslav Kalousek. Tento návrh byl při třetím čtení, které proběhlo 13. července 2012, sněmovnou schválen a následně zamítnut 16. srpna 2012 na schůzi Senátu (proti hlasoval taktéž senátor za ODS Jaroslav Kubera).\n\nOtevřeně proti návrhu vystupoval poslanec za ODS Petr Tluchoř, který se hned po sněmovním hlasování vyjádřil, že pro návrh hlasoval jen kvůli stranické loajalitě, ale s návrhem nesouhlasí, protože je v rozporu s programem a dlouhodobou politikou ODS. Z toho důvodu chtěl vrátit balíček do druhého čtení, aby byl čas na další jednání o balíčku. Jeho snaha však byla neúspěšná. \n\nPremiér Petr Nečas v srpnu 2012 prohlásil, že nepřijmout tento balíček zákonů by bylo na hranici ekonomické debility. Petra Tluchoře to znepokojilo a vyjádřil se, že Petru Nečasovi přestává rozumět a že mezi těmi ekonomickými debily je řada členů ODS včetně jeho, všichni ekonomičtí experti a taktéž prezident republiky Václav Klaus. Tluchoř se rozhodl, že balíček zákonů nepodpoří, jelikož by to bylo naprosto v rozporu s hodnotami, které ODS prosazuje a proti programu, díky kterému ODS jejich voliči volili.\n\n4. září 2012 se od 14 hodin konala schůze poslanecké sněmovny, na které se mělo rozhodovat ohledně onoho návrhu. Již dopoledne však poslanec Tomáš Úlehla oficiálně oznámil, že ani on balíček nepodpoří, a to právě kvůli tomu, že je to v rozporu s programem ODS. Zařadil se tak po bok Petra Tluchoře. \n\nPremiér Petr Nečas prohlásil, že když balíček neprojde, tak je připraven předložit úplně stejný návrh a spojit s ním vyslovení důvěry vládě. Pokud by tento návrh neprošel, podala by vláda Petra Nečase demisi. V tomto jej podpořil také ministr financí Miroslav Kalousek a dodal, že pokud vláda přijde o důvěru, stáhne ze Sněmovny návrh státního rozpočtu na příští rok. Petr Tluchoř se vyjádřil, že nemá smysl vyhrožovat pádem vlády, když se hlasuje o tak špatném zákonu. Řekl také, že pro něj znamená loajalita ke značce a programu ODS více než loajalita k premiérovi. Ministr zahraničí Karel Schwarzenberg na adresu rebelů poznamenal, že na zradu nejvíce doplácí zrádci.\n\nVe 14 hodin začala schůze, ale poslanecký klub ODS si vzal kvůli tomu, aby mohl o těchto událostech jednat, hodinovou pauzu. Schůze tedy pokračovala v 15 hodin. Schůze pokračovala obstrukcemi ze strany Věcí veřejných a po čtyřech hodinách jednání nebyl schválen ani program schůze.\n\nBěhem obstrukcí se k Úlehlovi a Tluchořovi přidali další čtyři poslanci za ODS - Marek Šnajdr, Ivan Fuksa, Jan Florián a Radim Fiala. Hlasovat proti se rozhodli také nezařazení poslanci Pavel Bém, který má pozastavené členství v ODS, a Michal Doktor, který z ODS odešel v listopadu 2011. Chvíli proti návrhu byl k večerním hodinám také poslanec za ODS Boris Šťastný, který se o tom zmiňoval i v minulosti, ale své stanovisko rychle přehodnotil.\n\nSněmovní schůze byla v 19 hodin přerušena a o balíčku se kvůli obstrukcím v podání Věcí veřejných ani nehlasovalo. \n\nJednání pokračovalo 5. září 2012. V ranních hodinách bylo proti návrhu stále 6 poslanců za ODS – Tluchoř, Úlehla, Šnajdr, Fuksa, Florián a Fiala. Jejich stanovisko nezměnila ani ranní schůzka poslaneckého klubu ODS. Poslanci za stranu LIDEM prohlásili, že pokud neprojde balíček zákonů o změně daní, pak nepodpoří církevní restituce navrhované vládou a bod na projednávání církevních restitucí byl vyřazen z programu jednání. \n\nMiroslav Kalousek opakovaně tvrdil, že rebelům jde jen o hlavu předsedy ODS, nikoliv o samotnou ideu zvyšování daní. Poslanec Pavel Bém ve sněmovně prohlásil, že jde o atentát Miroslava Kalouska na ODS a na vládu Petra Nečase.\n\nKe konci rozpravy měl ve sněmovně projev samotný Petr Tluchoř, který řečnil o tom, že neochota vlády jednat o balíčku s vlastními poslanci je nepochopitelná, že řada členů ODS balíček kritizuje, že je to sebezapření ODS, že vláda přináší levicová řešení a levicové argumenty a že bude hlasovat pro značku ODS, tedy proti balíčku a pevně věří ve vítězství zdravého rozumu. V souvislosti s výhrůžkami o pádu vlády zakončil svůj projev slovy, že ještě nikdy vláda neriskovala tak mnoho pro tak málo.\n\nV hlasování se 94 poslanců vyjádřilo pro návrh. Pro přehlasování senátního veta bylo potřeba 101 poslanců. Návrh tedy neprošel. Na tiskové konferenci po hlasování se Nečas vyjádřil, že skutečně spojí ten samý návrh s hlasováním o důvěře vládě. Žádný z rebelů se nevyjádřil, jak by hlasoval v tomto případě, ale údajně došlo k dohodě s Petrem Nečasem, aby se návrh ještě jednou důsledně projednal.\n\nPetr Nečas se rozhodl odložit hlasování o tomto návrhu až po 23. kongresu ODS. Na tomto kongresu obhájil Petr Nečas post předsedy strany se ziskem jen zhruba 60% hlasů. Proti němu se postavil Ivan Fuksa, který se k tomu rozhodl několik hodin před hlasováním. Ten po neúspěchu při volbě na předsedu odmítl kandidovat na místopředsedu a vzdal se nominace.\n\nTluchoř, Šnajdr a Fuksa následně složili poslanecký mandát a balíček byl Sněmovnou přijat.\n"}
{"id": "832307", "url": "https://cs.wikipedia.org/wiki?curid=832307", "title": "Dub portugalský", "text": "Dub portugalský\n\nDub portugalský (\"Quercus faginea\") je poloopadavý strom dorůstající výšky až 20 metrů. Pochází z Pyrenejského poloostrova a severozápadní Afriky a v Česku je vzácně pěstován v teplých polohách jako okrasný strom.\n\nDub portugalský je poloopadavý strom dorůstající v domovině výšky 10 až 20 metrů, v Česku roste většinou pouze jako keř 2 až 5 metrů vysoký. Borka je šedá nebo hnědá, tlustá, hluboce kostkovitě rozpraskaná. Letorosty i pupeny jsou bělavě až šedě chlupaté. Listy jsou tuhé, proměnlivého tvaru, nejčastěji eliptické až obvejčité, 3 až 7 cm dlouhé, na okraji hrubě pravidelně zubaté, zvlněné a podvinuté. Báze listů je srdčitá, kulovitá až uťatá. Čepel listů je na líci šedozelená a olysalá, na rubu hustě šedavě plstnatá, někdy olysávající. Řapík bývá 5 až 10 mm dlouhý. Žaludy jsou asi 25 mm dlouhé, do 1/5 až 1/3 zanořené v číšce.\n\nDub portugalský roste v Evropě ve Španělsku a v Portugalsku, dále v severní Africe (Maroko a Alžír) a na Baleárských ostrovech. Roste v nadmořské výšce 800 až 1900 metrů a vyhledává vlhké, vápnité půdy.\n\nDub portugalský se v Česku občas pěstuje jako okrasná dřevina, je však vhodný pouze pro nejteplejší polohy a chráněná stanoviště. Je možno jej vidět např. ve sbírkách Botanické zahrady a arboreta MU v Brně.\n\n"}
{"id": "832310", "url": "https://cs.wikipedia.org/wiki?curid=832310", "title": "Stanová vysočina", "text": "Stanová vysočina\n\nStanová vysočina ( – \"Stanovoje nagorje\") je horský systém v jižní části ruského dálného východu. Vysočina se táhne od severního výběžku Bajkalu na západě až k řece Oljokmě na východě, kde přechází ve Stanové pohoří.\nJe tvořena několika hřebeny a rozsáhlými kotlinami v nadmořské výšce 500 až 1 000 m. Její délka je zhruba 700 km.\n\nVysočina zahrnuje několik kotlin, z nich nejvýznamnější jsou Hornoangarská ( ), Mujsko-kuandinská ( ) a Hornočarská ( ), a vysohorských hřbetů, které uvádí následující tabulka:\nPohoří je tvořeno především krystalickými a přeměněnými horninami. Jsou zde naleziště zlata, mědi, fluoritu a černého uhlí.\n\nBažinatá dna kotlin jsou porostlá podmáčenými loukami. Od úpatí hor až do hranice lesa, která je v nadmořské výšce 1 200 m, se rozprostírá tajga. Výše roste řídký les nebo tam je alpinská tundra.\n\n"}
{"id": "832313", "url": "https://cs.wikipedia.org/wiki?curid=832313", "title": "Vojtech Petráš", "text": "Vojtech Petráš\n\nVojtech Petráš (* 9. listopadu 1960) je bývalý slovenský fotbalista, záložník.\n\nHrál za Spartak Trnava. V československé lize nastoupil v 57 utkáních a dal 4 góly. Po skončení aktivní kariéry působí jako trenér na regionální úrovni.\n\n"}
{"id": "832314", "url": "https://cs.wikipedia.org/wiki?curid=832314", "title": "Christoph Scriba", "text": "Christoph Scriba\n\nChristoph J. Scriba (6. října 1929 Darmstadt – ) byl německý historik a matematik.\n\nV roce 1957 promoval na Justus-Liebig-Universität Gießen s prací \"James Gregory´s frühe Schriften zur Infinitesimalrechnung\". Poté vyučoval na University of Kentucky, University of Massachusetts a v období 1959 až 1962 na University of Toronto. Při vědecké stáži na Oxfordu zkoumal odkaz Johna Wallise, a v roce 1966 v Hamburku habilitoval u Hofmanna a Bernharda Stickera (\"Studien zur Mathematik des John Wallis\"). Od roku 1969 vyučoval nově zavedené dějiny matematiky na TU Berlin. Od roku 1975 až do odchodu do důchodu v roce 1995 byl profesorem dějin přírodních věd a matematiky na hamburské univerzitě. Jeho nástupkyní byla Karin Reichová.\n\nScriba byl členem International Commission on the History of Mathematics a v období 1977 až 1985 jejím předsedou. Je také členem Leopoldiny.\n\nK jeho studentům patří Eberhard Knobloch.\n\n\n\n"}
{"id": "832316", "url": "https://cs.wikipedia.org/wiki?curid=832316", "title": "Petr II.", "text": "Petr II.\n\nPetr II. je jméno více panovníků a dalších osob:\n\n\n\n\n\nOznačení několika sedisvakantistických papežů:\n"}
{"id": "832318", "url": "https://cs.wikipedia.org/wiki?curid=832318", "title": "Jozef Dian", "text": "Jozef Dian\n\nJozef Dian (7. srpna 1956, Nová Baňa, Československo – 13. listopadu 2014, Trnava, Slovensko) byl slovenský fotbalový záložník. Po skončení aktivní kariéry byl trenérem mládeže a také sportovním ředitelem.\n\nHrál za Spartak Trnava. V československé lize nastoupil v 240 utkáních a dal 32 góly. Do Trnavy přišel ze Žiaru nad Hronom. Po ukončení aktivní kariéry bylo jeho další působení i nadále spjato se Spartakem Trnava.\n\n\n"}
{"id": "832319", "url": "https://cs.wikipedia.org/wiki?curid=832319", "title": "Peter Krchňák", "text": "Peter Krchňák\n\nPeter Krchňák (* 9. února 1960) je bývalý slovenský fotbalista, brankář.\n\nHrál za Spartak Trnava. V československé lize nastoupil v 8 utkáních.\n\n"}
{"id": "832320", "url": "https://cs.wikipedia.org/wiki?curid=832320", "title": "Luigi Sala", "text": "Luigi Sala\n\nLuigi Sala (* 21. února 1974, Mariano Comense, Itálie) je bývalý italský fotbalový obránce, který hrál ve své kariéře mj. za AC Milán.\n\n\n\n"}
{"id": "832321", "url": "https://cs.wikipedia.org/wiki?curid=832321", "title": "Trinidad a Tobago na Letních olympijských hrách 2012", "text": "Trinidad a Tobago na Letních olympijských hrách 2012\n\nTrinidad a Tobago na Letních olympijských hrách 2012 v Londýně reprezentovalo 30 sportovců ve 6 sportech, z toho 21 mužů a 9 žen.\n\n"}
{"id": "832326", "url": "https://cs.wikipedia.org/wiki?curid=832326", "title": "Egypt na Letních olympijských hrách 2012", "text": "Egypt na Letních olympijských hrách 2012\n\nEgypt se účastnil Letní olympiády 2012 ve 19 sportech. Zastupovalo jej 113 sportovců (79 mužů a 34 žen).\n\n"}
{"id": "832327", "url": "https://cs.wikipedia.org/wiki?curid=832327", "title": "Marián Rybanský", "text": "Marián Rybanský\n\nMarián Rybanský (* 6. listopadu 1962) je bývalý slovenský fotbalista, útočník.\n\nV lize hrál za Spartak Trnava. V československé lize nastoupil v 15 utkáních. Dále hrál za Senicu.\n\n"}
{"id": "832328", "url": "https://cs.wikipedia.org/wiki?curid=832328", "title": "Pavol Burdej", "text": "Pavol Burdej\n\nPavol Burdej (* 6. října 1960) je bývalý slovenský fotbalista, útočník.\n\nV lize hrál za Spartak Trnava. V československé lize nastoupil v 12 utkáních a dal 1 gól. Dále hrál i za Púchov.\n\n"}
{"id": "832329", "url": "https://cs.wikipedia.org/wiki?curid=832329", "title": "Orebice berberská", "text": "Orebice berberská\n\nOrebice berberská nazývaná též orebice pouštní nebo orebice skalní (\"Alectoris barbara\", \"Alectoris petrosa\", \"Caccabis petrosa\") je pták z čeledi bažantovitých. Je to národní pták Gibraltaru.\n\nJeho přirozeným domovem je Severní Afrika, Gibraltar a Kanárské ostrovy (poddruh \"Alectoris barbara koenigi\"). Lidé jej kromě toho rozšířili do Portugalska a na Madeiru, ovšem tam o něm z poslední doby nejsou záznamy. Vyskytuje se také na Sardinii. Z evropských ptáků je jeho blízkým známým příbuzným orebice rudá.\n\nMá délku 33–36 centimetrů a sídlí převážně v otevřené, suché a kopcovité krajině. Živí se především semeny a hmyzem.\n"}
