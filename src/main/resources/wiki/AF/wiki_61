{"id": "890539", "url": "https://cs.wikipedia.org/wiki?curid=890539", "title": "Vláda Richarda Bienertha", "text": "Vláda Richarda Bienertha\n\nVláda Richarda Bienertha byla předlitavská vláda, úřadující od 15. listopadu 1908 do 28. června 1911. Sestavil ji Richard von Bienerth-Schmerling poté, co skončila předchozí vláda Maxe Becka.\n\nVláda Richarda Bienertha nastoupila v situaci, kdy již v Předlitavsku platilo všeobecné a rovné volební právo, na jehož základě proběhly volby do Říšské rady roku 1907. Jejich výsledkem byl ovšem roztříštěný parlament s mnoha stavovskými a etnickými frakcemi, v němž musela předchozí vláda Maxe Becka složitě manévrovat a v roce 1908 skončila kvůli ztrátě parlamentní podpory, zejména od vlivného klubu německých křesťanských sociálů.\n\nZatímco Max Beck se snažil svůj kabinet obsadit parlamentními politiky, Bienerthova vláda byla koncipována jako úřednická. Zasedali v ní jako ministři-krajané jen tři zástupci parlamentních frakcí. Mnohé rezorty byly obsazeny jen provizorně, vysokými ministerskými úředníky. Kladla si za cíl nadstranickou (nepolitickou) politiku a překlenutí rozporů v politickém životě Předlitavska. Kabinet měl konzervativní orientaci s větším podílem šlechtických reprezentantů.\n\nDlouhodobě se ovšem potýkal (stejně jako většina předchozích vlád) s obstrukcemi, zejména českých poslanců parlamentu. V únoru 1908 proto Bienerth inicioval dočasné uzavření Říšské rady i českého zemského sněmu (v Praze dokonce vyhlášeno stanné právo) a následně provedl rekonstrukci vlády, do níž povolal i některé politické ministry. Během mezinárodní krize okolo Rakousko-Uherské anexe Bosny a Hercegoviny se mu nicméně podařilo prosadit v parlamentu důležité zákony související s financováním armády (a při tomto hlasování se česká opozice rozštěpila). V únoru 1909 znovu odstavil Říšskou radu od fungování, když ji čeští poslanci opětovně zablokovali obstrukcemi při projednávání jazykových a územněsprávních zákonů pro Čechy. V říjnu 1910 rezignovali na vládní posty oba čeští ministři. V polovině roku 1910 se vláda potýkala s další významnou krizí, když jí loajalitu vypověděl Polský klub. V prosinci 1910 proto Bienerth nabídl rezignaci. Setrval ale v úřadu ještě několik dalších měsíců. Po volbách do Říšské rady roku 1911, v nichž vládní tábor ztratil většinu (zejména propad českých i německých klerikálních stran), definitivně ukončil své působení v čele předlitavské vlády.\n"}
{"id": "890540", "url": "https://cs.wikipedia.org/wiki?curid=890540", "title": "Broněk Černý", "text": "Broněk Černý\n\nBroněk Černý (* 12. března 1961 Strakonice) je český herec.\n\nV roce 1983 se šel podívat na konkurz herců pro připravovaný film režiséra Zdeňka Trošky, Slunce, seno, jahody. Přesto, že neměl v úmyslu se přímo účastnit konkurzu, byl vybrán do hlavní role filmu, kde ztvárnil roli \"Vency Konopníka\". Poté hrál ve filmech \"Holka na krátkou trať\", \"Zelená léta\", \"Tísňové volání\", \"Mezek\" a \"Bylinková princezna\". Pro úspěch filmu Slunce, seno, jahody byl angažován i pro natáčení pokračování tohoto filmu Slunce, seno a pár facek a Slunce, seno, erotika. Po dotočení dva roky jezdil se zájezdovým pořadem s Helenou Růžičkovou, Jiřím Růžičkou a Veronikou Kánskou. Poté se již herectví nevěnoval. K filmu se vrátil jen krátce v roce 2003 ve filmu Kameňák.\n\nPracuje jako řidič nákladního kamiónu. Se svou manželkou Romanou má dvě děti, Terezu a Ondřeje, žije ve Strakonicích.\n\n"}
{"id": "890543", "url": "https://cs.wikipedia.org/wiki?curid=890543", "title": "Leopold Chalupa", "text": "Leopold Chalupa\n\nLeopold Chalupa (* 15. srpna 1927, Podhradí u Aše, Československo) je německý generál ve výslužbě. V letech 1983 až 1987 byl vrchním velitelem sil Severoatlantické aliance ve Střední Evropě. Vojenskou kariéru započal v roce 1945 vstupem do Wehrmachtu, v jehož řadách bojoval u Terstu. Na konci druhé světové války padl do britského zajetí, ze kterého byl po čtyřech letech propuštěn. Do Bundeswehru vstoupil rok po jeho založení, v roce 1956. V roce 1996 mu bylo uděleno v Česku čestné občanství.\n\n"}
{"id": "890546", "url": "https://cs.wikipedia.org/wiki?curid=890546", "title": "Projekt 21631", "text": "Projekt 21631\n\nProjekt 21631 (jinak též třída Bujan-M či třída Grad Svijažsk) je třída raketových korvet ruského námořnictva. Jedná se o prodlouženou a vylepšenou verzi dělových člunů projektu 21630 (\"Bujan\"). Celkem bylo objednáno 12 jednotek této třídy. Korvety mají sloužit jak v Kaspické (šest jednotek), tak v Černomořské flotile.\n\nTřídu staví loděnice Zelenodolský závod A. M. Gorkého. Celkem bylo objednáno 12 jednotek. První dvě korvety počátkem roku 2014 úspěšně prošly zkouškami. Do konce roku 2015 bylo do služby zařazeno pět jednotek. Poslední dvanácté plavidlo \"Stavropol\" má být do služby přijato roku 2023.\n\nJednotky projektu \"21631\":\nV dělové věži na přídi se nachází jeden 100mm kanón A-190. Za hlavní nástavbou je instalován osminásobný vypouštěcí kontejner pro protilodní střely Kaliber a dále dva 30mm obranné systémy AK-630M. Výzbroj doplňuje šestinásobný protiletadlový raketový komplet krátkého dosahu 3M-47 Gibka využívající střel Igla-1M. Na palubě jsou též dva 14,5mm a tři 7,62mm kulomety.\n\nPohonný systém je koncepce CODAD. Kombinuje dva diesely Zvezda M520 a vodní trysky. Nejvyšší rychlost dosahuje 28 uzlů. Dosah je 2500 námořních mil při 12 uzlech.\n\nPoslední postavená korveta \"Stavropol\" bude vyzbrojena hybridním obranným systémem Pancir-M.\n"}
{"id": "890547", "url": "https://cs.wikipedia.org/wiki?curid=890547", "title": "Božena Kamenická", "text": "Božena Kamenická\n\nBožena Kamenická (7. srpna 1898 – 5. září 1996), označovaná též bába Radnická či bába z Radnic, byla lidová léčitelka a bylinkářka. Diagnózy určovala především podle moči.\n\nSpolu s dalšími 9 sourozenci se narodila do velké rodiny v Janštejně nedaleko Jihlavy. V roce 1926 absolvovala kurz přírodního léčení se zaměřením na rehabilitaci a léčbu bylinami podle Kneippa na soukromé odborné škole v České Lípě. Po skončení kurzu začala tamtéž s praxí léčitele. Po německé okupaci v roce 1939 se přestěhovala s manželem do města Radnice k sestře. V roce 1950 se přestěhovala do Tymákova, kde žila 15 let. V letech 1965–1978 opět žila v Radnicích, zbytek života strávila v Plzni. Její jediný syn zemřel v 5 letech, později vychovávala tři syny svého ovdovělého bratra Otakara.\n\n"}
{"id": "890548", "url": "https://cs.wikipedia.org/wiki?curid=890548", "title": "Římskokatolická farnost Uhřínov", "text": "Římskokatolická farnost Uhřínov\n\nŘímskokatolická farnost Uhřínov je územním společenstvím římských katolíků v rámci velkomeziříčského děkanátu brněnské diecéze.\n\nV Uhřínově byl 28. listopadu 1909 vysvěcen nový farní kostel Povýšení sv. Kříže. Světitelem byl brněnský biskup Pavel Huyn. V průběhu 2. světové války byla vybudována kaple, zasvěcená moravským patronům Cyrilu a Metodějovi. Její svěcení vykonal v roce 1946 biskup Karel Skoupý.\n\nV letech 1936–1950 byl v Uhřínově farářem P. Jan Dokulil, který se angažoval v protinacistickém odboji (pomáhal příbuzným Jana Kubiše, skrýval rodinu Ludvíka Svobody a podílel se na skrývání Židů před transporty). Vedle toho byl velmi vzdělaný, a na uhřínovské faře se za jeho působení setkávali např. Jakub Deml, Bedřich Fučík nebo Jaroslav Durych. V roce 1950 z fary uprchl, když se jej pokoušela zatknout StB a 7 let se skrýval. Následně byl až do roku 1965 vězněn.\n\nVlastního duchovního správce měla farnost Uhřínov až do roku 1995. V letech 1995–1997 byla spravována ex currendo z Trnavy, následně v letech 1997–2007 z Velkého Meziříčí. Od roku 2007 do roku 2013 byla administrována z Rudy. Od 1. srpna 2013 je farnost administrována z Měřína, administrátorem excurrendo je Mgr. Josef Havelka.\n\n\n"}
{"id": "890549", "url": "https://cs.wikipedia.org/wiki?curid=890549", "title": "Sovětský svaz na Letních olympijských hrách 1976", "text": "Sovětský svaz na Letních olympijských hrách 1976\n\nSovětský svaz na Letních olympijských hrách 1976 reprezentovala výprava 410 sportovců, z toho 285 mužů a 125 žen v 22 sportech.\n\n"}
{"id": "890550", "url": "https://cs.wikipedia.org/wiki?curid=890550", "title": "Mauder", "text": "Mauder\n\nPříjmení Mauder nosí více různých osobností:\n"}
{"id": "890551", "url": "https://cs.wikipedia.org/wiki?curid=890551", "title": "Občanská válka v Kolumbii", "text": "Občanská válka v Kolumbii\n\nObčanská válka v  Kolumbii je označení pro ozbrojený konflikt mezi kolumbijskou vládou a tamními povstaleckými skupinami, z nichž nejznámější jsou Revoluční ozbrojené síly Kolumbie (FARC) a Národní osvobozenecká armáda (ELN). Na straně vlády však stojí Spojená sebeobrana Kolumbie (AUC), jejíž členové zastávají bohatší vrstvy obyvatel a kartely. Počátky odporu vůči vládě započaly v roce 1948, kdy byl zavražděn populistický politik Jorge Eliécer Gaitán, což vedlo k občanské válce, tzv. La Violencia ( „Násilí“). Konflikt začal o osmnáct let později založením právě FARC v roce 1964 vůdcem Pedrem Antoniem Marínem.\n\nKoncem srpna 2016 byla v Havaně mezi zástupci kolumbijské vlády a FARC podepsána mírová dohoda, která ale těsně neprošla říjnovým referendem. \n\n"}
{"id": "890553", "url": "https://cs.wikipedia.org/wiki?curid=890553", "title": "Sergej Magnitskij", "text": "Sergej Magnitskij\n\nSergej Leonidovič Magnitskij (rusky \"Сергей Леонидович Магнитский\"; 8. dubna 1972 – 16. listopadu 2009) byl ruský auditor a právník, jehož uvěznění a následná smrt ve vazbě vzbudila mezinárodní pozornost a podezření z porušení lidských práv. \n\nSedmatřicetiletý právník Magnitskij totiž v roce 2009 zemřel po téměř roční vazbě za dosud nevyjasněných okolností. Poté, co obvinil skupinu vysokých hodnostářů z miliardových machinací na úkor fondu \"Hermitage Capital\" a ruského rozpočtu, se sám ocitl za mřížemi s obviněním z údajných daňových úniků. \n\nMagnitskij si ve vazbě stěžoval na nesnesitelné podmínky a odpírání lékařské péče, přesto se však doznat odmítal. Oficiálním důvodem jeho smrti je zánět slinivky břišní a zástava srdce. Někteří ochránci lidských práv mají podezření, že jej v cele umlátili vězeňští dozorci. \n\nObvinění proti jedinému souzenému v případě smrti Magnitského ruská prokuratura v závěru roku 2012 stáhla. Stalo se tak krátce poté, co Spojené státy americké v reakci na postup ruských úřadů zavedly takzvaný zákon Magnitského, který počítá se sankcemi vůči ruským úředníkům porušujícím lidská práva. Moskva označila americký krok za návrat do dob studené války.\n\nV březnu 2013 bylo vyšetřování úmrtí Magnitského zastaveno. Případ byl uzavřen s tím, že nedošlo ke spáchání trestného činu. Smrt Magnitského údajně způsobila srdeční nedostatečnost spolu s otokem mozku a plic, které byly důsledkem jeho dlouhodobého onemocnění cukrovkou a chronickou žloutenkou.\n\nRuská justice Magnitského ještě posmrtně obvinila z daňového podvodu. Poprvé ve své novodobé historii tak soudila zemřelého člověka. Rozhodnutí moskevského soudu zahájit proces nezvrátila ani kritika Spojených států a Evropského parlamentu. Lidskoprávní organizace proces kritizovaly a upozorňovaly, že otevře úplně novou kapitolu omezování lidských práv v zemi.\n\nDne 11. července 2013 shledal ruský soud mrtvého Sergeje Magnitského vinným z daňových úniků. Kvůli aktivitám Magnitského a také ředitele britského investičního fondu \"Hermitage Capital\" Williama Browdera, kterého poslal soud do vězení na devět let, přišel podle prokurátora místní, státní i federální rozpočet o více než 522 milionů rublů (asi 321 milionů korun). Vzhledem ke smrti Magnitského byl případ zastaven.\n\nPodle Browdera je proces politicky motivovaný a jeho cílem je zdiskreditovat jeho i zesnulého Magnitského.\n"}
{"id": "890562", "url": "https://cs.wikipedia.org/wiki?curid=890562", "title": "František Zuska", "text": "František Zuska\n\nFrantišek Zuska (12. června 1887 Svinařov – 27. ledna 1955 Praha) byl český malíř, sochař, medailér a výtvarný pedagog.\n\nNarodil se v rodině Vincence Zusky (1861–1950), obuvníka ve Svinařově a později dlouholetého starosty ve Slabcích, a Kláry roz. Lisnerové (1863–1935) jako druhý ze tří synů. Starší Josef (1886–1968) se stal bankovním úředníkem, nejmladší Antonín (1889–1957) byl rolníkem.\n\nV letech 1903 až 1905 se František Zuska učil dekoračnímu malířství u Josefa Seligera, dekoračního malíře a lakýrníka v Žatci. Po vyučení pracoval až do října 1907 v tomto oboru u různých firem v Curychu, Mnichově, Berlíně, Hamburku, Lübecku a Drážďanech. V té době se rozhodl pro životní dráhu výtvarníka a na radu svého strýce Karla Buriana, který byl v té době hvězdou drážďanské opery, si pro studium vybral právě Drážďany.\n\nOd r. 1907 do r. 1908 navštěvoval soukromou Drážďanskou uměleckou školu (Dresdner Kunstschule). Jeho učiteli byli Guido Richter, majitel a ředitel školy, a dále Wolfgang Müller, Herrmann Dittrich, Franz Hochmann, Karl Höfer a Paul Börner.\n\nV letech 1908–1914 studoval na Královské akademii výtvarných umění v Drážďanech (Königliche Akademie der Bildenden Künste zu Dresden, dnes Vysoká škola výtvarných umění v Drážďanech). Zde studoval u profesorů Richarda Müllera, Oskara Zwintschera a především Otto Gussmanna, jehož akademický mistrovský ateliér navštěvoval od r. 1909 až do r. 1914. Akademii absolvoval velmi úspěšně, během studia získal v r. 1909 prémii, v r. 1911 malou stříbrnou medaili a konečně v r. 1914 za obraz „Matka Země“ velkou zlatou medaili a cestovní stipendium. Obraz byl ještě téhož roku vystaven v Drážďanech a ve výstavní hale Glaspalast v Mnichově.\n\nBěhem studií podnikl četné studijní cesty po celém Německu a Rakousko-Uhersku, dále Švýcarsku a Francii, opakovaně navštívil tehdejší Ruské Polsko.\n\nOd května 1914 do května 1915 byl zaměstnán u firmy Ing. arch. Ignacy Mişkiewicz a Ing. arch. Józef Kon ve Varšavě, kde se podílel na projektu zahradního města ve varšavské čtvrti Młociny.\n\nPo vypuknutí 1. světové války byl v Čenstochové zatčen německou armádou a deportován na rakousko-uherské území. V červnu 1915 narukoval do Lince k 28. zeměbraneckému pluku (od r. 1917 28. střelecký pluk; sídlíl v Písku, během války byl dislokován v Linci), prošel školou pro záložní důstojníky ve Štýru a poté odešel do pole. Dostal se do Haliče, na Ukrajinu, do Maďarska a na Balkán. K 1. únoru 1917 byl jmenován poručíkem domobrany (Landsturmleutnant).\n\nI během válečné služby se intenzivně věnoval výtvarné činnosti, vytvořil řadu portrétních i jiných kreseb z vojenského i civilního prostředí. V r. 1917 se navrátil do Lince a také do Písku, kde se seznámil s básníkem Adolfem Heydukem. Nakreslil tužkou několik jeho podobizen, dnes nezvěstných.\n\nJeště během války vystavoval své obrazy a to na přelomu let 1917 a 1918 v pražském Rudolfinu, poté se s velkým úspěchem zúčastnil velkou sérií obrazů výstavy Hornorakouského uměleckého spolku v Linci na jaře roku 1918.\n\nKoncem roku 1918 se vrátil do civilního života, ale už v lednu 1919 se stal aktivním důstojníkem československé armády. Služba v armádě mu skýtala uspokojivé materiální zabezpečení a dostatek času na výtvarnou činnost.\n\nNejprve krátkodobě sloužil u – již československého – 28. střeleckého pluku v Písku. Zde měl příležitost prohloubit své přátelství s Adolfem Heydukem, které pak trvalo až do básníkovy smrti. Ještě v roce 1919 vytvořil dva Heydukovy portréty, z nichž jeden mu věnoval. Byl údajně posledním, kdo ho portrétoval.\n\nOd března 1919 do konce srpna 1921 byl přidělen do Prahy, kde vytvořil mj. svůj největší obraz „Upálení Mistra Jana Husi“, dnes nezvěstný, a zejména se začal intenzivně věnovat sochařské a medailérské tvorbě. Z tohoto období pocházejí jeho první pamětní medaile a plakety a busta Karla Buriana.\n\nNásledoval krátkodobý pobyt v Brně. K 1. listopadu 1919 byl povýšen do hodnosti nadporučíka. Dnem 4. února 1922 nastoupil jako intendanční důstojník k Železničnímu pluku v Pardubicích, kde pak setrval až do rozpuštění armády v r. 1939.\n\nOd samého počátku se podílel na společenském, kulturním a spolkovém životě Pardubicka. V rámci pardubické odbočky Svazu čs. důstojnictva se významně účastnil na organizaci reprezentačního plesu Svazu konaného 9. ledna 1923 v Pardubicích, pro který navrhl i nevšední taneční pořádek, i jiných akcí. Aktivně spolupracoval s Družstvem pro postavení pomníku T. G. Masaryka v Pardubicích, které bylo ustaveno již v r. 1921.\n\nV r. 1923 jako externista s úspěchem složil maturitní zkoušku na státní reálce v Rakovníku. K 31. prosinci 1923 byl povýšen do hodnosti kapitána.\n\nV r. 1924 vytvořil další pamětní medaile a také bustu Bedřicha Smetany, dále pak vypracoval pro zmíněné Družstvo formou sádrového modelu a uhlokresby návrh pomníku T. G. Masaryka, který se posléze díky reprodukci kresby na pohlednicích dočkal jisté publicity. K realizaci nedošlo, na pomník byla v roce 1926 vypsána výtvarná soutěž, ve které zvítězil návrh Otakara Španiela.\n\nKarlu Burianovi, který zemřel 25. září 1924, sejmul o dva dny později posmrtnou masku a odlitek pravé ruky. K burianovskému tématu se vrátil ještě téhož roku hlavou Karla Buriana a záhy poté bustami Karla i Emila Buriana.\n\nDne 15. prosince 1926 se oženil s Martou Wendlovou roz. Trunečkovou (1902–?), s níž měl později syna Karla (1927–2018) a dceru Evu (1930–2018). V té době se také znovu vrátil k olejomalbě, nejprve k portrétní tvorbě, v letech 1928 a 1929 pak ke krajinářství. O rok později znovu začal malovat koně, což bylo téma prolínající se jeho tvorbou od studentských let. Namaloval mj. jezdecké portréty závodníků kpt. Rudolfa Poplera a škpt. Františka Ventury. Též se začal soustavněji věnovat malbě zátiší, která do té doby stála téměř zcela mimo jeho zájem.\n\nDne 26. června 1930 byl založen Spolek výtvarných umělců východočeských v Pardubicích. František Zuska byl jedním ze zakládajících členů spolku a stal se členem spolkového výboru.\n\nV r. 1932 vytvořil dvojreliéf Karla a Emila Buriana pro památník bratří Burianů v urnovém háji v Rakovníku. Památník, který projektoval architekt František Albert Libra, byl slavnostně dokončen 4. září 1932.\n\nV r. 1934 namaloval František Zuska dvojportrét svých rodičů k příležitosti jejich zlaté svatby a zhotovil i bronzovou plaketu s týmž motivem. Ve stejném roce vytvořil bronzovou pamětní desku Karla Buriana, která byla 5. července 1934 slavnostně instalována na pěvcově rodném domě v Rousínově. Je to jediná realizovaná pamětní deska z jeho ruky, která se zachovala až do dnešních dní.\n\nV tomtéž roce byl dokončen i první z devíti portrétů pardubických starostů, které namaloval pro zasedací síň města Pardubic. Další jsou z následujícího roku, poslední byl domalován až v r. 1939. V r. 1935 též vznikla bronzová pamětní deska prvního ředitele Národního divadla Františka Adolfa Šuberta. Odhalení desky na domě na Smíchově, kde slavný divadelník žil a zemřel, se odehrálo 8. září 1935 a bylo vskutku okázalé. Deska byla později, nejspíše ve válečných letech, sejmuta a už nebyla obnovena.\n\nV první polovině třicátých let vytvořil František Zuska i řadu sportovních trofejí a to pro automobilové a cyklistické závody v Lázních Bohdaneč, dále pro turnaj juniorů tenisového klubu LTC Pardubice (klub je stále aktivní a pořádá Pardubickou juniorku) a také pro těžkoatletický klub TAK Pardubice.\n\nV té době též usiloval o možnost vytvořit pamětní desku Emila Buriana pro jeho rodný dům v Rakovníku. V roce 1936 zhotovil její sádrový model, realizaci desky se však nepodařilo prosadit.\n\nRok 1936 byl i obratem v osobním životě. Manželství s první ženou, Martou, bylo rozvedeno. V následujícím roce se František Zuska oženil se Štěpánkou roz. Laušmanovou (1910–2001), s níž měl později syny Jana (* 1938) a Milana (1942–1959). Ke dni 1. dubna 1938 byl pak po čtrnácti letech odkladů povýšen do hodnosti štábního kapitána.\n\nV roce 1938 vrcholil významný projekt, který vzešel z iniciativy příslušníků Železničního pluku a vojáci jej také sami a v podstatě vlastníma rukama realizovali. Zpočátku se mu říkalo „Památník příslušníkům železničního pluku padlým za vlast 1918–1919“. Měl připomínat výročí vzniku pluku a zároveň uctít památku jeho padlých příslušníků. Šlo zejména o vojáky 6. roty, kteří v roce 1919 položili své životy při obraně své vlasti v boji proti Maďarům.\n\nPomník navrhl František Zuska, nalezl pro něj ideální místo na Zborovském náměstí v parku před Masarykovými kasárnami. Vytvořil jej jako žulový monolit s masivním podstavcem ze stejného materiálu a s bronzovými doplňky (znakem republiky, mečem a okřídleným železničním kolem) o výšce asi 8,5 m. Práce začaly již v r. 1937. Realizace představovala organizačně i technicky mimořádně náročný projekt, který byl podrobně sledován veřejností i tiskem. Železniční pluk měl zkušenosti s transportem těžkých břemen, mj. i s někdejší dopravou obelisku na Pražský hrad. Materiál byl získán z bludného balvanu v lese „Na Strakách” u Žumberka. Vlastní monolit byl s obrovským úsilím dopraven do Pardubic ještě v r. 1937, bloky pro podstavec na jaře r. 1938. Koncem září 1937 byl na místě budoucího pomníku vztyčen obrovitý kašírovaný model (ten je vidět na dvou soudobých pohlednicích s motivem pomníku). V neděli 27. března 1938 byl slavnostně položen základní kámen. Vlastní pomník byl pak bez jakékoliv publicity dokončen ještě v průběhu téhož roku. Byla též vydána pamětní medaile Františka Zusky připomínající vznik pluku i jeho padlé.\n\nPo druhé světové válce byly nápisy na pomníku pozměněny a jeho původní poslání potlačeno. Dnes je na něm nápis „Obětem za vlast 1918–1945“ a mylný rok dokončení 1946. Architektonická hodnota díla zůstala nedotčena, pomník byl i poúnorovými úřady akceptován a koncem 50. let 20. století zapsán v Ústředním seznamu kulturních památek České republiky.\nPo rozpuštění československé armády se František Zuska s rodinou přestěhoval do Hořic, kde se stal k 1. září 1939 profesorem výtvarných předmětů na tehdejší Státní průmyslové škole sochařské a kamenické (dnes Střední průmyslová škola kamenická a sochařská v Hořicích). Svou výtvarnou tvorbou se však ještě vrátil do Pardubic. Pro tamější arciděkanský chrám sv. Bartoloměje vytvořil sochu prvního pražského arcibiskupa Arnošta z Pardubic. Socha z bílého mramoru v nadživotní velikosti, s mozaikou v pozadí, byla slavnostně vysvěcena 25. srpna 1940. Událost byla součástí oslav 600. výročí povýšení Pardubic na město. K této příležitosti navrhl autor sochy i pamětní medaili, kterou v témže roce vydalo město Pardubice v nákladu 500 kusů.\n\nNepříznivé klima Protektorátu se drasticky odrazilo i na osudu Františka Zusky a jeho rodiny a především příbuzenstva jeho manželky. On sám byl v červenci 1942 z politických důvodů přeložen do trvalé výslužby. Věnoval se pak výhradně umělecké činnosti. V tomto poměrně krátkém údobí vytvořil řadu zajímavých olejomaleb s širokým spektrem námětů.\n\nV září 1945 se do své školy vrátil a začal se kromě malování znovu zabývat i dalšími výtvarnými projekty. V r. 1946 dostal prestižní zakázku od pardubického arciděkana Msgre. Vincence Šetiny na oltářní obraz „Umučení sv. Bartoloměje“. Dílo mělo nahradit původní „německý“ a začernalý obraz od Michaela Willmanna. Ten byl během 2. světové války sňat a ukryt, po válce už nebyl z rozhodnutí arciděkana Šetiny navrácen na původní místo. Ještě téhož roku byl obraz Františka Zusky dokončen a zavěšen nad oltář, ale vzbudilo to velkou nevoli především odborné veřejnosti, které se příčilo odstranění díla ceněného barokního malíře. V roce 1950 byl svěšen, dlouhá léta nezvěstný a teprve nedávno byl znovu objeven. Původní Willmannův obraz byl po restaurování vrácen zpět na své původní místo.\n\nOd roku 1947 František Zuska pravidelně pobýval ve Vítkovicích v západních Krkonoších, kde se s velkým nasazením věnoval krajinomalbě a vytvořil několik desítek obrazů inspirovaných horskými scenériemi.\n\nPo únorovém převratu se však jeho životní i profesní vyhlídky dramaticky zhoršily. Vše se opakovalo. V lednu 1949 byl z podnětu okresního akčního výboru Národní fronty v Hořicích opět penzionován. Nebylo to však jediné příkoří ze strany nového režimu. Zanedlouho následovalo nucené vystěhování z hořického bytu a ateliéru do vsi Chvalina (nyní součást Hořic), drastické snížení důchodu, odebrání potravinových lístků. Nastalo období opravdové hmotné nouze a mnoha strastí, které postihly celou rodinu. Řešil je rozprodáním své vynikající knihovny a hledáním kupců pro své obrazy a to i pro takové, které by za jiných okolností rozhodně neprodal. V roce 1953, již velmi vážně nemocen, se pokusil uniknout z nepřátelského hořického prostředí a svým dětem zajistit možnost studia. S celou rodinou se přestěhoval do domu svého bratra Josefa v Ruzyni.\n\nTeprve teď počal ztrácet tvůrčí elán. Zemřel dva roky poté ve Všeobecné fakultní nemocnici v Praze. Je pohřben na Vinohradském hřbitově.\n\nByl zakládajícím členem a členem výboru Spolku výtvarných umělců východočeských, dále členem Syndikátu výtvarníků československých a Spolku podkrkonošských výtvarníků Hořice. V roce 1939 byl jmenován členem Masarykovy galerie plastik Průmyslového musea podkrkonošského v Hořicích.\n\nDrážďany, 1914\n\nMnichov, Glaspalast, 1914\n\nPraha, Rudolfinum, 1917/1918\n\nDie zweite Abteilung der Ausstellung des Oberösterreichischen Kunstvereines, Linec, 26. 5. – 5. 6. 1918\n\nVýstava medailí v zemích českých, Praha, Uměleckoprůmyslové muzeum, 15. 5. – 9. 6. 1924\n\nKrajinská výstava východních Čech, Litomyšl, 29. 6. – 28. 7. 1929\n\nVýstava návrhů plakátu na Výstavu tělesné výchovy a sportu ČSR v Pardubicích, Pardubice, Výstavní síň Husova sboru, 13. – 30. 4. 1930\n\nČlenská výstava Spolku výtvarných umělců východočeských, Pardubice, budova měšťanských škol na Novém Městě, 14. 12. 1930 – 6. 1. 1931\n\nČlenská výstava Spolku výtvarných umělců východočeských, Pardubice, Městské průmyslové museum, 6. 12. 1931 – 1. 2. 1932\n\nČlenská výstava Spolku výtvarných umělců východočeských, Lázně Bohdaneč, ?? – 15. 8. 1932\n\nČlenská výstava Spolku výtvarných umělců východočeských, Pardubice, Městské průmyslové museum, 20. 11. – 12. 12. 1932\n\nČlenská výstava Spolku výtvarných umělců východočeských, Plzeň, výstavní síň Obchodní akademie, 9. – 23. 4. 1933\n\nVýstava výtvarníků rakovnické reálky, Rakovník, Masarykova veřejná škola obchodní, 2. – 16. 7. 1933\n\nLázně Bohdaneč, 1933\n\nČlenská výstava Spolku výtvarných umělců východočeských, Pardubice, Městské průmyslové museum, 25. 3. – 8. 4. 1934\n\nVýstava Bedřicha Smetany v Litomyšli, Litomyšl, zámek, 3. 6. – 30. 9. 1934\n\nČlenská výstava Spolku výtvarných umělců východočeských a Spolku slovenských umelcov, Pardubice, Městské průmyslové museum, 25. 11. – 16. 12. 1934\n\nČlenská výstava Spolku výtvarných umělců východočeských, Pardubice, Městské průmyslové museum, 1. – 15. 12. 1935\n\nII. rakovnický salon, Rakovník, Stará pošta, 1. 5. – ?? 1940\n\nNárod svým výtvarným umělcům, Hořice, obecná škola Na Habru, 15. 12. 1940 – 5. 1. 1941\n\nNárod svým výtvarným umělcům, Nová Paka, hotel Centrál, 22. 2. – 8. 3. 1942\n\nVýstava výtvarníků z Hořicka, Hořice, obecná škola Na Habru, 5. – 20. 4. 1942\n\nČlenská výstava Svazu výtvarných umělců východočeských, Chrudim, výstavní sál divadla, 29. 11. – 6. 12. 1942\n\nČlenská výstava Svazu výtvarných umělců východočeských, Pardubice, hotel Viktoria, 13. – 22. 12. 1942\n\nIV. rakovnický salon, Rakovník, Stará pošta, 13. – 27. 12. 1942 a Křivoklát, budova školy, leden 1943\n\n1. litomyšlský výtvarný salon, Litomyšl, Smetanův dům, 17. 10. – 7. 11. 1943\n\nPodkrkonoší v umění výtvarném a ve fotografii, Nová Paka, aula Reálného gymnázia, 5. 12. 1943 – 2. 1. 1944\n\nČlenská výstava Spolku výtvarných umělců východočeských, Hradec Králové, Museum, 9. - 30. 4. 1944\n\nHořičtí výtvarníci: výstava pořádaná výtvarnou komisí Okresní rady osvětové v Hořicích, Hořice, Vyšší průmyslová škola sochařská a kamenická, 6. – 31. 7. 1947\n\nI. členská výstava Spolku podkrkonošských výtvarníků, Hořice, 20. 6. – 31. 7. 1948\n\nVýstava členů Spolku podkrkonošských výtvarníků, pořádaná v rámci akce „Hořické jaro“, Hořice, 30. 4. – 13. 5. 1950\n\nNaše písemnictví v numismatických památkách: medaile – plakety – mince, Praha, Památník národního písemnictví, březen – duben 1960\n\n50 let československé medaile kremnické mincovny 1918-1968, Brno, 1969\n\nMedaile, dokument 19. a 20. století. České a slovenské medaile ze sbírek Národního muzea v Praze, Karlovy Vary, Karlovarské muzeum, březen-duben 1985\n\nMedaile, dokument 19. a 20. století. České a slovenské medaile ze sbírek Národního muzea v Praze, Praha, Národní muzeum, 1986\n\nFrantišek Zuska 1887 – 1955, retrospektivní výstava, Rakovník, Rabasova galerie, 22. 6. – 3. 9. 2017\n\nVincenc Zuska (1861–1950), starosta ve Slabcích – otec; Jan Zuska (1918–1979), básník a hudebník – synovec; Karel Burian (1870–1924), operní pěvec – strýc; Emil Burian (1876–1926), operní pěvec – strýc; Emil František Burian (1904–1959), hudebník a režisér – bratranec; Bohumil Laušman (1903–1963), politik – švagr.\n\nMalířská tvorba je dosti rozmanitá a velmi rozsáhlá, čítá zhruba 400 dosud známých položek, obvykle to jsou olejomalby na plátně. Jde většinou o portréty a figurální malbu, krajinomalbu, oblíbenými náměty byli též koně a od začátku 30. let zátiší – květinová, lovecká, houbařská aj.\n\n\n\n\n\nJedná se především o pamětní medaile, plakety a sportovní ceny či trofeje.\n\n\n\n"}
{"id": "890564", "url": "https://cs.wikipedia.org/wiki?curid=890564", "title": "Seznam prvních dam Česka", "text": "Seznam prvních dam Česka\n\nSeznam prvních dam Česka představuje chronologický seznam manželek prezidentů České republiky. První dámou Česka je od března 2013 Ivana Zemanová z titulu manželky prezidenta republiky Miloše Zemana.\n\n"}
{"id": "890565", "url": "https://cs.wikipedia.org/wiki?curid=890565", "title": "První dáma", "text": "První dáma\n\nPrvní dáma představuje v republikách neoficiální označení pro manželku prezidenta, která se zúčastňuje společenských, politických či diplomatických akcí (jako například tradičního novoročního oběda s prezidentem republiky) a plní reprezentativní, charitativní a jiné povinnosti. \n\n"}
{"id": "890569", "url": "https://cs.wikipedia.org/wiki?curid=890569", "title": "Kanton Corte", "text": "Kanton Corte\n\nKanton Corte ( ) je francouzský kanton v departementu Haute-Corse v regionu Korsika. Na základě správní reorganizace z roku 2014 se součástí kantonu Corte, jehož území bylo do té doby totožné s územím stejnojmenné obce, stalo celkem osm obcí: Corte, Casanova, Muracciole, Poggio-di-Venaco, Riventosa, Santo-Pietro-di-Venaco, Venaco a Vivario.\n"}
{"id": "890571", "url": "https://cs.wikipedia.org/wiki?curid=890571", "title": "Mistrovství Evropy v judu 1998", "text": "Mistrovství Evropy v judu 1998\n\nMistrovství Evropy se konalo v Palacio de Deportes v Oviedu, Španělsko, ve dnech 14.–17. května 1998\n\nVyřazovací kola\n\nFinálová kola\n"}
{"id": "890572", "url": "https://cs.wikipedia.org/wiki?curid=890572", "title": "Carl H. Eigenmann", "text": "Carl H. Eigenmann\n\nCarl H. Eigenmann (9. března 1863 Flehingen, (Oberderdingen) – 24. dubna 1927 San Diego) byl slavný německo-americký ichtyolog, který spolu se svou ženou Rosou Smithovou Eigenmannovou popsal stovky druhů ryb, především ze Severní a Jižní Ameriky.\n\nNarodil se ve Flehingenu, místní části obce Oberderdingen ležící asi 45 km SZ od Stuttgartu ve Spolkové republice Německo. V roce 1877 Eigenmann emigroval ve věku 14 let s rodiči do Rockportu, státu Indiana v USA. Po několika letech se zapsal na Indiana University Bloomington, kde studoval pod D.S. Jordanem biologii. V roce 1886 získal Eigenmann bakalářský titul a krátce nato odešel do Kalifornie, kde se seznámil se svojí budoucí ženou – Rosou Smithovou, která získala věhlas a proslulost díky své práci o rybách západního pobřeží USA. Dne 20. 08. 1887 byli spolu oddáni a oba spolu odešli na Harvardovu univerzitu, kde studovaly sbírky Louise Agassize a Franze Steindachnera. Zde také napsali svou první společnou práci.\n\nV roce 1888 se pár přestěhoval do San Diega v Kalifornii, kde Eigenmann pracoval jako kurátor přírodopisné společnosti a přitom pomáhal při zakládání biologické laboratoře v San Diegu. V roce 1889 dokončil v Indianě svoje doktorské studium a v roce 1891 zde také započal svou profesuru v oboru zoologie. O rok později financoval Albert Günther Eigenmannovi jeho první expedici na Severozápadě Ameriky, kde shromáždil a popsal velké množství dosud neznámých druhů ryb. Poté následovalo několik expedic za jeskynními rybami a mloky do jeskyní v Indianě, Texasu, Missouri a na Kubu.\n\nPoté byl Eigenmann v letech 1906 - 1907 hostujícím profesorem na Albert-Ludwigs-Universität ve Freiburgu, a v roce 1908 byl rovněž děkanem fakulty pro postgraduální studium na vysoké škole v Indianě. Ve stejném roce si také zajistil podporu Carnegie Muzea v Pittsburghu, pro studijní cestu do Jižní Ameriky a již v září 1908 podnikl expedici do britské Guayany. Vrátil se s 25.000 kusů exemplářů, které později tvořily základ popisu 128 nových druhů a 28 nových rodů. Další cesty podnikl do Kolumbie (1912) a do And (1918). Během svého působení v Indianě s ním jeho manželka Rosa úzce spolupracovala, protože se mimo to musela starat o pět dětí, z nichž jedno bylo postižené a vyžadovalo doma soustavnou péči.\nV pozdějším věku psal Carl Eigenmann hlavně zprávy o svých expedicích a vydatně také podporoval své mladší kolegy v plánování a realizaci jejich vlastních výzkumů. V roce 1923 byl přijat do Národní akademie Spojených států amerických.\n\nPoté, co v roce 1927 utrpěl mozkovou mrtvici, se rodina vrátila do San Diega.\n\nEigenmann Hall\n\nV roce 1970 byla nově postavená rezidenční budova kampusu na Indiana University v Bloomingtonu, (navržená Eggers & Higgins a jedna z nejvyšších budov ve městě, pojmenována po Carlu H. Eigenmannovi. Do roku 1998 byla koleje vyhrazena pro postgraduální studenty a studenty, kteří byli buď starší 21 let, nebo se jednalo o zahraniční studenty. Od roku 1998, Eigenmann Residence Center ubytovává všechny vysokoškoláky bez rozdílu.\n"}
{"id": "890575", "url": "https://cs.wikipedia.org/wiki?curid=890575", "title": "Donji Kraljevec", "text": "Donji Kraljevec\n\nDonji Kraljevec je vesnice a opčina v Chorvatsku, v Mezimuřské župě. V roce 2001 zde žilo 4 931 obyvatel. Opčina se skládá ze 6 vesnic. V samotném Donji Kraljevecu žije 1 694 obyvatel.\n\n"}
{"id": "890578", "url": "https://cs.wikipedia.org/wiki?curid=890578", "title": "Lewis Mumford", "text": "Lewis Mumford\n\nLewis Mumford (19. října 1895 – 26. ledna 1990) byl americký historik, sociolog, filozof a literární kritik.\n\nByl ovlivněn pracemi Patricka Geddese o moderním městě, sám proslul nejvíce také sociologií velkoměsta, k nejslavnějším patří kniha \"The City in History\" z roku 1961, za niž získal National Book Award v kategorii literatury faktu. Definoval zde ideál tzv. organického města. Silně kritizoval rozvoj některých amerických měst, zejména vznik tzv. sídelních kaší, a chyby v urbanistickém rozvoji označil za příčinu řady sociálních problémů. Kritizoval též dehumanizační účinky moderních technologií.\n\n\n\n"}
{"id": "890579", "url": "https://cs.wikipedia.org/wiki?curid=890579", "title": "ÚAMK", "text": "ÚAMK\n\nÚAMK (Ústřední automotoklub České republiky, též ÚAMK ČR) je český motoristický spolek. Zapsaný spolek v dnešních stanovách zmiňuje vznik tohoto spolku v roce 1904 a prohlašuje se za pokračovatele motoristických organizací a\nklubů vzniklých na území Čech, Moravy a Slezska.\n\nNa činnost a tradici spolku navazuje a hlásí se k ní akciová společnost ÚAMK a. s., zajišťující služby motoristům. Poskytuje asistenční služby na silnicích při poruchách vozidel, dopravní a turistické informace, dálniční známky, výuku v autoškolách, opravy vozidel v servisu a zapůjčení náhradních vozidel. Žlutá zásahová vozidla společnosti bývají neoficiálně nazývána žlutí andělé. Firma je členem Mezinárodní automobilové federace a ARC Europe a zprostředkovává asistenční služby i mimo Českou republiku. Akcie jsou zčásti na jméno a zčásti na majitele, od 11. března 2002 do 20. ledna 2003 byl jediným akcionářem JUDr. Oldřich Vaníček. Předsedou představenstva byl po většinu doby existence společnosti JUDr. Oldřich Vaníček (s výjimkou období v letech 2000–2001, kdy tuto funkci zastával Mgr. Ladislav Kotýnek).\n\nSpolek i akciová společnost se prezentují na společném webu, ale vzájemný vztah těchto právnických osob na něm nevysvětlují. Nicméně obě právnické osoby spojuje přinejmenším vůdčí postava JUDr. Oldřicha Vaníčka, který je opakovaně volen i předsedou spolku.\n\nDceřinou společností ÚAMK a.s. je Autoklub Bohemia Assistance a.s., který v roce 2012 získal pětiletou zakázku na odtah vozidel pro Správu služeb hlavního města Prahy a v roce 2017 získal novou zakázku.\n\n21. únor 1904 měl ustavující valnou hromadu Český klub motocyklistů pro Království České a v březnu Český klub automobilistů pro Království České. 10. dubna 1910 se klub motocyklistů sloučil s klubem automobilistů, který pak měl automobilovou a motocyklovou sekci, prezidentem sloučeného klubu byl princ Erich Thurn-Taxis. V roce 1919 se klub přejmenoval na Československý klub automobilistů. 8. března 1922 se Československý klub automobilistů na mimořádné valné hromadě přejmenoval na Autoklub Republiky Československé (AKRČS) a pod tímto názvem se stal členem FICM/FIM. V roce 1925 uzavřel dohodu o sférách činnosti s Klubem českých turistů, který byl členem Conseil Central du Tourisme International dříve než AKRČS. Konkurenčními spolky byly například Liga československých motoristů, zaměřená na lidovější členstvo, a Československý automobilový svaz, který sdružoval hlavně moravské venkovské kluby. Ve třicátých letech se kluby přetahovaly o členy, což souviselo s podílem na příjmech, které přinášelo vydávání mezinárodních dokladů a pořádání výstav. V roce 1942 byl AKRČS nejprve přeměněn na Národní Autoklub Čech a Moravy a následně 13. listopadu Němci zlikvidován a majetek zabaven, budova za okupace patřila německému Presseklubu. V roce 1945 byla obnovena činnost AKRČS, v roce 1946 získal zpět hlavní budovu v Opletalově ulici. V roce 1946 se spory mezi AKRČS a Československým autoklubem pro Moravu a Slezsko (ČAMS) vyhrotily natolik, že Moravskoslezký zemský národní výbor zakázal na svém území ustavování odboček AKRČS. 14. listopadu 1947 byla uzavřena dohoda o postupném splynutí obou klubů. Sloučení se slovenským SAK nebylo po celou první republiku možné, jelikož SAK nebyl podle zákona spolek, ale veřejnoprávní instituce. V roce 1948 akční výbor AKRČS prováděl v klubu čistky a připravoval přejmenování na Svaz lidového motorismu či Svaz motoristů Československa, to však nebylo realizováno. V roce 1949 s AKRČS splynul Svaz závodníků. V roce 1950 se jednalo o přejmenování na Dobrovolný svaz lidového motorismu (DSLM). Ten v roce 1952 skutečně měl oblastní sjezdy a celostátní sjezd, ještě v témž roce byl včleněn do Svazarmu, v mezinárodních organizacích byl AKRČS nahrazen ÚAMK, který byl určen výhradně k mezinárodní reprezentaci. V roce 1953 byly zlikvidovány pobočky DSLM a činnost převedena na ÚAMK.\n\n"}
{"id": "890580", "url": "https://cs.wikipedia.org/wiki?curid=890580", "title": "Jaroslav Novotný (fotbalista)", "text": "Jaroslav Novotný (fotbalista)\n\nJaroslav Novotný (* 9. srpna 1969) je bývalý český fotbalista.\n\nHrál za FC Svit Zlín a Bohemians Praha. V československé a české lize nastoupil celkem ve 42 utkáních a dal 3 góly. Ve druhé liza hrál za SK Pardubice a FC Slušovice, nastoupil ve 28 utkáních a dal 1 gól.\n\n"}
{"id": "890582", "url": "https://cs.wikipedia.org/wiki?curid=890582", "title": "Kanton Fiumalto-d'Ampugnani", "text": "Kanton Fiumalto-d'Ampugnani\n\nKanton Fiumalto-d'Ampugnani ( ) je francouzský kanton v departementu Haute-Corse v regionu Korsika. Tvoří ho 20 obcí.\n\n"}
{"id": "890585", "url": "https://cs.wikipedia.org/wiki?curid=890585", "title": "Josef Sojka", "text": "Josef Sojka\n\nJosef Sojka (* 18. března 1970) je bývalý český fotbalista, útočník.\n\nV české lize hrál za Bohemians Praha. Nastoupil v 1 ligovém utkáních. Ve druhé lize nastoupil za AFK Lázně Bohdaneč ve 13 utkáních. Dále hrál i za FK Meteor Praha VIII.\n\n"}
{"id": "890588", "url": "https://cs.wikipedia.org/wiki?curid=890588", "title": "Novomoskovsk (Ukrajina)", "text": "Novomoskovsk (Ukrajina)\n\nNovomoskovsk () je město v Dněpropetrovské oblasti na Ukrajině. Leží na pravém břehu Samary zhruba 25 kilometrů na severovýchod od Dnipra. Žije zde obyvatel.\n\nSvé současné jméno má Novomoskovsk od roku 1794, předtím se nazýval například \"Samarčyk\" () nebo \"Novoselycja\" ().\n\nVýznamnou památkou je pravoslavný chrám sv. Trojice, postavený na konci 18. století kompletně ze dřeva. Je zobrazen na současném městském znaku.\n\nMěsto je menším železničním uzlem, frekventované je hlavně spojení do oblastního Dnipra.\n\n"}
{"id": "890590", "url": "https://cs.wikipedia.org/wiki?curid=890590", "title": "Václav Cverna", "text": "Václav Cverna\n\nVáclav Cverna (* 9. října 1966) je bývalý český fotbalista.\n\nV české lize hrál za FC Vítkovice. V české lize nastoupil celkem v 10 utkáních.\n"}
{"id": "890591", "url": "https://cs.wikipedia.org/wiki?curid=890591", "title": "Andrej Ešpaj", "text": "Andrej Ešpaj\n\nAndrej Jakovlevič Ešpaj ( \"Андрей Яковлевич Эшпай\"; 15. května 1925, Kozmoděmjansk, Marijsko, Sovětský svaz – 8. listopadu 2015 Moskva) byl ruský hudební skladatel marijského původu. \n\nHudbou byl ovlivněn již od malička. Jeho otec Jacob A. Ešpai byl jedním z prvních marijských profesionálních hudebních skladatelů. Působil také jako dirigent, učitel, muzikolog a folklorista. Nadaný byl také v malířském umění. Je autorem prvních marijských instrumentálních děl určených pro orchestr, sbíral marijské lidové písně a mnoho let působil v Marijském národním jazykovém institutu. Andrejova matka Valentine, též marijského původu, byla odbornicí přes ruské národní lidové písně.\n\nOd roku 1928 žila rodina v Moskvě. Zde se již ve třech letech začal Andrej učit hrát na piano, ale pro hyperaktivitu učení zanechal. O rok později začal navštěvovat Gněsinovu hudební školu. Už zde se projevila jeho genialita, v tom, že se nemusel učit zpaměti stupnice. Díky svému hudebnímu sluchu byl schopen je zahrát bez jakékoli přípravy. Školu dokončil roku 1941. Jeho hudební vzdělávání bylo přerušeno druhou světovou válkou, které se účastnil jako dobrovolník. Nejprve absolvoval výcvik a koncem roku 1944 byl nasazen v jednotkách Prvního běloruského frontu. Po demobilizaci se stal studentem Moskevské konzervatoře v oboru skladba a hra na klavír. Dobré výsledky mu otevřely cestu k vyššímu vzdělání. V roce 1952 se stal nejmladším členem Svazu sovětských skladatelů a 1953 absolvoval konzervatoř.\n\nByl ženatý s pianistkou Alexandrou Michailovnou a má dva syny, Valentina a filmového režiséra Andreje.\n\nEšpajova tvorba je silně ovlivněna lidovou marijskou hudbou, v čemž navazuje na svého otce. Kromě něj byl ovlivněn slavnými hudebními skladateli, jako byli Béla Bartók, Sergej Prokofjev, Nikolaj Jakovlevič Mjaskovskij a další. V některých dílech jsou prvky jazzové hudby. Typickými znaky jeho hudby jsou vitálnost, melodičnost a disonantnost. Svoje první skladby napsal jako student konzervatoře, například \"Sonatinu pro klavír\", skladby pro housle, klarinet a flétnu, \"Ukolébavku\" a \"Tanec\" pro dva klavíry. Na památku svého učitele napsal \"Druhý houslový koncert\" (1977). \n\nDne 25. ledna 1953 mělo premiéru jeho dílo \"Maďarské melodie\" v Koncertní síni Petra Iljiče Čajkovského v Moskvě v podání Státního symfonického orchestru SSSR a za dílo získal první cenu pro mladé skladatele na Festivalu mládeže ve Varšavě (1955). O čtyři roky později získal první cenu na Festivalu mládeže v Moskvě za svůj \"Houslový koncert\". \n\nKromě klasické hudby je i autorem filmové hudby. \n\nZa hrdinství ve druhé světové válce obdržel různá vyznamenání včetně Řádu Rudé hvězdy (1945). Další ocenění dostal za uměleckou tvorbu, např. Řád Rudého praporu práce (1971), titul národní umělec RSFSR, státní cena SSSR (za kantátu \"Lenin s námi\"), národní umělec SSSR (1981), Řád Lenina (1985), Řád Za zásluhy o vlast IV. stupně (2000), Řád Přátelství (2010).\n\n\n\n\n\n\nVíce než 100 písní, komorní díla (např. smyčcový kvartet na památku Dmitrije Šostakoviče \"Concordia discordans\") a díla pro sólové nástroje, sbor \"Z prvního čtení sv. apoštola Pavla Korinťanům \"(1968), kantáta \"Lenin s námi \"(1968).\n\n"}
{"id": "890598", "url": "https://cs.wikipedia.org/wiki?curid=890598", "title": "Kaple svatého Michaela archanděla (Dolní Dvůr)", "text": "Kaple svatého Michaela archanděla (Dolní Dvůr)\n\nKaple svatého Michaela je malá římskokatolická kaple v obci Dolní Dvůr.\n\nMalá kaplička na soutoku Malého Labe a Kotelského potoka je předchůdcem kostela sv. Josefa. Kapličku postavili v polovině 16. století tyrolští horníci, které sem přivedl majitel zdejšího panství Kryštof Gendorf z Gendorfu. Kaplička je na levé straně Rudného náměstí. V roce 2001 byla zrestaurována a vybavena obrazem archanděla Michaela z dílny malířky paní Heldové.\n\n"}
{"id": "890603", "url": "https://cs.wikipedia.org/wiki?curid=890603", "title": "Gymnázium Olgy Havlové", "text": "Gymnázium Olgy Havlové\n\nGymnázium Olgy Havlové je osmileté a čtyřleté gymnázium s všeobecným zaměřením, které se nachází v Ostravě-Porubě. Studijními výsledky svých žáků se řadí na 2. místo v Moravskoslezském kraji a na 20. v celé České republice. V roce 2016 zde studovalo ve 20 třídách 601 žáků a pedagogický sbor tvořilo 48 učitelů. Ředitelkou školy je Mgr. Jana Huvarová.\n\nGymnázium bylo založeno v roce 1972, v roce 1986 bylo přestěhováno z budovy na Thälmannově ulici do nynějších budov pavilonové školy na ulici Marie Majerové v Ostravě-Porubě. V školním roce 1990/1991 otevřelo primu a a současně bylo zachováno čtyřleté studium. Se souhlasem tehdejšího prezidenta republiky Václava Havla se v roce 1996 přejmenovalo a nese čestný název „Gymnázium Olgy Havlové“.\nV roce 2009 se stalo Fakultní školou Ostravské univerzity.\n\nGymnázium je tvořeno komplexem několika budov – pavilonů. Je zde řada několik odborných učeben s nejnovějším vybavením, součástí školy je také venkovní sportovní hřiště. Škola nabízí výuku šesti jazyků (angličtina, španělština, němčina, francouzština, ruština, latina).\n\n"}
{"id": "890606", "url": "https://cs.wikipedia.org/wiki?curid=890606", "title": "Lewiston (Idaho)", "text": "Lewiston (Idaho)\n\nLewiston je hlavní město okresu Nez Perce County ve státě Idaho v USA. Je šestým největším městem v severní části Idaha a devátým největším v celém státě. Při sčítání lidu v roce 2010 mělo 31 894 obyvatel. Bylo založeno v roce 1861 v souvislosti se zlatou horečkou. Roku 1863 se stalo hlavním městem oblasti Idaho. Rozhodnutím ze 7. prosince 1864 však bylo hlavní město přeloženo do Boise.\n\nLeží na soutoku řek Snake a Clearwater, asi 50 kilometrů severně od přehrady Lower Granite Dam. Díky přehradním nádržím je město dostupné i pro některé námořní lodě. Lewistonský přístav je jediným námořním přístavem státu Idaho. Město je obsluhováno také letecky díky letišti Lewiston-Nez Perce County. Jsou zde zastoupeny zejména obory zemědělství, papírenský a dřevozpracující průmysl a lehká výroba. Sídlí zde veřejná škola Lewis-Clark State College poskytující nižší vysokoškolské vzdělání. Kulturní život ve městě zastupují Dogwood Festival, Hot August Nights, a Lewiston Round Up.\n"}
{"id": "890609", "url": "https://cs.wikipedia.org/wiki?curid=890609", "title": "RE/MAX", "text": "RE/MAX\n\nRE/MAX je mezinárodní společnost operující na poli realit, která stojí na systému franchisingu. Založena byla Davidem Linigerem a jeho ženou Gail v roce 1973 v Denveru v Coloradu (USA). Význam názvu RE/MAX je zkratkou slov \"real estates maximums\".\n\nV roce 1973 navrhl David Liniger nový business model, lišící se od klasického provozu realitních kanceláří. Jádro tohoto modelu tvořil motivační systém odměňování realitních makléřů, kteří si takto ponechávali větší část svojí produkce. Spolu s tím RE/MAX začal jako první realitní kancelář zaměstnávat ženy jako makléře. Společnost RE/MAX se na realitním trhu etablovala v USA a během několika let začala expandovat do zahraničí.\n\n\nSpolečnost operuje na principu franchisingu – jednotlivé realitní kanceláře jsou tedy vlastněny individuálně a licenci RE/MAX jim poskytuje regionální, nebo národní odnož, která obdobně získala licenci od RE/MAX International. Za nákup licence RE/MAX je jednotlivým kancelářím a makléřům poskytováno specifické know-how ve formě školení agentů či marketingu a silná značka s celosvětovou distribucí. Makléřům je poskytnuta svoboda v jejich podnikání a podpora výměnou za poplatky vůči jejich domovské kanceláři. Díky této struktuře se společnost RE/MAX standardně řadí mezi 20 nejúspěšnějších franchisingových konceptů na světě. V současné době má společnost RE/MAX téměř 90 000 makléřů a přes 6 000 poboček v 89 zemích světa.\n\nDo České republiky vstoupil RE/MAX v roce 2005, kdy licenci pro Českou a Slovenskou (2006) republiku koupil současný prezident společnosti, pan David Krajný. Společnosti RE/MAX je lídrem na českém realitním trhu a k dnešnímu dni čítá téměř 120 kanceláří a více než 1000 makléřů.\n\nVznik loga RE/MAX se datuje do roku 1978, kdy v rámci marketingové kampaně umístil ředitel regionální kanceláře logo RE/MAX na horkovzdušný balón. Spolu se sloganem „Above the Crowd!“ slavila tato kampaň úspěch, který vynesl jak slogan, tak balón do oficiálního loga společnosti RE/MAX.\n"}
{"id": "890616", "url": "https://cs.wikipedia.org/wiki?curid=890616", "title": "Betty Mahmoody", "text": "Betty Mahmoody\n\nBetty Mahmoody (* 9. června 1945 v Alma, Michigan) je americká spisovatelka, která se proslavila především prvotinou \"Bez dcerky neodejdu\" a angažmá v oblasti práv dětí.\n\nV srpnu 1984 vycestovala Betty Mahmoody společně se svou čtyřletou dcerou Mahtob a svým mužem lékařem Bozorgem Mahmoodym, za jeho rodinou do Íránu na dvoutýdenní návštěvu. Ta se však změnila ve vězení, když se tam její manžel rozhodl zůstat a neumožnil Betty odcestovat zpět domů s jejich dcerou. O zážitcích ze svého pobytu v Íránu a útěku odtamtud napsala později Betty knihu nazvanou \"Bez dcerky neodejdu\".\n"}
{"id": "890622", "url": "https://cs.wikipedia.org/wiki?curid=890622", "title": "Šumavská ovce", "text": "Šumavská ovce\n\nŠumavská ovce, též šumavka, je původní české plemeno ovce domácí. Oblastí chovu je především Šumava, v malém počtu se objevuje i v Bavorsku. Je to české národní plemeno, je zařazená do programu uchování genetických zdrojů, je součástí genové rezervy a je zahrnuta do světového genofondu ohrožených plemen hospodářských zvířat.\n\nPlemeno vychází z původních selských ovcí. Šumavské selské ovce byly regenerovány s plemeny cheviot a texel, východofrískou ovcí a sovětskou cigájou. Oficiálně byla šumavská ovce uznána v roce 1986, mezi genové zdroje patří od roku 1992.\n\nJe to ovce středního tělesného rámce, s harmonickou stavbou těla a mírným klabonosem. Berani jsou obvykle rohatí, bahnice jsou většinou bezrohé. Kůže je bílá, rouno je bílé, polouzavřené, vlna je smíšená, bílé barvy, polojemná až polohrubá, sortimentu C/D.\n\nŠumavská ovce je plemeno kombinované, s trojstrannou užitkovostí:\n\nVýkrm jehňat končí v pěti měsících věku. Šumavská ovce je polorané plemeno, bahnice se poprvé zapouštějí až po jednom roce věku. Vyznačuje se konstitucí a je vhodná k chovu v podhorských a horských oblastech s vysokými srážkami a to především extenzivním způsobem, na volné pastvě.\n\n"}
{"id": "890625", "url": "https://cs.wikipedia.org/wiki?curid=890625", "title": "Lotos (spolek)", "text": "Lotos (spolek)\n\nLotos byl jeden z nejstarších německých přírodovědných spolků, který byl založený v Praze německou i českou komunitou vědců.\n\nVznikl pod německým názvem Deutscher Naturwissenschaftlicher-Medizinischer Verein für Böhmen „Lotos“ v roce 1848 a původně byl založený jako studentský spolek. Zakrátko se však přeměnil na vědecký. Jeho zakladatelem byl známý přírodovědec, lékař, chiropterolog, botanik a entomolog Friedrich Anton Kolenati (1812-1864). Původně v tomto spolku pracovali němečtí i čeští přírodovědci, ale po roce 1895 se spolek stal pouze čistě německým. Jeho činnost trvala asi do roku 1950. Mezi členy spolku kromě Kolenatiho patřili také například fyzik a filosof Ernst Mach, chemik Friedrich Reinitzer, geolog Karel Kořistka a více dalších. Od roku 1851 vydával spolek svůj časopis Lotos, celým názvem též Lotos, Zeitschrift für Natur-Wissenschaften.\n\n"}
{"id": "890626", "url": "https://cs.wikipedia.org/wiki?curid=890626", "title": "Lotos (časopis)", "text": "Lotos (časopis)\n\nLotos byl časopis, který vydával přírodovědný spolek Lotos. Časopis byl vydávaný uvedeným spolkem od roku 1851. Jeho celý a oficiální název zněl: Lotos, Zeitschrift für Natur-Wissenschaften. V časopise byly publikovány převážně články s přírodovědnou tematikou, včetně některých entomologických problémů. Celý název spolku Lotos byl Deutscher Naturwissenschaftlicher-Medizinischer Verein für Böhmen \"Lotos\". Mezi členy spolku a přispěvatele časopisu patřili významní vědci tehdejší doby, například Jan Evangelista Purkyně a jeho syn Emanuel. Ten byl navíc v letech 1851 až 1858 kustodem přírodovědeckých sbírek spolku.\n\n"}
{"id": "890629", "url": "https://cs.wikipedia.org/wiki?curid=890629", "title": "BNP Paribas Open 2013 – ženská čtyřhra", "text": "BNP Paribas Open 2013 – ženská čtyřhra\n\nDo soutěže ženské čtyřhry na tenisovém turnaji BNP Paribas Open 2013 nastoupilo třicet dva dvojic. Obhájcem titulu byl americký pár Liezel Huberová a Lisa Raymondová, jehož členky nestartují společně.\n\nSpoluhráčkou Huberové se stala španělská hráčka María José Martínezová Sánchezová, s níž v úvodním kole nestačila na slovensko-španělskou dvojici Daniela Hantuchová a Anabel Medinaová Garriguesová. Raymondová nastoupila po boku Australanky Samanthy Stosurové. Pár vypadl ve druhém kole s japonsko-australskou dvojicí Kimiko Dateová a Casey Dellacquová.\n\nTitul získala čtvrtá nasazená dvojice Rusek Jekatěrina Makarovová a Jelena Vesninová, která ve finále přehrála rusko-slovinské turnajové trojky Naděždu Petrovovou s Katarinou Srebotnikovou po rovnocenném zisku prvních dvou sad 6–0 a 5–7, až v  supertiebreaku [10–6].\n\n\n"}
{"id": "890630", "url": "https://cs.wikipedia.org/wiki?curid=890630", "title": "Latákie", "text": "Latákie\n\nLatákie nebo Lázikíja (arabsky اللاذقية \"al-Lázikíja\", latinsky \"Laodicea ad Mare\") je město v Sýrii. Nachází se na pobřeží Středozemního moře a je to důležitý přístav. Je to páté největší město v Sýrii a největší syrské město na pobřeží Středozemního moře.\n\nHistorie města se datuje do dob Féničanů, kteří měli na místě město zvané \"Ramitha\". Asi 10 km na sever od města se nacházelo starověké město Ugarit. Dnešní město bylo založeno Seleukem I. Níkátórem, zakladatelem Seleukovské říše, který město pojmenoval \"Laodicea\" (řecky Λαοδικεία) po své matce Laodiké z Europu. Od toho se odvozuje dnešní arabský název Lázikíja i názvy v ostatních jazycích. Turci ho nazývají \"Lazkiye\", francouzsky se nazývá \"Lattaquié\" a anglicky \"Latakia\" či \"Lattakia\".\n\n„Latakie“ je mimo jiné taktéž názvem specifického tabáku z této oblasti.\n\nHlavním letištěm pro Latákii je mezinárodní letiště Básila al-Asada ležící přibližně dvacet kilometrů jihovýchodně od města.\n\n"}
{"id": "890632", "url": "https://cs.wikipedia.org/wiki?curid=890632", "title": "Friedrich Reinitzer", "text": "Friedrich Reinitzer\n\nFriedrich Richard Reinitzer (27. února 1857 Praha-Malá Strana – 16. února 1927 v Grazu) byl česko-rakouský botanik a chemik. Objevil tekuté krystaly. Objev dlouho nevyvolával zájem, ale v roce 1965 byl na bázi tekutých krystalů vyroben první displej a pozapomenutý Reinitzer došel uznání.\n\nVystudoval chemii na německé části pražské techniky. V roce 1883 habilitoval. Poté na škole učil, v pozici tzv. soukromého docenta. V letech 1888-1901 byl profesorem na Karlově univerzitě. Poté odešel do Štýrského Hradce, kde na zdejší univerzitě dokonce v letech 1909-1910 zastával post rektora.\n\nTekuté krystaly objevil ještě v Praze, krátce po přestupu na Karlovu univerzitu. Na počátku objevu byl výzkum cholesterolu. Nejenže při něm určil správný sumární vzorec cholesterolu (C27H46O), ale aby vyjasnil chemickou podstatu látek cholesterolového typu, pozoroval mezomorfní fáze cholesterolacetátu a cholesterobenzoátu pod mikroskopem. Krystalické změny, které objevil, ho překvapily. Nebyl si jistý, jak objev interpretovat a požádal o pomoc profesora fyziky na univerzitě v Aachenu Otto Lehmanna. Ten navrhl pojem kapalné (či tekuté) krystaly.\n\n"}
{"id": "890643", "url": "https://cs.wikipedia.org/wiki?curid=890643", "title": "Na parket! (3. řada)", "text": "Na parket! (3. řada)\n\nTřetí řada televizního seriálu Na parket! je pokračování druhé řady téhož seriálu. Dne 4. června 2012 televize Disney Channel oznámila, že se seriál vrátí na obrazovky ve 3. řadě. Kenton Duty zde již neúčinkuje jako hlavní postava, ale pouze jako hostující postava. Premiérové vysílání probíhalo od 14. října 2012 do 10. listopadu 2013. Již 25. července 2013 bylo oznámeno, že seriál \"Na parket!\" už nebude televizí prodlužován a 3. řada je jeho poslední. V Česku byla tato řada odvysílána v premiéře od 16. února 2013 do 2. února 2014.\n\n\n<onlyinclude></onlyinclude>\n\n"}
{"id": "890647", "url": "https://cs.wikipedia.org/wiki?curid=890647", "title": "BNP Paribas Open 2013 – mužská čtyřhra", "text": "BNP Paribas Open 2013 – mužská čtyřhra\n\nDo soutěže mužské čtyřhry na tenisovém turnaji BNP Paribas Open 2013 nastoupilo třicet dva dvojic. Obhájcem titulu byl španělský pár Marc López a Rafael Nadal, jehož členové nestartují společně. López do soutěže nastoupil se stabilním spoluhráčem Marcelem Granollersem z pozice druhých nasazených. Ve druhém kole vypadli s  rakousko-brazilskou dvojicí Alexander Peya a Bruno Soares. Nadal se rozhodl čtyřhry nezúčastnit.\n\nVítězem se stal první pár světa amerických dvojčat Boba a Mika Bryanových, který ve finále přehrál filipínsko-polskou dvojici Treat Conrad Huey a Jerzy Janowicz po rovnocenném zisku prvních dvou sad 6–3, 3–6, až v supertiebreaku [10–6].\n\n\n"}
{"id": "890649", "url": "https://cs.wikipedia.org/wiki?curid=890649", "title": "Křižovatka (film, 1994)", "text": "Křižovatka (film, 1994)\n\nKřižovatka (v originále \"Intersection\") je americký dramaticko-romantický film natočený režisérem Markem Rydellem roku 1994 podle knižní předlohy Paula Guimarda.\nHlavní roli Vincenta Eastmana, který se rozhoduje mezi dvěma ženami, ztvárnil Richard Gere, roli jeho manželky Sally ztvárnila Sharon Stone, v roli jeho milenky Olivie stojí Lolita Davidovich a jeho třináctiletou dceru Meaghan si zahrála Jenny Morrison.\nDěj se odehrává ve Vancouveru, kde Vincent Eastment při cestě na pracovní schůzku havaruje. Během havárie a později při převozu do nemocnice vzpomíná na své seznámení s milenkou Olivií a na to, jak se postupně odcizoval své manželce Sally. Mezi těmito dvěma vztahy stojí navíc otcovská láska k dceři Meaghan. Vincent Eastman po převozu do nemocnice umírá a díky souhře náhod si jak Sally tak Olivia myslí, že se Vincent před autonehodou rozhodl právě pro ni.\n"}
{"id": "890653", "url": "https://cs.wikipedia.org/wiki?curid=890653", "title": "Spaření", "text": "Spaření\n\nSpaření je postup používaný k úpravě surovin pro přípravu pokrmů. Spočívá v krátkodobém zahřátí na 100 °C ve vroucí vodě. Suroviny bývají spařovány z nejrůznějších důvodů - pro snazší zpracovatelnost, pro zlepšení chutí, konzistence, odstranění termolabilních jedů, likvidaci choroboplodných zárodků a podobně. Specifický druh spaření, kdy je následně surovina prudce schlazena, se nazývá blanšírování.\n\nSpařená zelenina může vykazovat lepší strukturu, barvu (špenát), případně jde snáze loupat (rajčata), u některých druhů dochází k odstranění hořkosti (ředkev), palčivosti a podobně.\n\nMnohé druhy drůbeže se spařují pro snazší škubání peří (naopak některé jsou tradičně škubány na sucho, např. bažant). Podobně se postupuje při zabíjačce při odstranění srsti prasete.\n\nDruhy hub, které obsahují termolabilní či prchavé jedy (nebo jsou z jejich obsahu podezřelé), se před tepelným zpracováním obvykle spařují. Jde především o jedlé druhy ucháčů, smržů a kačenek, které mohou podle některých mykologů obsahovat nízké koncentrace gyromitrinu. Vodu použitou ke spaření těchto druhů hub je nutné slít a nepoužívat dále k přípravě pokrmu.\n\nNěkteré druhy hub obsahují termolabilní jedy, jejichž stabilita je vyšší a spaření k jejich rozkladu nestačí. Takové je třeba tepelně zpracovávat po dobu min. 20 minut (vodu či šťávu však není třeba slívat, toxiny se rozloží na neškodné látky). V případě nedostatečného tepelného zpracování může dojít k otravě satanoidního typu.\n"}
{"id": "890656", "url": "https://cs.wikipedia.org/wiki?curid=890656", "title": "Jan Zuska", "text": "Jan Zuska\n\nJan Zuska, pseudonym Jan Srp či Benjamin Haas (20. listopadu 1918, Černovice, Rumunsko, dnes Ukrajina – 24. dubna 1979, Praha, Československo), byl český básník a hudebník.\n\nByl spolužákem a celoživotním přítelem Ludvíka Kundery a spolu s ním členem skupiny Ra. Jeho směr byl surrealismus a poetismus. Značná část jeho básní zůstala nevydána.\n\nPublikoval v literárním časopise \"Mladé archy\".\n\n\n"}
{"id": "890664", "url": "https://cs.wikipedia.org/wiki?curid=890664", "title": "Peter Kumančík", "text": "Peter Kumančík\n\nPeter Kumančík (* 21. července 1985, v Senici) je slovenský obránce, od roku 2003 působící v TJ Spartak Myjava. Mezi jeho další angažmá patří: FK Senica, MFK Myjava-Turá Lúka a MFK Vrbové , kde v podzimní části aktuálního ročníku hostoval a nyní se pokusí prosadit do kádru Myjavy.\n"}
{"id": "890669", "url": "https://cs.wikipedia.org/wiki?curid=890669", "title": "Zoltán Harsányi", "text": "Zoltán Harsányi\n\nZoltán Harsányi (* 1. června 1987, Senec) je slovenský fotbalový útočník, od července 2014 hostuje ve fotbalové akademii Ference Puskáse z maďarského klubu Mezőkövesd-Zsóry SE.\n\nSvou fotbalovou kariéru začal v DAC 1904 Dunajská Streda. Mezi jeho další angažmá patří: FC Senec, Bolton Wanderers B, Paykan FC, Pécsi MFC a TJ Spartak Myjava.\n\nVe Spartaku Myjava hostoval v sezoně 2012/13 z maďarského Pécse. Po sezoně se zdálo, že hráč do Spartaku přestoupí natrvalo, ale nakonec se vrátil do Pécsi MFC, kde mu byl ukončen kontrakt a Harsányi se stal volným hráčem. Již v průběhu sezony 2013/14 byl nejprve testován Ružomberokem, kde nebyl přijat a posléze byl na testech v českých klubech 1. FC Slovácko, 1. FK Příbram a německém Regensburgu. Nastoupil také v jednom přípravném zápase juniorského týmu Spartaku Trnava. Nakonec se domluvil na dvouleté smlouvě s Mezőkövesd-Zsóry SE, nováčkem maďarské nejvyšší ligy.\n\nV červenci 2014 odešel hostovat do fotbalové akademie Ference Puskáse (člen maďarské 1. ligy).\n\nV letech 2007-2008 oblékal reprezentační dres Slovenska do 21 let.\n"}
{"id": "890670", "url": "https://cs.wikipedia.org/wiki?curid=890670", "title": "Guido von Haerdtl", "text": "Guido von Haerdtl\n\nGuido von Haerdtl, též Guido von Härdtl (23. února 1859 Vídeň – 20. července 1928 Vídeň), byl rakousko-uherský, respektive předlitavský státní úředník a politik, v letech 1908–1911 ministr vnitra Předlitavska.\n\nVystudoval právo na Vídeňské univerzitě a na Univerzitě Heidelberg. Od roku 1881 pracoval ve státních službách v zemské vládě v Salcbursku. Pak byl povolán jako koncipient na ministerstvo vnitra. Zde pak zastával různé posty. V roce 1905 působil jako šéf legislativního odboru ministerstva. Podílel se na odborné přípravě vládních návrhů volební reformy a zákona o státních zaměstnancích ve vládách Paula Gautsche a Maxe Becka. V letech 1906–1908 byl spolupracovníkem ministra vnitra Richarda von Bienertha.\n\nVrchol jeho politické kariéry nastal počátkem 20. století, kdy se za vlády Richarda Bienertha sám stal ministrem vnitra. Funkci zastával v období 15. listopadu 1908 – 9. ledna 1911. Na postu ministra se zastával práv německých studentů na německé univerzitě v Praze a podporoval ustanovení němčiny jako oficiální úřední řeči v Horních i Dolních Rakousích, čímž vyvolal kritiku českých politiků na svou osobu.\n\nPo odchodu z vlády působil jako prezident soudního senátu Správního soudního dvora. V roce 1914 se stal sekčním šéfem ministerstva vnitra.\n"}
{"id": "890678", "url": "https://cs.wikipedia.org/wiki?curid=890678", "title": "Mistrovství Evropy v judu 1997", "text": "Mistrovství Evropy v judu 1997\n\nMistrovství Evropy se konalo v Ostende, Belgie, ve dnech 8.-11. května 1997\n\nVyřazovací kola\n\nFinálová kola\n\nVýsledky z ME 1997 na serveru judoinside.com \"(pozor: Larjukov ve skutečnosti reprezentoval Rusko v Ostende. Za Bělorusko zápasil až od roku 1999!)\"\n"}
{"id": "890680", "url": "https://cs.wikipedia.org/wiki?curid=890680", "title": "Max Wickenburg", "text": "Max Wickenburg\n\nMax Wickenburg, též Max von Wickenburg (21. března 1857 Vídeň – 4. února 1918 Grundlsee), byl rakousko-uherský, respektive předlitavský státní úředník a politik, v letech 1908–1909 ministr veřejných prací a v roce 1911 ministr vnitra Předlitavska.\n\nByl synem státního úředníka a sám dlouhodobě působil ve státních službách. Ve věku pětadvaceti letech se stal okresním hejtmanem. Postupně dosáhl titulu dvorního radu v Linci a byl přednostou odborů na několika ministerstvech. Vrchol jeho politické kariéry nastal, když se za vlády Richarda Bienertha stal nejprve ministrem veřejných prací jako provizorní správce rezortu. Tuto funkci zastával od 15. listopadu 1908 do 10. února 1909. Později se dodatečně stal ministrem vnitra. Post šéfa rezortu vnitra si udržel i v následující vládě Paula Gautsche. Funkci zastával v období 9. ledna 1911 – 3. listopadu 1911.\n"}
{"id": "890682", "url": "https://cs.wikipedia.org/wiki?curid=890682", "title": "Chlapec, který rostl příliš rychle", "text": "Chlapec, který rostl příliš rychle\n\nChlapec, který rostl příliš rychle, (v anglickém originále ) je jednoaktová dětská opera (autor ji označuje jako „opera pro mladé lidi“) italsko-amerického skladatele Giana Carla Menottiho na vlastní libreto z roku 1982.\n\nOperu u skladatele objednala dirigentka Evelyn Swenssenová, ředitelka Family Theatre společnosti OperaDelaware, a tato společnost také uvedla premiéru díla dne 24. září 1982 v divadle Grand Opera House ve Wilmingtonu (stát Delaware).\n\nPrvní kritika opery kolísala od vcelku pozitivní („Dojemné, brilantní dílo, má melodickou neoromantickou hudbu, svižný děj a srozumitelné poselství: skladatel zdůrazňuje zachování si vlastní identity tváří v tvář společenskému tlaku.“) po negativní („… Místní talent reagoval na Menottigo režii s nakažlivým kouzlem, což je vlastnost, která samotnému dílu citelně chybí.“) S celkově pozitivnější kritikou se setkala například pozdější britská inscenace: podle Musical Times opera „… má úspěch na všech rovinách: její lyričnost, její přitažlivá harmonie, její pozoruhodná orchestrace se spojují … aby zahrály na struny srdce.“\n\nPředstavení opery trvá asi 40 minut.\n\n\"Chlapec, který rostl příliš rychle\" se hrál na amerických jevištích (např. roku 1985 v Charlestonu na Festivalu dvou světů, přičemž roli paní Skosvodmonitové hrála režisérka prvního provedení Evelyn Swenssonová), ale též mimo Spojené státy. Francouzskou premiéru v překladu Charlese Fabiuse uvedl 23. ledna 1984 v Cannes dirigent Philippe Bender (inscenace se pak přesnula do Lyonu). Britskou premiéru, která vznikla v koprodukci Royal Opera House, Covent Garden a divadla Sadler's Wells, uvedl 11. prosince 1986 dirigent David Syrus v kombinaci s Menottiho starší dětskou operou \"Amahl a noční návštěvníci\"; z této inscenace byla pořízena nahrávka dostupná na CD. Z novějších inscenací lze zmínit nastudování Opera Factory v novozélandském Aucklandu (premiéra 16. července 2009).\n\nFlétna + pikola, hoboj, klarinet, fagot, lesní roh, trubka, pozoun, tympány, bicí souprava, klavír, syntetizátor, smyčce.\n\n(Obraz 1) Slečna Hopeová po prázdninách vítá děti zpět ve škole a představuje jim nového žáka, devítiletého chlapce jménem Poponel Skosvodomit. Nové spolužáci si utahují z Poponelova jména, ale především z jeho nadměrné výšky, a maminka (paní Skosvodomitová) musí Poponela utěšovat, než jej může zanechat ve třídě. Poponel hledá pomoc u své učitelky slečny Hopeové a ta se obrací na svého přítele, doktora Shrincka (který se náhodou právě nalézá mezi obecenstvem), aby pomohl Poponelovi zmenšit jeho výšku na normální úroveň.\n\n(Obraz 2) Poponel vchází do ordinace doktora Shrincka, které vévodí jeho nevídaný „zmenšovací stroj“ a panuje bláznivá sestra Proctorová. Nicméně Poponelovo zmenšení se podaří a nyní je chlapec vysoký přiměřeně svému věku. Doktor jej však varuje, že když je teď tak velký jako ostatní, musí se také ve všem chovat tak jako oni. Pokud by se něčím odlišil, hned by narostl zpět do své původní výšky.\n\n(Obraz 3) Poponel je zpátky ve škole. Zmenšení zafungovalo a chlapec už není předmětem posměšků. Tu ale do školy vtrhne terorista říkající si Mad Dog prchající před policií. Nejdříve chce vzít všechny děti jako rukojmí, pak se rozmyslí a chce vzít jen jedno. Děti jsou vyděšené a všechny odmítnou, s výjimkou Poponela, který se vydává do zajetí dobrovolně. Tím ale vybočil z řady! Přesně podle varování doktora Shrincka rychle vyroste do své původní velikosti – a to natolik, že Mad Doga lehce přemůže. Děti jsou zachráněny, Poponel je hrdina a všichni zpívají ponaučení opery „Buď rád za to, jaký jsi, tlustý nebo tenký, malý nebo velký, černý nebo bílý. Buď rád, že jsi sám sebou. Nesnaž se být někým jiným, protože tím, čím jsi ty, nikdo jiný být nemůže.“\n\n"}
{"id": "890684", "url": "https://cs.wikipedia.org/wiki?curid=890684", "title": "Hup a Hop", "text": "Hup a Hop\n\nHup a Hop je československý loutkový animovaný televizní seriál z roku 1968 vysílaný v rámci Večerníčku, kromě jiných vysílání třeba v květnu 1972.\n\nScénář zpracoval J. Kafka. Režii měl na starosti Alexander Zapletal. Kameramanem byl Bohumil Turek. Výtvarník byl Josef Lamka. Seriál v hlavních postavách namluvili Jiřina Bohdalová, Vladimír Hrubý a František Filipovský. Nazpíval Waldemar Matuška. Hudbu zkomponoval Vadim Petrov. Bylo natočeno 13 epizod, délka se pohybovala v rozmezí od 11 do 15 minut.\n\n\nHup a Hop jsou dvě malé mluvící opičky, které na ostrově najde pan Kapitán, a ony s ním žijí nejen na lodi, ale později i u něj doma a prožívají spolu různá dobrodružství.\n\nV dobrém úmyslu Kapitánovi způsobí nějakou neplechu – třeba pomalují stěny lodní kajuty marmeládami nebo schovají sněhovou kouli pod polštář, aby mu ji mohly ukázat.\n\nV titulcích pořadu nejsou Jiřina Bohdalová, Vladimír Hrubý, František Filipovský ani Waldemar Matuška uváděni.\n\n"}
{"id": "890690", "url": "https://cs.wikipedia.org/wiki?curid=890690", "title": "Eurocopter X3", "text": "Eurocopter X3\n\nEurocopter X3 je experimentální vysokorychlostní vrtulník, tzv. gyrodyn. Jedná se o zvláštní typ letounu s charakteristikou VTOL. Výrobcem jediného prototypu je evropská skupina Eurocopter.\n\n12. května 2011 byl letoun schopen dosáhnout rychlosti 430 km/h (232 uzlů). Neoficiální rychlostní rekord překonal 7. června 2013, kdy dosáhl v letu rychlosti 472 km/h (255 uzlů).\n\nEurocopter X3 je koncept vysokorychlostního vrtulníku, který byl postaven na základě civilního stroje Eurocopter EC 155. Disponuje pětilistým hlavním rotorem a dvěma vrtulemi, které jsou umístěny na křídlech na trupu vrtulníku. Stroj je poháněn dvěma turbohřídelovými motory.\n\nStroj poprvé vzlétl 6. září 2010 ve Francii. 12. května 2012 dokázal vyvinout rychlost 430 km/h (232 uzlů, 267 mph) a udržet ji po dobu několika minut. K překonání neoficiálních rychlostních rekordů u vrtulníků došlo 7. června 2013, kdy stroj dosáhl rychlosti 472 km/h (255 uzlů). O několik dnů dříve dosáhl vrtulník při sestupu rychlosti 487 km/h (263 uzlů). Technologie použité u vrtulníku X3 mohou být k dispozici po roce 2020.\n\nData podle webu FlightGlobal.\n\n\n\n\n"}
{"id": "890691", "url": "https://cs.wikipedia.org/wiki?curid=890691", "title": "Chaloupka na vršku", "text": "Chaloupka na vršku\n\nChaloupka na vršku je český loutkový animovaný televizní seriál z roku 2006 vysílaný v rámci večerníčku.\n\nScénář zpracovali Šárka Váchová a Pavel Cmíral podle námětu Šárky Váchové. Režii se věnovala opět Šárka Váchová. Za kamerou stáli Jakub Halousek a Jan Müller. Výtvarnou stránku měla na starosti Šárka Váchová. Seriál namluvil jako hlavní vypravěč Ladislav Mrkvička, dále se podíleli na seriálu Magdalena Reifová, Dana Syslová, Otakar Brousek, Jakub Hubert, Petr Skoumal, Ondřej Volejník, Hana Dotřelová, Claudia Eftimiadu a Lenka Krupanská. Hudbu složil Petr Skoumal. Bylo natočeno 20 epizod, délka se pohybovala v rozmezí od 7 do 8 minut.\n\nV chaloupce na vršku žije řezbář se třemi dětmi – Mařenkou, Andulkou a Honzíkem. V příbězích chce seriál ukázat celoroční cyklus a jednotlivá roční období, jak jdou za sebou – jaro, léto, podzim, zima. Děj je situován do podhorské vesničky na konci 19. století…\n\n\n\n"}
{"id": "890694", "url": "https://cs.wikipedia.org/wiki?curid=890694", "title": "Robert Meyer (politik)", "text": "Robert Meyer (politik)\n\nRobert Meyer (8. ledna 1855 Vídeň – 10. června 1914 Vídeň), byl rakousko-uherský, respektive předlitavský ekonom, státní úředník a politik, v roce 1911 ministr financí.\n\nStudoval právo na Vídeňské univerzitě a Berlínské univerzitě. V roce 1876 získal titul doktora práv. Nastoupil do státní služby, kde působil nejprve na finanční prokuratuře. V roce 1884 se stal jako daňový inspektor v Dolních Rakousích pracovníkem ministerstva financí. Zároveň se tehdy habilitoval na Vídeňské univerzitě v oboru politické ekonomie. Od roku 1885 do roku 1893 vyučoval na vídeňské obchodní akademii národohospodářství. Jako odborník se podílel na reformě přímých daní a spolu s kolegou Eugenem von Böhm-Bawerk byl hlavní postavou vyjednávání o daňové reformě v parlamentu v roce 1896. V roce 1910 se stal prezidentem \"Statistische Zentralkommission\" (Ústřední statistická komise, tedy statistický úřad). Řídil rakousko-uherské sčítání lidu roku 1910.\n\nVrchol jeho politické kariéry nastal, když se za vlády Richarda Bienertha stal dodatečně ministrem financí. Post šéfa rezortu si udržel i v následující vládě Paula Gautsche a zpočátku i ve vládě Karla Stürgkha. Funkci zastával v období 9. ledna 1911 – 19. listopadu 1911. Jako ministr prosadil zákon o daňových úlevách na výstavbu malých bytů.\n\nPo odchodu z vlády nastoupil opět do čela statistické komise.\n"}
{"id": "890696", "url": "https://cs.wikipedia.org/wiki?curid=890696", "title": "Robert Meyer", "text": "Robert Meyer\n\nJméno a příjmení Robert Meyer má více nositelů:\n\n\n"}
{"id": "890699", "url": "https://cs.wikipedia.org/wiki?curid=890699", "title": "Eric Bruskotter", "text": "Eric Bruskotter\n\nEric Bruskotter (* 22. března 1966, Fort Wayne, Indiana, Spojené státy americké) je americký herec.\n\nS hraním začal v polovině osmdesátých let, když se objevoval v televizních pořadech jako \"Mr. Belvedere\" a \"Neuvěřitelné příběhy\". Známým se stal v roce 1987 díky roli ve filmu \"Láska není v ceně\". Poté ztvárnil roli Scotta Bakera v seriálu \"Četa v akci\". Seriál je o strastech armády v pozadí Vietnamské války.\n\nPo dvou sériích se vrátil k filmovým rolím do snímků \"Krvavý příliv\" a \"S nasazením života\". Je pravděpodobně známější z role Ruba Bakera z filmů \"První liga 2\" a \"\". V roce 1997 měl roli ve scifi \"Hvězdná pěchota\". Během natáčení se setkal s Tami-Adrian George, svou současnou manželkou.\n\nV roce 2011 se objevil jako fotbalový hledač talentů Cooter Menkins v seriálu \"Glee\" a současně také přítele a manžela Shannon Beiste (Dot-Marie Jones).\n\nV současné době je ženatý s Tami-Adrian George. Je také dobrovolník pro Best Friends Animal Society, skupinu snažící se o záchranu zvířat. Také se objevil ve dvou různých epizodách seriálu \"Walker, Texas Ranger\", pokaždé jako mentálně postižený muž.\n\nMá jednovaječné dvojče, Karla Bruskottera.\n\n"}
{"id": "890703", "url": "https://cs.wikipedia.org/wiki?curid=890703", "title": "Ty Nikdy", "text": "Ty Nikdy\n\nTy Nikdy (někdy také Ty Nikdy Label, Ty Nikdy Records či TNKDLBL) je česká nahrávací společnost zaměřující se na hip hopovou hudbu. Idea jej založil spolu s DJ Fattem v roce 2006 a krátce na to vydal svůj mixtape \"Malý Pepek mixtape vol. 1\".\n\nOd svého založení v něm působilo již 12 členů (z toho 11 současných) z České republiky s výjimkou Boy Wondera a Matyse, členy ze Slovenské republiky. Na svém kontě má 27 vydaných alb/mixtapeů.\n\nNásledující seznam je soupis všech alb vydaných pod Ty Nikdy.\n"}
{"id": "890704", "url": "https://cs.wikipedia.org/wiki?curid=890704", "title": "Josef Kaněra", "text": "Josef Kaněra\n\nJosef Kaněra, též Josef Kaněra von Tynbrugg nebo rytíř Josef Kaněra (6. března 1854 Horní Radechová – 1. října 1914 Vídeň), byl rakousko-uherský, respektive předlitavský (český) státní úředník a politik, v letech 1908–1909 ministr kultu a vyučování.\n\nStudoval právo na Karlo-Ferdinandově univerzitě v Praze. V roce 1877 nastoupil na místodržitelství v Praze. Od roku 1880 byl úředníkem ministerstva kultu a vyučování. V roce 1897 se stal ministerským radou, roku 1901 sekčním šéfem. V roce 1907 byl povýšen do šlechtického stavu.\n\nVrchol jeho politické kariéry nastal, když se za vlády Richarda Bienertha stal ministrem kultu a vyučování coby pověřený provizorní správe rezortu. Funkci zastával v období 15. listopadu 1908 – 10. února 1909.\n\nPo odchodu z vlády nastoupil opět na ministerstvo jako vysoký úředník a vedl zde odbor středního školství.\n"}
{"id": "890708", "url": "https://cs.wikipedia.org/wiki?curid=890708", "title": "Drahanské údolí", "text": "Drahanské údolí\n\nDrahanské údolí (někdy Drahaňské údolí, Drahaň) se nachází na severním okraji Prahy na pravém břehu Vltavy. Rozkládá se podél stejnojmenného potoka, který pramení v Dolních Chabrech, teče západním směrem a ústí do Vltavy mezi Zámky a Klecánky. Údolí je součástí přírodních parků Drahaň-Troja a Dolní Povltaví.\n\nÚdolí potoka lze rozdělit na tři části: horní oblast Dolních Chaber, střední širší údolí a dolní rokle. V horní části se potok proplétá zástavbou včetně barokního statku a významného románského kostela Jan Křtitele. Vlastní přírodní údolí začíná u konečné zastávky autobusu Dolní Chabry pod výrazným skalním ostrohem. Silnice končí u čistírny odpadních vod a vodní nádrže, údolí pod ní je zarostlé rákosinami s vrbami a zvolna se zužuje. V místě, kde cesta přechází na pravý břeh potoka je blízko můstku Prdlavá studánka.\nPod cestou se nachází Drahanský mlýn a oblast domků a chat, které jsou místní komunikací propojeny s Brnky. V této nejdelší, dolní části je údolí úzké a nazývá se také Drahanská rokle. Je pro ni charakteristické prolínání divoké přírody s místy hůře schůdnou stezkou a produkty lidské činnosti související s chatkami roztroušenými v údolí. Podél této části potoka také probíhá hranice města Prahy. Údolí s potokem ústí do Vltavy, respektive na vltavskou navigaci (hrubými kameny zpevněný břeh) s pobřežní cestou.\n\nPlánovaná jižní varianta trasy Pražského okruhu probíhá jižně od údolí a přetíná ho mezi čistírnou a zastávkou autobusu.\n\n\n\n"}
{"id": "890712", "url": "https://cs.wikipedia.org/wiki?curid=890712", "title": "Robert von Holzknecht", "text": "Robert von Holzknecht\n\nRobert von Holzknecht, též Robert Holzknecht von Hort (2. dubna 1838 Tišnov – 12. července 1918 Vídeň), byl rakousko-uherský, respektive předlitavský státní úředník a politik, v letech 1908–1909 ministr spravedlnosti.\n\nStudoval právo na Univerzitě ve Štýrském Hradci. V roce 1866 získal titul doktora práv. Od roku 1868 působil na zemském soudu ve Vídni. Od roku 1874 byl soudním adjunktem. V roce 1879 přešel na ministerstvo spravedlnosti, kde se roku 1881 stal ministerským tajemníkem. Dočasně byl zproštěn služebních povinností na ministerstvu a působil jako vychovatel prince v Portugalsku. V roce 1893 se vrátil na ministerstvo a dále v něm postupoval do vysokých úřednických pozic. V roce 1906 se stal sekčním šéfem ministerstva.\n\nVrchol jeho politické kariéry nastal, když se za vlády Richarda Bienertha stal ministrem spravedlnosti coby pověřený provizorní správce rezortu. Funkci zastával v období 15. listopadu 1908 – 10. února 1909.\n"}
{"id": "890715", "url": "https://cs.wikipedia.org/wiki?curid=890715", "title": "Nox Arcana", "text": "Nox Arcana\n\nNox Arcana je americké hudební duo hrající neoklasický darkwave/dark ambient, založené v roce 2003 Josephem Vargem a Williamem Piotrowskim. Nox Arcana se ve svých albech specializuje na gotickou fikci a klasickou hororovou literaturu. Do zdrojové literatury patří například H. P. Lovecraft, bratři Grimmové, Ray Bradbury a Edgar Allan Poe. Některá jejich alba také čerpají ze středověkých a mytologických témat.\n\nJejich album \"Winter's Knight\" se v roce 2005 umístilo na 8. příčce v rubrice Top prázdninových alb časopisu Billboard. Jejich hudba je často využívána při halloweenových událostech a oslavách, také se každoročně již od roku 2009 objevuje o halloweenovém weekendu v americkém televizním pořadu \"America Haunts\". Hudba z alba \"Transylvania\" se objevuje v televizní show TV FOX \"So You Think You Can Dance\".\n\nHudba Nox Arcana je ovlivněna styly jako New Age, klasická hudba, ambientní hudba, rock a filmové soundtracky od jiných interpretů jako John Carpenter, Danny Elfman, AC/DC, Wojciech Kilar, Enya, Loreena McKennitt, Beethoven, Jerry Goldsmith a Hans Zimmer.\n\n"}
{"id": "890717", "url": "https://cs.wikipedia.org/wiki?curid=890717", "title": "Olga Nikolajevna Romanovová (1822)", "text": "Olga Nikolajevna Romanovová (1822)\n\nOlga Nikolajevna Romanovová (, Petrohrad – 30. října 1892, Friedrichshafen) byla rodem ruská velkokněžna a sňatkem württemberská královna.\n\nNarodila se jako třetí potomek/druhá dcera ze sedmi dětí ruského cara Mikuláše I. a jeho manželky Alexandry Fjodorovny. Vyrůstala ve velké, šťastné rodině, soužití jejích rodičů bylo manželstvím, v němž panovala láska a vzájemná úcta.\n\nJako ostatní děti carské rodiny byla Olga, v rodinném kruhu zvaná \"Olly\", do pěti let pod dohledem chůvy Marji Vasiljevny Kajsovské. Poté dostala první guvernantku, Šarlottu Dunker, kterou roku 1836 vystřídala Anna Alexejevna Okulovová. Základními předměty byly aritmetika, všeobecná a ruská historie, fyzika. Důraz byl kladen na výuku jazyků – francouzštiny, němčiny a angličtiny. Jedním z vychovatelů byl básník Vasilij Žukovskij, s nímž si velkokněžna dopisovala do konce jeho života, i když byla již mimo rodný dům. Profesorem ruského jazyka a literatury byl rektor petrohradské university Petr Alexandrovič Pletňov. Velkokněžna věnovala mnoho pozornosti kreslení, brala i hodiny sochařství. Překrásně zpívala a hrála na klavír a varhany.\n\nSoučasně s domácím vyučováním byly velkokněžny zapsány ve třídách Smolného ženského institutu. Třebaže velkou část programu plnily doma, při docházce do ústavu oblékaly ústavní stejnokroj a zařazovaly se do své třídy. Olga byla zapsána v \"bílé třídě\", kterou absolvovala v roce 1838.\n\nPřitažlivá, vzdělaná, několika jazyky hovořící, uchvacující hrou na klavír i svou živostí, byla Olga Nikolajevna považována za jednu z nejlepších nevěst v Evropě.\n\nPo svatbě její sestry Marie, která se provdala za prince nižšího postavení, než byla sama (jejím manželem se stal leuchtenberský vévoda Maximilian de Beauharnais), si Olžini rodiče přáli najít jí perspektivního manžela. Čas však ubíhal a ve velkokněžnině životě nedocházelo k žádným změnám. Její blízcí nechápali: \"«Jakže, v devatenáci letech stále ještě svobodná?»\" Přitom však uchazečů o její ruku nebylo málo. Již v roce 1838, kdy byla s rodiči na návštěvě v Berlíně, upoutala šestnáctiletá Olga pozornost prince Maxmiliána, následníka bavorského trůnu, nelíbil se však ani jí, ani jejím rodičům. Další rok její myšlenky opanoval arcivévoda Štěpán Habsbursko-Lotrinský, syn z druhého manželství uherského palatina Josefa Habsbursko-Lotrinského, jehož první manželkou byla velkokněžna Alexandra Pavlovna, Olžina teta. Tomuto spojení však se postavila Štěpánova macecha, třetí manželka arcivévody Josefa, která si pro žárlivost na jeho první manželku nepřála mít za blízkou příbuznou ruskou kněžnu. V roce 1840 se Olga rozhodla, že s manželstvím nebude spěchat; říkala, že je jí i tak dobře a je šťastná, že zůstává doma. Car Mikuláš I. jí sdělil, že je svobodná ve svém rozhodnutí a může si za muže vybrat, koho chce. Olžina teta, velkokněžna Jelena Pavlovna (manželka velkoknížete Michala Pavloviče, původem württemberská princezna Charlotta), začala vyvíjet úsilí, aby se Olga provdala za jejího bratra, prince Fridricha Württemberského (1808—1870). Olga si zapsala do svého deníku: \"\"Vyprávěla jsem vše mamá (\"carevně Alexandře Fjodorovně\"), v hrůze a zalykajíc se rozhořčením. Byl jednou tak starý jako já. Svého času tančil s mamá, je vrstevník mých rodičů. Měla jsem k němu vztah jako ke strýčkovi...\"\"\n\nNeočekávaně přišla žádost o Olžinu ruku od jiného arcivévody – Albrechta Fridricha Rakousko-Těšínského, byl však odmítnut. Avšak na odpověď na návrh o sňatku s arcivévodou Štěpánem se čekalo dlouho a nebyla potěšující: v dopise z Vídně stálo, že sňatek Štěpána a Olgy Nikolajevny, vyznávajících různou víru, je pro Rakousko nepřijatelný. Arcivévodkyně ruského původu by se mohla stát nebezpečnou pro stát proto, že mezi slovanským obyvatelstvem monarchie by mohly vzniknout nepokoje. Kromě toho sám Štěpán řekl, že věda o Albrechtových citech, považoval za správné \"odejít stranou\".\n\nTato nejistá situace byla tíživá nejen pro Olgu, ale i pro její rodiče. Začali ji považovat za chladnou, zatímco její srdce toužilo po lásce. Před očima měla šťastný život staršího bratra Alexandra a sestry Marie. Když přijel na námluvy princ Fridrich Vilém Hesensko-Kasselský a dal přednost její mladší sestře Alexandře, mnozí ji utěšovali, že je ještě příliš mladý; Mikuláš I. byl rád, že dcera zůstane v jeho domě.\n\nRodiče nicméně začali hledat pro dceru další partii a shodli se na nasavském vévodovi Adolfovi. Když se to dověděla žena Michaila Pavloviče, velkokněžna Jelena Pavlovna, znamenalo to zárodek konfliktní situace – již dříve toužila provdat za Adolfa svou mladší dceru Jelizavetu. Mikuláš I., obávaje se o mír a klid v carském domě, rozhodl, že princ si má sám mezi sestřenicemi vybrat. Velkokněžna Jelena Pavlovna, která své neteři Olze neodpustila, že odmítla jejího bratra, se strachovala, že Adolf dá přednost carské dceři na úkor její Lili. Adolf, který přijel do Ruska spolu s bratrem Mořicem, však požádal o ruku Jelizavety Michailovny. Car proti tomu nenamítal ničeho, byl však udiven. Mladší vévoda Mořic projevoval pozornost Olze Nikolajevně. Ta si zapsala:\n\"\"Byl to krásný chlapec, dobře stavěný, příjemný v rozhovoru, s lehkým nádechem sarkasmu. Rychle dobyl našich sympatií, mně se líbil svou velkodušností a také otevřeností... Mé srdce bilo jako pták v kleci. Pokaždé, když chtělo vzlétnout vzhůru, padlo vzápětí těžce zpět.\"\"\n\nObčas Olga přemýšlela o sňatku s Mořicem, ale vše zavrhla. Věděla, že žena musí následovat svého muže, že muž nepřichází do ženiny vlasti. Zdála se jí ponižující představa, že Mořic by hrál stejnou roli, jakou měl v carské rodině princ Maximilián Leuchtenburský, manžel její sestry Marie.\n\nPočátkem roku 1846 v Palermu Olga doprovázela svou matku, která si na slunném jihu doufala upevnit zdraví, podlomené po smrti mladší dcery Alexandry. Setkala se zde s württemberským princem Karlem a posléze přijala jeho nabídku k sňatku.\n\nSvatba se uskutečnila v Petěrgofu 1./13. června roku 1846, v den narozenin Alexandry Fjodorovny a v den její svatby s Mikulášem Pavlovičem. Doufali, že toto datum přinese novému páru štěstí. Celý den zvonily zvony, slavnostně osvětleny byly i domy v Petrohradě. Car přál dceři: \"\"Buď Karlovi tím, čím po všechny roky byla tvoje matka mně.\"\"\n\nMladý pár odjel do Württemberska. Olga psala:\n\"\"Je uklidňující v minutě rozloučení vědět, že nezapomenutelná babička (\"Marie Fjodorovna\") se narodila v této zemi, kde je mi souzeno žít, a kde Kateřina Pavlovna (\"sestra Mikuláše I.\") zůstavila po sobě tolik vzpomínek. Tam milují ruské jméno a Württembersko je s námi spojeno mnoha pouty.\"\"\n\nOlžin tchán, král Vilém I., doufal sňatkem svého syna v obnovení dynastického a politického spojení s Ruskem, jež začalo již manželstvím jeho tety, carevny Marie Fjodorovny a pokračovalo jeho vlastním manželstvím s Kateřinou Pavlovnou. Na evropskou politiku 19. století však württembersko-ruské spojení nemělo žádný vliv.\n\nOlga Nikolajevna žila spolu se svým manželem trvale ve Stuttgartu a Rusko navštěvovala jen zřídka. V únoru roku 1855, dozvěděvše se o nemoci svého otce, odjeli manželé spěšně do Petrohradu, Olga však již svého otce nezastihla naživu. Zůstala pak několik měsíců u matky, jež smrt svého muže nesla velmi těžce.\n\n25. června roku 1864 zemřel Olžin tchán, král Vilém I. Württemberský. Její manžel Karel nastoupil 25. června téhož roku na trůn jako Karel I. Württemberský a Olga se stala württemberskou královnou.\n\nJejich rodinný život byl šťastný a spokojený, pár však neměl dětí. Důvodem byla podle všeho homosexuální orientace jejího manžela. Roku 1870 manželé adoptovali Věru Konstantinovnu, dceru Olžina bratra Konstantina Nikolajeviče a jeho manželky Alexandry Sasko-Altenburské.\n\nJiž jako württemberská princezna a poté i jako královna věnovala Olga mnoho času dobročinným aktivitám, dobývajíc si tak lásky a úcty německých obyvatel – byla populárnější a oblíbenější než její manžel. Věnovala se především výchově a vzdělání dívek nebo raněným válečným veteránům; ráda vyšívala. Roku 1849 byla dětská nemocnice ve Stuttgartu nazvána jejím jménem (\"Olgahospital\"), roku 1872 pak ženský klášter ve Stuttgartu (\"Olgaschwesternschaft\"). Ve Stuttgartu nese dodnes řada institucí její jméno – vedle výše zmíněných jsou to např. Karl-Olga-Krankenhaus (Nemocnice Karla a Olgy) či gymnázium Königin-Olga-Stift; mimo jiné založila roku 1856 i ústav pro slepé děti, který nazvala jménem svého otce (Nikolauspflege). Na popud botanika a geografa Ferdinanda von Muellera dal objevitel Ernest Giles části skalního komplexu Kata Tjuta v Austrálii název Mount Olga; ještě dnes jej obyvatelé nazývají \"Olgas\".\n\nRoku 1881 Olga napsala paměti, které nazvala \"Traum der Jugend goldener Stern (Zlaté sny z časů mého mládí)\". Popsala v nich své dětství na ruském carském dvoře, svůj žal po smrti sestry Alexandry i své mládí a zakončila je popisem svatby s Karlem. Paměti dedikovala svým neteřím – velkokněžnám Olze a Věře.\n\nOlžin manžel Karel zemřel 6. října roku 1891 a Olga se stala \"královnou-vdovou\". Ona sama zemřela o pouhý rok později, ve věku 70 let, 30. října roku 1892. Pochována byla v kryptě \"Altes Schloss (Starého zámku)\" ve Stuttgartu.\n\n"}
{"id": "890718", "url": "https://cs.wikipedia.org/wiki?curid=890718", "title": "Zase se na mě díváš, jak skládám svoje šaty", "text": "Zase se na mě díváš, jak skládám svoje šaty\n\nZase se na mě díváš, jak skládám svoje šaty (2006) je společné album Jany Jablonczek a Martina Kyšperského. Obsahuje 12 písniček. Obal vytvořila Marta Svobodová. Základ slov pro písně \"Jednoduchá výpověď o světě\" vznikl z automatického textu.\n\n\n"}
{"id": "890722", "url": "https://cs.wikipedia.org/wiki?curid=890722", "title": "Seznam států podle ratingu", "text": "Seznam států podle ratingu\n\nNa této stránce jsou čtyři seznamy států podle ratingu. První tři jsou od nejvýznamnějších ratingové agentury Standard & Poor's, Moody's a Fitch, které společně fungují jako oligopol (ovládají naprostou většinu trhu), čtvrtý je od čínské agentury Dagong.\n\nRating státu () je odhad těchto firem, zda státy dostojí v budoucnosti svým závazkům (budou splácet veřejný dluh). Hodnocení má různé stupně, vyšším z nich se říká \"investiční\", u těch se odhaduje, že stát své závazky splatí včas a v pořádku. U těch s nižším hodnocením, na jednom ze \"spekulativních\" stupňů, už je velké riziko, že se tak nestane – slangově jsou \"prašivé\" (). Nejnižším z nich je selektivní selhání (, SD); takto hodnocený stát už je v platební neschopnosti. Výhled (pozitivní, neutrální nebo negativní) naznačuje budoucí hodnocení. Na ratingu států se zakládá hodnocení dalších emitentů v rámci tohoto státu, jejich hodnocení je obvykle nižší. \n\nV pojetí S&P jsou \"investiční stupně\" BBB- a výše, \"spekulativní stupně\" BB+ a níže.\n\nV pojetí agentury Fitch jsou \"investiční stupně\" BBB- a výše, \"spekulativní stupně\" BB+ a níže.\n\nV pojetí Moody's jsou \"investiční stupně\" Baa3 a výše, \"spekulativní stupně\" Ba1 a níže.\n\nDagong je čínská ratingová agentura.\n\nNásledujícím členským zemím OSN neuděluje rating ani jedna z agentur.\n\n\"Informace jsou kompletně převzaty z (a reference jsou citovány podle) seznamu na anglické Wikipedii.\"\n"}
{"id": "890725", "url": "https://cs.wikipedia.org/wiki?curid=890725", "title": "Zápas o titul mistryně světa v šachu 1981", "text": "Zápas o titul mistryně světa v šachu 1981\n\nDvanáctý zápas o titul mistryně světa v šachu byl první obhajobou titulu ze strany Maji Čiburdanidzeové a zároveň posledním zápasem Nany Aleksandrijové v roli vyzývatelky. Zápas se uskutečnil od 7. září do 30. října roku 1981 v Bordžomi a v Tbilisi v Sovětském svazu. Hlavním rozhodčím byl Miroslav Filip z Československa, sekundanti Čiburdanidzeové Vladimir Ochotnik, Alexandr Vejngold a Igor Polovodin a sekundanti Aleksandrijové Mark Dvoreckij, D. Džanojev a Viktor Gavrikov. Zápas byl velmi vyrovnaný. První polovinu vyhrála 4,5:3,5 obhájkyně a druhou stejným poměrem vyzývatelka. Nicméně o titulu rozhodla již 15. partie, ve které získala Čiburdanidzeová osmý bod, což k obhajobě stačilo. Zápas skončil remízou 8:8 a byl v tomto směru prvním v historii.\n\n\n"}
{"id": "890726", "url": "https://cs.wikipedia.org/wiki?curid=890726", "title": "Předslavská lípa", "text": "Předslavská lípa\n\nPředslavská lípa je památný strom v Ústí u Staré Paky. Jde o lípu velkolistou (\"Tilia platyphyllos\") s obvodem kmene 6,3 m (ve výšce 1,3 m).\n\nV roce 1994 chybně instalováno vázání, které se uvolnilo a začalo zarůstat do kůry stromu, nahrazeno novým popruhovým vázáním v roce 1997. V kmeni stromu vyčištěna dutina, zajištěno odvodnění a větrání.\n\nVysazena byla prý na památku velkého lovu na vlky na místě bývalé tvrze panoše Jana Předslavce z Ústí.\n"}
{"id": "890727", "url": "https://cs.wikipedia.org/wiki?curid=890727", "title": "Arnold Jackson", "text": "Arnold Jackson\n\nArnold Nugent Strode Strode-Jackson CBE (5. dubna 1891, Addlestone – 13. listopadu 1972, Oxford) byl britský atlet, olympijský vítěz v běhu na 1500 metrů v roce 1912, později voják, právník a diplomat.\n\nStudoval práva na univerzitě v Oxfordu, během studia se věnoval sportu, fotbalu a pozemnímu hokeji. V roce 1912 zkrátil svoje prázdniny v Norsku a zúčastnil se jako soukromá osoba olympiády ve Stockholmu (šlo o poslední olympijské hry, kdy byla takováto možnost). Startoval zde v běhu na 1500 metrů. Nejprve postoupil do finále, ve kterém zvítězil a jeho čas 3:56,8 se stal novým olympijským rekordem.\n\n"}
{"id": "890728", "url": "https://cs.wikipedia.org/wiki?curid=890728", "title": "Viktor von Hochenburger", "text": "Viktor von Hochenburger\n\nViktor von Hochenburger (24. června 1857 Štýrský Hradec – 9. srpna 1918 Štýrský Hradec) byl rakousko-uherský, respektive předlitavský politik, v letech 1909–1916 ministr spravedlnosti.\n\nVystudoval práva. Ve volbách roku 1897 byl zvolen za poslance Říšské rady (celostátní zákonodárný sbor), kde reprezentoval městskou kurii, obvod Štýrský Hradec (předměstí). Na poslaneckém postu setrval do konce funkčního období sněmovny, tedy do roku 1901.\n\nVrchol jeho politické kariéry nastal, když se za vlády Richarda Bienertha stal dodatečně ministrem spravedlnosti. Post si udržel i v následujících vládách (třetí vláda Paula Gautsche a vláda Karla Stürgkha). Funkci zastával v období 10. února 1909 – 21. října 1916. Na zasedání Říšské rady 5. října 1911 se ho pokusili zastřelit dva anarchisté, kteří pronikli na diváckou galerii se zbraní. Výstřely ale nikoho nezranily. Mělo jít o odvetu za razatní postup ministra proti drahotním bouřím v září 1911 ve Vídni, kdy stanný soud během krátké doby odsoudil řadu účastníků výtržností.\n"}
{"id": "890738", "url": "https://cs.wikipedia.org/wiki?curid=890738", "title": "Já Baryk", "text": "Já Baryk\n\nJá Baryk je český animovaný televizní seriál z roku 2002 poprvé vysílaný v rámci večerníčku v dubnu téhož roku.\n\nKnížku již v roce 1977 napsal spisovatel František Nepil, kterou do scénáře zpracoval Edgar Dutka. Režie se ujal Jiří Kubíček. Kameru obstaral Zdeněk Kovář. Na seriálu se jako výtvarník podílel Adolf Born. Seriál namluvil František Nepil. Hudbu připravil Petr Skoumal. Bylo natočeno 12 epizod, délka se pohybovala v rozmezí od 8 do 9 minut.\n\nHlavním hrdinou je hodný pes Baryk, který prožívá dvanáct příběhů s různými zvířátky během všech dvanácti kalendářních měsíců v roce…\n\n\n\n"}
{"id": "890739", "url": "https://cs.wikipedia.org/wiki?curid=890739", "title": "Viktor Mataja", "text": "Viktor Mataja\n\nViktor Mataja (20. července 1857 Vídeň – 19. června 1934 Vídeň) byl rakousko-uherský, respektive předlitavský ekonom, státní úředník a politik, v letech 1908–1909 a znovu roku 1911 a roku 1917 ministr obchodu, v roce 1918 ministr sociální péče Předlitavska.\n\nV letech 1878–1882 vystudoval práva na Vídeňské univerzitě. V roce 1883 získal titul doktora práv. Až do roku 1890 pak působil ve vídeňské obchodní a živnostenské komoře. V roce 1884 se habilitoval na Vídeňské univerzitě v oboru politické ekonomie. Od roku 1892 byl profesorem na univerzitě v Innsbrucku a profiloval se jako nástupce ekonoma Eugena von Böhm-Bawerka. V roce 1900 byl jmenován sekčním šéfem na ministerstvu obchodu.\n\nVrchol jeho politické kariéry nastal, když se za vlády Richarda Bienertha stal ministrem obchodu coby pověřený provizorní správce rezortu. Funkci zastával v období 15. listopadu 1908 – 10. února 1909. Do čela tohoto rezortu se vrátil ještě za vlády Paula Gautsche (od 28. června 1911 do 3. listopadu 1911) a potřetí byl ministrem obchodu ve vládě Ernsta Seidlera od 23. června 1917 do 30. srpna 1917. Od 1. ledna 1918 pak ve vládě Ernsta Seidlera zasedl na nově utvořený post ministra sociální péče. Portfolio si udržel i v následující vládě Maxe Hussarka a setrval na něm až do 25. října 1918.\n\nV roce 1914 se stal prezidentem \"Statistische Zentralkommission\" (Ústřední statistická komise, tedy statistický úřad). Tuto funkci zastával, nyní již v poválečném Rakousku, i v letech 1918–1922.\n\nJeho nevlastním bratrem byl Heinrich Mataja, rakouský politik a meziválečný ministr.\n"}
{"id": "890742", "url": "https://cs.wikipedia.org/wiki?curid=890742", "title": "Tikovice (Ořechov)", "text": "Tikovice (Ořechov)\n\nTikovice (německy \"Tikowitz\") jsou vesnice, dnes součást obce Ořechov v okrese Brno-venkov v Jihomoravském kraji, s jejíž zástavbou jsou zcela spojeny.\n\nVes s původním názvem Štikovice byla rozdělena do několika dílů, jejichž majitelé se v průběhu staletí střídali. V první polovině 14. století patřily díly brněnské kapitule, kounickému a prštickému panství. V pozdějších staletích je doložena pečeť Tikovic s radlicí, hroznem a vinařským kosířem. Obec byla výrazně poškozena v dubnu 1945 v bitvě u Ořechova. Dne 12. září 1946 došlo ke sloučení Tikovic, Ořechoviček a Ořechova do jedné obce, současného Ořechova. Zpočátku tvořily v rámci obce samostatnou osadu, později část obce, která ale k 1. lednu 1983 administrativně zanikla. Katastrální území Tikovic bylo již roku 1971 začleněno do katastru Ořechova.\n\nTikovice se rozkládají na jihozápadě současné obce a zahrnují ulice Bašty, Družstevní, Jeřábkova, Nová, Pláně, Pod Kopcem, Tikovická, U Kostela, Výhon, Zavadilova (otevřená 7. června 2014), jižní stranu Tolarovy ulice a část ulice Komenského. V ulici Komenského je jejich zástavba srostlá se zástavbou původního Ořechova, ulicí Tolarova procházela hranice s Ořechovičkami. Měly největší katastr ze všech tří původních obcí (8,08 km²), který zasahoval i na území současného přírodního parku Bobrava.\n\nNa území Tikovic se nachází areál zemědělského družstva, fotbalový stadion, mateřská škola, základní škola, základní umělecká škola, rybník Štikovec, hřbitov a Spálený mlýn v údolí Bobravy.\n\n"}
{"id": "890743", "url": "https://cs.wikipedia.org/wiki?curid=890743", "title": "Nikos Galis", "text": "Nikos Galis\n\nNikos Galis, celým jménem Nikolaos Georgalis (* 23. července 1957 v Union City, stát New Jersey) je bývalý řecký basketbalista, který hrál za Aris Soluň. Navzdory poměrně malé postavě se stal jedním z nejlepších střelců v historii světové košíkové.\n\nNarodil se v Americe v rodině řeckých přistěhovalců. Původně se věnoval boxu, ale na naléhání své matky přešel na bezpečnější basketbal. Hrál za univerzitní tým Seton Hall Pirates, získal Haggerty Award pro nejlepšího hráče newyorské metropolitní oblasti, jako třetí nejlepší střelec univerzitní soutěže byl v roce 1979 draftován klubem Boston Celtics. Protože se nedostal do základní sestavy, rozhodl se odejít do země svých předků a přijal angažmá v Arisu. Za řeckou reprezentaci nastoupil poprvé na ME v Praze 1981. O dva roky později se už stal nejlepším střelcem šampionátu, když zaznamenal 233 bodů. Na mistrovství světa v basketbale mužů 1986, kde získali Řekové desáté místo, byl nejlepším střelcem s průměrem 33,5 bodu na zápas (proti Panamě zaznamenal 53 bodů, což byl jeho rekord). V roce 1987 byl hlavním strůjcem překvapivého prvenství Řecka na domácím šampionátu, když ve finále vstřelil Sovětům 40 bodů. Díky tomu získal titul Mr. Europe pro nejlepšího basketbalistu kontinentu a byl desátý v anketě časopisu L'Équipe o světového sportovce roku. Kariéru ukončil v roce 1994 jako hráč Panathinaikosu. Byl členem štafety s olympijským ohněm na olympiádě v Aténách.\n\n\n"}
{"id": "890744", "url": "https://cs.wikipedia.org/wiki?curid=890744", "title": "Lakušník Rionův", "text": "Lakušník Rionův\n\nLakušník Rionův někdy též lakušník plihý (\"Batrachium rionii\", syn.: \"Ranunculus rionii\") je druh rostliny z čeledi pryskyřníkovité (\"Ranunculaceae\").\n\nJedná se zpravidla o jednoletou vodní bylinu, která může po vyschnutí růst i na bahnitých substrátech. Lodyha je většinou nevětvená, podle stanoviště může dorůstat délky až 80 cm. Listy jsou střídavé, lupnité na hladině plovoucí listy u tohoto druhu chybí. Čepele ponořených listů jsou několikrát dlanitosečné s niťovitými úkrojky, po vytažení z vody zachovává paprskovitý tvar a úkrojky se nesbíhají do štětičky. Na bázi listů jsou palisty. Květy jsou jednotlivé, oboupohlavné a pravidelné s víceméně kuželovitým květním lůžkem, vykvétají nad hladinou a jsou opylovány hmyzem (entomogamie). Plodní stopka bývá nejčastěji 3–5 cm dlouhá. Kališních lístků je 5, jsou zelené, asi 2–2,5 mm dlouhé. Korunních je většinou také pět, jsou bílé, na bázi se žlutou skvrnou. Květy jsou spíš malé, korunní lístky jsou asi 3,5–5 mm dlouhé. Tyčinek je asi 10–25, val kolem jamky nektária je půlměsíčitý, pestíků a později nažek je relativně hodně, asi 50–100. Plodem je nažka, na vrcholu zakončená krátkým zobánkem, zralé nažky jsou jen asi 0,5–1 mm dlouhé a jsou uspořádány na květním lůžku do souplodí. Plody se šíří vodou (hydrochorie). Počet chromozómů je 2n=16.\n\nDruh je rozšířen od střední a jihovýchodní Evropy po východní Asii, dále roste v Egyptě a v jižní Africe. V České republice roste roztroušeně v nižších polohách, cca do 400 m n. m. Veden jako silně ohrožený druh flóry ČR, kategorie C2.\n\nJedná se o vodní rostlinu, která se vyskytuje ve stojatých vodách, často mírně zasolených.\n\n \n"}
{"id": "890750", "url": "https://cs.wikipedia.org/wiki?curid=890750", "title": "Jája a Pája", "text": "Jája a Pája\n\nJája a Pája je původně československý animovaný televizní seriál z roku 1986 poprvé vysílaný v rámci Večerníčku v únoru roku 1987. Ještě téhož roku vznikla druhá série a rozšířila původních 7 dílů na 13. Poté již jako český seriál pokračovala výroba třetí řadou, která v roce 1995 přidala dalších 8 dílů. V roce 1997 bylo přidáno posledních 5 dílů, které byly odvysílány v roce 1998.\n\nNámět zpracovali Stanislav Havelka, Petr Chvojka a Lubomír Beneš, kdy jim v závěru pomáhal Marek Beneš, všichni se podíleli i na scénáři, kdy jim s realizačním scénářem pro několik posledních dílů pomáhal Břetislav Pojar. Režii se věnoval v prvních třech sériích Lubomír Beneš, po jeho úmrtí poslední sérii měl na starosti animátor František Váša za supervize Břetislava Pojara. Činnost kameramana si rovným dílem rozdělili Jan Müller a Ivan Vít. Na seriálu se jako výtvarník podílel Jan Tippmann. Prvních 13 dílů namluvil František Filipovský, druhou polovinu začal Petr Haničinec, poslední 4 díly namluvil Václav Postránecký. Hudbu ke všem sériím připravil Petr Skoumal. Bylo natočeno celkem 26 epizod, délka se pohybovala v rozmezí od 8 do 9 minut.\n\nSeriál pojednává o příbězích dvou kluků Jáji a Páji, jejich dědy Lebedy, který byl námořníkem, a lakomého souseda Krkovičky. Ve 3. sérii vystupuje také Krkovičkova neteř Míla, která přijela na prázdniny a skamarádí se s Jájou a Pájou. Krkovička jim skoro v každém díle vyvede nějakou lumpárnu, ale vždycky ho děda Lebeda přistihne.\n\n\n\n\n\n\n"}
{"id": "890752", "url": "https://cs.wikipedia.org/wiki?curid=890752", "title": "Mistrovství Evropy v judu 1996", "text": "Mistrovství Evropy v judu 1996\n\nMistrovství Evropy se konalo v Haagu, Nizozemsko, ve dnech 16.-19. května 1996\n\nVyřazovací kola\n\nFinálová kola\n\nVýsledky z ME 1996 na serveru judoinside.com\n"}
{"id": "890753", "url": "https://cs.wikipedia.org/wiki?curid=890753", "title": "Římskokatolická farnost Horní Štěpánov", "text": "Římskokatolická farnost Horní Štěpánov\n\nŘímskokatolická farnost Horní Štěpánov je územní společenství římských katolíků s farním kostel svatého Vavřince v děkanátu Boskovice. Do farnosti patří obec Horní Štěpánov a osady Nové Sady a Pohora.\nKostel sv. Vavřince s charakteristickou okrouhlou věží byl postaven roku 1712 ve středu obce.\nV letech 1945 až 1949 působil ve farnosti jako kaplan Felix Maria Davídek, který zde založil Atheneum – možnost studia pro dospívající mládež, chápanou jako přípravu jednak na studium teologie, jednak na externí zkoušky na gymnáziu. S rostoucím vlivem komunistů stále více rozvíjel svoji myšlenku založit katolickou univerzitu. Začátkem roku 1950 ilegálně vznikla za pomoci olomouckých dominikánů a několika sympatizujících profesorů a kněží filozofická fakulta. Studenti fakulty byli oficiálně zapsáni na Komenského univerzitě, jejich vzdělávání se však odehrávalo v Horním Štěpánově.\n\nOd 1. srpna 2002 do roku 2006 zde působil jako administrátor P. Vít Rozkydal. Řešil kompletní rekonstrukci interiéru kostela a to včetně topení (plynové topení po celém obvodu kostela). Jeho nástupcem byl farář P. Mgr. Miroslav Sedlák.Od 1. září 2014 byl administrátorem ustanoven R. D. Josef Pejř.\n\nNa 8. února připadá Den vzájemných modliteb farností za bohoslovce a bohoslovců za farnosti brněnské diecéze. Adorační den se koná 14. prosince.\n\n"}
{"id": "890754", "url": "https://cs.wikipedia.org/wiki?curid=890754", "title": "Zápas o titul mistryně světa v šachu 1984", "text": "Zápas o titul mistryně světa v šachu 1984\n\nTřináctý zápas o titul mistryně světa v šachu byl druhou obhajobou titulu ze strany Maji Čiburdanidzeové a zároveň jediným zápasem Iriny Levitinové v roli vyzývatelky. Zápas se uskutečnil od 10. září do 25. října roku 1984 ve Volgogradě v Sovětském svazu. Hlavním rozhodčím byl Jaroslav Šajtar z Československa, sekundanti Čiburdanidzeové Gennadij Kuzmin a Sergej Juferov a sekundanti Levitinové Andrej Charitonov a Aleksej Jermolinskij. První polovina zápasu byla velmi vyrovnaná a vyhrála ji vyzývatelka 4,5:3,5. Obhájkyně pak ale ze šesti partií čtyři vyhrála a dvě remizovala a rozhodla tak zápas již po čtrnácté partii. Zápas tedy skončil výhrou Čiburdanidzeové 8,5:5,5.\n\n\n"}
{"id": "890756", "url": "https://cs.wikipedia.org/wiki?curid=890756", "title": "Kamenická značka", "text": "Kamenická značka\n\nJako kamenické značky bývají souhrnně označovány ryté obrazce na povrchu kamenických článků, ačkoliv kromě nejtypičtější identifikace kameníka mohly mít i jiný účel při kamenickém opracování.\nPříznačné jsou především pro kamenicky zpracované prvky středověkých staveb (díly klenebních žeber, kvádry).\n\nKamenické značky vyvolávají přes svou relativní nenápadnost na tělese staveb pozornost uměleckých historiků od samých počátků studia hluboko v 19. století. Působí do jisté míry tajemně, k čemuž často přispívají zjevně mnohoznačné symboly, založené nejednou na komplikovaných geometrických konstrukcích, takže zájem posilovaly bájemi opředené okolnosti fungování zednářských lóží (tradičně proto vyvolávají velký zájem otázky analýzy geometrického/symbolického schématu značek). Záhy se ukazovalo, že kamenické značky mohou být velmi cenným pomocníkem při poznávání práce významných kameníků. Značky se vyskytují na různých místech prvků. Značky kameníků nejčastěji na viditelném líci (na kvádrech od antiky; kamenické značky na věži v opevnění Řeky vybudovaného antického města Velia).\nPoziční značky mohou být na líci (ale zejména na klenebních žebrech by nebyly po uložení prvku na ramenát viditelné; pokud by byly vytesány na líci; na kvádrech či dílech svislých profilů by mohly být umístěny na horní ložné ploše, ale to zatím pozitivně doloženo není), známý je podle všeho spíše ojedinělý výskyt na rubové straně (což ovšem může být časem doloženo ve více případech, protože tak značky před vyzděním klenby umožňovaly revizi správného uložení dílů)\n\nTomuto tématu již věnovala uměleckohistorická literatura mnoho pozornosti. Zejména od poloviny 14. století lze postupně i na našem území počítat s tím, že hlavně významní kameníci (Petr Parléř) měli osobní značky. Zdá se, že dříve nešlo přímo o osobní značky, protože se vyskytuje málo tvarů, ale o odlišení práce jednotlivců ve skupině kameníků na dané stavbě.\n\nUrčují místo prvku ve stavební konstrukci zpravidla v souvislosti s nějakou nedochovanou “projektovou dokumentací”. Případně mohou sloužit k označení vzájemně souvisejících prvků ve stavbě. K tomu měly jednotlivé huti zřejmě odlišné metody. Patrně docházelo i k do jisté míry improvizovaným řešením při netypických úlohách.\n\nNapř. značky na ložných plochách nemohly být dobře použity jako montážní (po osazení jsou zakryty a neumožňují kontrolu), ani jako osobní (ve většině se jedná o křížky, i když ve starší době ojediněle i výtvarně pojednané; vzácněji se vyskytují značky “T” a “L”; jiné raritně). Vyskytují se také na prvcích, které mají osobní značku kameníka na líci profilu. Proto lze mít za to, že se mohlo jednat o neodstranitelné označení pro evidenci proplacených kusů, případně pro počítání dílů, protože např. pro klenební žebra musela být vytvořena vždy přesná délka oblouku (pokud se nejednalo např. o oblouky skládané z krátkých cihelných tvarovek apod.). Oblouky se však nejspíše skládaly na rýsovací podlaze, takže se “účetní” funkce těchto značek zdá být pravděpodobnější.\n\nNa ložných plochách se nejčastěji nacházejí stopy pracovního rýsování vytvářeného během postupu opracování kamenného bloku. Dále zde mohou být rýhy pro posílení adheze prvků ve spárách, do kterých mohlo být vléváno olovo, pokud byly prvky např. spojeny kovovými trny (např. pruty okenních kružeb).\n\nNa opracovaných prvcích mohly být i nedochované značky provedené barvou. Je pravděpodobné, že relikty, pro středověk zatím neznámé, budou ještě nalezeny.\n\nTéma souvisí s kamenickým opracováním – bude (snad) zpracováno samostatně. Týká se přenosu „informací“ od projektu přes vytvoření forem dílů architektonického členění až po montáž výsledné architektonické struktury.\n\nVedle syntetických, srovnávacích a monografických studií by bylo třeba věnovat více prostoru systematickému zpřístupňování značek všemi zainteresovanými odborníky. K tomu by bylo namístě vytvořit vhodnou platformu pro publikování a třídění značek pokud možno v celoevropském měřítku. Podmínkou k tomu je také zpracovávání a prezentace dokumentace takovými postupy, které budou co nejsnáze interpretovatelné. Je vhodné pracovat se schematickými nákresy, ale pokud možno vždy by měly být prezentovány objektivní podklady.\nVždy by měly být k dokumentaci využity takové příležitosti, jako je zpřístupnění částí staveb z lešení při opravě.\nDokumentace by měla od počátku zahrnovat veškerou identifikaci zejména z hlediska umístění a použité metody dokumentace, resp. by nutně měla obsahovat informační minimum, které přesně určí pozici (někdy k tomu vystačí i srozumitelná fotografie širších souvislostí místa dokumentace). Např. u kvádrového zdiva je třeba pozici vyznačit alespoň ve schematickém nákresu, v nouzi alespoň slovně (vrstva kvádrového zdiva, kvádr od nároží – ale to je možné, jen pokud jsou spáry jasně viditelné; změřená vzdálenost od soklu a nároží apod.).\n\nPro fotografování kamenických značek čitelným způsobem je podmínkou vhodné osvětlení. Pokud dopadá na značky sluneční světlo, lze využít denní dobu, kdy šikmé světlo vrhá do prohlubní stín.\nV praxi se zvláště osvědčují šikmo stranou umístěné fotografické blesky. Jejich účinek nelze vždy přesně odhadnout, ale díky digitální technice lze výsledek bezprostředně v terénu ověřit a případně korigovat. Vhodné jsou též šikmo svítící reflektory, ale práce s nimi je poměrně fyzicky náročná. Zpravidla je vhodné značku nasvítit alespoň ze dvou směrů, aby byly stínem zasaženy různě směřující linie.\nV praxi se osvědčilo užívat jednotné měřítko (pevné ohnisko a zaostření), čehož lze nejsnáze docílit pomocí vhodné opěry, případně kombinované s fixací světelného zdroje (případně i umožňujícího odstínění přirozeného rozptýleného světla).\nIdentifikace fotografií detailů kamenických článků či kvádrů činí značný problém. Bohužel běžně dostupná fotografická technika neumožňuje zápis textu ke snímku v terénu. Proto je optimálním řešením přiložit aspoň k některému snímku téže značky čitelný (i když třeba zběžně rukou psaný) popis. V záběru fotografie by vždy, pokud je to jen trochu fyzicky možné, mělo být obsaženo měřítko (je třeba mít je vždy po ruce). Pokud je záměrem zachytit i barevnost kamene, musí být v záběru standardní barevná škála (barevnost prostředí “nevyřeší” ani jakékoliv nastavení barevného vyvážení, ani snímkování “do RAW”!).\n\nJsou oceňovány výhody v podobě získání grafického terénního výstupu 1:1. Oblibu zřejmě posiluje pozoruhodný “abstraktní” vzhled výstupu, specifickým způsobem zachycujícího i povrchovou strukturu okolního materiálu. Pro doplnění dokumentace je proto též vhodná.\nDo jisté míry je podobné i “tupování” na papír (např. pomocí měkké paličky, jak to bylo popsáno v literatuře). Někdy se zřejmě uplatňuje odlévání (sádra) či vtlačování měkkého plechu apod.\n\nV případě přímé fyzické dosažitelnosti značky je možnost přímého obkreslení nezastupitelná. Výsledek je přesný. Zpracovatel má možnost hned na místě posoudit, co je výsledkem původního opracování, co je třeba později odštípnuté apod. a může poznatky na fólii hned nějak popsat či graficky vyznačit.\nLze doporučit, aby pokud možno vždy byla pořízena i čitelná fotografie, aby byla zřejmá textura materiálu, charakter opracování a jeho zachování.\nZnačným usnadněním práce a zpřesněním výsledku může přispět práce v příšeří (v interiéru; v exteriéru např. při zatažené obloze či v podvečer) s využitím pohyblivého zdroje světla, který umožní z různých pozic zvýraznit různé směry rysek a jejich hran, zejména pokud jsou mělké a materiál je hrubý či značně erodovaný.\n\nPokročilá metoda, zatím ovšem značně finančně i organizačně náročná. Obvyklým požadavkům (záznam tvaru značky vyhoví stejně dobře i technicky jednoduché obkreslení na fólii; zdá se ovšem, že precizní zpracování scanů přináší řadu výhod z hlediska “viditelnosti” –Stonehenge; pro běžnou praxi však zatím problematické, spíše pro exkluzívní případy).\n\nV lapidáriích by dokumentace měla být prováděna systematicky a její výsledky publikovány, protože jde o dobře dostupný nezastupitelný zdroj srovnávacího “materiálu” pro prvky dosud osazené ve stavbě.\n\nMá dlouhou tradici (zmíněno výše). Přesto však dodnes relativně malá výtěžnost. Souvisí to mj. s tím, že dosud nebyl nalezen způsob systematického zpřístupňování zpracovaných jednotlivých dokumentací, ačkoliv internet se k tomu přímo nabízí. Výsledky jsou většinou prezentovány jako namátkovitě působící skupinky obrázků ilustrujících monografické či vývojové tištěné studie.\n\nUkládání dokumentace do privátních off-line archivů (papírových či elektronických) je pro studium nevhodné. Asi to nemá cenu moc rozebírat (výsledky jsou nedostupné pro srovnávací studium, přibývá duplicit, posiluje se tím “tradiční” nejednotnost/individualita formálního zpracování, což vylučuje obrazové porovnávání, ačkoliv to by bylo při dnešních technologiích vyhledávání již zvládnutelné; privátní archivy nejednou nejsou dostatečně identifikovány, a už vůbec nelze mluvit o nějaké standardizaci metadat).\nVýsledky by proto měly být veřejně zpřístupňovány (pokud tomu nebrání např. reálně dokončované vědecké zpracování nějakého souboru apod.). V nadnárodní spolupráci akademických, odborných a vysokoškolských institucí by měl být vytvořen systém umožňující snadné vkládání dokumentace (samozřejmě s příslušnou identifikací/lokalizací) a její přehledné zpřístupňování.\n"}
{"id": "890759", "url": "https://cs.wikipedia.org/wiki?curid=890759", "title": "Rosa Smith Eigenmann", "text": "Rosa Smith Eigenmann\n\nRosa Smith Eigenmann (7. října 1858 Monmouth, Illinois, USA – 12. ledna 1947 San Diego, Kalifornie, USA) byla americká ichtyoložka. Nejprve publikovala sama a později spolupracovala s manželem Carlem H. Eigenmann, na popisech asi 150 druhů ryb, především ze Severní a Jižní Ameriky, které dnes nesou označení \"Eigenmann & Eigenmann\".\n\nByla první významnou ženou - zooložkou, která se věnovala a vynikla v oboru ichtyologie a jejíž studium ryb bylo podloženo i publikační činností.\nRosa Smith Eigenmann se narodila 7. října 1858 v Monmouthu, Illinois, jako poslední z devíti dětí. Rodina původem z Kalifornie se záhy přestěhovala do Illinois, kde otec založil novinové vydavatelství. Rosa však byla neduživá a trpěla častými nemocemi. Špatný zdravotní stav dcery řešila rodina návratem zpět do Kalifornie a usadila se v San Diegu.\n\nJiž od útlého věku projevovala zájem o místní přírodu. Vztah a velký zájem o přírodní vědu pak pokračoval členstvím v přírodovědecké společnosti v San Diegu (\"San Diego Society of Natural History\"). V roce 1879 navštívil San Diego David Starr Jordan a při této příležitosti se setkal s Rosou Smith, a to buď na schůzi \"Společnosti\" nebo, když si pronajal dům, včetně koňského spřežením od jejího otce. Někdy v tomto období objevila Rosa nový druh slepé ryby Othonops eos (\"Typhlogobius californiensis\") Loma Point, na předměstí San Diega. Jordan byl ohromen a přesvědčil ji, aby s ním odešla studovat na univerzitu v Indianě. Zde se také setkala se jeho spolužákem Carlem Eigenmannem, pozdějším životním partnerem. V létě roku 1880 absolvovala s Jordanem výzkumnou cestu do Evropy.\n\nJordan se ale záhy kvůli nemoci v rodině musel ze studií vrátit domů do San Diega. Po návratu do San Diega však Rosa pokračovala v publikování, mj. i popisu slepé Goby a jiných ryb. Zatímco Carl Eigenmann zůstal na univerzitě a učil své spolužáky, poznávají se vzájemně s Rosou prostřednictvím korespondence. Pokračují v psaní dopisů, ve studiu i publikování, stejně jako to bylo kdysi v San Diegu. Rosa Smith vydává v San Diegu také pravidelné zprávy o druhu Othonops Eos a další popisy a zprávy o dalších druzích ryb. Za svobodna vydala více než 20 nezávislých publikací.\n\nPo obdržení bakalářského titulu Eigenmann přešel zpět do Kalifornie a oba zde dne 20. srpna 1887 uzavřeli sňatek. Následně pak společně navštěvují Harvardovu univerzitu, kde studují tamní sbírky. Rosa se tak stala první ženou, které bylo umožněno zúčastnit se studia a absolvovat poslední semestr na Harvardu. Spolu také publikovali první z mnoha společných prací.\n\nPo několika dalších letech v San Diegu se Eigenmann stal profesorem na Indiana University Bloomingtonu. V roce 1891 se Eigenmann stal děkanem Graduate School v Indianě. I v této době Rosa spolupracovala s manželem na 15 dalších výzkumech. A i když měla už pět dětí, a jedno z nich od narození postižené, a všechny vyrůstaly společně jednom domě, nezabránilo ji to aktivně provádět výzkum a pokračovat ve spolupráci s manželem.\nKdyž manžela v roce 1927 postihla mozková mrtvice, vrátila se s ním do San Diega. Zůstala tam i po jeho smrti v dubnu téhož roku, ale nebyla již vědecky aktivní. Zemřela 12. ledna 1947 v San Diegu.\n\n"}
{"id": "890764", "url": "https://cs.wikipedia.org/wiki?curid=890764", "title": "Svatý Kříž (přírodní památka)", "text": "Svatý Kříž (přírodní památka)\n\nSvatý Kříž je přírodní památka ev. č. 5669 při jihozápadním okraji obce Chvalšiny v okrese Český Krumlov. Chráněné území zaujímá spodní partie západního a severního úbočí vrchu \"Svatý Kříž\" (647 m) v Šumavském podhůří (podcelek Prachatická hornatina, okrsek Chvalšinská kotlina).\n\nDůvodem vyhlášení přírodní památky je ochrana vegetace širokolistých teplomilných trávníků, mezických porostů, mozaiky křovin, remízků, náletových dřevin a polokulturních lesů s výskytem významných a chráněných druhů rostlin a živočichů, ochrana druhů a stanovišť evropsky významné lokality Svatý Kříž. Jde o jedno z míst, kde rostě kriticky ohrožený poddruh hořeček mnohotvarý český \"(Gentianella praecox\" subsp. \"bohemica).\"\n\n"}
{"id": "890767", "url": "https://cs.wikipedia.org/wiki?curid=890767", "title": "¿Prorok??", "text": "¿Prorok??\n\n¿Prorok?? je román Martina Petišky, který napsal pod svým pseudonymem Eduard P. Martin. První vydání vydala Arista v roce 2001, je opatřené obálkou s motivem koláže Krista od Jiřího Koláře.\n\nJedná se o dílo značně kontroverzní. Ústředním motivem knihy je úspěšný pokus o naklonování Ježíše Krista, který tak „vstane z mrtvých“. Vzhledem k tomu, že církev klonování zakazuje, může se zdát zarážející fakt, že Petiškovi napsal do knihy doslov jezuitský kardinál Tomáš Špidlík. \n\nProrok se ale zabývá etickým rozměrem lidského bytí (odpovědnost za vlastní život i životy bližních, nenahraditelnost lásky, domova, víry, soucítění), proto je akceptovatelný i církevními kruhy.\n"}
{"id": "890768", "url": "https://cs.wikipedia.org/wiki?curid=890768", "title": "Tuki Šipir-kagan", "text": "Tuki Šipir-kagan\n\nTuki Šipir-kagan byl druhý vládce Východoturkucké říše, jedné z nástupníckych států turkuckého kaganátu, které vládl v letech 609 - †619. Roku 611 byl korunován titulem Šıpi-kagan. Říše byla založena Ašına klanem v 6. století, v původní vlastí Turků - severním (velkém) Mongolsku. Její centrum Ordu, jež byla jedním z dvou hlavních měst, se nacházelo v Orchonském údolí, v legendární oblasti Ötüken.\n\nToťiši byl vnuk Ašına Šetuův (Baga Išbara) a první syn Ašına Žankanův (Žangar Kimeneti) po kterém získal trůn. Měl dva mladší bratry jménem Ašına Čilifuše (Ilteber Čullu) a Ašına Topi (Illig Bagatur). V levitárním manželství žil se svou matkou, Suejskou \"Princeznou Ičeng\" .\n\nByl prvním rebelem který se vzbouřil proti čínské svrchovanosti od té doby, co se jeho slavný dědeček Šetu (Baga Išbara) podřídil suejskému císaři Jang-timu. Svými opakovanými útoky proti Suejům (581–618), dosáhl svržení dynastie. Zajistil si podporu sogdských vezírů, kteří mu pomohli přelstít Číňany. V roce 615 byli suejští delegáti pozváni k mírovým jednáním do města Maj v Číně, kde byli všichni pozabíjeni.\n\nPozději, s 2000 koňmi a 500 jezdci, výměnou za všechno zlato a ženy v Čchang-anu (Si-an), pomohl Li Šiminovi (Tchaj-cung) porazit Suejy. Měl v úmyslu vyvažovat tchangské síly (618–907). Jeho následníkem se stal jeho mladší bratr Čilifuše (Ilteber Čullu).\n\n\n"}
{"id": "890772", "url": "https://cs.wikipedia.org/wiki?curid=890772", "title": "Kostel Nanebevzetí Panny Marie a svatého Jana Nepomuckého", "text": "Kostel Nanebevzetí Panny Marie a svatého Jana Nepomuckého\n\nKostel Nanebevzetí Panny Marie a sv. Jana Nepomuckého v Kvasicích na Kroměřížsku byl dostavěn a vysvěcen v roce 1740 v pozdně barokním slohu a je považován za jednu z nejkrásnějších sakrálních staveb moravského venkova.\nJe chráněn jako kulturní památka České republiky.\n\nV 18. století již původní Kostel Nanebevzetí Panny Marie na kvasickém hřbitově nestačil pojmou narůstající počet obyvatel obce, a proto se Joachim Adam hrabě Rottal rozhodl, že nechá vystavět nový farní kostel. Je umístěn na náměstí vedle kvasického zámku a je natočen tak, že osa jeho lodi směřuje na kněžiště původního kostela na hřbitově.\nKostel je jednolodní, jeho průčelí je vypouklé a ohraničené dvěma nakoso postavenými věžemi.\n\nSlavnost svěcení základního kamene a zahájení stavby se konala 15. května 1730 v předvečer svátku sv. Jana Nepomuckého, jež byl v předešlém roce kanonizován. Hrabě Rottal nechal v roce 1739 na náměstí postavit také barokní faru. Základní kámen fary byl položen 21. srpna 1739. Stavba kostela byla dokončena v roce 1740 a 17. července téhož roku byl také vysvěcen.\n\nKostel je postaven v pozdně barokním slohu a je považován za jednu z nejkrásnějších sakrálních staveb moravského venkova. Architektem stavby byl Tomáš Sturmer (Sturm).\n\nKostel má tři oltáře s mramorovými stoly, sloupy po stranách oltářů jsou z pálených cihel pokrytých umělým mramorem. Autorem tří oltářních obrazů je velký český barokní malíř Václav Vavřinec Reiner, což bylo zjištěno při velké opravě kostela v letech 1972 – 1974. Pravděpodobně se jedná o jediné jeho dílo na území Moravy.\n\nHlavní oltář je zasvěcen patronům chrámu, Panně Marii nanebevzaté a Janu Nepomuckému. Jeho rozsáhlý obraz na ploše 16 m znázorňuje v horní části vznášející se Pannu Marii v modrobílém rouchu a v dolní části Jana Nepomuckého, který vchází do chrámu a naproti mu kráčí anděl s křížem v rukou. Na pozadí je výjev shození mučedníka Jana Nepomuckého z Karlova mostu do Vltavy.\n\nOltářní obraz na evangelní straně zachycuje Svatou rodinu se svatým Jáchymem. Tento obraz je mnohem prostší než obraz na hlavním oltáři a zaujmou na něm výrazné sloupy ukončené ionskými hlavicemi a ze sloupů visící zelená drapérie. Sedící Panna Maria má na klíně Ježíška, který od svatého Josefa přijímá bílou lilii.\n\nNa epištolní straně je oltář zasvěcen svatému Františku z Assisi. Oltářní obraz zachycuje Františka, jak u prostého dřevěného kříže na hoře La Verna přijímá od Ježíše stigmata. Ježíš je zde zobrazen jako okřídlený Seraf a je obklopen anděly.\n\nV kostele jsou také obrazy svatého Víta a svatých Pěti bratří od Ignáce Raaba. Tyto obrazy byly pravděpodobně součástí série moravských patronů, která pocházela z původního cisterciáckého kláštera na Velehradě.\n\nPřed kostelem se nachází dvě barokní sochy z roku 1741, sv. Donáta a sv. Floriána. Na štukové i sochařské výzdobě se podílel vídeňský sochař Jan Jiří Schauberger.\n\nV kostele se nachází celkem tři krypty. Největší krypta je pod hlavním oltářem a je v ní pohřben zakladatel kostela Joachim Adam, který zemřel 23. září 1746 na kvasickém zámku po mozkové mrtvici, a to ve věku 38 let.\n\n\n\n"}
{"id": "890775", "url": "https://cs.wikipedia.org/wiki?curid=890775", "title": "Seznam písní Martina Kyšperského", "text": "Seznam písní Martina Kyšperského\n\nToto se seznam písní Martina Kyšperského\n"}
{"id": "890776", "url": "https://cs.wikipedia.org/wiki?curid=890776", "title": "Sechura (město)", "text": "Sechura (město)\n\nSechura je město v severozápadním Peru. Leží 50 km jižně od města Piura. Je to správní město provincie Sechura v kraji Piura. Město se jmenuje stejně jako poušť Sechura, která se od něj táhne na jih po celém pobřeží Peru.\n"}
{"id": "890778", "url": "https://cs.wikipedia.org/wiki?curid=890778", "title": "Všichni, kdo mě mají rádi, pojedou vlakem", "text": "Všichni, kdo mě mají rádi, pojedou vlakem\n\nVšichni, kdo mě mají rádi, pojedou vlakem (ve francouzském originále \"Ceux qui m'aiment prendront le train\") je francouzský film režiséra Patrice Chéreaua z roku 1998. Chéreau se kromě Césarem oceněné režie podílel i na scénáři. Hořce komediální melodrama se odehrává na poměrně krátkém časovém úseku dvoudenní cesty velmi různorodé skupiny lidí, kteří měli blízko k zesnulému malíři.\n\nFilm byl v Česku uváděn rovněž s jinými překlady názvu: Ti, kteří mě mají rádi, pojedou vlakem, \nTi, co mě mají rádi, pojedou vlakem \nnebo Kdo mne má rád, pojede vlakem.\n\nFilm proměnil tři z celkových 12 nominací na cenu César roku 1999, a to za nejlepší režii (Patrice Chéreau), kameru (Eric Gautier) a ženský herecký výkon ve vedlejší roli (Dominique Blanc). Nominován byl také v kategorii nejlepšího filmu, scénáře, herce v hlavní roli (Pascal Greggory), střihu, zvuku, dekorací (Sylvain Chauvelot a Richard Peduzzi) a dvakrát v kategorii nejlepšího mužského hereckého výkonu ve vedlejší roli (Vincent Perez a Jean-Louis Trintignant). \n\nV ČR byl uveden mimo jiné na Mezinárodním filmovém festivalu Karlovy Vary či v roce 2001 na přehlídce filmů s gay a lesbickou tematikou Duha nad Brnem. \n\n"}
{"id": "890779", "url": "https://cs.wikipedia.org/wiki?curid=890779", "title": "Polar Equine", "text": "Polar Equine\n\nPolar Equine jsou výrobky finské firmy Polar. Jedná se o srdeční měřiče a sporttestry specializované pro koně a jejich trénink. Sporttestry a srdeční měřiče nabývají v této době na své důležitosti nejen při profesionálním tréninku sportovních koní, či medicíně, ale i pro běžné uživatele jako jsou privátní vlastníci koní, či hobby závodníci. Největší oblibě se však tyto sporttestry těší u závodníků soutěžících v endurance, kde přesné a rychlé stanovení koňské tepové frekvence, hraje důležitou roli po dobu trvání celého závodu . \n\nProducentem výrobků Polar Equine je společnost http://www.polar.com/en ( všeobecně označovaná pouze jako Polar). Tato společnost se již řadu let zabývá vývojem a distribucí moderních sportovních tréninkových počítačů a srdečních měřičů tepové frekvence. \nS hlavním sídlem ve finském městě Kempele, byla společnost založena roku 1977. V témže roce byl firmou sestrojen i první srdeční bezdrátový měřič na světě. V nynější době společnost vlastní 26 filiálek rozmístěných po celém světě, které zajišťují a řídí síť distribuce zásobující přes 35,000 lokálních prodejců ve více jak 80 zemích. Mezi významné distributory koňských srdečních měřičů v ČR patří např. společnost Konex Trading (www.polar-equine.cz). Výrobky Polar se skládají z celé palety různých srdeční měřičů a jejich doplňků, určených pro sportovce téměř jakékoliv disciplíny\n\n\"Train smarter, not harder!\"\n\nV nedávné době firma Polar vyvinula srdeční bezdrátové měřiče uzpůsobené pro koně a jejich trénink. V základě výrobky Polar Equine měří denní hladinu únavy koně, dále koňský tep v klidu a tep při rekonvalescenci. Samozřejmě s přibývajícími technickými možnostmi, se i funkce koňských srdečních měřičů neustále vyvíjejí, a tak dosahují stejných kvalit jako výrobky určené pro lidské sportovce. U lepších modelů je navíc možné propojit měřič s osobním počítačem a softwarem Polar ProTrainer 5 Equine Edition. Tento software vyhodnotí nasbíraná data srdečním měřičem a uživatel si tak má možnost sestavit optimální, ale hlavně efektivní trénink pro svého čtyřnohého sportovce \n\nVýrobky Polar Equine jsou uzpůsobeny k osvojení co nejefektivnějšího tréninku koně a tedy k dosažení jeho přirozeného potenciálu. Navíc, přístroje Polar Equine jsou vynikajícím zdrojem informací o fyzickém a psychickém stavu zvířete pro všechny kdo pracuji s koňmi - veterináře, trenéry, profesionální jezdce, ale i začátečníky a milovníky koní. Polar Equine účinně nahrazuje manuální měření tepů (ať již zcela manuální, či za pomocí fonendoskopů), které může dosahovat značné míry nepřesnosti. Výrobky Polar Equine měří srdeční tep s přesností EKG měřičů. Jejich předností je velice snadné ovládání. Užívání Polar-Equine sporttestrů je považováno za jednu z cest jak udržet koňského atleta ve výborné zdravotní kondici a při tom se vyvarovat zranění a přetrénování .\n\nSporttestry fungují za pomocí tří komponentů: zápěstní jednotky (hodinek), transmitteru a koňského hrudního pásu a s elektrodami (může být nahrazen držadlem pro jednorázové změření). Transmitter připojený k hrudi koně elastickým popruhem identifikuje elektrokardiogram (EKG) – elektrický signál pocházející ze srdce – a tyto údaje přenáší do zápěstní jednotky uživatele. Dosah signálu se mění v závislosti na typu zápěstní jednotky, nicméně lze říci, že dosahuje od 3 (např. model FT1) do 15 (např. moder RS800CX) metrů. Veškerý přenos je v nynější době již založen zcela na bezdrátovém systému, proto si uživatel může plně vychutnat jízdu na koni a jeho trénink bez sebemenšího pohybového omezení. \nSrdeční signál je promítán produkty Polar Equine v jednotkách EKG/minuta .\n\nAbnormální srdeční hodnoty koně – jmenovitě tep v klidu, při cvičení a zotavování – přístroj upozorní na bezprostředně hrozící zdravotní problém zvířete jako je nemoc, zranění, či vyčerpání .\n\nJakmile je kůň vystaven novým situacím – přeprava, rozdílný terén při procházce, nové vybavení, rozdílná jezdecká technika, či nový jezdec – koňský srdeční rytmus okamžitě reaguje abnormální činností. Tyto nuance prozradí na jaké podněty a jakou intenzitou stresu reaguje kůň v různých situacích. Podle toho pak mohou být snáze upraveny aktivity a omezeni činitelé stresu, které ovlivňují koně .\nSledováním srdeční frekvence se zabezpečí správná doba zahřívání před začátkem intenzivního cvičení. Stejně tak srdeční tep napoví, jak dlouho potřebuje kůň na regeneraci po cvičení. Tyto informace jsou zejména důležité pro rekreační jezdce, jejichž kůň nemá pravidelný pohyb. \n\nZlepšení kondice a fitness koně je nejlépe sledovatelné pomocí srdeční frekvence při cvičení a regeneraci. Zvýšení kondice a fitness je vždy asociované s redukcí srdeční frekvence při intenzivním cvičení a samozřejmě i se snížením času potřebným pro regeneraci organismu . \n\nSprávná intenzita tréninku je tou nejdůležitější esencí efektivního tréninkového programu. Příliš těžká a dlouhotrvající práce může způsobit zranění koně, či jeho vyčerpání. Na druhou stranu, ale lehká práce bez větší zátěže přináší jen málo tréninkových výsledků. Monitorováním srdeční frekvence koně, může být efektivně upraven jeho tréninkový plán a související aktivity . \n\nV dnešní době mnoho majitelů a trenérů koní používá techniku intervalového tréninku pro zlepšení fitness a kondice zvířete. Tato technika spočívá ve střídání krátkých avšak intenzivních tréninkových relací s krátkými regeneračními periodami. Pokud se během těchto krátkých relací srdeční tep nedostane na požadovanou frekvenci, je toto signál pro trenéra, aby zvířeti tréninkový program upravil v závislosti na jeho aktuální kondici . \n\nMnoho trenéru a majitelů koní dnes komponují do tréninkového plánu jejich koňského svěřence plavání. Plavání je unikátní cvičení, které koni pomůže jednoduše rozhýbat klouby, zahřát svaly a dopomůže k výraznému zlepšení kardiovaskulárního a respiračního systému. Díky voděodolnost měřičů Polar-Equine je pak i sledování fyzické aktivity ve vodě hračkou a uživateli dává možnost sledovat, jak těžce kůň pracuje během plavání .\n\n"}
{"id": "890786", "url": "https://cs.wikipedia.org/wiki?curid=890786", "title": "Silibinin", "text": "Silibinin\n\nSilibinin (též silybin) je hlavní účinnou složkou silymarinu, tedy standardizovaného extraktu ze semen ostropestřce mariánského (\"Silybum marianum\"). Je dostupný pod mnoha obchodními názvy (např. Flavobion, Silymarin AL aj.).\n\nJedná se o jeden z flavonolignanů, které tato semena resp. silymarin obsahují (dále obsahují isosilibinin, silikristin a silydianin). Samotný silibinin je směsí dvou diastereoizomerů silibininu A + silibininu B přítomných v přibližně stejném molárním poměru. Silibinin vykazuje ochranný účinek ve vztahu k jaterním buňkám (je hepatoprotektivem), který byl prokázán jak u živočichů (in vivo), tak \"in vitro\". K jeho uplatněním patří léčba důsledků otrav hepatotoxickými jedy (hepatotoxický = to, co je toxické, jedovaté vůči játrům) kam například patří cirhóza jater způsobená nadměrnou konzumací etanolu. Injekční forma chemicky pozměněného silibilinu (silibinin dihydrogen disuccinate disodium), je vyráběn pod názvem Legalon SIL. V současné době je registrována kontrolovaná randomizovaná studie, která by měla účinnost tohoto preparátu v léčbě otrav způsobených tzv. muchomůrkovými jedy (kupř. faloidin a amanitin - jedy obsažené např. v muchomůrce zelené) ověřit. Dále bylo zjištěno, že in vitro silibinin má protirakovinové účinky, konkrétně proti lidským nádorovým buňkám adenokarcinomu prostaty, nádorů prsu, ektocervixu (tj. nádoru určité části děložního hrdla) a konečně proti nádorovým buňkám plic (způsobujících jak malobuněčné tak nemalobuněčné bujení). Určitou zajímavostí je objevení neuroprotektivního účinku silibilinu u myší.\n\nSilibinin jako takový má omezenou rozpustnost ve vodě a má rovněž malou biologickou dostupnost (bioavailabilitu), což znamená, že pro dosažení přiměřeného účinku se musí podávat větší dávky. Tyto farmakokinetické nedostatky vedly k úvahám nad různými variantami silibininu. Například bylo zjištěno, že kombinace silibininu s lecitinem tj. fosfatidylcholinem zvyšuje desetinásobně biologickou dostupnost silibininu. Tento komplex (lecitin + silymarin) byl nazván Silipide. Další dobře rozpustnou kombinací je silibinin + β-cyklodextrin. Rovněž byl vyvinut silibininový glykosid, který má nejen lepší biodostupnost, ale také vykazuje lepší hepatoprotektivní efekt.\n\nSilymarin stejně jako jiné flavonoidy je schopen zabránit opouštění látek z buněk (tzv. efluxu) zprostředkovaného P-glykoproteinem, přičemž tato modulace aktivity zmíněného P-glykoproteinu může hrát roli v ovlivnění biologické dostupnosti léčiv, pro něž je tento protein metabolickým substrátem. Bylo také pozorováno, že silymarin omezuje fungování enzymu cytochromu P450, a tak může způsobit zpomalené vylučování léčiv, které jsou tímto enzymem metabolizovány.\n\nSilibinin vykazuje obecně minimální toxicitu, naopak je v léčbě různých otrav využíván. Žádná úmrtí či jiné vážnější vedlejší účinky nebyly zaznamenány při orálně podávaných dávkách 20 g/kg u myší resp. 1 g/kg u psů. Medián smrtelné dávky (LD) podávané intravenózně činil 400 mg/kg u myší, 385 mg/kg u krys, 140 mg/kg u králíků. Tyto hodnoty znamenají velmi nízkou toxicitu silibininu.\n\nSilibinin rovněž vykazuje velmi nízkou subakutní a chronickou toxicitu a žádný embryotoxický potenciál.\n\nNedávné studie prokázaly, že silibinin by mohl být pomocí v kontrole hladiny glukózy (glykemie) pro pacienty s cukrovkou II. typu\n\nLaboratorní experimenty potvrdily, že silibinin je schopen chránit myší jaterní buňky před vlivem jedu alfa-amanitinu, který se vyskytuje v muchomůrce zelené.\n\nK výrobě silibininu lze využít technik využívajích kalusovou kulturu, konkrétně se jako efektivní ukázala aplikace elicitorů v podobě substitučních variant pyrazinkarboxamidů. Tyto elicitory výrazně zvýšily produkci flavonolignanů v kalusové a suspenzní kultuře ostropestřce mariánského (Silybum marianum (L.).\n\n"}
{"id": "890791", "url": "https://cs.wikipedia.org/wiki?curid=890791", "title": "Dajr az-Zaur", "text": "Dajr az-Zaur\n\nDajr az-Zaur, též Derezor, () je město ve východní Sýrii v guvernorátu Dajr az-Zaur. Nachází se na řece Eufrat. V roce 2010 mělo 293 916 obyvatel, z nichž velkou část tvoří Kurdové.\n\nJe centrem zemědělské oblasti (pěstování pšenice a bavlny), centrem potravinářského a textilního průmyslu. Město má vlastní letiště a je důležitou dopravní křižovatkou ležící na spojnici Damašku a Bagdádu. Město provozuje ropovod do Tripolisu v Libanonu. Během syrské občanské války v letech 2011 až 2017 však bylo město značně poškozeno.\n\nDajr az-Zaur leží 85 km severozápadně od archeologického naleziště Dura Európos a 120 km severozápadně od zaniklého starověkého sumerského města Mari. Bylo důležitým obchodním místem mezi Římskou říší a Indií. Po dobytí královnou Zenobií se stalo součástí království Palmýra, později bylo zničeno během mongolské invaze do Persie.\n\nBěhem Osmanské říše bylo město rozšířeno do současného rozsahu. V roce 1915 byly v okolí města zřízeny koncentrační tábory, které se staly hlavním cílem pochodů smrti během genocidy Arménů. Tyto události připomínal památník arménské genocidy postavený ve městě v roce 1991. Památník byl vyhozen do vzduchu jednotkami ISIS 21. září 2014.\n\nV roce 1921 obsadila město Francie, která do města umístila velkou vojenskou posádku. Během druhé světové války byla v roce 1941 Vichistická Francie poražena britskými jednotkami během Operace Exporter a správa regionu byla předána Svobodné Francii. V roce 1946 se Dajr az-Zaur stal součástí nezávislé Syrské republiky.\n\nOd vypuknutí syrské občanské války v roce 2011 ve městě probíhaly střety vládních jednotek a povstalců. V květnu 2013 byl zničen železobetonový visutý most pro pěší přes Eufrat. Most dlouhý 460 m byl postaven v roce 1927 během francouzského mandátu a tvořil jednu z dominant a turistických atrakcí města. Od roku 2014 bylo město pod útokem tzv. Islámského státu, který postupně získal nad většinou města kontrolu. Od září 2017 byl Islámský stát z oblasti vytlačován a na začátku listopadu 2017 bylo město dobyto syrskou armádou s leteckou podporou Ruska.\n"}
{"id": "890793", "url": "https://cs.wikipedia.org/wiki?curid=890793", "title": "Hasaka", "text": "Hasaka\n\nHasaka (asyrsky ܚܣܟܗ, arabsky الحسكة \"al-Hasaka\", kurdsky \"Hesîçe\") je hlavní město guvernorátu Hasaka a nachází se na úplném severovýchodě Sýrie. S populací 188 160 obyvatel patří mezi 10 největších měst v Sýrii. Obyvatelstvo je smíšené – Arabové, Kurdové, Asyřané a Arméni. Městem protéká řeka Chábúr.\n"}
{"id": "890795", "url": "https://cs.wikipedia.org/wiki?curid=890795", "title": "Suvajda", "text": "Suvajda\n\nSuvajda ( arabsky السويداء \"as-Suvajda\") je město v Sýrii, hlavní město guvernorátu Suvajda. Nachází se blízko hranic s Jordánskem a obývají ho hlavně Drúzové. Má také významnou křesťanskou (Řeckou ortodoxní) menšinu.\n\nMěsto bylo založeno Nabatejci jako \"Suada\" a nachází se v něm mnoho památek z doby helénismu a Byzantské říše.\n\n"}
{"id": "890797", "url": "https://cs.wikipedia.org/wiki?curid=890797", "title": "Zdeněk Cieslar", "text": "Zdeněk Cieslar\n\nZdeněk Cieslar (* 13. prosince 1973) je bývalý český fotbalový obránce.\n\nV československé a české lize hrál za FC Vítkovice a FC Boby Brno. Nastoupil v 70 utkáních. Dále hrál ve druhé lize za Fotbal Třinec a NH Ostrava.\n"}
{"id": "890799", "url": "https://cs.wikipedia.org/wiki?curid=890799", "title": "Stade Maurice Dufrasne", "text": "Stade Maurice Dufrasne\n\nStade Maurice Dufrasne je fotbalový stadion v Lutychu v Belgii. Je znám též pod názvem Stade de Sclessin a má kapacitu 30 023 diváků. Osvětlení stadionu činí 1 200 luxů. Své domácí zápasy na něm hraje klub Standard Lutych a občas i belgická fotbalová reprezentace.\n\nMá jméno po Maurici Dufrasne, předsedovi Standardu Lutych v letech 1909 (kdy byl stadion otevřen) až 1931.\n\nMistrovství Evropy 2000\n\nKvalifikace na Mistrovství světa 2010\n\n\n"}
{"id": "890800", "url": "https://cs.wikipedia.org/wiki?curid=890800", "title": "Miroslav Lecián", "text": "Miroslav Lecián\n\nMiroslav Lecián (* 11. října 1969) je bývalý český fotbalista.\n\nV české lize hrál za FC Petra Drnovice. Nastoupil v 9 utkáních. Ve druhé české lize hrál za Slováckou Slavii Uherské Hradiště, nastoupil ve 42 utkáních a dal 1 gól.\n\nV nižších soutěžích hrál za Ratíškovice (MSFL 1994/95) a Kyjov (Divize D 1995/96). Nastupoval také za Pozořice (2000–2005) a opět Drnovice (2007–2010).\n\n"}
{"id": "890802", "url": "https://cs.wikipedia.org/wiki?curid=890802", "title": "Vyhlídkové lety balonem", "text": "Vyhlídkové lety balonem\n\nVyhlídkový let balonem je druh adrenalinového zážitku, kdy pilot buď letí sám, nebo s posádkou. V koši balonu se v závislosti na velikosti konstrukce nachází zpravidla 2 – 30 lidí. Obvyklá nadmořská výška letu činí 500 – 700 m, ale i nad 1000 m. Maximální výše není stanovena, minimální výška v ČR činí 150 m, a to nad volnou krajinou. Za hodinu se v průměru nalétá 10 – 15 km. Existují i bezpilotní balony.\n\nBalon se nestal masovým dopravním prostředkem jako letadlo. Typicky se s ním lze setkat v podobě rekreačního komerčního letu či reklamy. V souvislosti s ní se proslula firma RE/MAX, která roku 1978 umístila na horkovzdušný balon své logo se sloganem \"Above the Crowd\". \n\nV knize \"Ku-ju-ťu\" je psáno, že za čínského císaře Čchenga přilétali cizinci v péřových vozech poháněných větrem. Doba se datuje na rok 1100 př. Kr. Nálezci obrazců viditelných jen z výšky poukazují na to, že létat mohli umět už staří Indiáni v Peru. Tyto obrazce zkoumal archeolog Jim Woodman, který poblíž nich našel staré bavlněné látky. Jejich stáří se odhaduje na období 900 – 700 let př. Kr.\n\nJoseph a Étienne Montgolfierovi v dubnu 1783 uvedli horkovzdušný balon. Letěl do výšky 1000 m, vzdálenost, kterou zvládl, činila do 3 km. To zaujalo Francouzskou královskou akademii věd (dnes Francouzská akademie věd), jež bratry vyzvala, aby let balonem představili Ludvíkovi XVI. Následně na královském dvoře 19. 11. 1783 proběhl první let s živými bytostmi, kachnou, kohoutem a beranem. První let s lidskou posádkou se uskutečnil 21. 11. 1783. Balon vzlétl z nádvoří zámku \"La Muette\" nacházejícím se západně od Paříže. Osazenstvo v koši tvořily dvě osoby, a to francouzští šlechtici Pilâtre de Rozier a markýz d'Arlandes. Nejslavnější období balonu bylo ukončeno v 90. letech 19. století bratry Wrightovými, kteří položili svým prvním letadlem základy několikanásobně rychlejší letecké dopravě.\n\nV 70. letech 20. století zažily horkovzdušné balony renesanci. V roce 1960 Ed Yost sestavil první moderní horkovzdušný balon a uskutečnil 22. října 1960 přelet nad Nebraskou. Mezi největší inovace patřilo použití propan butanu k ohřevu vzduchu a nylonu pro plášť balonu.  \n\nRoku 1980 vznikl Aviatik Klub. V době založení vlastnil jeden horkovzdušný balon pocházející z Anglie. Roku 1983 klub na brněnském letišti Medlánky představil první horkovzdušný balon české výroby OK-3010. Roku 1988 byl poprvé použit balon české výroby k letecké práci. S jeho pomocí byl přemístěn poslední sloup lyžařského vleku v Beskydech. První noční let českého balónu proběhl roku 1991, a to v pouštích Karakum a Kyzylkum. První přelet České republiky v balonu se uskutečnil roku 2011. Cesta trvala 10 hodin a 54 minut. Piloti Tomáš Stejskal a Pavel Měřinský společně s doprovodnou posádkou Ondřejem Benešem uletěli 403 km.\n\nV České republice veškeré akce spojené s lety balonem včetně sportovního létání zastřešuje Český balónový svaz, který sdružuje piloty, posádky, provozovatele, instruktory a další osoby se zájmem o horkovzdušné balony. Rovněž se podílí na organizaci soutěží a sestavování reprezentací. Kromě podpory balonového létání je jeho úkolem rovněž popularizace tohoto typy létání u široké veřejnosti. Český balonový svaz vznikl roku 1993.\n\nVzhledem k tomu, že balon je dopravní prostředek lehčí než vzduch a během dne na něj působí silné termické proudy, létat balonem je možné pouze při svítání nebo západu slunce. Výjimku tvoří zimní období, kdy nevznikají vzestupné proudy, a proto je možné v zimě létat po celý den. Vždy se letí po směru větru při jeho maximální rychlosti 5 m/s.\n\nPro provozovatele vyhlídkových letů balonem platí přísná pravidla a nemůže se jím stát kdokoli. Nezbytné je potvrzení od Úřadu pro civilní letectví, pilot balonu je povinen vlastnit pilotní průkaz, jehož získání se sice podobá řidičskému průkazu, ale je výrazně náročnější a dražší. Odletová místa pro balon jsou v ČR rozšířená na všechny kraje. Mezi oblíbené destinace patří Karlštejn, Lipno, Telč či Pálava. Minimální letová hladina balonu je v České republice stanovena na 150 m nad volnou krajinou a 300 metrů nad zástavbou, horní výše není omezena. Při vyhlídkovém letu balonem se letová výška pohybuje od 150 do 500 metrů, ale může být i výš.\n\nVyhlídkový let balonem dle nepsaných pravidel trvá přibližně 60 minut. Kromě samotného letu zahrnuje také předstartovní přípravu, zaškolení posádky a seznámení s pilotem. Po přistání mezi tradici patří tzv. křtění vzduchoplavců a slavnostní přípitek.\n\nStartovat je možné prakticky odkudkoli z pevné původy pod nohama. Potřeba je pouze dostatek prostoru pro rozložení balonu. Ačkoli je balon vysoký téměř jako desetipatrový panelák, přesto jsou často k vidění starty z center měst.\n\nProtože balon může létat pouze po směru větru, mezi standardní služby patří také doprava vzduchoplavců zpět na místo startu.\n\nK létání balonu je nutné vlastnit pilotní licenci. Vydává ji Úřad pro civilní letectví. Pilot dále musí disponovat průkazem radiotelefonisty a osvědčením o zdravotní způsobilosti. Pilotní průkaz v případě balonu lze v ČR získat od 16. roku života. Po absolvování základního pilotního výcviku lze létat s horkovzdušným balonem do objemu 3 400 m³ nebo s plynovým balonem do objemu 1 260 m³.\n\nPilot balonu musí mít znalosti z devíti oblastí, přičemž stěžejní znalost stanoví meteorologie. Teoretická průprava kromě meteorologie dále zahrnuje: letecké předpisy, konstrukci balonu, teorii letu, vlastnosti plynů, radiotelegrafii, vysílačky, navigaci, lidský faktor.\n\nJe složena z 16 letových hodin, které zahrnují následující čtyři okruhy: 12° výcvik ve dvojím řízení s FI(B), 1 samostatný let pod dozorem FI(B), 10 nafouknutí a 20 vzletů a přistání, praktickou část zkoušky se zkoušejícím, který má pověření od Úřadu pro civilní letectví. \n\nMohou absolvovat piloti, kteří již létají. Jedná se o zvýšení odbornosti, po němž se lze stát profesionálním pilotem. Po zvládnutí pokračovacího výcviku je pilot opravně létat s balónem komerčně, létat s balonem objemu do 6 000 m³ nebo do 10 500 m³, létat se vzducholodí.\n\n\n\n"}
{"id": "890808", "url": "https://cs.wikipedia.org/wiki?curid=890808", "title": "Stade du Pays de Charleroi", "text": "Stade du Pays de Charleroi\n\nStade du Pays de Charleroi je fotbalový stadion v Charleroi v Belgii. Byl postaven pro Mistrovství Evropy 2000 jako náhrada předešlého stadionu známého pod názvem Mambourg. Pro tento významný turnaj měl stanovenu kapacitu 30 000 míst, krátce po skončení šampionátu byla snížena na současných 25 000 diváků. Své domácí zápasy zde hraje klub R. Charleroi SC.\n\nMistrovství Evropy 2000\n\nKvalifikace na Mistrovství světa 2006\n\n\n"}
{"id": "890809", "url": "https://cs.wikipedia.org/wiki?curid=890809", "title": "Horský pramen", "text": "Horský pramen\n\nHorský pramen (obchodním názvem Nartes) je pramenitá voda z podzemního zdroje v Nízkém Jeseníku, v lokalitě Roudno na Bruntálsku. Zde vyvěrá z hloubi 170 metrů na povrch země. Pramen objevil v roce 1989 hydrogeolog RNDr. Vladimír Řezníček. \nZdroj Horského pramene patří mezi artéské prameny, voda z něj na povrch vytéká pod tlakem.\n\nTato voda má nízký obsah minerálních látek (do 500 mg/l) a sodíku a používá se především pro přípravu kojenecké stravy a jako součást nízkosodíkové diety. \n\nHorský pramen patří do portfolia společnosti Nutrend.\n\nV roce 2013 byla kojenecká voda Horský pramen vyhlášena regionální potravinou Moravskoslezského kraje.\n\n\n"}
{"id": "890810", "url": "https://cs.wikipedia.org/wiki?curid=890810", "title": "Seznam cizinců v Tampa Bay Lightning", "text": "Seznam cizinců v Tampa Bay Lightning\n\nToto je seznam cizinců, kteří alespoň jednou nastoupili za hokejový tým Tampa Bay Lightning hrající v NHL. Cizinci jsou myšleni hráči nepocházející z Kanady a Spojených států amerických.\n\n"}
{"id": "890812", "url": "https://cs.wikipedia.org/wiki?curid=890812", "title": "Mistrovství Evropy v judu 1995", "text": "Mistrovství Evropy v judu 1995\n\nMistrovství Evropy se konalo v Birminghamu ve Spojeném království, ve dnech 11.–14. května 1995\n\nVyřazovací kola\n\nFinálová kola\n\nVýsledky z ME 1995 na serveru judoinside.com\n"}
{"id": "890814", "url": "https://cs.wikipedia.org/wiki?curid=890814", "title": "Stalo se jedné noci", "text": "Stalo se jedné noci\n\nStalo se jedné noci (angl. \"It Happened One Night\") je černobílá komedie režiséra Franka Capry z roku 1934 s Clarkem Gablem a Claudette Colbert v hlavních rolích. Film byl natočen na motivy povídky \"Night Bus\" Samuela H. Adamse ze srpna roku 1933, který vyšla v magazínu \"Hearst's International-Cosmopolitan\". Filmová adaptace získala pět Oscarů v hlavních kategoriích (film, režie, hlavní herečka, hlavní herec, scénář). Film se stal prvním, který zvítězil ve všech těchto kategoriích. Totéž se znovu povedlo až Formanovu \"Přeletu nad kukaččím hnízdem\" z roku 1975 a Demmeho \"Mlčení jehňátek\" z roku 1991.\n\nZhýčkaná dědička Ellen \"Ellie\" Andrews (Claudette Colbert) si proti vůli svého extrémně bohatého otce (Walter Connolly) vezme boháče Kinga Westleyho (Jameson Thomas). Otec se snaží sňatek za každou cenu anulovat. Ellie uteče a vydá se do New Yorku za svým manželem. Nastoupí do autobusu, ve kterém potkává opilého a arogantního novináře Petra Warneho (Clark Gable). Warne pozná z novin bohatou dědičku na útěku a dá ji na vybranou – buď mu dá exkluzivitu na příběh a on ji bude pomáhat až do New Yorku, anebo to nahlásí otci a sebere odměnu, kterou přislíbil.\n\nEllie je brzy bez peněz a tak se musí zcela spolehnout na Petra. Při společné cestě je potkává několik dobrodružství a přes počáteční pohrdání se do sebe zamilují. V jedno ráno, kdy hladoví a unavení musí stopovat, se Peter chlubí svým stopovacím nadáním. Když je neúspěšný, Ellie mu názorně ukáže, jak se to dělá – vyhrne si šaty a ukáže lýtka – a hned zastaví první kolem jedoucí auto.\n\nKdyž zastaví u pumpy, aby si udělali přestávku, zlodějský řidič se pokusí ujet i se zavazadly. Peter ho doběhne, zmlátí a auto si nechá. V tu noc se přiblíží cíli na tři hodiny cesty, ale jelikož je už pozdě, rozhodnou se, byť bez peněz, že přespí v motelu. Majitelům Peter namluví, že se zdrží týden. Ellie propadne citům a Peterovi vyzná lásku. V pláči pak usíná. Peter, který nemůže usnout, vymyslí plán. Rozhodne se na otočku zajet do vydavatelství za šéfem, aby mu předal strhující příběh. Zároveň ho chce požádat o hotovost, aby mohl Ellie požádat o ruku. Mezitím však majitelka motelu zjistí, že Peter s autem odjel a tak se jde podívat do pokoje. Tam najde spící Ellie, kterou vyhodí jakmile zjistí, že nemá ani cent.\n\nZdrcená a zklamaná Ellie si myslí, že ji Peter opustil a jel si pro odměnu. Zavolá tak otci. Ten si pro její záchranu vyžádá policejní doprovod, který cestou míjí auto s Petrem. Ellie souhlasí s druhým, formálním sňatkem s Westleym. Předstírá, že je šťastná, ale otec vycítí, že není. Ona mu řekne pravdu, svěří se mu s tím, že pana Petra miluje. Otec ji ukáže dopis od Petra Warneho, který ho v něm žádá o peníze. Ellie si myslí, že se jedná o odměnu a je uražená. Otec se však s Petrem sejde a vyjde najevo, že jemu jde jen o náklady, které měl při cestě, kdy doprovázel Ellie.\nNastane svatební den a otec vede dceru uličkou k ženichovi. Řekni ji, že Peter se mu přiznal, že ji miluje, a že mu nešlo o odměnu, ale o výdaje. Ještě než poodstoupí od nevěsty, pošeptá ji do ucha, že vzadu za domem je zaparkované auto, kdyby si to snad rozmyslela. Ellie po minutách váhání uteče od oltáře, nastoupí do auta a odjede hledat Petera Warneho.\n\nAni Clark Gable, ani Claudette Colbert, nebyli první volbou pro hlavní role. Roli Ellie odmítla nejdřív Miriam Hopkins, poté i Myrna Loy. Robert Montgomery zase odmítl postavu novináře Warneho. Colbert byla nakonec až šestá volba a herečka si denně stěžovala. Roli přijala za honorář 50 000 $ za čtyřtýdenní natáčení.\n\nFilm \"Stalo se jedné noci\" je prvním filmem, který získal takzvanou \"velkou pětku\" a sklidil pět hlavních Oscarů na 7. ročníku udílení cen. Stal se nejlepším filmem roku, Frank Capra nejlepším režisérem, Gable nejlepším hercem, Colbert nejlepší herečkou a Robert Riskin si odnesl Oscara za nejlepší adaptovaný scénář.\n\nClaudette Colbert nepředpokládala, že vyhraje. V čase udílení cen byla na nádraží a čekala na vlak do New Yorku. Když nakonec vyhlásili výsledky, rychle se přesunula do hotelu Biltmore, převzala cenu, poděkovala Caprovi za práci na filmu, zapózovala fotografům a vrátila se na nádraží, aby stihla vlak.\n\nFilm se dostal na seznam řebříčku \"1001 filmů, které musíte vidět, než umřete\".\n\n\n\n"}
{"id": "890815", "url": "https://cs.wikipedia.org/wiki?curid=890815", "title": "Battle (jihokorejská hudební skupina)", "text": "Battle (jihokorejská hudební skupina)\n\nBattle byla jihokorejská boy band, jež debutovala 17. prosince 2006 se singlem „Crash“. Skupina je známa pro svou vítěznou účast v reality show \"Let's Coke Play! Battle Shinhwa!\". Na svém počátku se skládala z šesti členů: Ryu, Tae-hwa, Lio, Chris, Shin Ki-Hyun a Hwi-chan, jež byli vybráni v rámci reality show jednotlivými členy skupiny Shinhwa. Ki-Hyun kapelu opustil v roce 2008, stejně jako členové Hwi-chan a Lio, kteří nastoupili do armády. V průběhu roku 2009 do služby nastoupili i další členové včetně frontmana Ryu a od roku 2010 je kapela neaktivní. V roce 2007 byli nominováni na MAMA v kategorii Objev roku mužských kapel („Best New Male Group“) za singl „Crash“, ovšem prohráli s písní „Love Sick“ skupiny F.T. Island.\n"}
{"id": "890817", "url": "https://cs.wikipedia.org/wiki?curid=890817", "title": "Radovan Krása", "text": "Radovan Krása\n\nRadovan Krása (* 8. dubna 1971) je bývalý český fotbalista, brankář.\n\nV československé a české lize hrál za FC Vítkovice, FC Petra Drnovice a FC Svit Zlín, nastoupil ve 29 utkáních a jednou udržel čisté konto. Ve slovenské lize hrál v sezoně 1997/98 za FC Chemlon Humenné. V nižších soutěžích hrál za FC Dolní Benešov, FC LeRK Brno, Slováckou Slavii Uherské Hradiště, MFK Havířov, FK Nový Jičín, Fotbal Třinec, SK Prostějov, MSK Břeclav a SK Královské Nové Sady.\n\n"}
{"id": "890818", "url": "https://cs.wikipedia.org/wiki?curid=890818", "title": "Stade Charles Tondreau", "text": "Stade Charles Tondreau\n\nStade Charles Tondreau je fotbalový stadion ve městě Mons ve valonské provincii Henegavsko v Belgii. Má kapacitu 12 662 míst (8 662 k sezení a 4 000 na stání). Osvětlení stadionu činí 1 600 luxů. Své domácí zápasy zde hraje klub RAEC Mons.\n\n\n"}
{"id": "890823", "url": "https://cs.wikipedia.org/wiki?curid=890823", "title": "Viktor Pařízek", "text": "Viktor Pařízek\n\nViktor Pařízek (* 20. května 1973) je bývalý český fotbalista. Po skončení aktivní kariéry trénuje na regionální úrovni, mj. SK Český Brod a Novou Paku.\n\nV české lize hrál za Bohemians Praha. V české lize nastoupil celkem v 11 utkáních. V nižších soutěžích hrál mj. za SK Český Brod a rezervu Bohemians.\n"}
{"id": "890830", "url": "https://cs.wikipedia.org/wiki?curid=890830", "title": "Mistrovství Evropy v judu 1994", "text": "Mistrovství Evropy v judu 1994\n\nMistrovství Evropy se konalo v Gdaňsku, Polsko, ve dnech 18.-22. května 1994\n\nVýsledky z ME 1994 na serveru judoinside.com\n"}
{"id": "890834", "url": "https://cs.wikipedia.org/wiki?curid=890834", "title": "Chip a jeho pes", "text": "Chip a jeho pes\n\nChip a jeho pes (v anglickém originále ) je dětská opera „zpívaná dětmi“ o dvou obrazech italsko-amerického skladatele Giana Carla Menottiho na vlastní libreto z roku 1979. Dílo u skladatele objednal dětský sbor Canadian Children's Opera Chorus z kanadského Toronta. Poprvé ji uvedl v rámci Guelph Spring Festival (v rámci oslavy Roku dítěte) dne 4. května ve War Memorial Hall univerzity ve městě Guelph, a to v kombinaci s dětskou operou Richarda Rodneye Bennetta \"Všichni královi muži\" (\"All the King's Men\").\n\nOpera se dělí na dva obrazy oddělené instrumentálním intermezzem a celkově trvá asi 30 minut.\n\nPrvní recenze oceňovaly Menottiho hudbu: „Hudba je přiléhavá, protože vyjadřuje hravou pohádkovou atmosféru opery a protože, na rozdíl od \"Amahla\", ji musí zvládnou dětští představitelé. … Menotti napsal dílo … které bude nepochybně často hráno.“ Toto hodnocení nebylo všemi sdíleno: kritik Washington Times například v recenzi \"Goyi\" přirovnával tuto operu nelichotivě k \"Chipovi\": „… na každý krátký výron melodie připadaly věky nudné vokální hudby připomínající ‚Chipa a jeho psa‘ a nižší svahy Menottilandu“.\n\n\"Chip a jeho pes\" je ve Spojených státech amerických uváděn poměrně často, zpravidla ve spolupráci s dětskými sbory nebo operními studii pro děti. Hraje se však i mimo ně, např. v Brazílii nebo na Novém Zélandu. V Evropě byla uvedena poprvé 28. ledna 1984 ve francouzském Lyonu. Španělskou premiéru uvedl barcelonský dětský sbor Cor Vivaldi roku 1990, italskou premiéru v překladu a režii samotného skladatele (\"Chip e il suo cane\") měla tato opera na Festivalu dvou světů ve Spoletu roku 1997. Po německé premiéře, kterou v sezóně 2006/2007 uvedlo Kinder-Theater Oberfranken v bavorském Hofu, následovaly inscenace například v Duisburgu a Bonnu.\n\nFlétna, fagot, klavír, housle, viola, violoncello, kontrabas.\n\nV malé chudé chaloupce žije chlapec Chip se svým věrným psem. Chip vyrábí hudební nástroje – housle, trumpety, flétny, klarinety... – ale nikdo je už nekupuje a oba teď trpí hladem (árie Chipa \"I know you're hungry, and so am I\"). Tu vchází posel z královského zámku v doprovodu pážete. O nástroje však zájem nejeví, zato se doslechli o Chipově psovi, který prý umí znamenité kousky, čímž by si mohl vydělat značnou odměnu. Chip a pes se radují. Posel se ptá, jak na to přijde, že tak talentovaný řemeslník žije v takové bídě. Chip jim vysvětluje, že vždycky, když začal vyrábět nějaké nástroje, lidé chtěli najednou hrát na něco jiného. Když postavil loutnu, chtěli hrát na flétnu a tak dále, až nakonec lidi začali hrát jen karty nebo golf – a ti, kteří si u Chipa přece jen něco koupili, si s ním začali hrát na schovávanou, jen jim poslal účet (árie Chipa \"To start with I built a lute\").\n\nPosel a páže Chipa litují, ale vracejí se ke psu: jak že se jmenuje? Chip hrdě vyslovuje jeho jméno: Gregory Alexander Lafayette. A jaké že tedy umí kousky? (Duet posla a pážete \"So now be quick and tell us what tricks your dog can make!\") Chip tedy začíná malé představení, v němž pes hraje na hudební nástroje, tancuje, aportuje a dokonce počítá. Posel a páže jsou nadšeni (duet posla a pážete \"Amazing, stupendous, he's bliss!\").\n\nNyní však vycházejí s pravdou ven: chtějí psa od Chipa odkoupit pro princeznu, která se přestala smát. Chip rázně odmítá: princezna si může vzít jakékoli zvíře ze zoo. Jenže i to se podle návštěvníků zkoušelo a nic nezabralo, princezna se ani neusmála a stávala se čím dále ani ne tak smutnější, jako spíše drsnější a rozhněvanější (duet posla a pážete \"She was given a frog and a cat\"). Chipův pes je jedna z posledních možností, jak ji rozveselit. Posel nejprve hrozí: jestli Chip nechce psa prodat, budou oba uvrženi do vězení. Pak jej ale přesvědčuje, že se pes bude mít na zámku lépe: bude jíst vybrané dobroty ze zlaté mísy a spát na péřovém polštáři, zatímco u Chipa ho čeká jen smrt hladem (duet posla a Chipa \"Here he lies, hungry and cold\").\n\nChipovi nezbývá mnohá volba, nakonec s nabídkou souhlasí. O to, kolik přesně dostane peněz, se nestará, hlavně se slzami očích přesvědčuje vzpouzejícího a vyjícího Gregoryho Alexandra, aby se nechal odvést návštěvníky (árie Chipa \"My friend, dont be upset, I know how you feel\"). Po jejich odchodu klesne v pláči, ale nevydrží a po chvíli odchází za nimi.\n\nV trůnním sále jsou okolo princezny shromážděni dvořané: chtěli by ji rozveselit, ale už jsou se silami v koncích (sbor \"My dear Princess, what can we do?\"). Klaun vypráví anekdotu, ale místo smíchu se dočká vržení do šatlavy; princezna dostane nádherný dárek, který se jí však oškliví; slovutný tanečník je vykázán z města a zahradník, který přinesl květiny a ovoce, přichází o místo. Princeznina krátká trpělivost je už zcela u konce: kde je ten chytrý pes, kterého jí slibovali? (Árie princezny \"But where is the dog?\")\n\nAle už je tu posel a slavnostně přivádí Gregoryho Alexandra Lafayetta. Princezně se pes na první pohled nezamlouvá, vypadá starý a umolousaný, určitě má nějaké nemoci nebo přinejmenším blechy, ale posel jí radí, aby nedala na první pohled (duet princezny a posla \"Is this the dog you told me about?\"). Princezna se ptá na psovo jméno, ale Gregory Alexander Lafayette jí přijde směšné: od nynějška nechť se jmenuje Fifi. Pak posel začne předvádět psovy kousky. Ale nějak se to nedaří, pes vždycky udělá něco jiného, než co se po něm chce. Zatímco posel si zoufá, princezně se začíná celá scéna líbit – až se nad neobratným a nevyzpytatelným psem dá do hlasitého smíchu. Dvořané jásají: princezna se uzdravila (sbor \"Look, look, our princess is cured\").\n\nPrincezna uznává, že je to nejlegračnější pes, jakého kdy viděla, ale teď chce, aby ji poslouchal. To se ale nedaří – že by Fifi byl nemocný? Princezna volá svého doktora, aby psa vyšetřil (árie doktora \"Show me your tongue!\"). Ale tomu se zdá, že pes je úplně zdravý, jen se mu stýská po pánovi (duet princezny a doktora \"The tongue is quite pink\"). Ale princezna trvá na tom, že jeho paní je teď ona, a že nebude-li Fifi poslouchat, půjde do vězení o chlebu a vodě.\n\nAle v sále se schovával Chip, a když toto slyší, vrhá se na psovu obranu (duet Chipa a princezny \"And if you think that he's a dog to threaten or tease\"). Nejraději by psa koupil zpátky. Princezna ho prodat nechce, ale ptá se na rady, jak s ním zacházet. Chipova první rada zní, že ho nemá přejmenovávat: jak by se jí líbilo, kdyby jí začal říkat Fifi? Pes také potřebuje nejen dobroty, ale i lásku a úctu (árie Chipa \"My dog needs no threat\"). Princeznu napadají další věci, které by měl pes rád (například jehněčí kotleta), ale podle Chipa má nejraději svobodu. V tom je ale problém: když dá princezna Gregory Alexandrovi svobodu, pes odejde s Chipem (duet Chipa a princezny \"A mutton chop, a juicy bone\"). Nabízí tedy Chipovi, aby u ní zůstal, ale jako co? Jako další pes? Princeznu však napadne lepší řešení: udělá Chipa králem, a tak u ní zůstane pán i pes (finále – ansámbl princezny a sboru \"I know a better thing\"). Chip souhlasí, i Gregory Alexander Lafayette štěknutím přisvědčí, a tak je Chip korunován. Všichni se radují nad šťastným koncem (sbor \"Let us rejoice with laughter and noise\").\n\n"}
{"id": "890835", "url": "https://cs.wikipedia.org/wiki?curid=890835", "title": "Zahrada Santoška", "text": "Zahrada Santoška\n\nZahrada Santoška se nachází na severní a severovýchodní straně Pavího vrchu. Její výměra je 5,64 hektaru v nadmořské výšce 200 až 266 m n. m.. Leží v městské části Praha 5, katastrálním území Smíchov, přístup je z ulice Nad Santoškou. Společně s venkovskou usedlostí Santoška je chráněna jako kulturní památka České republiky.\n\nPaví vrch pokrývaly ve středověku vinice, u kterých byla roku 1654 vybudována raně barokní usedlost. Tuto dostal kolem r. 1719 darem za právnické služby doktor František Vilém Sonntag, jemuž jí daroval kníže Adam František ze Schwarzenbergu. Právě po něm je Santoška nazvaná. Usedlosti se říkalo dříve Sontoška, posléze se to změnilo na Santoška.\n\nRoku 1813 koupila usedlost rodina Daubků. Tato pozemky rozšířila přikoupením sousedních usedlostí Klavírka, Březinka a Václavka, které byly původně situovány v severní části dnešního parku. Daubkové také zahradu oddělili od okolí ohradní zdí a příkopem, které nechala ve 20. století odstranit smíchovská obec.\n\nZahrada bývala vyzdobena barokními plastikami, které vytvořil Ignác František Platzer ve 2. polovině 18. století. Zůstaly z ní jen fragmenty – pískovcová socha ležící Flory a sousoší puttů‎ na vstupní bráně do parku. V roce 1907 celý objekt zakoupila smíchovská obec, zahradu změnila na městský park a usedlost na restauraci.\nV letech 1933 až 1935 byly provedeny první velké úpravy zahrady. Její severní část zabrala stavba církevního sboru a vodojemu a jižní hranici změnila komunikace Nad Santoškou. Její část byla přeměněna na dětské hřiště‎. Později byly zbourány správní budovy, restaurace byla přeměněna na učňovský domov a později se zde zřídila mateřská škola.\nZahrada je v mírně zvlněném terénu, s upravenými cestami, porostlá starými stromy jako platany, jasany, jírovce a jsou zde situovány i lavičky k odpočinku pro veřejnost. Ze Santošky vedou schody k silnici Radlická a odtud se dá dostat přes most ke smíchovskému nádraží.\n\nZajímavostí z roku 1768 je, že voda ze zdejší studny byla prodávána jako minerální a léčivá v lékárně U černého orla na Malé Straně‎.\n"}
{"id": "890838", "url": "https://cs.wikipedia.org/wiki?curid=890838", "title": "Jáchym Novotný", "text": "Jáchym Novotný\n\nJáchym Novotný (* 5. prosince 1998, Praha, Česká republika) je český herec a dabér.\n\n\n\n\n\n"}
{"id": "890839", "url": "https://cs.wikipedia.org/wiki?curid=890839", "title": "Kaple svatých Andělů Strážných (Říkov)", "text": "Kaple svatých Andělů Strážných (Říkov)\n\nKaple svatých Andělů Strážných je římskokatolická kaple v obci Říkov, okres Náchod.\n\nKaple svatých Andělů Strážných pochází z první poloviny 19. století. Stavba je obdélná, s polokruhovým závěrem, v novogotickém slohu. V kněžišti je koncha, v lodi valená klenba s napodobenými žebry, konsolami a štukovým svorníkem. Triumfální oblouk je segmentový. Kaple byla opravena v roce 2012.\n\nPoutní mše se koná 8. 5. v 9.00, posvícení - pondělí po první neděli v září v 9.00.\n\n"}
{"id": "890842", "url": "https://cs.wikipedia.org/wiki?curid=890842", "title": "Mistrovství Evropy v judu 1993", "text": "Mistrovství Evropy v judu 1993\n\nMistrovství Evropy se konalo v Athénách, Řecko, ve dnech 29. dubna – 2. května 1993\n\nVýsledky z ME 1993 na serveru judoinside.com\n"}
{"id": "890845", "url": "https://cs.wikipedia.org/wiki?curid=890845", "title": "Richard Weiskirchner", "text": "Richard Weiskirchner\n\nRichard Weiskirchner (24. března 1861 Vídeň – 30. dubna 1926 Vídeň) byl rakousko-uherský, respektive předlitavský politik, v letech 1909–1911 ministr obchodu, později starosta Vídně a významný politik Křesťansko-sociální strany.\n\nOd roku 1898 zasedal jako poslanec dolnorakouském zemském sněmu. Ve volbách roku 1897 byl zvolen za Křesťansko-sociální stranu i do Říšské rady (celostátní parlament). Reprezentoval zde městskou kurii, volební obvod: Vídeň, IX. okres. Mandát za stejný obvod obhájil i ve volbách roku 1901. Opětovně byl zvolen i ve volbách roku 1907, konaných již podle rovného volebního práva, bez kurií, kdy byl zvolen za volební obvod Dolní Rakousy 18. Poslancem byl až do konce funkčního období sněmovny, tedy do roku 1911. Po volbách roku 1907 se dokonce stal předsedou Poslanecké sněmovny Říšské rady.\n\nOd roku 1883 působil ve správě města Vídně, zpočátku jako úředník. V období let 1903–1909 byl ředitelem vídeňského magistrátu a následně v letech 1913–1919 starostou Vídně. Ve funkci starosty musel řešit sociální a ekonomické dopady první světové války i obnovu běžného fungování města po válce a rozpadu monarchie. V letech 1917–1918 byl členem Panské sněmovny.\n\nZa vlády Richarda Bienertha se dodatečně stal ministrem obchodu. Funkci zastával v období 10. února 1909 – 28. června 1911.\n\nPoliticky se angažoval i po vzniku samostatného Rakouska. V letech 1919–1923 byl poslancem Ústavodárného národního shromáždění Německého Rakouska, později Národní rady (rakouského parlamentu), jejímž předsedou byl v letech 1920–1923.\n\n"}
{"id": "890860", "url": "https://cs.wikipedia.org/wiki?curid=890860", "title": "Josef von Pop", "text": "Josef von Pop\n\nJosef von Pop, též Josef rytíř z Popů (27. října 1848 Brocná – 20. července 1917 Vídeň), byl rakousko-uherský, respektive předlitavský státní úředník a politik, v letech 1909–1911 ministr zemědělství.\n\nVystudoval práva na Karlo-Ferdinandově univerzitě v Praze. Od roku 1876 pracoval ve státní službě, zpočátku na českém místodržitelství v Praze, do roku 1881 na ministerstvu zemědělství. V roce 1896 se tam stal sekčním radou, pak roku 1898 ministerským radou a v roce 1902 byl jmenován sekčním šéfem pro správu lesů. Zasadil se o rozvoj státních lesů, zřízení lesní inspekce, rozvoj lesnického vzdělávání a zalesňovacích projektů.\n\nVrchol jeho politické kariéry nastal, když se za vlády Richarda Bienertha stal dodatečně ministrem zemědělství coby pověřený provizorní správce rezortu. Funkci zastával v období 1. října 1909 – 9. ledna 1911.\n"}
{"id": "890867", "url": "https://cs.wikipedia.org/wiki?curid=890867", "title": "Claudette Colbertová", "text": "Claudette Colbertová\n\nClaudette Colbertová, rodným jménem Émilie \"Lily\" Chauchoin (13. září 1903, Saint-Mandé, Francie – 30. července 1996, Speightstown, Barbados), byla americká herečka francouzského původu působící v Hollywoodu ve třicátých a čtyřicátých letech 20. století. Za svoji kariéru byla třikrát nominována na Cenu Akademie. Získala ji jednou za roli Ellie Andrews v komedie Franka Capry \"Stalo se jedné noci\". V letech 1928 až 1935 byla vdaná za režiséra Normana Fostera.\n\nÉmilie \"Lily\" Chauchoin se narodila v Saint-Mandé poblíž Paříže Jeanne Marie Chauchoinové, rozené Löwové (1877–1970) a Georgesovi Claude Chauchoinovi (1867–1925). Její matka i babička Marie Augustine Loew (1842–1930) se obě narodily na britských Normanských ostrovech a byly anglického původu. Proto i malá Émilie uměla částečně anglicky před příchodem do USA v roce 1906. Rodina se usadila v New Yorku. Georges Chaucoin pracoval v bance a v roce 1912 získala rodina americké občanství. Studovala módní návrhářství a pracovala v divadle jako návrhářka dekorací.\n\nÉmilie debutovala na Broadwayi v roce 1923 ve hře \"The Wild Westcotts\" a v divadle se pak držela následujících pět let. Změnila si jméno na Claudette Colbert. Po otci si na střední škole nechala říkat Claude a po babičce si pak ponechala dívčí příjmení. Jejího talentu si všiml producent Leland Hayward, který ji představil Franku Caprovi a ten ji následně obsadil do filmu \"For the Love of Mike\". To byl jediný němý film, který Claudette Colbert natočila.\nPrvní úspěch přišel v roce 1929 s filmem \"The Lady Lies\". Následovala spolupráce s Ernstem Lubitschem na filmu \"Kouzlo valčíku\", ve kterém si zahrála s Mauricem Chevalierem. Cecil B. DeMille s ní točil v roce 1932 historický velkofilm \"Ve znamení kříže\", ve kterém se po jejím boku objevil Fredric March. V roce 1934 točila opět s DeMillem a to snímek \"Kleopatra\". V tom samém roce ještě stihla \"Imitation of Life\" a slavnou Caprovou veselohru na motivy povídky \"Night Bus\" \"Stalo se jedné noci\". Ve filmu ztvárnila rozmazlenou bohatou dědičku Ellie Andrews, která uteče od otce, aby konečně žila se svým novomanželem. V autobusu potká arogantního novináře Petera Warnea, kterého zahrál Clark Gable. Během čtyřdenní cesty prožijí nejedno dobrodružství, až se po počátečních nesympatiích do sebe zamilují. Komedie vyhrála pět hlavních Oscarů, včetně toho pro nejlepší herečku v hlavní roli. Claudette se svým vítězstvím nepočítala a tak se slavnostního banketu na 7. ročníku udílení cen ani neúčastnila. Byla tou dobou na vlakovém nádraží a chystala se odjet na dovolenou. Když se dozvěděla, že vyhrála Oscara, přesunula se do hotelu Biltmore, kde večerem provázel novinář Irvin S. Cobb. Stihla se převléct, poděkovat, zapózovat fotografům, aby se následně mohla vrátit na nádraží a chytit svůj vlak.\n\nV roce 1936 podepsala kontrakt se studiem Paramount Pictures a to z ní udělalo nejlépe placenou herečku své doby. Spolupracovala s režiséri jako byli George Cukor, John Ford, Gregory LaCava, Mervyn LeRoy a Anatole Litvak. V roce 1939 natočila opět s Lubitschem komedii \"Půlnoc\", ve které hrála po boku Dona Amecheho. Romantický snímek \"Příběh z Palm Beach\" natočila v roce 1942 a po něm ještě upoutala v dramatickém filmu z 2. sv. války \"Když jsi odešel\" z roku 1944. Ve filmu si s ní zahrála Jennifer Jones a Shirley Temple. Její poslední výraznou rolí byla postava vdané Američanky zajaté v japonském táboře ve filmu z roku 1950 \"Three Came Home\". Kritika její výkon přijala kladně, film však v kinech propadl.\n\nClaudette se v šedesátých letech vrátila do divadla, často hrávala na Broadwayi. Občas působila v televizi. V roce 1987 hrála ve filmu \"Dvě paní Grenvillové\" a za tento výkon si na 45. ročníku udílení Zlatých glóbů odnesla cenu v kategorii ženský herecký výkon ve vedlejší roli v seriálu, nebo TV filmu.\n\nClaudette Colbert byla vdaná dvakrát. Poprvé za režiséra Normana Fostera v letech 1928–1935. Podruhé za doktora Joela Pressmana, se kterým byla sezdána v letech 1935–1968. Děti nikdy neměla.\n\nPo několika cévních mozkových příhodách se v roce 1993 rozhodla strávit zbytek života ve svém druhém domě na Barbadosu. Tam také 30. července 1996 ve věku 92 let zemřela. Pohřbená je na tamním hřbitově.\n\nByla blízkou přítelkyní Ronalda a Nancy Reaganových.\n\nOd roku 1960 má na chodníku slávy v Hollywoodu hvězdu.\n\nMá-li film distribuční název, je uveden pod ním.\n\n\n\n\n"}
{"id": "890870", "url": "https://cs.wikipedia.org/wiki?curid=890870", "title": "Burzovní makléř", "text": "Burzovní makléř\n\nBurzovní makléř nebo investiční makléř ( nebo \"stockbroker\") zprostředkovává nákup a prodej finančních nástrojů jako jsou akcie, dluhopisy, komodity a deriváty. Tato fyzická osoba je zaměstnancem obchodníka s cennými papíry. Tento člověk má odborné znalosti fungování kapitálových trhů a patřičné legislativy.\n\nV České republice je investiční makléř povinen složit \"zkoušku odborné způsobilosti na kapitálových trzích\" podle vyhlášky ČNB č. 143/2009 Sb., o odbornosti osob, pomocí kterých provádí obchodník s cennými papíry své činnosti z 16. června 2009. Podle ní je „investičním makléřem osoba, která provádí pokyny na účet zákazníka nebo uskutečňuje obchody na vlastní účet týkající se investičních nástrojů nebo upisování nebo umisťování investičních nástrojů se závazkem nebo bez závazku jejich upsání“.\n\nObchodovat s cennými papíry mohou firmy pouze skrze \"investičního makléře\", vázaného zástupce nebo investičního zprostředkovatele.\n"}
{"id": "890875", "url": "https://cs.wikipedia.org/wiki?curid=890875", "title": "Mistrovství Evropy v judu 1992", "text": "Mistrovství Evropy v judu 1992\n\nMistrovství Evropy se konalo v Paříži, Francie, ve dnech 6.–10. května 1992.\n\nNa turnaji startovalo družstvo Společenství nezávislých států (EUN), ale jednotliví účastnici EUN zápasili pod vlajkami svých zemí a při vyhlašování se hrála hymna jejich země.\nVýsledky z ME 1992 na serveru judoinside.com\n"}
{"id": "890878", "url": "https://cs.wikipedia.org/wiki?curid=890878", "title": "La loca", "text": "La loca\n\nLa loca (psáno i La Loca, též uváděno jako Juana la Loca) je opera o třech dějstvích italsko-amerického skladatele Giana Carla Menottiho na vlastní libreto z roku 1979. Zachycuje epizody ze života španělská královny Jany Šílené a zejména její komplikovaný vztah se třemi muži určujícími její životní osudy, otcem Ferdinandem Aragonským, manželem Filipem Sličným a synem Karlem V.\n\nMenotti operu napsal pro slavnou sopranistku Beverly Sills, která jí zakončila svou kariéru. Vznikla poměrně rychle, v době příprav však ještě nebyla hotova a podle legendy musela zpěvačka skladatele zamknout v místnosti, aby partituru dokončil. Při přípravách premiéry prohlásila, že „nikdy v životě [jsem] nepracovala na nějaké postavě tak usilovně“, a vyjádřila úlevu, že vzhledem k završení její kariéry tato úloha bude „poslední nová hudba, kterou se kdy budu muset naučit“.\n\nS Beverly Sills v titulní roli měla opera premiéru nejprve 3. června 1979 v Civic Theatre v San Diegu. Od začátku sezóny 1979/80 byla Sills ředitelkou New York City Opera a tam přenesla i inscenaci Menottiho opery. Newyorská premiéra se konala 16. září 1979 (z tohoto představení existuje i soukromý zvukový záznam). Poslední z repríz \"La loca\" 17. listopadu téhož roku byla také posledním operním představením, ve kterém vystoupila na jevišti před odchodem na odpočinek.\n\nKritická reakce chválila výkon hlavní hrdinky, jež se v tragické postavě královny našla („Slečna Sills zpívala to vše s fascinujícím zápalem a nasazením. Nebylo pochyb, že tato hudba přímo a konkrétně apelovala na její vnímání a city.“), její úsudek o opeře samotné však byl spíše negativní – označila ji mimo jiné za „nenapravitelně plytkou“ a „nabubřelou“.\n\nMenotti po odchodu Sills operu stáhl a podobil revizi. Nová verze měla roku 1982 premiéru na Festivalu dvou světů v italském Spoletu a 1. června 1984 na Festivalu dvou světů v americkém Charlestonu; hlavní úlohu převzala Adriana Vanelli, mužskou trojroli Luis Otey. Ani tuto verzi však kritika nepřijala s nadšením, například kritik The New York Times označil \"La locu\" za „tristní záležitost“ a napsal: „...pan Menotti naservíroval směs smyslné žádostivosti, bodání dýkou, týraných manželek a ječících dětí; to nebyla historie, to byla hysterie. Hudba se, bohužel, příliš často jevila stejně hysterická, stejně banální, nedostávalo se jí pokoje a důstojnosti.“ – avšak s uznáním, že „Orchestrace pana Menottiho je dovedná a průzračná a v ústřední roli Juany stvořil živoucí postavu, která je zkouškou pro schopnosti kterékoli zpívající herečky. Jeho melodie jsou často přesvědčivé, nejpozoruhodněji okouzlující interakce mezi matkou a dítětem na začátku třetího jednání.“ K dalším nastudováním prozatím nedošlo.\n\n \nDvě flétny, pikola, dva hoboje, anglický roh, dva klarinety, basklarinet, dva fagoty, čtyři lesní rohy, tři trubky, tři pozouny, tuba, tympány, dvě bicí soupravy, harfa, klavír, smyčce; za jevištěm: dvě trubky.\n\n(1. obraz – Lierre 1496) Na zámku v brabantském Lierre šestnáctiletá kastilská princezna Juana, v doprovodu svých dvorních dam a chůvy, s rozechvěním očekává svého předurčeného ženicha, burgundského vévodu Felipa zvaného Sličný. Vévoda přichází a s Juanou v sobě nacházejí vzájemně ihned zalíbení. Narychlo přivolaný duchovní neprodleně provádí svatební obřad.\n\n(2. obraz – Brusel 1504) Juana sídlí s Felipem v Bruselu. Povila mu šest dětí, ale jejich soužití není šťastné, Felipe je jí často nevěrný. Po princenzině boku věrně stojí Miguel de Ferrara, její beznadějný ctitel. – K Juaně přichází poselstvo vedené toledským biskupem Ximenem a přináší jí zprávu o smrti její matky, královny Isabely. Juana je dědičkou kastilského království, ze strachu opustit Felipa se však zdráhá odjet do Španělska. To by vyhovovalo i jejímu ctižádostivému otci, aragonskému králi Fernandovi, který Juanu biskupovými ústy vyzývá, aby se koruny vzdala a správu svého království přenechala otci. Juana však odmítá, v čemž ji podporuje Miguel – jen její mateřské dědictví ji chrání před manželem, který ji nemiluje, a otcem, který baží jen po moci. Na stranu tchána se překvapivě staví Felipe, který na Juanu naléhá a dovolává se její lásky; má však v úmyslu regentství převzít sám. Juana však i jemu odolá a abdikační listinu nepodepíše. Rozzuřený Felipe ji prohlásí za šílenou a nechá ji zamknout v jejích komnatách.\n\n(3. obraz – Burgos 1506) Felipe a Juana jsou ve Španělsku. Felipe umírá na náhlou nemoc, na jeho smrtelném loži ho konejší jeho favoritka Doña Manuela. Juana, která ji zde zastihuje, ustřihne Doně Manuele vlasy a zraní ji v tváři. Felipe prosí svou choť o odpuštění a umírá.\n\n(Tortoles 1509) Juana, truchlící stále po svém manželovi, se zastavila na noc poblíž Torteles se svým průvodem, který zahrnuje i Miguela i rakev s Felipovou mrtvolou. Navštíví ji Fernando, který za ni již tři roky vede státní záležitosti, aby jí poskytl útěchu. Avšak přináší s sebou opět abdikační listinu, a když ji Juana opět odmítá podepsat, nechá ji prohlásit za nepříčetnou. Odvádí její služebnictvo i děti včetně mladého Carlose a ponechává u ní jen nejmladší dceru Catalinu. Stráž nad královnou, jež má být internována v klášteře klarisek v Tordesillas, má držet markýz de Denia.\n\n(1. obraz – Tordesillas 1517) Fernando zemřel a nyní vládne Juanin syn Carlos, královna je však stále držena v klášteře. Carlos ji přichází navštívit, ale pokus o usmíření brzy ztroskotá. I on přináší matce abdikační listinu, Juana mu však dá stejnou odpověď jako jeho otci a dědovi. Její syn ji proto nechává v internaci.\n\n(2. obraz – Tordesillas 1555) Dlouholeté vězení se podepsalo na Juanině fyzickém i psychickém stavu: nyní skutečně trpí stihomamem a přeludy. Navštěvuje ji zestárlý Miguel, z něhož se stal kněz. Královna, která musela zakusit tolik zklamání a příkoří, umírá v jeho náručí a ve smrti konečně nalézá ztracenou svobodu.\n"}
{"id": "890879", "url": "https://cs.wikipedia.org/wiki?curid=890879", "title": "Malešický park", "text": "Malešický park\n\nMalešický park je největší veřejný park na území městské části Praha 10. Rozkládá se v Malešicích mezi ulicemi Malešická, U krbu, Cerhenická a Bydžovského. Projekt pochází z poloviny 60. let 20. století, realizace probíhala ve stejné době jako výstavba okolního sídliště Malešice. Park se nachází na Malešickém hřbetě, má 9 hektarů a nachází se v nadmořské výšce 265 metrů. Na severu sousedí s Malešickým lesem. Je ve správě Městské části Praha 10.\n\nMalešický park je v celopražském měřítku unikátní tím, že jeho významná část je po rekonstrukci z let 2011–2013 bezbariérová. Nalézají se zde kolotoče, houpačky a další prvky, které mohou využít vozíčkáři včetně dětí.\n\nPark projektovala a mezi roky 1967–1968 postavila městská organizace Výstavba hlavního města Prahy. Malešický park byl zbudován v roce 1970.\n\nV minulosti zde proběhlo několik rozsahem drobných rekonstrukcí – v letech 1997, 2001 a 2006.\n\nV roce 2008 začala příprava revitalizace parku, v roce 2010 získala stavba územní rozhodnutí a radnice požádala o peníze z fondů EU (Operační program Praha Konkurenceschopnost).\n\nPrvním krokem bylo v roce 2011 zbourání malešické zdi. To vyvolalo u občanů rozruch, a dokonce iniciovalo petici. Vedení městské části po diskuzích s občany seznámilo veřejnost s plánovanou podobou Malešického parku i nové zdi na internetu.\n\nCílem obnovy parku byl vznik moderního rekreačního centra plného zeleně. Zahrnovala rekonstrukce cest, instalaci závlahového systému, vsazení laviček, vybudování dětských hřišť a sociálních zařízení a vymezení ploch pro volné pobíhání psů. Během obnovy mělo být vysazeno 366 nových stromů. Součástí parku se měl stát vodní prvek s vodní kaskádou, okruh pro cyklisty, dětské hřiště s úpravou umožňující pohyb tělesně postižených, cvičební seniorpark či posilovací hříště pro vozíčkáře a promenáda. Instalováno mělo být 320 nových laviček, 60 odpadkových košů, cyklostojany a bezbariérové toalety s přebalovacím pultem. Vybavení parku bylo přizpůsobeno závěrům veřejného projednání rekonstrukce parku v rámci projektu \"Společně měníme Prahu 10\".\n\nČást parku byla přizpůsobena potřebám hendikepovaných osob. Kromě bezbariérového hřiště a toalet zde měly být speciálně upravené lavičky či pítka, bezbariérový přístup na herní louky nebo systém vyhrazených parkovacích míst. Toto zaměření parku vychází z věkové struktury obyvatel Sídliště Malešice a přihlíží k faktu, že část obecního Penzionu Malešice má být vyhrazena pro bydlení vozíčkářů. Vymezeny měly být také plochy pro volný pohyb psů.\n\nRozsáhlá přestavba byla naplánována na rok 2012. Sadařské úpravy začaly na jaře 2012, stavební práce začaly v srpnu 2012. Otevření bylo ohlášeno na srpen 2013, web projektu oznámil slavnostní otevření ke dni 19. října 2013.\n\nCelkově se náklady měly vyšplhat na 117 313 016,60 Kč.\n\nNedlouhá dekorační zídka nedaleko ulic Káranská a Chotutická byla postavena v roce 1970 a zbořena v rámci revitalizace v roce 2011. Po jejím odstranění vznikl ze strany místních obyvatel požadavek na její obnovu. Radnice Prahy 10 tuto žádost vyslyšela, na jaře 2013 podpořila hlasování malešických občanů o konečném vzhledu nové zdi a přislíbila její obnovu do termínu otevření parku. Zeď byla v listopadu 2013 odhalena, na jaře 2014 bude natřena a opatřena otisky rukou.\n\n"}
{"id": "890880", "url": "https://cs.wikipedia.org/wiki?curid=890880", "title": "Česko na Halovém mistrovství Evropy v atletice 2000", "text": "Česko na Halovém mistrovství Evropy v atletice 2000\n\nHalového ME v atletice 2000 v belgickém Gentu se ve dnech 25. – 27. února zúčastnilo 18 českých atletů (12 mužů a 6 žen).\n\nČeští atleti dosáhli nejlepšího výsledku od rozdělení Československa, když vybojovali tři zlaté, dvě stříbrné a dvě bronzové medaile. V bodovém hodnocení Česko získalo 50 bodů (3×8 + 2×7 + 2×6).\n\nSedmiboj\nPětiboj\n\n"}
{"id": "890907", "url": "https://cs.wikipedia.org/wiki?curid=890907", "title": "Aegidienberský mimochodník", "text": "Aegidienberský mimochodník\n\nAegidienberský mimochodník je plemeno koně. Nese jméno hřebčince v Aegidienbergu, kde nové plemeno vzniklo křížením islandského koně a peruánského pasa, dvou typických mimochodných plemen. Německá jezdecká federace uznala aegidienberského mimochodníka za samostatné plemeno teprve roku 1994, přičemž první byl zapsán do německé plemenné knihy devět let před tím.\n\nSe svými 140 – 150 cm výšky v kohoutku se aegidiensberský mimochodník pohybuje přesně na hranici mezi poníkem a jezdeckým koněm. Je to ideální kůň do rodiny a pro volný čas. Toto dosud mladé plemeno ovládá pět chodů, z nichž oceňovaný je především mimochod.\n\nMěl by být přátelský k lidem, inteligentní, ochotný pracovat a nemá mít velké nároky na ustájení.\n\nStavba těla by měla být harmonická, ne bez jisté míry elegance. Kromě tří klasických kroků, kroku, klusu a cvalu, ovládá také paso a především mimochod, pro jezdce velmi pohodlný krok.\n"}
{"id": "890910", "url": "https://cs.wikipedia.org/wiki?curid=890910", "title": "Domácí práce (album)", "text": "Domácí práce (album)\n\nDomácí práce (2009) je druhé sólové album Martina Evžena Kyšperského. Je sestaveno ze skladeb nahraných v letech 2004–2007 s různými lidmi v rámci improvizací a domácího nahrávání.\n\n"}
{"id": "890913", "url": "https://cs.wikipedia.org/wiki?curid=890913", "title": "Projekt 21820", "text": "Projekt 21820\n\nProjekt 21820 Djugoň (jinak též třída Ataman Platov) je třída výsadkových lodí ruského námořnictva. V současnosti je plánovaný počet plavidel udáván na 11 kusů (v roce 2012 to bylo 10 jednotek). V zásadě se jedná o zvětšenou verzi výsadkových člunů projektu 11770 Serna stavěných v letech 1993–2010. Počítalo se, že by plavidla mohla sloužit z paluby nakonec nedodaných ruských výsadkových lodí třídy \"Mistral\".\n\nStavba této třídy probíhá od roku 2006. Prototypová jednotka \"Ataman Platov\" byla do služby v Kaspické flotile zařazena v roce 2010. V letech 2010–2013 byla zahájena stavba dalších čtyř jednotek této třídy. Postaveno jich má být jedenáct kusů.\n\nJednotky projektu \"21820\":\nZbývajících šest jednotek rozestavěno v Jaroslavskij SSZ, Jaroslavl.\n\nJeden výsadkový člun unese dva hlavní bitevní tanky, pět obrněných vozidel BTR-60, či až 140 tun nákladu. Obrannou výzbroj tvoří dva 14,5mm kulomety MTPU-1. Pohonný systém tvoří dva diesely М507А-2-010М3 o výkonu po 10 000 hp.\n"}
{"id": "890920", "url": "https://cs.wikipedia.org/wiki?curid=890920", "title": "Kurz (pedagogika)", "text": "Kurz (pedagogika)\n\nKurz (z lat. \"cursus\", běh) je ucelený soubor přednášek, seminářů, cvičení atd., spojený společným tématem a obvykle také osobou (týmem) vyučujících. Účastníci se do kurzu přihlašují (zapisují) a na závěr se často podrobují zkoušce a mohou získat nějaké osvědčení. Kurzy mohou být prezenční, kde se předpokládá pravidelná účast posluchačů, anebo dálkové či e-learningové, kde účastníci dostávají různé studijní materiály a úkoly, studují doma ve volném čase, konzultují písemně a nakonec případně skládají zkoušku.\n\nKurzy lze poskytovat jako samostatnou službu, například v rámci celoživotního vzdělávání, za niž se obvykle platí. Účelem může být získání určité kvalifikace či rekvalifikace, nějaké praktické dovednosti (svářečský kurz, jazykové kurzy) nebo obecně další vzdělání v určitém oboru a oblasti. Pokud se má osvědčení (certifikát, vysvědčení) o absolvování kurzu uznávat jako kvalifikace, jsou poskytovatelé kurzů často povinni získat oprávnění čili akreditaci státního, odborného nebo jimi pověřeného akreditačního orgánu.\n\nV USA a v řadě dalších zemí se i vysokoškolské vzdělávání organizuje formou kurzů, do nichž se posluchači zapisují a pokud splní požadavky, získávají určitý počet kreditů. Výhoda oproti pevně určeným studijním předmětům je v tom, že posluchači mají širší možnosti volby. Pro zápis do kurzu se často vyžadují určité předpoklady a znalosti, například úspěšné absolvování jiného kurzu. Vysokoškolský kurz může trvat jeden, dva, případně i více semestrů (trimestrů a pod.), ale může být také jako \"blokový\" soustředěn do několika dnů a končí se obvykle písemnou prací, zkouškou nebo zápočtem.\n\n\n"}
{"id": "890924", "url": "https://cs.wikipedia.org/wiki?curid=890924", "title": "Adalbert von Widmann", "text": "Adalbert von Widmann\n\nAdalbert von Widmann, též baron Vojtěch Widmann (29. května 1868, Plaveč – po r. 1944), byl rakousko-uherský, respektive předlitavský šlechtic a politik, v roce 1911 ministr zemědělství (orby).\n\nNarodil se jako syn dlouholetého moravského zemského hejtmana Adalberta barona Widmanna, významného představitele moravských \"ústavě věrných\" velkostatkářů. Zdědil velkostatky Plaveč na Znojemsku a Nalžovice na Sedlčansku. Byl předsedou hospodářského spolku na Znojemsku. V roce 1891 nastoupil do státních služeb na místodržitelství v Čechách. Roku 1898 je jako okresní komisař povolán k ministerstvu vnitra, kde povýšil až na ministerského sekretáře a sekčního radu. Roku 1909 byl jmenován dvorním radou při slezské zemské vládě v Opavě a zástupcem slezského zemského prezidenta.\n\nZa vlády Richarda Bienertha se stal dodatečně ministrem zemědělství. Post si udržel i v následující vládě Paula Gautsche. Funkci zastával v období 9. ledna 1911 – 3. listopadu 1911. Za první světové války zastával od konce března roku 1915 post zemského prezidenta (místodržícího) Slezska a na postu setrval až do zániku monarchie.\n"}
{"id": "890926", "url": "https://cs.wikipedia.org/wiki?curid=890926", "title": "Sal (ostrov)", "text": "Sal (ostrov)\n\nSal (portugalsky sůl, podle solných dolů a salin u Pedra de Lume) je jeden z ostrovů v Kapverdských ostrovech. Patří do severní skupiny ostrovů, které se nazývají návětrné (\"barlavento\").\n\nOstrov je 29,7 kilometrů dlouhý a 11,8 kilometrů široký, poměrně plochý, většinou s bílými plážemi. Nejvyšším bodem ostrova je vrchol s názvem Monte Grande s výškou 408 metrů. Ostrov má v průměru 350 slunečných dnů v roce s převládajícími větry od severovýchodu. Jen málo dnů je oblačných a málokdy přinesou déšť. Deště bývají od července do poloviny října, ale stále nízké. Ostrov byl objeven 3. prosince 1460 a jméno dostal podle solných dolů, které zde byly nalezeny. Geologicky patří k nejstarším z Kapverdských ostrovů, vznikl před 50 milióny lety během erupce sopky, která je nyní neaktivní.\n\nNa ostrově je mezinárodní letiště Amílcar Cabral, pojmenované po Amílcaru Cabralovi, politikovi a bojovníkovi proti kolonialismu.\n\n\n"}
{"id": "890929", "url": "https://cs.wikipedia.org/wiki?curid=890929", "title": "Římskokatolická farnost Knínice u Boskovic", "text": "Římskokatolická farnost Knínice u Boskovic\n\nŘímskokatolická farnost Knínice u Boskovic je územní společenství římských katolíků s farním kostelem svatého Marka v děkanátu Boskovice. Do farnosti patří městys Knínice a obce Vážany, Šebetov a Sudice.\n\nKnínický kostel zbudovaný na místě staroslovanského hradiště byl po celý středověk jediným farním kostelem na celém panství hradišťských premonstrátů. V rukou církevní vrchnosti zůstaly až do sklonku 18. století. Poté, co byl starý kostel roku 1802 zbořen kvůli zchátralosti, byl na jeho místě v letech 1805–1806 postaven kostel nový.\n\nAdministrátorem excurrendo byl od 1. září 2007 R. D. Mgr. Miroslav Šudoma z Boskovic. Toho od začátku července 2017 vystřídal jako administrátor excurrendo R. D. Josef Pejř. K 1. srpnu 2019 byl administrátorem excurrendo ustanoven opět R. D. Mgr. Miroslav Šudoma.\n\nZ farnosti, konkrétně z Šebetova, pochází biskup Mořic Pícha.\nDnem vzájemných modliteb farností za bohoslovce a bohoslovců za farnosti brněnské diecéze je 11. únor. Adorační den připadá na 12. prosince. Farnost vydává čtyřikrát do roka vlastní časopis Farníček. , v měsíci lednu se koná farní ples.\n\nVe farnosti se pravidelně pořádá tříkrálová sbírka. V roce 2015 se při ní v Knínicích vybralo 25 792 korun, v Vážanech 14 057 korun, v Šebetově 17 131 korun a v Sudicích 3 645 korun. V roce 2017 činil výtěžek sbírky jen v Knínicích 29 293 korun.\n\n"}
{"id": "890931", "url": "https://cs.wikipedia.org/wiki?curid=890931", "title": "Líbáš jako ďábel", "text": "Líbáš jako ďábel\n\nLíbáš jako ďábel je situační komedie z roku 2012. Režisérka je Marie Poledňáková. Jde o komedii plnou zvratů, soustředěná v ději na výrazné charaktery čtyř postav zralého věku. Hrají v něm například Oldřich Kaiser, Jiří Bartoška, Eva Holubová a Kamila Magálová. Odehrává se v obrazově bohatých kulisách Orientu.\n\nZnámý spisovatel Karel je konečně z bytu pryč a žije si svůj život záletníka, ale něco v životě začíná ztrácet. Bohunka, bývalá manželka Františka, trpí stále těžšími depresemi z odchodu svého manžela.\nOba se chtějí ke svým expartnerům vrátit. František a Helena chtějí mít klid a pohodu, a proto odlétají na zaslouženou dovolenou do Maroka.\nAle i v Africe se jim potíže nevyhnou. Jejich bývalí partneři vycítí, jak se jim znovu vplíží do života. Teprve v Maroku milenci musí podstoupit velkou zkoušku jejich lásky.\n\n\nNovinářská projekce s tiskovou konferencí byla 9. května 2012. Premiéra byla 17. května 2012.\n"}
{"id": "890933", "url": "https://cs.wikipedia.org/wiki?curid=890933", "title": "Zdenko von Forster zu Philippsberg", "text": "Zdenko von Forster zu Philippsberg\n\nZdenko von Forster zu Philippsberg, též Zdenko von Forster nebo Emanuel Forster (6. června 1860 Praha – 15. ledna 1922 Vídeň), byl rakousko-uherský, respektive předlitavský šlechtic, státní úředník a politik, v letech 1908–1909, opětovně 1911–1916 a 1916–1917 ministr železnic.\n\nJeho otcem byl Emanuel Forster, notář, šlechtic a politik.\n\nPatřilo mu panství a zámek v obci Kojšice v Čechách. Vystudoval práva a roku 1881 nastoupil jako poštovní úředník. Od roku 1896 pracoval na nově zřízeném ministerstvu železnic.\n\nVrchol jeho politické kariéry nastal, když se za vlády Richarda Bienertha stal ministrem zemědělství coby pověřený provizorní správce rezortu. Funkci zastával v období 15. listopadu 1908 – 10. února 1909. Do kabinetu se vrátil za vlády Karla Stürgkha, kdy byl od 3. listopadu 1911 do 21. října 1916 opět ministrem železnic. Po několikaměsíční přestávce se pak znovu stal ministrem železnic ve vládě Heinricha Clam-Martinice a funkci zastával od 20. prosince 1916 do 22. června 1917. Jako ministr se zasloužil o výstavbu objízdných železničních tratí ve vídeňském železničním uzlu a provedl další administrativní změny v řízení drah.\n"}
{"id": "890935", "url": "https://cs.wikipedia.org/wiki?curid=890935", "title": "Revizionistický maximalismus", "text": "Revizionistický maximalismus\n\nRevizionistický maximalismus byla židovská fašistická ideologie, jejíž představitelem byla revizionisticko-sionistická skupina Brit ha-birjonim, založená v roce 1930 Abou Acime'irem v britské mandátní Palestině. Revizionističtí maximalisté podporovali italský fašistický režim Benita Mussoliniho a usilovali o vytvoření židovského státu založeného na fašistických principech.\n\n"}
{"id": "890939", "url": "https://cs.wikipedia.org/wiki?curid=890939", "title": "Brit ha-birjonim", "text": "Brit ha-birjonim\n\nBrit ha-birjonim (: ברית הבריונים) byla fašistická skupina v rámci revizionisticko-sionistického hnutí, která byla v letech 1930 až 1933 aktivní v britské mandátní Palestině. Jejími zakladateli byli Aba Achime'ir, Uri Cvi Greenberg a dr. Jehošua Jejvin.\n\nSkupina Brit ha-birjonim vznikla v roce 1930 na pozadí násilných arabských nepokojů z roku 1929, během nichž došlo k hebronskému a safedskému masakru. Stala se vůbec první militantní organizací, charakteristickou naprostou odlukou od existujícího sionistického vedení, kterému dominovalo labouristicko-sionistické hnutí (Irgun vznikl v roce 1931 štěpením dominantní Hagany).\n\nOficiální ideologií šlo o revizionistické maximalisty, což byl přístup vytvořený na základě italského fašismu. Skupina usilovala o vytvoření fašistického korporativního státu. Byla ovlivněna kanaánskou ideologií Jonatana Ratoše a teoriemi, které Oswald Spengler sepsal ve svém díle \"Zánik západu\" (1918). Volala po tom, aby revizionistické hnutí přijalo fašistické principy režimu Benita Mussoliniho a vytvořilo mezi Židy integralisticky „čistý nacionalismus“. Revizionistický maximalismus odmítal komunismus, humanismus, internacionalismus, liberalismus, pacifismus a socialismus, a kritizoval liberální sionisty za to, že pracovali pro Židy středních tříd a ne židovský národ jako celek. Minimální požadavky revizionistického maximalismu zveřejnil v roce 1932 Achime'ir, když oficiálně vyzval k transformaci vedení revizionistického hnutí na diktaturu, vytvoření nezávislé sionistické federace, „válce fondů“ za účelem ukončení korupce sionistického hnutí, a válce proti antisemitismu. Psychologie hnutí byla zdůrazněna jeho mottem „dobýt nebo zemřít“.\n\nMezi aktivity skupiny patřily demonstrace proti návštěvám britských představitelů, shromáždění proti britskému zatýkání židovských uprchlíků, pokusy narušit sčítání lidu, provádění Brity, a další nelegální aktivity zamýšlené coby veřejné provokace – například troubení na šofar u Západní zdi (v té době činnost židům zakázaná) a odstraňování nacistických vlajek z budov německých konzulátů.\n\nV roce 1933 zatkla britská mandátní správa několik členů Brit ha-birjonim a obvinila je z vraždy levicového sionistického vůdce Chajima Arlozorova. Přestože byli všichni o rok později zproštěni všech obvinění, proces nenávratně poškodil pověst skupiny, vedl k její izolaci v židovské komunitě, a nakonec k jejímu zániku.\n\n"}
{"id": "890940", "url": "https://cs.wikipedia.org/wiki?curid=890940", "title": "Slavomil Hubálek", "text": "Slavomil Hubálek\n\nSlavomil Hubálek (13. června 1947 Praha – 12. března 2013 Praha) byl český psycholog a soudní znalec v oboru klinické psychologie a sexuologie.\n\nNarodil se v Praze, ale vyrostl v České Lípě, kde absolvoval základní školu. Protože měl jako věřící problém dostat se na jedenáctiletku v České Lípě, začal studovat v Novém Boru.\n\nVystudoval Střední průmyslovou školu sklářskou v Novém Boru (obor „Chemická technologie výroby skla“) a poté psychologii na Filozofické fakultě UK. Atestaci z klinické psychologie získal v roce 1986. Působil v psychiatrické léčebně v Horních Beřkovicích a v pražské poradně pro vysokoškoláky. Později začal působit v Sexuologickém ústavu UK, také externě přednášel na Fakultě sociálních věd UK. Založil vlastní poradenskou společnost ALEA - PSYCHOLOGIE, spol. s r. o. (původně jako Alea - psychologie, a. s.). Ve své praxi se zaměřoval především na sexuální devianty a vrahy.\n\nV roce 2002 neúspěšně kandidoval v obvodu Praha 1 do Senátu.\n\nV seriálu \"Případy 1. oddělení\" měl ztvárnit roli MUDr. Boháčka, avšak náhle zemřel před začátkem natáčení. Bylo mu 65 let.\n\n"}
{"id": "890943", "url": "https://cs.wikipedia.org/wiki?curid=890943", "title": "Beata Bocek", "text": "Beata Bocek\n\nBeata Bocek (* 18. března 1983 Český Těšín) je česko-polská či slezská písničkářka. Chodila na základní školu v Českém Těšíně s vyučováním v polštině. Zpívá většinou polsky, výjimečně i česky, francouzsky či švédsky. Natočila čtyři sólová alba, za zatím poslední (2012) \"Ja tutaj mieszkam\" byla nominována na Anděla v kategorii world music. V letech 2007–2011 hrála s kapelou Ležérně a vleže; vedle toho v letech 2009–2011 působila kolem Beaty Bocek doprovodná kapela Beata Bocek Band, kde hráli Aleš Mrnuštík a Jiří Nedavaška, taktéž členové Ležérně a vleže. V současné sobě (2013) spolupracuje s doprovodnou kapelou „a hosté“ ve složení Tereza Včelicová, Filip Kramer a Alice Krejčí. Zároveň pracuje s Lucií Redlovou a Jitkou Šuranskou na projektu MDŽ (Muzikantky, Dámy, Ženy) a na projektu Víc než rok. Někdy vystupuje v duu se švédským multiinstrumentalistou Christofferem Strandhem buď se svými písničkami nebo se Strandhovými písničkami v rámci kapely Chris Beach.\n\n\nHostuje také na albech \"Pause\" skupiny 4Dogs, \"Malý kluk\" od Listoletu (obě 2013) a \"Neboj\" písničkáře Jakuba Čermáka (2017).\n\n"}
{"id": "890960", "url": "https://cs.wikipedia.org/wiki?curid=890960", "title": "Larry Ellison", "text": "Larry Ellison\n\nLawrence Joseph „Larry“ Ellison (* 17. srpna 1944 New York) je americký podnikatel, spoluzakladatel a výkonný ředitel Oracle Corporation. \n\nPodle časopisu \"Forbes\" jeho majetek k únoru 2018 dosahoval částky 60,4 miliard dolarů, což z něj činilo sedmého nejbohatšího člověka na světě.\n"}
{"id": "890962", "url": "https://cs.wikipedia.org/wiki?curid=890962", "title": "Ležérně a vleže", "text": "Ležérně a vleže\n\nLežérně a vleže je hudební skupina z Valašska, která vznikla v roce 1996 původně jako doprovodná kapela k divadelní hře. Během let se různě měnilo obsazení kapely, v roce 2003 vznikla paralelní malá sestava (Ležérně a vleže quartet), v letech 2009–2011 působil Beata Bocek Band, doprovodná kapela písničkářky Beaty Bocek, v té době členky skupiny, složená z Aleše Mrnuštíka a Jiřího Nedavašky, taktéž členů skupiny.\n\n\n\n"}
{"id": "890963", "url": "https://cs.wikipedia.org/wiki?curid=890963", "title": "Stanisław Głąbiński (politik)", "text": "Stanisław Głąbiński (politik)\n\nStanisław Głąbiński (25. února 1862 Skole – 14. srpna 1941 Charkov) byl polský ekonom a politik z Haliče, před rokem 1918 aktivní v rakousko-uherské, respektive předlitavské politice, v roce 1911 ministr železnic, po vzniku samostatného státu v roce 1918 polský ministr zahraničních věcí, v roce 1923 místopředseda vlády a ministr školství. Zemřel v sovětském vězení.\n\nVystudoval na Lvovské univerzitě, kde se v roce 1895 stal profesorem politické ekonomie.\n\nOd roku 1902 byl poslancem Říšské rady (celostátní parlament) za městskou kurii, obvod Lvov. Nastoupil sem 20. května 1902 místo Tadeusze Romanowicze. Mandát obhájil ve volbách roku 1907, konaných již podle rovného volebního práva, bez kurií, kdy byl zvolen za okrsek Halič 04. Opětovně získal za tentýž obvod poslanecké křeslo ve volbách roku 1911. V Říšské radě setrval až do konce monarchie.\n\nV květnu 1906 se uvádí jako jeden z členů poslaneckého Polského klubu na Říšské radě. I po volbách roku 1907 a 1911 zasedl v poslaneckém Polském klubu.\n\nV roce 1905 se stal předsedou strany Stronnictwo Narodowo-Demokratyczne, která byla ideologicky napojena na politický směr Endecja. V letech 1909–1911 byl předsedou poslanecké frakce Polský klub. Za vlády Richarda Bienertha se dodatečně stal ministrem zemědělství. Funkci zastával v období 9. ledna 1911 – 25. června 1911.\n\nPublikoval četné národohospodářské a politické studie, v nichž se profiloval jako obhájce zájmů Poláků a Haliče.\n\nZa první světové války byl pod policejním dozorem, protože byl sympatizantem dohodových zemí. Počátkem roku 1918 se vzdal rakousko-uherských vyznamenání, která mu byla udělena.\n\nOkamžitě po rozkladu Rakouska-Uherska se zapojil do politiky samostatného polského státu. Od 26. října 1918 do 4. listopadu 1918 byl ministrem zahraničních věcí Polska ve vládě Józefa Świeżyńského. V letech 1919–1922 zároveň zasedal jako poslanec polského Sejmu, v němž zastupoval stranu Narodowa Demokracja a byl předsedou jejího poslaneckého klubu. Od 28. května 1923 do 14. prosinec 1923 byl místopředsedou druhé vlády Wincenta Witose a ministrem školství (ministr náboženských záležitostí a veřejné osvěty). Od roku 1928 do roku 1935 byl členem Polského senátu za Stronnictwo Narodowe.\n\nV roce 1939 ho po okupaci východního Polska zatkla sovětská NKVD. Zemřel v sovětském vězení v Charkově (podle jiného zdroje v Moskvě).\n"}
{"id": "890972", "url": "https://cs.wikipedia.org/wiki?curid=890972", "title": "Regina (rozcestník)", "text": "Regina (rozcestník)\n\nRegina může znamenat:\n\n"}
{"id": "890973", "url": "https://cs.wikipedia.org/wiki?curid=890973", "title": "Žluťák", "text": "Žluťák\n\nŽluťák může být:\n\n"}
{"id": "890975", "url": "https://cs.wikipedia.org/wiki?curid=890975", "title": "Stanisław Głąbiński", "text": "Stanisław Głąbiński\n\nJméno a příjmení Stanisław Głąbiński má více nositelů:\n\n"}
{"id": "890981", "url": "https://cs.wikipedia.org/wiki?curid=890981", "title": "Melissa Georgeová", "text": "Melissa Georgeová\n\nMelissa Georgeová, rodným jménem \"Melissa George\" (* 6. srpna 1976 Perth, Západní Austrálie) je australská filmová a televizní herečka, působící také ve Velké Británii a Spojených státech, kde získala občanství. Na filmovém plátně debutovala v roce 1998.\n\nJako teenagerka začala působit v modelingu. V šestnácti letech potkala filmovou agentku Liz Mullinarovou a následně vyhrála konkurs na roli Angely Parrishové v australské mýdlové opeře \"Home and Away\" (1993–1996). Postava jí zajistila popularitu a vynesla pět nominací na Logie Award v řadě, z nichž dvě proměnila ve vítězství. Přestěhovala se do Sydney, aby pokračovala v herecké dráze.\n\nPo příchodu do Spojených států se objevila v seriálech \"Přátelé\" (2003), \"Alias\" (2003–2004), \"Chirurgové\" (2008–2009), \"Anatomie lži\" (2010) nebo \"V odborné péči\" (2008), v němž ztvárnila roli Laury Hillové. Za tento herecký výkon byla nominovaná na Zlatý glóbus za nejlepší ženský herecký výkon ve vedlejší roli v seriálu, minisérii nebo televizním filmu.\n\nFilmovým debutem se stalo neo-noirové science fiction \"Smrtihlav\" (1998). Následně si zahrála v menších úlohách experimentálního retrospektivního krimi thrilleru \"Angličan\" (1999) a mysteriózním snímku \"Mulholland Drive\" (2001). Jako představitelka titulních rolí se představila v remaku \"\" (2005), Håfströmově thrilleru \"Hra s nevěrou\" (2006) a upířím hororu \"30 dní dlouhá noc\" (2007). Kladné kritické ohlasy získala za postavu Jess ve filmu \"Triangle\" (2009).\n\nZa výkon v australské dramatické sérii \"The Slap\" (2011) obdržela Logie Award pro nejlepší herečku. Zahrála si také v britsko-americké špionážní sérii \"Pronásledovaná\" (2012). V roce 2012 se objevila v americké verzi seriálu \"The Slap\".\n\nNarodila se roku 1976 v západoaustralském Perthu do rodiny zdravotní sestry Pamely a stavebního dělníka Glenna Georgeových. William Ward, který byl jejím předkem z matčiny strany několik generací nazpět, pracoval jako vězeňský dozorce v Rottnest Island, ležícím na volném moři u Perthu. Od sedmi let začala jako druhá nejstarší ze čtyř sourozenců navštěvovat hodiny stepu, baletu a moderního tance. Zajímala se také o jazz.\n\nZaujetí tancem přerostlo ve vášeň umělecké jízdy na kolečkových bruslích. Stala se australskou národní mistryní v jízdě na kolečkových bruslích a v letech 1989 a 1990 získala na šampionátu bronzovou medaili. V roce 1991 pak vybojovala stříbrný kov na juniorském mistrovství světa.\n\nV roce 1998 potkala na Bali chilského filmového režiséra Claudia Dabeda, za kterého se po dvouleté známosti provdala. V roce 2008 získala americkou státní příslušnost a stala se občankou Spojených států. Roku 2011 společně s manželem oznámili záměr rozvodu. Poté zahájila partnerský vztah s americkým magnátem a zakladatelem hudebního vydavatelství v žánru hip hop Russellem Simmonsem. Po rozchodu s ním, byla spojována s francouzským milionářem Jeanem-Davidem Blancem. Společně mají dva syny Raphaëla (narozený 2014) a Solala (narozený 2015).\n\nJejí sestřenicí je australská operní pěvkyně, sopranistka a také cellistka Taryn Fiebigová (nar. 1972).\n\nV rámci ztvárnění role ve filmu \"Není kam utéct\" uskutečnila výstup na Ben Nevis. V rozhovoru pro britský bulvár \"The Sun\" prohlásila: \"„Bylo to těžký, protože je to hodně nebezpečný místo, kde nebyl dostatek prostoru pro velký štáb, ale dokázali jsme to. Vystupovala jsem spolu s Di Gilbertem, který několikrát zlezl Everest, takže to bylo neuvěřitelný. A když vylezete nahoru, je to prostě ohromný pocit úspěchu“\".\n\nJe považována za vynálezkyni „Style Snaps“, nápadu umožňujícího měnit délku nohavice kalhot bez použití jehly při založení, jen prostřednictvím adhezivních pásků na švech kalhot. Tento vynález uplatnila přes přímý televizní marketing. V roce 2012 herečka prohlásila, že vlastní tři patenty, které využívají ženy, a díky nim vydělala milióny dolarů – větší množství peněz, než byl její výdělek z celé herecké kariéry.\n\n"}
{"id": "890984", "url": "https://cs.wikipedia.org/wiki?curid=890984", "title": "Poslední píseň", "text": "Poslední píseň\n\nPoslední píseň (v anglickém originále The Last Song) je romantický dramatický film z roku 2010. Režie se ujala Julie Anne Robinson. Film byl natočen podle knihy amerického spisovatele Nicholase Sparkse. Nicholas Sparks napsal k filmu také scénář. Hlavní role hrají Miley Cyrus, Liam Hemsworth a Greg Kinnear. Film měl premiéru ve Spojených státech dne 31. března 2010.\n\nSedmnáctiletá Ronnie, kterou hraje Miley Cyrus, se po nějaké době po rozchodu rodičů odstěhuje se svým bratrem na prázdniny ke svému otci na Tybee Island. Tam se Ronnie postupně seznamuje s místními lidmi a po dlouhých pochybách se zamiluje do pohledného mladíka Williama, kterého ztvárnil australský herec Liam Hemsworth. Milostnému vztahu ale nepřejí obdivovatelky Wiliama ani jeho bohatá rodina. Nenávist však velké lásce nezabrání. Roniin otec Greg Kinnear umírá na rakovinu a poslední chvíle chce strávit ve svém domě u pláže. Díky lži, kterou Wiliam spolu se svým kamarádem způsobili, se strhne hádka a William odchází na univerzitu. Ronnie zůstává až do samého konce u svého otce. Na pohřeb se dostaví celá vesnice včetně Williamovy povýšené rodiny a samotného Willa. Nakonec vše dobře skončí a u Ronnie a Williama se projeví silná láska.\n\n\nFilm vydělal 62,9 milionů dolarů v Severní Americe a 26 milionů dolarů v ostatních oblastech, celkově tak vydělal přes 89 milionů dolarů po celém světě. Rozpočet filmu činil 20 milionů dolarů. Za první víkend docílil čtvrté nejvyšší návštěvnosti, kdy vydělal 16 milionů dolarů.\n\nNa recenzní stránce Rotten Tomatoes získal ze 116 započtených recenzí 20 procent s průměrným ratingem 4 bodů z deseti. Na serveru Metacritic snímek získal z 27 recenzí 33 bodů ze sta. Na Česko-Slovenské filmové databázi snímek získal 66 procent.\n\nFilm získal 8 nominací na cenu Teen Choice Awards: nejlepší filmové drama, nejlepší filmová herečka, objev roku, nejlepší polibek, nejlepší chemie, nejlepší taneční scéna, nejlepší výbuch vzteku a nejlepší zamilovaná píseň. Ceny získal 3. Miley Cyrus získala za roli cenu Kids' Choice Awards. Cyrus také získala nominaci na Zlatou malinu v kategorii nejhorší herečka. Dvě ceny ze tří získal film na předávání australské verze ceny Kids' Choice Awards a to v kategoriích nejlepší filmová herečka a nejlepší polibek.\n\n"}
{"id": "890987", "url": "https://cs.wikipedia.org/wiki?curid=890987", "title": "Victor von Röll", "text": "Victor von Röll\n\nVictor von Röll (23. května 1853 Černovice – 12. října 1922 Vídeň) byl rakousko-uherský, respektive předlitavský státní úředník a politik, v roce 1911 ministr železnic.\n\nV letech 1869–1873 vystudoval na Vídeňské univerzitě, kde získal titul doktora práv. Krátce pracoval v advokátní kanceláři a od roku 1876 působil jako úředník na Dráze císařovny Alžběty. Roku 1896 přešel na nově zřízené ministerstvo železnic, kde se roku 1905 stal sekčním šéfem.\n\nZa vlády Richarda Bienertha se dodatečně stal ministrem zemědělství. Post si udržel i následné vládě Paula Gautsche. Funkci zastával v období 25. června 1911 – 3. listopadu 1911. Po odchodu z vlády se nadále angažoval v dopravní tematice. Podílel se na vzniku Mezinárodního výboru pro železniční dopravu. Publikoval odborné studie o železniční dopravě.\n"}
{"id": "890990", "url": "https://cs.wikipedia.org/wiki?curid=890990", "title": "Fríské ostrovy", "text": "Fríské ostrovy\n\nFríské ostrovy ( \"Waddeneilanden\", \"Friesische Inseln\", \"De Frisiske Øer\") je pás ostrovů táhnoucí se paralelně k evropskému pobřeží od severního Nizozemska, přes Německo po jihozápad Dánska. Ostrovy jsou přirozenou bariérou mezi otevřeným Severním mořem a vnitřním wattovým mořem Waddenzee.\n\nOstrovy jsou písečné a jílovité, dosahují jen nízké výšky, celková morfologie území je velmi proměnlivá. Mořské proudy a bouřky dynamicky mění vzhled krajiny, když příležitostně ukrajují pevninu a na jiném místě naopak vznikne nový nános písčitého sedimentu. \n\nSouostroví je rozděleno do tří skupin: \n"}
{"id": "890991", "url": "https://cs.wikipedia.org/wiki?curid=890991", "title": "Pavol Kosík", "text": "Pavol Kosík\n\nPavol Kosík (* 2. července 1980, Myjava) je bývalý slovenský fotbalový útočník, který ukončil svou hráčskou kariéru v klubu TJ Spartak Myjava.\n\nSvoji fotbalovou kariéru začal v TJ Spartak Myjava. Mezi jeho další angažmá patří: MŠK Žilina, FK Senica a MFK Myjava-Turá Lúka.\nV únoru 2015 ukončil ze zdravotních důvodů ve věku 34 let hráčskou kariéru.\n\n"}
{"id": "890992", "url": "https://cs.wikipedia.org/wiki?curid=890992", "title": "Besozzo", "text": "Besozzo\n\nBesozzo je italská obec v provincii Varese v oblasti Lombardie. Území obce leží na břehu jezera Lago Maggiore.\n\nK 31. prosinci 2011 zde žilo 9 195 obyvatel.\n\nBardello, Belgirate (VB), Brebbia, Caravate, Cocquio-Trevisago, Gavirate, Gemonio, Leggiuno, Malgesso, Monvalle, Sangiano\n"}
{"id": "890996", "url": "https://cs.wikipedia.org/wiki?curid=890996", "title": "Dave Wottle", "text": "Dave Wottle\n\nDavid (\"Dave\") James Wottle (* 7. srpna 1950 Canton, Ohio) je bývalý americký atlet, běžec na střední tratě, olympijský vítěz v běhu na 800 metrů z roku 1972.\n\nBěhat začal pro zdraví, protože byl v mládí často nemocný. Během předolympijské přípravy v roce 1972 vyrovnal světový rekord v běhu na 800 metrů časem 1:44,3. Ve stejném roce dosáhl na olympiádě v Mnichově svého největšího sportovního úspěchu. Ve finále běhu na 800 metrů běžel nejdříve na konci startovního pole a teprve po 500 metrech se začal propracovávat dopředu. V posledních metrech před cílem předstihl do té doby vedoucího sovětského závodníka Aržanova, kterého porazil o 3 setiny sekundy. Závod běžel v golfové čepičce, aby mu nepřekážely dlouhé vlasy. Měl ji i během dekorování medailemi a hraní hymny USA, za což se později omluvil. Na mnichovské olympiádě startoval také v běhu na 1500 metrů, zde skončil v semifinále. S aktivní činností skončil v roce 1974 a stal se trenérem.\n\n\n"}
{"id": "890997", "url": "https://cs.wikipedia.org/wiki?curid=890997", "title": "Jak to chodí u hrochů", "text": "Jak to chodí u hrochů\n\nJak to chodí u hrochů je český loutkový animovaný televizní seriál, jehož první série byla natočena v roce 2000, ve stejném roce byl seriál poprvé vysílán v rámci večerníčku. Druhá série byla natočena na přelomu roku 2004/2005 a vysílána v únoru roku 2005.\n\nNámět připravil Jan Balej, který současně zpracoval i scénář, výtvarně připravil a věnoval se i režii seriálu. Kameru měl na starosti Miloslav Špála. Seriál namluvili Jiří Lábus a Barbora Hrzánová. Hudbu zkomponoval František Holas. Bylo natočeno celkem 26 epizod, ty patřily mezi kratší, trvaly kolem 6 minut.\n\nKaždé ráno maminka s tatínkem odjíždějí do práce a doma zůstanou hroší děda a vnouček. A aby si ukrátili čas, vymýšlejí spolu různé hry…\n\n\n\n"}
{"id": "891003", "url": "https://cs.wikipedia.org/wiki?curid=891003", "title": "Denis Čery", "text": "Denis Čery\n\nDenis Čery (* 1. srpna 1994, v Nitře) je slovenský fotbalový záložník či útočník, od roku 2012 působící v A-týmu FC Nitra.\n\nSvou fotbalovou kariéru začal v FC Nitra, kde se popracoval až do prvního mužstva a obléká jeho barvy dodnes. Ukazuje se jako velký příslib do budoucna.\n"}
{"id": "891006", "url": "https://cs.wikipedia.org/wiki?curid=891006", "title": "Jehláček a Bodlinka", "text": "Jehláček a Bodlinka\n\nJehláček a Bodlinka je československý animovaný televizní seriál z roku 1983 poprvé vysílaný v rámci večerníčku v červenci téhož roku.\n\nPod tvorbou díla je podepsán zejména Josef Lamka, který seriál napsal, nakreslil i režíroval. Seriál namluvila Jiřina Bohdalová. Bylo natočeno 13 epizod.\n\n\n"}
{"id": "891008", "url": "https://cs.wikipedia.org/wiki?curid=891008", "title": "Turnovská pahorkatina", "text": "Turnovská pahorkatina\n\nTurnovská pahorkatina je geomorfologický podcelek ve střední a severozápadní části Jičínské pahorkatiny. Zaujímá části okresů Jičín v Královéhradeckém kraji, Mladá Boleslav ve Středočeském kraji, Liberec, Jablonec nad Nisou a Semily v Libereckém kraji. Část území zabírá CHKO Český ráj, převážná část území patří do šířeji pojatého turistického regionu Český ráj. \n\nTurnovská pahorkatina na východě sousedí s druhým podcelkem Jičínské pahorkatiny, Bělohradskou pahorkatinou. Dále sousedí s celky Ralská pahorkatina na severozápadě, Ještědsko-kozákovský hřbet na severu, Krkonošské podhůří na severovýchodě, Východolabská tabule na jihovýchodě, Středolabská tabule na jihu a Jizerská tabule na západě až jihozápadě.\n\nPodcelek Turnovské pahorkatiny (dle třídění Jaromíra Demka VIA–2A) má v geomorfologickém členění osm okrsků:\n\n\nKompletní geomorfologické členění celé Jičínské pahorkatiny uvádí následující tabulka:\nNejvyšším vrcholem Turnovské pahorkatiny je Sokol (562 m n. m.). V seznamu jsou uvedeny všechny vrcholy nad 400 m.\n\n\nNa území celku leží okresní města Jičín a Mladá Boleslav. Z dalších menších měst tu jsou, Mnichovo Hradiště, Bakov nad Jizerou, Český Dub, Hodkovice nad Mohelkou, Sobotka a Dolní Bousov.\n\n\n"}
{"id": "891009", "url": "https://cs.wikipedia.org/wiki?curid=891009", "title": "Martin Jackuliak", "text": "Martin Jackuliak\n\nMartin Jackuliak (* 13. září 1991, Rimavská Sobota) je slovenský fotbalový záložník, od února 2014 působící v klubu OFK Dunajská Lužná.\n\nSvoji fotbalovou kariéru začal v TJ ŠK Tempus Rimavská Sobota. Mezi jeho další angažmá patří: ŠK Slovan Bratislava, OFK Dunajská Lužná a FC Nitra.\n"}
{"id": "891014", "url": "https://cs.wikipedia.org/wiki?curid=891014", "title": "Andrej Lovás", "text": "Andrej Lovás\n\nAndrej Lovás (* 28. května 1991, Ružomberok) je slovenský fotbalový útočník, od roku 2008 působící v A-týmu MFK Ružomberok.\n\nSvou fotbalovou kariéru začal v MFK Ružomberok, kde se v roce 2008 propracoval až do prvního mužstva.\n\n"}
{"id": "891015", "url": "https://cs.wikipedia.org/wiki?curid=891015", "title": "Hájkova muškátová reneta", "text": "Hájkova muškátová reneta\n\nHájkova muškátová reneta, alternativní název Hájkova reneta (\"Malus domestica\" 'Hájkova muškátová reneta') je původní česká krajová odrůda jablek.\n\nOdrůda Hájkova muškátová reneta pochází z Kostelce u Heřmanova Městce, kde byla vyšlechtěna výběrem v roce 1885 učitelem a pomologem Karlem Hájkem. Byla rozšířena především v zahrádkách.\n\nKoruna této odrůdy je kulovitá až široce rozložitá. Z počátku roste silně, později slábne a vyžaduje výchovný řez. Kulovité plody s naznačenou žebernatostí jsou menší až střední velikosti, mají suchou a lehce zdrsnělou slupku. Zralá jablka jsou žlutá s červenooranžovým líčkem, s bronzovou krycí vrstvou. Dužina je také žluté barvy a má suchou a křehkou konzistenci. Je tedy vhodná k sušení a stolní spotřebě. Plody jsou libé, sladce navinulé chuti s muškátovou příchutí.\n\nSklizeň je vhodná v říjnu. V listopadu dochází do konzumního stavu. Skladovatelná jsou 3–4 měsíce. Pěstování je možné i ve vyšších polohách. Odrůda je značně rezistentní vůči strupovitosti i padlí. \n\nDVOŘÁK, Antonín. \"Pěstování jabloní.\" Praha: Státní zemědělské nakladatelství, 1980, s. 113.\n\nhttp://www.zapomenuteodrudy.cz/ Web o starých odrůdách\n"}
{"id": "891016", "url": "https://cs.wikipedia.org/wiki?curid=891016", "title": "Timo (výtvarník)", "text": "Timo (výtvarník)\n\nTimo je pseudonym brněnského street-artisty, sprejera a writera. Graffiti tvoří přibližně od roku 1997, kdy studoval na střední škole SŠIPF Čichnova 23 v Brně Komín. později vystudoval Fakultu výtvarných umění VUT v Brně.\n\nNa veřejná místa píše krátké básničky či slogany nebo zpracovává ucelené rozměrné plochy. Ve svých dílech někdy upravuje loga firem, např. logo obchodního řetězce Albert pozměnil na ukazatel na vídeňskou galerii Albertina, logo Home Creditu namaloval v brněnském podchodu s pozměněným sloganem „Home Less, s námi na to máte“, logo televize Nova na Hovna, logo Policie na Poezie. Díla na legálních plochách odkazující na Albert a Home Credit musela být na přání dotyčných firem zamalována. Před volbami do Poslanecké sněmovny v roce 2013 vytvořil koláž z loga Komunistické strany Čech a Moravy, jejího volebního hesla „S lidmi pro lidi“ a portrétu umučeného faráře Josefa Toufara. Díla realizuje na legálních i ilegálních plochách.\n\nOd ledna do února 2014 se v brněnské galerii OFF Format konala Timova výstava nazvaná Indoor adventure. Na podzim 2017 měl výstavu surrealistických snových děl v pražské galerii Pro arte nazvanou \"Napiš\", vystavoval také v jihlavské Oblastní galerii. Na přelomu let 2017 a 2018 vyřezal sedm reliéfů sov na stromech v židenickém Parku Bohumila Hrabala, jednalo se o zakázku městské části. V roce 2018 namaloval sadu brněnských vánočních hrnků. V brněnských ulicích už realizoval přes 500 děl.\n\nDle zprávy z roku 2016 se Timo odstěhoval z Brna na vesnici, kde žije se svou ženou a malou dcerou.\n\n\n"}
{"id": "891018", "url": "https://cs.wikipedia.org/wiki?curid=891018", "title": "Kamarádi, uličníci a medvídek Chlup", "text": "Kamarádi, uličníci a medvídek Chlup\n\nKamarádi, uličníci a medvídek Chlup je český animovaný televizní seriál z roku 1982 poprvé vysílaný v rámci večerníčku v září roku 1987.\n\nNámět připravil Jaroslav Boček, který současně zpracoval i scénář a měl na starosti i režii seriálu. Seriál namluvil Petr Nárožný. Bylo natočeno 13 epizod, měly délku mezi 7 až 8 minutami.\n\nSeriál vyšel i v knižní podobě v roce 1988, vydalo nakladatelství Panorama v edici Ilustrovaných sešitů, knihu ilustrovala Michaela Pavlátová.\n\nAnimované příhody Andulky, Vašíka a jejich kouzelného přítele…\n\n\n"}
{"id": "891022", "url": "https://cs.wikipedia.org/wiki?curid=891022", "title": "Děnis Lebeděv", "text": "Děnis Lebeděv\n\nDěnis Alexandrovič Lebeděv (rusky Денис Александрович Лебедев, * 14. srpna 1979, Staryj Oskol, Rusko) je ruský profesionální boxer, současný světový šampion organizace WBA v křížové váze. \n\nV profesionálním ringu debutoval v roce 2001. Roku 2009 porazil Kubánce Elisea Castilla, který držel vítězství nad Michaelem Moorerem, bývalým šampionem polotěžké a těžké váhy. V roce 2010 se o titul WBO utkal s Marcem Huckem a prohrál kontroverzním rozhodnutím bodových rozhodčí, dva rozhodli 115–113 pro Hucka, třetí 116–112 pro Lebeděva.\n\nPozději získal mezikontinentální titul WBA a 4. listopadu 2011 se vítězstvím nad Jamesem Toneym stal světovým šampionem, svůj titul zatím dvakrát obhájil, a to knockoutem ve 2. a ve 4. kole. \n\nDenis Lebeděv měří 180 cm a váží 90 kg. Jeho bilance je 28 výher (21 KO) – 2 prohry (1 KO). \n"}
{"id": "891024", "url": "https://cs.wikipedia.org/wiki?curid=891024", "title": "Bělohradská pahorkatina", "text": "Bělohradská pahorkatina\n\nBělohradská pahorkatina je geomorfologický podcelek ve východní části Jičínské pahorkatiny. Zaujímá části okresů Jičín a Trutnov v Královéhradeckém kraji. Území podcelku zhruba vymezují sídla Lužany na západě, Hořice na jihozápadě, Cerekvice nad Bystřicí na jihu, Vlčkovice v Podkrkonoší na východě, Dolní Brusnice na severu a Miletín na severozápadě. Centry okrsku jsou města Lázně Bělohrad a Dvůr Králové nad Labem.\n\nBělohradská pahorkatina na západě sousedí s druhým podcelkem Jičínské pahorkatiny, Turnovskou pahorkatinou. Dále sousedí s celky Krkonošské podhůří na severu, Orlická tabule na východě a Východolabská tabule na jihu.\n\nPodcelek Bělohradská pahorkatina (dle třídění Jaromíra Demka VIA–2B) má v geomorfologickém členění pět okrsků:\n\n\nKompletní geomorfologické členění celé Jičínské pahorkatiny uvádí následující tabulka:\nNejvyšším vrcholem Bělohradské pahorkatiny je Dehtovská horka (525 m n. m.).\n\n\n\n"}
{"id": "891025", "url": "https://cs.wikipedia.org/wiki?curid=891025", "title": "Hamroň", "text": "Hamroň\n\nHamroň je betonová socha od Michala Olšiaka, stojící ve volné krajině u cesty mezi obcí Hamry nad Sázavou a Jedlovským rybníkem. Místem prochází cyklostezka Hamerský okruh. Vytvoření sochy si objednalo vedení obce Hamry. V okolí se nacházejí další sochy – např. Mamut, Kůň, Mamlas a Želva.\n\nVyobrazuje tvora, který svýma očima na tykadlech a ulitou připomíná hlemýždě. Rty zase představují lidská ústa a celou sochu dotváří obří chodidla.\n\n\n"}
{"id": "891027", "url": "https://cs.wikipedia.org/wiki?curid=891027", "title": "Symsarna", "text": "Symsarna\n\nSymsarna je polská řeka ve Varmijsko-mazurském vojvodství. Tok řeky začíná Luterským jezerem, řeka pak pokračuje přes několik dalších jezer a zaniká jako pravostranný přítok řeky Łyny v Lidzbarku Warmińském. Dlouhá je včetně jezer, kterými protéká, 37km.\n\n"}
{"id": "891029", "url": "https://cs.wikipedia.org/wiki?curid=891029", "title": "Kašpárek, Honza a drak", "text": "Kašpárek, Honza a drak\n\nKašpárek, Honza a drak je československý animovaný televizní seriál z roku 1973 poprvé vysílaný v rámci večerníčku v květnu 1975.\n\nScénář napsal Pavel Teisinger, seriál výtvarně připravil ilustrátor Josef Paleček. Režii obstaral Bohuslav Šrámek. Seriál vyprávěl Jan Tříska. Bylo natočeno 7 epizod, trvaly kolem 6 minut.\n\n\nHlavní hrdinové, pasivnější Honza a chytřejší Kašpárek, se spojí proti silnému a hloupému drakovi…\n\n\n"}
{"id": "891037", "url": "https://cs.wikipedia.org/wiki?curid=891037", "title": "Kašpárek, Honza a ti druzí", "text": "Kašpárek, Honza a ti druzí\n\nKašpárek, Honza a ti druzí je československý animovaný televizní seriál z roku 1980 poprvé vysílaný v rámci večerníčku v únoru téhož roku. Seriál volně navazuje na dílo Kašpárek, Honza a drak.\n\nScénář napsal Pavel Teisinger. Výtvarně připravil a zrežíroval Bohuslav Šrámek. Hudbu složil Jaroslav Krček. Seriál namluvil Luděk Munzar. Bylo natočeno 7 epizod v délce kolem 7 minut.\n\nHlavní hrdinové, pasivnější Honza a chytřejší Kašpárek, opět zůstali spolu a v seriálu se jim objevili noví protivníci – ti „druzí“…\n\n\n"}
{"id": "891045", "url": "https://cs.wikipedia.org/wiki?curid=891045", "title": "Katrán přímořský", "text": "Katrán přímořský\n\nKatrán přímořský (\"Crambe maritima\") je vytrvalá halofilní rostlina, druh rodu katrán z čeledě brukvovitých.\n\nPřirozeně vyrůstá na mořských pobřežích kolem Evropy, na severu u Baltského moře, na severozápadě u Atlantiku a na východě u Černého moře, neroste však u Středozemního moře. Vyskytuje se na oblázkových nebo písčitých plážích, nejčastěji v místech která bývají občas zaplavována vodou přinášející z moře živiny v podobě humusu se zbytků odumřelých vodních rostlin.\n\nS ohledem na svou schopnost přežít v silně zasolených a v písčitých nebo kamenitých substrátech nemá v rostlinném společenstvu mnoho konkurentů. Přesto se z důvodů industrializaci pobřeží, znečišťování vod a rozšiřování rekreačních oblastí z mnoha svých tradičních stanovišť vytratil. Jeho stavy klesají a udržuje se většinou jen na odlehlých místech, je proto chráněnou rostlinou.\n\nVe volné přírodě České republiky bývá tento zřídka se vyrůstající nepůvodní druh, neofyt, považován za druh příležitostně se vyskytující nebo za druh naturalizovaný.\n\nKatrán přímořský je vzpřímená, vytrvalá, lysá rostlina nasivělé barvy vyrůstající s vícehlavého kořene řepovitého tvaru s tlustými oddenky. Jeho tuhé, hranaté rozvětvené lodyhy dorůstají do výše 30 až 60 cm. Namodrale ojíněné listy jsou masité, jakoby dužnaté. Spodní listy v růžici jsou podlouhle vejčité nebo okrouhlé a bývají peřenolaločné, rozdílně zubaté a zvlněné. Jsou zúžené v dlouhý řapík, bývají 10 až 40 cm dlouhé a 8 až 30 cm široké a jsou tupě zakončené. Lodyžní listy jsou oválné nebo kosočtverečné s klínovitou bázi, 6 až 8 cm dlouhé a 4 až 6 cm široké.\n\nRostliny obvykle od dvou let začínají kvést a okolo pěti let mívá rostlina i přes metr v průměru. Vyrůstá na ní veliké množství malých, sladce vonících čtyřčetných bílých květů sestavených do mnohokvětých hroznovitých květenství. Kalich je složen z plátků velkých až 4 × 3,5 mm a koruna z plátků o rozměrech asi 10 × 6 mm. Tyčinek s prašníky je v květu šest, dvě kratší a čtyři delší; dvoudílný semeník nese pestík s bliznou. Rostlina vykvétá v červnu a červenci, opylovači nacházejí v květech nektar. Květy mohou být opyleny cizím i vlastním pylem. Plody jsou na stopkách vztyčené, dvoudílné, oválné nepukavé šešulky. Spodní drobnější část jen asi 3 mm dlouhá je prázdná, horní až 8 mm velká obsahuje jedno semeno o velikosti cca 5 mm. Rostliny se rozšiřují semeny které mohou uzavřené v šešulkách dlouho plout po vodní hladině nebo kousky oddenků odtrženými vodními proudy.\n\nTato slanomilná rostlina je i lahůdkovou zeleninou, což se odráží v jejím pojmenování „mořská kapusta“ nebo „mořské zelí“ v mnoha jazycích (např. anglicky \"sea kale\", německy \"Meerkohl\", finsky \"merikaali\", estonsky \"merekapsas\" atd.). Konzumují se z ní časně z jara hlavně řapíky s ještě ne zcela rozvinutou listovou čepelí, které se upravují obdobně jako chřest, k němuž jsou přirovnávány i chuťově. Do zeleninových salátů se používají i celé listy, které obsahují několikanásobně více vitamínu C než citrusy. Jakmile začíná rostlina kvést, dostává hořkou příchuť.\n\nÚbytek katránu přímořského hlavně z areálů okolo Britských ostrovů, jihu Skandinávie a severu Francie je také spojován i s jeho tradičním sběrem, který je nyní zcela zakázán. Protože se jeho popularita opět vrací, pěstuje se v zahradách uměle z podzimního výsevu semen nebo z jarní výsadby řízků z jeho oddenků. Pro zdárný vývoj potřebuje kompostem dostatečně vyhnojenou písčitou půdu. Aby rostliny lépe přezimovaly při silných vnitrozemských mrazech, je vhodné je zakrýt chvojím, slámou nebo listím. Pro včasnou jarní produkci lze rostliny i rychlit.\n\n\n \n"}
{"id": "891046", "url": "https://cs.wikipedia.org/wiki?curid=891046", "title": "Malena Ernman", "text": "Malena Ernman\n\nSara Magdalena \"Malena\" Ernman (* 4. listopadu 1970, Uppsala) je švédská operní pěvkyně (mezzosoprán). Kromě opery se pohybuje v oblasti šansonu, jazzu i popu. Od roku 2006 je členkou švédské Královské akademie hudby. V roce 2009 Ernman reprezentovala Švédsko na Eurovision Song Contest 2009 v Moskvě, kde s písní „La Voix“ obsadila 21. místo.\n\nMalena Ernman se narodila v Uppsale, dětství však prožila v malém městě Sandviken. Studovala na Královské akademii hudby ve Stockholmu a na hudební konzervatoři ve francouzském Orléansu.\n\nErnman má za sebou řadu rolí v operách na malých i velkých scénách ve Švédsku i jinde ve světě:\n\nErnman dále vystupovala v Bruselu, Innsbrucku, Vídni, Paříži, Amsterdamu, Los Angeles, Tokiu či Salzburgu. Je častým hostem kulturních akcí a festivalů zaměřených na operu. Spolupracovala mimo jiné s Danielem Barenboimem či Nikolausem Harnoncourtem.\n\n2. února 2013 Malena Ernman poprvé zpívala v České republice; ona a pěvec Eric Owens vystoupili pražské Rudolfinum.\n\nPočátkem roku 2009 se Ernman zúčastnila soutěže Melodifestivalen, národního kola Švédska do Eurovize. Byla nominována jako jedna z takzvaných divokých karet, interpretů, kteří se účstní s vlastními písněmi. S anglicko-francouzskou písní „La Voix“, kterou napsala s Fredrikem Kempem, vystoupila 28. února ve čtvrtém semifinále soutěže, odkud postoupila do finálové části.14. března soutěž vyhrála a v květnu reprezentovala Švédsko v mezinárodním semifinále a následném finále Eurovize v Moskvě. 16. května ve finále obsadia 21. místo s 33 body. Šaty, které na sobě Ernman měla při vystoupení, navrhla švédská designerka Camilla Thulin. Jak zpěvačka později prozradila, jejich cena se pohybovala okolo 37 000 eur (400 000 švédských korun).\n\n\n\n\n\nJe vdaná za herce Svanteho Thunberga, s nímž má dvě dcery, Gretu a Beatu. Mluví plynně švédsky, anglicky a francouzsky.\n\n"}
{"id": "891050", "url": "https://cs.wikipedia.org/wiki?curid=891050", "title": "Adam Zreľák", "text": "Adam Zreľák\n\nAdam Zreľák (* 5. května 1994, Stará Ľubovňa) je slovenský fotbalový útočník a reprezentant, od července 2017 hráč klubu 1. FC Norimberk.\n\nS fotbalem začal v Ľubotíne, odkud se v páté třídě ZŠ dostal do Lipan. Zde odehrál 3 sezóny za starší žáky. Následoval přestup do MFK Ružomberok, kde se propracoval až do prvního mužstva. V 1. slovenské lize debutoval v březnu 2013 ve svých 18 letech.\n\nV lednu 2015 přestoupil do ŠK Slovan Bratislava. Začátkem září 2016 přestoupil do ČR do klubu FK Jablonec. Měl sice nabídku na novou čtyřletou smlouvu od Slovanu, ale rozhodl se změnit angažmá. Do Jablonce přestoupil, přestože se krátce předtím zranil (únavová zlomenina nohy). V 1. české lize debutoval 4. března 2017 v utkání proti Bohemians 1905 (remíza 0:0). První ligové góly za Jablonec vstřelil 19. 3. 2017 proti FC Vysočina Jihlava (dvěma brankami pomohl k výhře 5:0).\n\nV červenci 2017 přestoupil z Jablonce za 1 milion eur do německého druholigového klubu 1. FC Norimberk, kde podepsal smlouvu na 4 roky.\n\nZreľák působil v mládežnických reprezentacích Slovenska včetně týmu do 21 let. 14. května 2014 vstřelil za jedenadvacítku 2 góly v přípravném zápase s Českou republikou, Slovensko zvítězilo 3:1. 8. září 2014 vstřelil jediný a tudíž vítězný gól ve veledůležitém utkání – v posledním kvalifikačním zápase 3. skupiny v Nizozemsku proti domácímu týmu, který potřebovalo Slovensko vyhrát. Po výhře 1:0 se mohlo radovat z postupu do baráže o Mistrovství Evropy hráčů do 21 let 2015 v České republice. V prvním utkání baráže 10. října 2014 proti Itálii vstřelil vyrovnávací gól na konečných 1:1. Slovensko však na šampionát nepostoupilo.\nV týmu U21 pokračoval i v dalším kvalifikačním cyklu na ME U21 2017 v Polsku. 29. března 2016 vstřelil hattrick v Myjavě proti Turecku, čímž výrazně přispěl k vysoké výhře 5:0. Se slovenskou „jedenadvacítkou“ slavil v říjnu 2016 postup na Mistrovství Evropy 2017 v Polsku. V družstvu zastával roli kapitána.\nTrenér Pavel Hapal jej zařadil v červnu 2017 do 23členné nominace na šampionát v Polsku.\n\n19. listopadu 2013 debutoval v A-mužstvu Slovenska pod trenérem Jánem Kozákem v přátelském utkání proti Gibraltaru, které mělo dějiště v portugalském Algarve ve městě Faro a bylo vůbec prvním oficiálním zápasem Gibraltaru po jeho přijetí za 54. člena UEFA v květnu 2013. V zápase se zrodila překvapivá remíza 0:0, za slovenský výběr nastoupili hráči z širšího reprezentačního výběru a také několik dalších debutantů. Adam se dostal na hrací plochu v 66. minutě, kdy vystřídal Erika Jendriška.\n\n"}
{"id": "891051", "url": "https://cs.wikipedia.org/wiki?curid=891051", "title": "Mistrovství Evropy v judu 1991", "text": "Mistrovství Evropy v judu 1991\n\nMistrovství Evropy se konalo v Praze, Československo, ve dnech 16.-19. května 1991\n\nVýsledky z ME 1991 na serveru judoinside.com\n"}
{"id": "891052", "url": "https://cs.wikipedia.org/wiki?curid=891052", "title": "Káťa a Škubánek", "text": "Káťa a Škubánek\n\nKáťa a Škubánek je původně československý animovaný televizní seriál, jehož první série vznikla v rozmezí let 1980–1984. Druhá série vznikala v letech 1990–1993 již pouze v české produkci. První díl měl premiéru v rámci večerníčku v prosinci roku 1982.\n\nNámět zpracovali Libuše Koutná a Josef Lamka, oba se podíleli také na scénáři, Režii se věnovala v první sérii Věra Marešová, po jejím úmrtí pokračovali druhou sérií ve stejném duchu jako režisér František Vystrčil a animátorka Zdeňka Skřípková. Kameru obsluhovala Jaroslava Zimová. Všechny epizody namluvila Jitka Molavcová. Hudbu zkomponoval Angelo Michajlov. Bylo natočeno celkem 26 epizod, délka se pohybovala v rozmezí od 8 do 9 minut.\n\nSeriál zavede diváky do malého domečku, kde spolu žijí holčička Káťa a strakatý pes Škubánek…\n\nPříhody vycházely i ve formě komiksu ve Čtyřlístku. Některé příhody vyšly také knižně a namluvené na CD:\n\npoznámky:\n\n\n"}
{"id": "891053", "url": "https://cs.wikipedia.org/wiki?curid=891053", "title": "Zarděnice hřebenitá", "text": "Zarděnice hřebenitá\n\nZarděnice hřebenitá (\"Erythrina crista-galli\"), \"( El ceibo)\" je strom z čeledi bobovitých pocházející z povodí řeky Paraná. Dorůstá výšky 5-10 metrů, daří se mu v místech s vysokou hladinou spodní vody. Snáší teploty do –5 °C, v klimaticky příhodných oblastech je vysazován v parcích. Vyznačuje se zářivě červenými květy, proto bývá lidově nazýván \"kohoutí hřebínek\" nebo \"korálový strom\".\n\nZarděnice je národním stromem Argentiny.\n\n"}
{"id": "891056", "url": "https://cs.wikipedia.org/wiki?curid=891056", "title": "Kleofášovy trampoty", "text": "Kleofášovy trampoty\n\nKleofášovy trampoty je československý animovaný televizní seriál z roku 1988 vysílaný v rámci Večerníčku. Poprvé byl uveden v květnu roku 1991. Seriál namluvil Josef Dvořák. Bylo natočeno 13 epizod.\n\n"}
{"id": "891059", "url": "https://cs.wikipedia.org/wiki?curid=891059", "title": "Klok, Kloček a pes Dingo", "text": "Klok, Kloček a pes Dingo\n\nKlok, Kloček a pes Dingo je český animovaný televizní seriál z roku 1995 poprvé vysílaný v rámci večerníčku v prosinci téhož roku. Scénář připravil Jaroslav Boček. Dalším tvůrcem byl Ilja Novák, který seriál výtvarně zpracoval, pracoval jako animátor i vedl režii. Seriál byl bez textu. Bylo natočeno 7 epizod, v rozmezí mezi 7 až 8 minutami.\n\nKlokan Klok, malý klokánek Kloček a papoušek zažívají v Austrálii nejedno dobrodružství díky psovi dingovi, který si usmyslil, že unese malého Kločka a následně sní…\n\n\n\n"}
{"id": "891062", "url": "https://cs.wikipedia.org/wiki?curid=891062", "title": "Kluci a hvězda", "text": "Kluci a hvězda\n\nKluci a hvězda je československý animovaný televizní seriál z roku 1984 vysílaný v rámci Večerníčku. Poprvé byl uveden v červnu téhož roku. Bylo natočeno 7 epizod.\n\n"}
{"id": "891065", "url": "https://cs.wikipedia.org/wiki?curid=891065", "title": "Brebbia", "text": "Brebbia\n\nBrebbia je italská obec v provincii Varese v oblasti Lombardie. Území obce leží na břehu jezera Lago Maggiore.\n\nK 31. prosinci 2011 zde žilo 3 357 obyvatel.\n\nBesozzo, Ispra, Malgesso, Travedona-Monate, Cadrezzate\n"}
{"id": "891066", "url": "https://cs.wikipedia.org/wiki?curid=891066", "title": "August von Ritt", "text": "August von Ritt\n\nAugust von Ritt, též August Ritt von Jaufen (26. srpna 1852 České Budějovice – 30. března 1934 Vídeň), byl rakousko-uherský, respektive předlitavský státní úředník a politik, v letech 1909–1911 ministr veřejných prací.\n\nVystudoval techniku ve Vídni a Mnichově, získal titul inženýra. V roce 1876 nastoupil jako státní úředník do stavebního úřadu v provincii Rakouské přímoří. Od roku 1882 pracoval na ministerstvu vnitra. Od roku 1887 byl stavebním radou na stavebním úřadu v Tyrolsku, později vedl stavební odbor na místodržitelství pro Tyrolsko a Vorarlbersko v Innsbrucku. V Tyrolsku inicioval provedení úprav vodních toků. Pod jeho vedením probíhala výstavba horské silnice Große Dolomitenstraße.\n\nZa vlády Richarda Bienertha se dodatečně stal ministrem veřejných prací. Funkci zastával v období 10. února 1909 – 9. ledna 1911.\n"}
{"id": "891075", "url": "https://cs.wikipedia.org/wiki?curid=891075", "title": "Komunitní dům (Čerčany)", "text": "Komunitní dům (Čerčany)\n\nKomunitní dům je unikátní ekumenická stavba, která od roku 2010 vzniká ve středočeských Čerčanech. Půjde o kostel propojený se stávajícím hospicem, který však nebude pouze místem bohoslužeb, ale zároveň nabídne prostory pro kulturní, hudební či vzdělávací programy.\n\nKostel bude zasvěcen Nejsvětější Trojici a sloužit bude třem církvím: římskokatolické, českobratrské evangelické a husitské. „V Evropě je časté, že kostely nejsou uzavřené jinému vyznání. U nás to bude mimořádný případ,\" uvedl autor návrhu, architekt Michael Klang. Symbolika čísla 3 se odrazí i ve vzhledu kostelní věže, která je plánována jako trojboká. Jde navíc o první kostel, který se ve Středočeském kraji staví po více než 80 letech. \n\nPlánován je pro 60 lidí a měl by mít i prostor pro deset pacientů na lůžku. Bude propojený přímo s budovou hospice, aby pacienti nemuseli chodit ven.\n\nV přízemí (na stejné úrovni s hospicem) je navržen vlastní kostel. Kromě sakristie a sociálního zázemí se zde má nacházet kancelář a učebna. Pro komunitní využití je plánován hlavně suterén, kde by měl být víceúčelový sál, který pojme až 150 lidí. Je však zamýšlen spíše pro menší akce do 50 osob, pro které v Čerčanech a okolí nejsou vhodné prostory. \n\nV prvním patře komunitního domu je navržen dvoupokojový byt pro faráře nebo správce, ve druhém patře dvě garsoniéry pro dobrovolníky, stážisty, zaměstnance hospice nebo starší kněze.\n\nNáklady na výstavbu Komunitního domu se mají pohybovat kolem 50 milionů korun. Občanské sdružení Tři, které provozuje hospic, je postupně získává od dárců.\n"}
{"id": "891080", "url": "https://cs.wikipedia.org/wiki?curid=891080", "title": "Jeřábi táhnou", "text": "Jeřábi táhnou\n\nJeřábi táhnou ( – \"Leťat žuravli\") je sovětský film režiséra Michaila Kalatozova z roku 1957. Jedná se o válečné drama založené na hře Viktora Rozova \"Večno živyje\" ( ) z roku 1943 odehrávající se v období bojů na Východní frontě druhé světové války. Film vyhrál Zlatou palmu na festivalu v Cannes v roce 1958.\n\nPřed začátkem války jsou Veronika („Veverka“, Taťána Samojlova) a Boris (Alexej Batalov) šťastnou mladou moskevskou dvojicí, která plánuje budoucí společný život. Pak ovšem začíná válka a Boris rukuje jako dobrovolník (byť by se pravděpodobně mohl jako nadějný pracovník prvnímu náboru vyhnout). Odjíždí na frontu, aniž by se stihli s Veronikou pořádně rozloučit. Nechává Veronice na památku jako dárek plyšovou veverku se schovaným vzkazem, který ovšem Veronika nenajde.\n\nPro Veroniku se pak věci začnou vyvíjet k horšímu. Od Borise nepřicházejí žádné zprávy. Při jednom leteckém poplachu se její rodiče odmítnou jít schovat do krytu a zahynou při bombardování. Borisův otec, lékař Fjodor (Vasilij Merkurjev), nabídne Veronice, že může bydlet u nich. Tam o ni ovšem neustále usiluje Borisův bratranec Mark (Alexandr Švorin), talentovaný pianista, který o ni měl zájem ještě před Borisovým odjezdem. Ona ho odmítá, ale pak se mu při další bombardování podvolí a souhlasí s tím, že si ho vezme, přestože zbytek rodiny (zejména Borisova sestra Irina a jeho babička) to vnímají jako zradu na Borisovi.\n\nSám Boris přitom mezitím zemře na frontě během průzkumu, když zachraňuje zraněného spolubojovníka. Rodina však není o jeho smrti zpravena a je veden pouze jako nezvěstný.\n\nRodina je odeslána z Moskvy na Ural. Vdaná Veronika se trápí vzpomínkami na Borise a pracuje jako zdravotní sestra ve stejné nemocnici, kde pracuje Fjodor. Zde je svědkem toho, že jeden zraněný začne jančit, protože se dozví, že jeho snoubenka si v době jeho služby vzala jiného. Fjodor k němu má proslov, ve kterém zdůrazňuje, že když žena zradila frontového hrdinu a dala přednost týlové kryse, tak ona přišla o dobrou příležitost, ale on se tím naopak vyhnul špatné partii. Ostatní vojáci tento výklad podporují a Veroničin pocit viny je ještě silnější. Odchází z nemocnice a zřejmě zvažuje skočit pod vlak, ale místo toho se jí naskytne příležitost zachránit před blížícím se náklaďákem malého chlapečka Borise.\n\nOdnese ho domů a chce ho pobavit svou veverkou, ale ukazuje se, že Mark mezitím veverku sebral, zřejmě aby ji věnoval své milence. Baví se ve společnosti, když se ve veverce najde vzkaz. Veronika si pro veverku dojde, Marka zfackuje a odchází. Nově nalezená zpráva ovšem jen jitří její rány.\n\nZa Fjodorem přichází hudebník, aby od něj sehnal nemocniční automobil jako protislužbu za to, že na jeho údajnou žádost zařídil Markovi odklad vojenské služby. Vychází najevo, že Mark oběma z nich lhal. Rozčilený Fjodor vyhodí Marka z domu, ale Veroniku žádá, aby zůstala, neboť za nic nemůže.\n\nZa Fjodorem dorazí Borisův spolubojovník, aby mu sdělil, že Boris zahynul – osobně to ovšem neviděl, protože ho coby zraněného ve stejnou chvíli odnášeli, a tak tomu Veronika odmítá uvěřit a čeká na Stěpana, který údajně měl zůstat s Borisem.\n\nVeronika tak dále čeká, až dorazí Stěpan. Ten přijíždí do Moskvy po konci války a Veronika se s ním setkává v nadšené atmosféře vítání hrdinů a oslav konce války. Konečně uvěří, že Boris zemřel, a po pláči a Stěpanově proslovu se připojí k oslavám začátku nového života s vírou, že Borisova smrt nebyla marná.\n"}
{"id": "891082", "url": "https://cs.wikipedia.org/wiki?curid=891082", "title": "Karel Marek (ministr)", "text": "Karel Marek (ministr)\n\nKarel Marek, uváděn též jako Karl Marek nebo Carl Marek (2. března 1850 Pátek u Poděbrad – 15. října 1936 Holoubkov), byl český dopravní odborník, rakousko-uherský, respektive předlitavský státní úředník a politik, v roce 1911 ministr veřejných prací.\n\nPocházel ze statkářské rodiny z Pátku u Poděbrad. Vystudoval techniku. Pracoval ve Škodových závodech v Plzni. V roce 1880 se stal přednostou dopravního a dílenského oddělení Duchcovsko-podmokelské dráhy. Postupně se stal odborníkem na problematiku železniční dopravy a autorem několika patentů. Později přešel do státních služeb. Od roku 1884 vedl technický referát na ředitelství státních drah v Praze. Od roku 1886 zde byl přednostou. Později se stal referentem generálního ředitelství státních drah. Měl zodpovědnost za technické a uhelné otázky. Inicioval výstavbu rafinérie v Drohobyči na Haliči a podporoval průmyslové využití hnědého uhlí z ložisek v Čechách. Zastupoval státní dráhy na mezinárodních fórech.\n\nZa vlády Richarda Bienertha se dodatečně stal ministrem veřejných prací. Post si udržel i v následující vládě Paula Gautsche. Funkci zastával v období 9. ledna 1911 – 3. listopadu 1911. Patřil mezi nepočetné Čechy v této vládě. Oznámení jeho nominace na významný rezort vyvolalo podle deníku Národní listy protesty německých nacionálních politiků. Podílel se na řešení otázek bytové výstavby a rozvoje živnostenského podnikání. Sám měl k podnikání blízko, protože se svým tchánem a později i s bratrem manželky řídil továrnu na šamotové zboží v Teplicích/Košanech.\n\nZemřel po delší nemoci roku 1936 v rodinné vile v Holoubkově na Rokycansku. Pohřben je v nedalekém městě Mýto.\n\nV letech 1907-1910 navrhl a realizoval vilu Karla Marka v Holoubkově (čp. 123) architekt Jan Kotěra.\n"}
{"id": "891083", "url": "https://cs.wikipedia.org/wiki?curid=891083", "title": "HK 95 Považská Bystrica", "text": "HK 95 Považská Bystrica\n\nHK 95 Považská Bystrica je slovenský hokejový klub založený roku 1938.\n\nKlub byl založen 7. září 1938. První hokejový zápas se uskutečnil v lednu 1939. Na upraveném tenisovém hřišti přivítali tým AC Nové Mesto, zápas prohráli 1:3. V sezóně 1943/1944 vyhráli mistrovství žilinské oblasti a vítězstvím v kvalifikačním zápase proti Prešovu postoupili do slovenské ligy, ve které se představilo 12 nejlepších mužstev Slovenska. V roce 1973 se začal stavět nový zimní stadión. V sezóně 1989/1990 postoupil do 1. SNHL, v soutěži se udrželi dvě sezóny. Následující postup do 1. hokejové ligy se podařil v ročníku 2000/2001, kdy vyhráli základní skupinu a baráž, ve které se zúčastnilo šest mužstev. Ve druhé nejvyšší slovenské lize působí dodnes.\n\n\n"}
{"id": "891084", "url": "https://cs.wikipedia.org/wiki?curid=891084", "title": "Elicitor", "text": "Elicitor\n\nElicitorem v biologii rozumíme sloučeninu, která je schopna stimulovat tvorbu (biosyntézu) jiné sloučeniny uvnitř buněčného organismu (např. v kalusové kultuře). Stimulací je myšlena buď funkční aktivace příslušné sloučeniny, nebo aktivace syntézy žádané sloučeniny. Zatímco hormony jsou obvykle produkty organismu určené k aktivaci biochemických změn na jiném místě stejného organismu, jsou elicitory vnější signální aktivátory k tvorbě příslušné sloučeniny. Elicitory tedy oproti hormonům nejsou obvykle součástí organismu, který žádanou látku produkuje. Příkladem elicitoru je kyselina jasmonová, která stimuluje biosyntézu delta-viniferinu v buněčné kultuře vinné révy. Dalším příkladem elicitoru je chitosan, který se uplatňuje v zemědělství jako přírodní ochránce proti škůdcům rostlin. Mezi důležitá využití elicitorů patří zemědělsko-průmyslová resp. zemědělsko-farmakologická produkce vybraných rostlinných sloučenin.\n"}
{"id": "891090", "url": "https://cs.wikipedia.org/wiki?curid=891090", "title": "Lakušník vzplývavý", "text": "Lakušník vzplývavý\n\nLakušník vzplývavý někdy též lakušník říční (\"Batrachium fluitans\", syn.: \"Ranunculus fluitans\") je druh rostliny z čeledi pryskyřníkovité (\"Ranunculaceae\").\n\nJedná se zpravidla o vytrvalou vodní bylinu, která může řidčeji po vyschnutí růst i na bahnitých substrátech a pak může být i jednoletá. Lodyha je nevětvená nebo jednoduše větvená, podle stanoviště může dorůstat délky až 6 m. Listy jsou střídavé, lupnité na hladině plovoucí listy u tohoto druhu chybí. Čepele ponořených listů jsou několikrát dlanitosečné s niťovitými úkrojky, víceméně rovnoběžně vzplývavými,listy jsou asi 8–25 cm dlouhé. Na bázi listů jsou palisty. Květy jsou jednotlivé, oboupohlavné a pravidelné s víceméně kuželovitým květním lůžkem, vykvétají nad hladinou a jsou opylovány hmyzem (entomogamie). Plodní stopka bývá nejčastěji 4–9 cm dlouhá. Kališních lístků je 5, jsou zelené, asi 4–6,5 mm dlouhé. Korunních je většinou 5–13, jsou bílé, na bázi se žlutou skvrnou. Korunní lístky jsou asi 7–15 mm dlouhé. Tyčinek je asi 20–35, val kolem jamky nektária je vejčitý až hruškovitý, pestíků a později nažek je asi 35–70. Plodem je nažka, na vrcholu zakončená krátkým zobánkem, jsou uspořádány na květním lůžku do souplodí. Plody se šíří vodou (hydrochorie), ovšem rozmnožuje se převážně vegetativně odtrženými částmi lodyh. Počet chromozómů je 2n=16, 24 nebo 32.\n\nDruh je rozšířen v západní a střední Evropě, na jih po severní Itálii. V České republice poměrně hojně od nížin do podhůří.\n\nJedná se o vodní rostlinu, která se vyskytuje převážně v proudících vodách, je to výrazný a typický rheophyt. Vytváří společenstva sv. \"Batrachion fluitantis\".\n\n \n"}
{"id": "891095", "url": "https://cs.wikipedia.org/wiki?curid=891095", "title": "Petr Oslzlý", "text": "Petr Oslzlý\n\nPetr Oslzlý (* 26. dubna 1945 Konice) je český divadelní dramaturg, scenárista, herec a pedagog, od února 2018 rektor Janáčkovy akademie múzických umění v Brně.\n\nVyrůstal v Prostějově. Kvůli svému původu nebyl přijat na žádnou střední školu, vyučil se v oboru kovomodelář. Díky dobrému prospěchu mohl poté studovat střední strojnickou školu v Olomouci. Dále studoval strojnickou fakultu v Brně a od roku 1968 divadelní vědu a dějiny umění na Filozofické fakultě Masarykovy univerzity. Studia úspěšně ukončil v roce 1973.\n\nByl jedním z hlavních protagonistů experimentálního divadla Quidam. Od roku 1972 byl dramaturgem Divadla Husa na provázku, se kterým je od té doby spjatý dosud; v několika obdobích byl jeho uměleckým šéfem. V druhé polovině 80. let spolu s Jiřím Müllerem a Miroslavem Pospíšilem organizoval tajné bytové semináře Podzemní univerzita, kde přednášeli význační profesoři ze západních zemí. V roce 1989 se Oslzlý stal jedním z organizátorů listopadové stávky divadel a zakládajícím členem Občanského fóra. V letech 1990–1992 působil jako poradce a asistent prezidenta Václava Havla pro kulturní otázky a ředitel Kulturní sekce jeho kanceláře. Od roku 1993 je ředitelem Centra experimentálního divadla, pod které vedle Divadla Husa na provázku spadá i HaDivadlo a Divadlo U stolu. Přednáší v oboru současného světového divadla, dramaturgie a autorské tvorby na Divadelní fakultě JAMU a v minulosti též v Kabinetu divadelních studií na Filozofické fakultě Masarykovy univerzity. Od roku 1995 je uměleckým ředitelem mezinárodního festivalu divadelních škol Setkání/Encounter. Od roku 1997 byl proděkanem JAMU. V roce 2000 byl jmenován profesorem. Je spoluautorem řady divadelních scénářů, konceptů divadelních akcí, přispěvatelem domácích i zahraničních časopisů, editorem či spolueditorem řady sborníků.\n\n23. října 2017 byl Oslzlý zvolen rektorem brněnské JAMU. Na konci ledna 2018 jej do funkce jmenoval prezident Miloš Zeman, a to s účinností od 1. února 2018.\n\n\nPetr Oslzlý tvořivě rozvíjel program tzv. nepravidelné dramaturgie, jak jej formuloval zakladatel a první dramaturg Divadla Husa na provázku Bořivoj Srba. Podílel se na většině stěžejních inscenací režisérů Petera Scherhaufera (11 dní křižníku Kníže Potěmkin Tauričevský, Commedia dell´arte, Velký vandr, Sviť, sviť, má hvězdo, Svatba, Karamazovci, Žehnej vám Pánbůh, pane Rosewatere, Labyrint světa a Lusthauz srdce, Chameleon, Balet Makábr, Prodaný a prodaná, Shakespearománie, Koncert V..., Zahradní slavnost, Zítra to spustíme), Zdeňka Pospíšila (Balada pro banditu, Na Pohádku máje, Dlouhá cesta) a Evy Tálské (Alenka v říši divů za zrcadlem, Jako tako, Markéta Lazarová, Svět snů, Příběhy dlouhého nosu, Píseň o Viktorce, Na dávném prosu, Božská komedie, Král Lear). Jako dramaturg je také podepsán pod autorskými inscenacemi Bolka Polívky (Am a Ea, Pezza versus Čorba, Trosečník, Poslední leč, Šašek a královna, Terapie), později spolupracoval zejména s režisérem Ivo Krobotem (Rozvzpomínání, Taneční hodiny, Báječná léta pod psa, Babička, Příběh inženýra lidských duší). Podílel se na přípravě několika ročníků festivalu Divadlo v pohybu, festivalu Parrésia aneb Ráj srdce a labyrint světa, divadelních akcí Naděje (ve Wroclavi), Vesna národů (v Lodži), Together (v Kodani), společného projektu Cesty, scénického časopisu Rozrazil a dalších.\n\n\n"}
{"id": "891097", "url": "https://cs.wikipedia.org/wiki?curid=891097", "title": "Drážní doprava", "text": "Drážní doprava\n\nDrážní doprava je termín, který v mnoha zemích splývá s pojmem kolejová doprava, zahrnující zejména železniční dopravu (včetně speciálních městských drah typu metra), tramvajovou dopravu a pozemní lanové dráhy. V České i Slovenské republice z hlediska legislativy navíc zahrnuje i trolejbusovou dopravu a visuté lanové dráhy. Doprava na průmyslových a důlních drahách je drážní dopravou, ačkoliv v České republice nespadá pod působnost Drážního zákona, některé znaky drah mohou mít i různé průmyslové dopravníky a pojezdy (například jeřáby), sportovní a zábavní atrakce (horská dráha, bobová dráha) aj. Za dráhy se obvykle nepovažují lyžařské vleky, třebaže v České republice je na ně částečně vztažen zákon o dráhách. \n\nVe veřejné dopravě se využívají i různé další typy drážní a polodrážní dopravy, například na autobusových drahách, v gumokolovém metru atd. \n\n"}
{"id": "891099", "url": "https://cs.wikipedia.org/wiki?curid=891099", "title": "Ľubomír Guldan", "text": "Ľubomír Guldan\n\nĽubomír Guldan (* 30. ledna 1983, Banská Bystrica) je slovenský fotbalový obránce a bývalý reprezentant, momentálně působí v polském týmu Zagłębie Lubin.\n\nGuldan začínal svou fotbalovou kariéru v klubu FC Senec, kde působil i jako kapitán týmu. Po úspěšných testech ve švýcarském klubu FC Thun do něj v červenci 2007 přestoupil, přičemž podepsal tříletou smlouvu. V sezóne 2008/09 se v zimním přestupovém období vrátil na Slovensko do klubu MŠK Žilina (v lednu 2009). Zde působil 2 roky a v sezóně 2009/10 získal s klubem ligový titul. V sezóně 2010/11 se představil se Žilinou vedenou českým trenérem Pavlem Hapalem v Lize mistrů. V únoru 2011 sešlo z jeho přestupu do polského celku Cracovia Kraków.\nPo sezóně přestoupil do týmu nováčka bulharské nejvyšší soutěže PFK Ludogorec Razgrad, kde podepsal roční smlouvu s opcí. Hned ve své první sezóně 2011/12 získal s Razgradem double (ligový titul i vítězství v bulharském fotbalovém poháru). 11. července 2012 k nim přidal i triumf v bulharském Superpoháru. V sezóně 2012/13 s klubem ligový titul obhájil, v posledním kole Razgrad předstihl Levski Sofia.\n\nV červenci 2013 po vypršení smlouvy s Razgradem se stal volným hráčem a podepsal dvouletou smlouvu s polským klubem Zagłębie Lubin. V lednu 2014 se o něj zajímal bulharský trenér řeckého týmu AEL Limassol Ivajlo Petev, který hráče vedl během svého působení v Ludogorci Razgrad.\n\nDíky 3. místu z Mistrovství Evropy U19 2002 postoupilo Slovensko o rok později na Mistrovství světa hráčů do 20 let 2003 ve Spojených arabských emirátech a Guldan byl součástí týmu. Slovenská reprezentace skončila se šesti body druhá v základní skupině A (za Burkinou Faso) a postoupila do osmifinále, v němž podlehla Brazílii 1:2 po prodloužení.\n\n30. května 2012 debutoval v A-mužstvu Slovenska v přátelském zápase s domácí Nizozemskem, šel na hřiště v průběhu druhého poločasu (zápas skončil vítězstvím domácího Nizozemska 2:0). Hned v následujícím přátelském utkání 15. srpna nastoupil v Odense v průběhu druhého poločasu na hřiště (77. minuta) proti Dánsku a za několik minut vstřelil gól na konečných 3:1 pro Slovensko. 14. listopadu 2012 nastoupil v přátelském utkání v Olomouci proti České republice (nastoupil v závěru prvního poločasu), slovenský národní tým prohrál 0:3.\n\nV březnu 2013 figuroval v nominaci slovenského národního týmu pro kvalifikační zápas na MS 2014 v Brazílii s Litvou (22. března) a přátelské utkání se Švédskem (26. března, oba zápasy měly dějiště v Žilině na stadiónu Pod Dubňom). Do zápasu proti Litvě (který skončil remízou 1:1) nezasáhl, zatímco v utkání se Švédskem odehrál kompletní počet minut. Střetnutí skončilo bezbrankovou remízou.\n\n"}
{"id": "891101", "url": "https://cs.wikipedia.org/wiki?curid=891101", "title": "Odbarvená píča", "text": "Odbarvená píča\n\nOdbarvená píča nebo Blonďatá píča (anglicky \"The White Pussy\") je útlá sbírka tří povídek amerického spisovatele a básníka Charlese Bukowského z roku 2012. Jedná se o bilingvní (dvoujazyčné) vydání, povídky jsou v českém i anglickém jazyce. Všechny tři povídky již byly česky vydány v dřívější sbírce \"Nejkrásnější ženská ve městě\" (Argo, 2007).\n\nVarování: texty obsahují vulgarismy, sexuální násilí, šikanu, vraždu a podobná témata.\n\nČesky vydalo knihu v roce 2012 nakladatelství Argo.\n\n\nProtagonista povídky odpočívá v klidné nenápadné putyce, když jej vyruší vysmátý Mexičan a chce po něm peníze. Chlápek (hlavní postava) na něj vyrukuje s paranoidními řečmi, Mexičana to přestane bavit a raději se vzdálí. Chlápek se zvedne ze židličky a jde do nedaleké mexické hospody, kde si objedná u servírky drink. Servírka mu vykládá, že si své přirození pro některé šamstry odbarvuje. Muž do sebe hodí drink a rychle padá pryč. Je mu jasné, že v pití byl uspávací prostředek. Takhle to tady funguje, kdo to nezná, probudí se ve škarpě s vybílenou peněženkou. Stihne sotva doběhnout do svého pokoje, kde se mu podlomí nohy a zatmí před očima.\n\nTrojice mladíků pracuje v blízkosti hranic v cizí arabské zemi, kde češe ovoce. Oblast je nestabilní, každou chvíli v blízkém městě vybuchne bomba. Herb si často krátí dlouhou chvíli tím, že navrtá díru do melounu, vystříká se do něj a nutí malého Talbota meloun pozřít. Jednoho dne narazí v baru na velmi mladou dívku ve věku 13 nebo 14 let, nicméně již s velmi bujným poprsím. Vypravěč příběhu jde s ní do pokoje, kde si společně zakouří hašiš a mladík se pak na ni vrhne a přisaje se k jejímu olbřímu ňadru. Po chvíli na ni vleze. Prožívá extázi, v jeho fantazii mu sloni kropí záda potem, kolem něj proplouvají parníky, hoří terpentýn, Mojžíš si říhne… Netrvá to ani moc dlouho a je hotový. Dívka jej pak omyje vodou. Po něm si jde užít svého mohutný Herb. Talbot už pak po něm nahoru nejde. Trojice odchází pryč a je svědkem dopadu bomby na školní autobus s dětmi. Zkrvavené roztrhané cáry dětských tělíček se válí všude kolem. Mladíci jdou nevzrušeně dál.\n\nDva mladíci, třiadvacetiletý Lincoln a jeho sedmnáctiletý bratr Andrew, navštíví zestárlou bývalou hvězdu filmových pláten Ramóna Vasquéze a nechají se pozvat dál. Vásquez býval idolem žen. Ramón jim přinese jídlo a víno a začne s nimi debatovat. Po chvíli se hoši stanou arogantními. Ptají se vylekaného Vásqueze, kde má schované peníze. Lincoln ho fyzicky napadne a donutí jej k orálnímu sexu. Když se mu vystříká do úst, poručí, aby uspokojil stejným způsobem Andrewa. Stařík poslechne a když je hotov, vyplivne jeho sperma na koberec. Za tu drzost schytá ránu pěstí.\n\nBratři přemýšlejí, co dál. Domluví se, že z něj vytáhnou peníze a zmizí. Lincoln si bere hůlku a začne s ní bývalého slavného herce švihat do krve. Ramón se není schopen bránit a tak jen naříká, že v domě žádný větší obnos peněz nemá. Lincoln se neovládne a intenzivně starce hůlkou bije. Vásquez vydává už jen slabé chroptění a po chvíli znehybní. Andrew si uvědomí, že ho jeho bratr umlátil k smrti. Ještě než odejdou, popíšou mladíci zdi pokoje Ramónovou krví textem typu ZKURVENÝ PRASATA! SMRT PRASATŮM! ve snaze zmást policii. Nasednou do svého plymouthu ročník 1956 (americký automobil) a odjíždějí pryč. Cestou zastaví dvěma stopařkám a berou je na pláž, aby si s nimi užili radovánek.\n\n"}
{"id": "891104", "url": "https://cs.wikipedia.org/wiki?curid=891104", "title": "William James (fotograf)", "text": "William James (fotograf)\n\n\"O filosofovi pojednává článek William James.\"\nWilliam James (1866, Walsall Spojené království – 1948, Kanada) byl plodný kanadský fotograf anglického původu. Jeho dílo má široký záběr, je známý především svými fotografiemi architektury, reportážemi a portréty z Toronta v Ontariu. Jeho práce byly často sbírány a publikovány.\n\nWilliam James přišel do Kanady z Anglie v roce 1906 ve svých 40 letech. Od roku 1909 pracoval jako fotograf na volné noze a byl zakládajícím prezidentem Kanadské asociace fotografů.\n\nMike Filey, dlouhodobý autor tematických sloupečků o historii Toronta v magazínu \"Toronto Sun\", označil Jamese za technického inovátora. Instituce City of Toronto Archives opatruje sbírku více než 6 000 Jamesových fotografií.\n"}
{"id": "891107", "url": "https://cs.wikipedia.org/wiki?curid=891107", "title": "Sovětský svaz na Letních olympijských hrách 1988", "text": "Sovětský svaz na Letních olympijských hrách 1988\n\nSovětský svaz na Letních olympijských hrách 1988 reprezentovala výprava 410 sportovců, z toho 481 mužů a 319 žen v 162 sportech.\n\n"}
{"id": "891115", "url": "https://cs.wikipedia.org/wiki?curid=891115", "title": "Petr Rydval", "text": "Petr Rydval\n\nPetr Rydval (* 19. září 1968, Pardubice) je bývalý český fotbalista.\n\nV československé a české lize hrál za Duklu Praha, FC Union Cheb a Bohemians Praha. Nastoupil celkem ve 29 utkáních a dal 1 gól. Ve druhé lize hrál i za Pardubice, FC LeRK Brno, znovu Pardubice a Bohemians Praha.\n\nByl trenérem mládeže v Nemošicích.\n\n"}
{"id": "891117", "url": "https://cs.wikipedia.org/wiki?curid=891117", "title": "Władysław Dulęba", "text": "Władysław Dulęba\n\nWładysław Dulęba (1851 Krakov – 17. června 1930 poblíž Lvova) byl polský politik z Haliče, před rokem 1918 aktivní v rakousko-uherské, respektive předlitavské politice, v letech 1909–1911 ministr pro haličské záležitosti.\n\nPůsobil jako poslanec Říšské rady (celostátní zákonodárný sbor). Byl do ní zvolen ve volbách roku 1897. Reprezentoval městskou kurii, obvod Lvov. Setrval zde do konce funkčního období sněmovny, tedy do roku 1901. Brzy poté se ale do vídeňského parlamentu vrátil. Nastoupil do něj 16. května 1902 místo Ludwika Ćwiklińského. Poslanecký post obhájil i ve volbách roku 1907 (nyní za obvod Halič 29). Na Říšské radě zasedal do konce funkčního období sněmovny, tedy do roku 1911. V letech 1902–1908 zastával v parlamentu post místopředsedy poslanecké frakce Polský klub na Říšské radě. Byl i poslancem haličského zemského sněmu. Později zasedal v Panské sněmovně (jmenovaná horní komora Říšské rady). Byl členem strany Polskie Stronnictwo Demokratyczne.\n\nZa vlády Richarda Bienertha se dodatečně stal ministrem pro haličské záležitosti. Funkci zastával v období 3. března 1909 – 9. ledna 1911.\n"}
{"id": "891121", "url": "https://cs.wikipedia.org/wiki?curid=891121", "title": "Vila dr. Náhlovského", "text": "Vila dr. Náhlovského\n\nVila dr. Náhlovského v Praze se nachází v Suchardově ulici č. 4, čp. 284, v Praze 6 – Bubenči, zahrada u domu je obrácena do ulice U Vorlíků. Rodinnou vilu pro právníka, spoluzakladatele Československého statistického úřadu, JUDr. Jana Náhlovského a jeho ženu Luisu, navrhl slovenský architekt Dušan Jurkovič v roce 1907. Vila se zahradou je zapsána v seznamu kulturních památek ČR a chráněna jako nemovitá památka.\n\nArchitekt Jurkovič byl známý svou zálibou v lidové architektuře a folklorních motivech, současně byl ale ovlivněn i tradicí anglického rodinného domu. Vzhledem k charakteru navrhované stavby a jejímu umístění v městské čtvrti, se inspiroval tentokrát rezervovaným britským stylem, známým např. z tvorby skotského architekta Charlese Mackintoshe. Vznikla tak modernistická stavba s lidovými prvky, při jejímž vzniku byly použity moderní konstrukční materiály. Stavbu, včetně řemeslných prací a úpravy zahrady, provedl pražský stavitel Jan Pacl v letech 1907–1908.\n\nPůdorys stavby je obdobný jako u vlastní vily Dušana Jurkoviče v Brně. Početné arkýře a lodžie, umístěné po obvodu stavby, dodávají vile romantizující ráz rodinného bydlení. K lidovému stavitelství odkazuje předsunutý vstup a barevné ornamentální detaily. Nad sedlovou střechu vystupuje převýšený střední trakt, zakončený štítem s oblými liniemi.\n\nÚstředním prostorem interiéru domu je patrová schodišťová hala s krbem. Přízemí bylo, podle přání stavebníka, vyhrazeno společensko–reprezentativním prostorám, tvořeným vstupní halou s dřevěným kazetovým stropem, salonem, jídelnou a knihovnou. Jídelna s klenbou nad stolem a lavicemi sousedila s kuchyní, umístěnou při severním nároží. V patře byly navrženy soukromé prostory, ložnice a koupelna.\n\nPodle požadavků doby byl dům vybaven ústředním topením, teplou a studenou vodou, elektrickým i plynovým světlem. Architekt Jurkovič původně navrhl i vnitřní zařízení vily, včetně nábytku, ale tento projekt nebyl realizován.\n\nSoučasní majitelé získali vilu v dědickém řízení a užívají ji k bydlení. Vlastními prostředky, ve výši několika miliónů Kč, opravili střechu a fasádu a připravovali opravu oken a dveří. V roce 2009 získali, jako první, prostřednictvím městské části Praha 6, památkový grant s finančním příspěvkem 900 tisíc Kč, určený k motivování vlastníků památkově chráněných objektů k jejich ochraně. Díky tomu se podařilo dokončit vnější opravy domu a úpravu zahrady včetně zahradního altánu, ke spokojenosti majitelů vily i pracovníků památkové péče.\n\n\n"}
{"id": "891125", "url": "https://cs.wikipedia.org/wiki?curid=891125", "title": "Radomír Riedl", "text": "Radomír Riedl\n\nRadomír Riedl (* 19. října 1975) je bývalý český fotbalista.\nV české lize hrál za SK Sigma Olomouc. Nastoupil ve 4 utkáních. Ve druhé lize hrál za SK Chrudim a FC Vítkovice, nastoupil v 17 utkáních a dal 1 gól. Reprezentoval za tým do 18 let.\n\n"}
{"id": "891131", "url": "https://cs.wikipedia.org/wiki?curid=891131", "title": "Wacław Zaleski (politik)", "text": "Wacław Zaleski (politik)\n\nWacław hrabia Zaleski, též Wenzel Graf Zaleski (28. června 1868 Lvov – 24. prosince 1913 Merano), byl polský politik z Haliče, před rokem 1918 aktivní v rakousko-uherské, respektive předlitavské politice, v roce 1911 ministr pro haličské záležitosti (krátce i ministr zemědělství), v letech 1911–1913 ministr financí Předlitavska.\n\nByl členem aristokratické rodiny; jeho otcem byl politik Filip Zaleski. Vlastník pozemku v oblasti Skałatu na východní Haliči. Patřil mezi konzervativní polskou šlechtu. Působil jako státní úředník. Byl důvěrníkem a poradcem císaře Františka Josefa I.. Ve volbách do Říšské rady roku 1911 byl zvolen poslancem Říšské rady za obvod Brzeżany-Baranówka-Hucisko (poslanecké křeslo zastával do své smrti roku 1913, pak ho v parlamentu nahradil Bronisław Dembiński). Byl i poslancem haličského zemského sněmu. Za vlády Richarda Bienertha dočasně zastával pozici náměstka ministra železnic a sekčního šéfa na ministerstvu zemědělství.\n\nZa vlády Richarda Bienertha se dodatečně stal ministrem pro haličské záležitosti. Post si udržel i v následující třetí vládě Paula Gautsche a vládě Karla Stürgkha. Ve funkci řešil složitou otázku požadavku Rusínů na vlastní univerzitu ve Lvově. Funkci zastával v období 9. ledna 1911 – 19. listopadu 1911. Kromě toho byl krátce (3. listopadu – 19. listopadu 1911) i ministrem zemědělství jako provizorní správce tohoto rezortu. Od 19. listopadu 1911 přešel v Stürgkhově kabinetu na pozici ministra financí. Jako ministr financí odmítal zvýšit daně a provozovat státní loterie. Vedl přitom státní pokladnu v neklidné době balkánských válek. Oznámil rovněž spuštění výstavby vodního kanálu Krakov-Zatorek. Ministrem byl až do 5. října 1913. Z funkce odstoupil pro zdravotní potíže. Zemřel v sanatoriu Martinsbrunn poblíž jihotyrolského Merana.\n"}
{"id": "891134", "url": "https://cs.wikipedia.org/wiki?curid=891134", "title": "Jiří Valta", "text": "Jiří Valta\n\nJiří Valta (* 27. listopadu 1972) je bývalý český fotbalista, záložník.\n\nSvitavský odchovanec hrál v československé a české lize hrál za SK Hradec Králové a AFK Atlantik Lázně Bohdaneč. V československé a české lize nastoupil celkem v 51 utkáních a dal 1 gól. Ve druhé lize hrál za AFK Atlantik Lázně Bohdaneč, FC Svit Zlín a FK AS Pardubice, nastoupil ve 110 utkáních a dal 10 gólů.\n\n"}
{"id": "891135", "url": "https://cs.wikipedia.org/wiki?curid=891135", "title": "Wacław Zaleski", "text": "Wacław Zaleski\n\nJméno a příjmení Wacław Zaleski má více nositelů:\n\n"}
{"id": "891137", "url": "https://cs.wikipedia.org/wiki?curid=891137", "title": "Mistrovství Evropy v judu 1990", "text": "Mistrovství Evropy v judu 1990\n\nMistrovství Evropy se konalo v Frankfurtu nad Mohanem, Západní Německo, ve dnech 10.–13. května 1990\n\nVýsledky z ME 1990 na serveru judoinside.com\n"}
{"id": "891140", "url": "https://cs.wikipedia.org/wiki?curid=891140", "title": "Władysław Długosz", "text": "Władysław Długosz\n\nWładysław Długosz, též Ladislav Dlugosz (24. července 1864 Krakov – 24. června 1937), byl polský podnikatel v ropném průmyslu a politik z Haliče, před rokem 1918 aktivní v rakousko-uherské, respektive předlitavské politice, v letech 1911–1912 ministr pro haličské záležitosti.\n\nPůsobil jako statkář a podnikatel v ropném průmyslu v obci Siary. Podílel se na založení strany Polskie Stronnictwo Ludowe „Piast”. Byl poslancem haličského zemského sněmu. Ve volbách do Říšské rady roku 1911 se stal poslancem Říšské rady (celostátní parlament), kam byl zvolen za okrsek Halič 49. Usedl do poslanecké frakce Polský klub. Ve vídeňském parlamentu setrval do zániku monarchie.\n\nZa vlády Karla Stürgkha se dodatečně stal ministrem pro haličské záležitosti. Funkci zastával v období 19. listopadu 1911 – 26. prosince 1912.\n\nV roce 1918 byl členem Polské likvidační komise. Politicky se angažoval i po vzniku samostatného Polska. Od roku 1922 byl členem Polského senátu. Setrval zde do roku 1926.\n"}
{"id": "891144", "url": "https://cs.wikipedia.org/wiki?curid=891144", "title": "Virtuální dobrovolnictví", "text": "Virtuální dobrovolnictví\n\nVirtuální dobrovolnictví, jinak též nazývané online dobrovolnictví, popisuje činnost dobrovolníka, který provádí úkoly pro organizaci pomocí internetu, telefonu nebo jiného komunikačního zařízení. Virtuální dobrovolnictví se podobá práci z domova s tím rozdílem, že zatímco zaměstnanci pracující z domova jsou placení, online dobrovolníci nejsou. Online dobrovolníci většinou pracují pro neziskové organizace, školy, vládní programy a další neziskové subjekty. Nejpopulárnější platforma dobrovolně přes internet je UNV Online Volunteering service. Komunita The Standby Task Force se zaměřuje na humanitární pomoc v krizových situacích se specializací na tvorbu mapových dat a informací o postižené oblasti. \n\nVirtuální dobrovolnictví však může svou koncepcí přesáhnout pouhé \" internetové pomáhání\". Komunita, která je schopná se okamžitě aktivizovat v zájmu konkrétní věci, dokáže relativně rychle – a silou svého množství členů – dosáhnout společného, zadaného výsledku. Dobrovolníci přispějí k požadovaných informací, které nejsou jinými prostředky dostupné, Nebo v praxi nejsou objektivně hodnotné. \n\nPříkladem je právě činnost celosvětové dobrovolnické komunity, která má za sebou několik úspěšných \"misí\" v humanitární a informační oblasti. Jedna z misí byla v období probíhajícího válečného konfliktu v severní Africe. Území ovládané ozbrojenci bylo pro agenturní zpravodajce buď nedostupné, nebo nebezpečné. Zároveň byly informace o tomto území nedůvěryhodné, nebo nepřesné, protože mohly být u jednotlivých zdrojů zkreslovány, nebo přímo zamlčovány z důvodů válečné propagandy. Komunita dokázala s pomocí dobrovolníků přímo v epicentrech a s pomocí vlastního workflow validace informací vytvořit aktuální informační obraz postižených měst. Ten byl mnohdy přesnější a až o několik dní rychlejší, než informace přicházející z \"oficiálních\" zdrojů. Komunita dobrovolníků však čelila riziku prozrazení a fyzického ohrožení svých členů. \n\nLidé zabývající se virtuálním dobrovolnictvím provějí celou řadu činností, například:\n\nPříkladem virtuálního dobrovolnictví je též mikrodobrovolnictví, při kterém dobrovolníci vykonávají úkoly pomocí PDA nebo smartphonu.\n\n"}
{"id": "891146", "url": "https://cs.wikipedia.org/wiki?curid=891146", "title": "Kanton Ghisoni", "text": "Kanton Ghisoni\n\nKanton Ghisoni ( ) je francouzský kanton v departementu Haute-Corse v regionu Korsika. Tvoří ho 4 obce.\n\n"}
{"id": "891147", "url": "https://cs.wikipedia.org/wiki?curid=891147", "title": "Kanton Le Haut-Nebbio", "text": "Kanton Le Haut-Nebbio\n\nKanton Le Haut-Nebbio ( ) je francouzský kanton v departementu Haute-Corse v regionu Korsika. Tvoří ho 10 obcí.\n\n"}
{"id": "891148", "url": "https://cs.wikipedia.org/wiki?curid=891148", "title": "Dušan Perniš", "text": "Dušan Perniš\n\nDušan Perniš (* 28. listopadu 1984, Nitra) je slovenský fotbalový brankář a reprezentant, od ledna 2017 bez angažmá. Mimo Slovensko působil na klubové úrovni ve Skotsku, Polsku a Řecku. Účastník Mistrovství světa 2010 v Jihoafrické republice.\n\nPerniš začal hrát slovenskou fotbalovou ligu v týmu ZŤS Dubnica, poté přestoupil do MŠK Žilina. V sezóně 2005/06 skončil s klubem na 4. místě, poté odešel hostovat do FC Senec. Poté ještě hostoval v Dubnici (kde dříve působil) a v létě 2008 se vrátil do Žiliny. V sezóně 2008/09 obsadil s klubem konečnou 2. příčku v ligové tabulce.\nV létě 2009 se dohodl na smlouvě s klubem Dundee United, k přestupu však došlo až v lednu 2010. Skotský klub potřeboval řešit brankářskou pozici po odchodu Poláka Łukasze Załusky a severoirského brankáře Michaela McGoverna. Debutoval v lednu 2010 v zápase skotského fotbalového poháru proti celku Partick Thistle FC (výhra 2:0). Nulu se mu podařilo vychytat i o čtyři dny později v ligovém debutu. V sezóně vyhrál s mužstvem skotský pohár.\n\n9. února 2012 Dundee United oznámil podpis smlouvy s polským brankářem Radoslawem Cierzniakem, Perniš dostal svolení k odchodu poté, co mu v létě vyprší smlouva.\n\n2. srpna 2012 podepsal tříletou smlouvu s polským klubem Pogoń Szczecin. Zde odchytal 12 zápasů v polské nejvyšší lize Ekstraklasa.\n\nPerniš podepsal v září 2013 smlouvu na 1½ roku s klubem Slovan Bratislava. Ten jej poslal ihned na hostování do FC Nitra, aby získal pravidelnou zápasovou praxi. V zimní ligové přestávce sezony 2013/14 se do Slovanu vrátil a absolvoval zimní přípravu. Na konci sezony 2013/14 získal Slovan ligový titul, jehož vítězem se tak stal i Perniš. 5. července 2014 vychytal výhru 1:0 nad MFK Košice ve slovenském Superpoháru. Se Slovanem se probojoval do základní skupiny I Evropské ligy 2014/15, kde číhali soupeři SSC Neapol (Itálie), AC Sparta Praha (ČR) a Young Boys Bern (Švýcarsko).\nV červnu 2015 po příchodu brankářského konkurenta Jána Muchy a po vypršení smlouvy ve Slovanu skončil.\n\nZáhy se téhož léta stal hráčem řeckého klubu Iraklis Soluň, kde podepsal smlouvu na 2 roky. V prosinci 2016 se kvůli finančním důvodům s klubem dohodl na předčasném ukončení smlouvy.\n\nPerniš působil v mládežnické reprezentaci Slovenska do 20 let, která se zúčastnila Mistrovství světa hráčů do 20 let.\n\nDíky 3. místu z Mistrovství Evropy U19 2002 postoupilo Slovensko o rok později na Mistrovství světa hráčů do 20 let 2003 ve Spojených arabských emirátech a Dušan Perniš byl součástí týmu (i když do utkání nezasáhl). Slovenská reprezentace skončila se šesti body druhá v základní skupině A (za Burkinou Faso) a postoupila do osmifinále, v němž podlehla Brazílii 1:2 po prodloužení.\n\nV A-mužstvu Slovenska debutoval 2. prosince 2004 v utkání Kings Cupu proti domácímu Thajsku. Po remíze 1:1 přišly na řadu penalty, v nichž Slovensko uspělo poměrem 5:4. Poté se objevil mezi tyčemi až 12. srpna 2009 v přátelském zápase proti domácímu Islandu, který skončil remízou 1:1. Perniš odchytal druhý poločas (vystřídal v bráně Jána Muchu) a inkasoval jeden gól.\n\nTrenér Vladimír Weiss jej nominoval na Mistrovství světa 2010 v Jihoafrické republice , kde Slovensko vypadlo po prohře 1:2 v osmifinále s Nizozemskem. Nezasáhl však ani do jednoho utkání na šampionátu, byl druhým brankářem za Jánem Muchou.\n\nV březnu 2013 figuroval v nominaci slovenského národního týmu pro kvalifikační zápas s Litvou (22. března) a přátelské utkání se Švédskem (26. března, oba zápasy měly dějiště v Žilině na stadiónu Pod Dubňom). Odchytal pouze druhé střetnutí se Švédskem, gól neinkasoval a zápas skončil bezbrankovou remízou.\n\n"}
{"id": "891149", "url": "https://cs.wikipedia.org/wiki?curid=891149", "title": "Jan Žáček (ministr)", "text": "Jan Žáček (ministr)\n\nJan Žáček (31. května 1849 Čertoryje – 4. října 1934 Brno) byl český advokát, politik a předseda staročeské Moravské národní strany, aktivní v rakousko-uherském, respektive předlitavském politickém životě, v letech 1908–1909 český ministr-krajan ve vládě Richarda Bienertha.\n\nAbsolvoval gymnázium v Olomouci a vystudoval práva na Vídeňské univerzitě a na Karlo-Ferdinandově univerzitě v Praze. V roce 1876 získal titul doktora práv. Nastoupil do olomoucké advokátní kanceláře Josefa Fanderlika, který byl aktivní v staročeské politice. Od roku 1880 působil jako advokát ve vlastní advokátní praxi v Olomouci.\n\nOd roku 1887 zasedal na Moravském zemském sněmu (v letech 1902–1906 druhý náměstek a v letech 1906–1908 první náměstek zemského hejtmana).\nVe volbách do Říšské rady roku 1885 byl zvolen také za poslance Říšské rady, kde reprezentoval kurii venkovských obcí, obvod Litovel, Moravská Třebová atd. Mandát obhájil ve volbách do Říšské rady roku 1891 (kurie městská, obvod Holešov atd.) a ve stejném obvodu byl do vídeňského parlamentu zvolen i ve volbách do Říšské rady roku 1897 a volbách do Říšské rady roku 1901. Uspěl i ve volbách do Říšské rady roku 1907 konaných poprvé v systému rovného volebního práva, bez kurií (obvod Morava 08). V období let 1901–1907 a 1907–1908 zastával post místopředsedy poslanecké sněmovny Říšské rady. Zasedal zde až do konce funkčního období Říšské rady, tedy do roku 1911.\n\nPo volbách v roce 1885 se na Říšské radě připojil k Českému klubu (jednotné parlamentní zastoupení, do kterého se sdružili staročeši, mladočeši, česká konzervativní šlechta a moravští národní poslanci).\n\nOd počátku 90. let 19. století působil jako předseda staročeské Moravské národní strany. Od roku 1895 až do roku 1916 byl předsedou moravského výkonného výboru této strany. Staročeši si na Moravě i v této době udrželi silné pozice (na rozdíl od Čech, kde byli vytlačeni z velké části nástupem mladočeských politiků). V roce 1896 souhlasil se vstupem moravských staročechů do poslaneckého klubu mladočechů na Říšské radě, čímž posílili umírněný realistický proud v mladočeské straně. Téhož roku podpořil volební reformu vlády Kazimíra Badeniho (Badeniho volební reforma), která výrazně rozšiřovala volební právo, byť zachovávala kuriální systém.\n\nVrchol jeho politické kariéry nastal počátkem 20. století, kdy se za vlády Richarda Bienertha stal českým ministrem-krajanem. Funkci zastával v období 15. listopadu 1908 – 1. října 1909. Důvodem k demisi byl protest českých ministrů proti jazykovým nařízením v některých alpských zemích Předlitavska, která ustavila němčinu jako výlučný úřední jazyk. Post českého ministra-krajana pak ve vládě zůstal neobsazen a nebyl obsazen až do zániku Rakouska-Uherska.\n\nV letech 1912–1918 byl členem Panské sněmovny. Po vzniku Československa roku 1918 se stáhl z politiky.\n\n"}
{"id": "891151", "url": "https://cs.wikipedia.org/wiki?curid=891151", "title": "Šrejnarovský dům", "text": "Šrejnarovský dům\n\nŠrejnarovský dům je dům č.p. 10, stojící v severozápadním rohu Masarykova náměstí v Pelhřimově. Od roku 1963 je chráněn jako kulturní památka.\n\nDomu předcházela původně gotická zástavba, zbořená někdy v polovině 16. století, pravděpodobně z důvodu výstavby nedalekého zámku. V roce 1614 došlo k vystavění renesančního domu, pojmenovaného podle tehdejšího majitele, měšťana Kryštofa Šrejnara. V 80. letech 20. století prošel celkovou rekonstrukcí. Dnes se zde nachází informační centrum, Síň Lipských a v podzemí také Pelhřimovské peklo.\n\nV přízemí domu se dochoval klenutý průjezd ústící do dvorku, vymezeného dvojicí křídel. Průčelí je zdobeno dvojicí arkýřů. Na jednom můžeme nalézt zbytky maleb, které se původně nalézaly na celé fasádě domu.\n\n"}
{"id": "891152", "url": "https://cs.wikipedia.org/wiki?curid=891152", "title": "Jan Žáček", "text": "Jan Žáček\n\nJméno a příjmení Jan Žáček má více nositelů:\n\n"}
{"id": "891158", "url": "https://cs.wikipedia.org/wiki?curid=891158", "title": "Mars superliga 1999/00", "text": "Mars superliga 1999/00\n\nMars superliga v sezóně 1999/2000 byl v pořadí sedmý ročník nejvyšší samostatné fotbalové ligové soutěže na Slovensku. Premiérový titul získal AŠK Inter Slovnaft Bratislava vedený trenérem Jozefem Bubenkem a kapitánem Miroslavem Hýllem. Sestoupilo posledních sedm týmů vzhledem ke snížení počtu účastníků ze 16 na 10 týmů. \n\n"}
{"id": "891160", "url": "https://cs.wikipedia.org/wiki?curid=891160", "title": "Ispra", "text": "Ispra\n\nIspra je italská obec v provincii Varese v oblasti Lombardie. Obec leží na břehu jezera Lago Maggiore. První písemná zmínka pochází z roku 826. Název je odvozován z latinského výrazu \"hispidus\" (drsný, nerovný) a odkazuje na skalnatý terén. Obev byla v minulosti známá těžbou vápence.\n\nK 31. prosinci 2011 zde žilo 5 294 obyvatel. V roce 1959 zde byly zřízeny laboratoře Evropského společenství pro atomovou energii, v současnosti Společné výzkumné středisko (JRC) Evropské komise, které je hlavním zaměstnavatelem, významný je i turistický ruch. Nachází se zde kostel, zřícenina hradu, nádraží a pomník obětem války, v okolí byly učiněny četné archeologické nálezy, v místní rodinné vile vyrůstal generál Luigi Cadorna.\n\nAngera, Belgirate (VB), Brebbia, Cadrezzate, Lesa (NO), Ranco, Travedona-Monate\n\n"}
{"id": "891161", "url": "https://cs.wikipedia.org/wiki?curid=891161", "title": "Matka Vysočiny", "text": "Matka Vysočiny\n\nMatka Vysočiny (místními nazývána též \"Hajzlbába\") je památník, stojící na svahu Fajtova kopce nad Velkým Meziříčím a nad dálničním odpočívadlem na 146. km dálnice D1.\n\nPamátník byl vytvořen v 80. letech 20. století a jeho autorem je akademický sochař Jan Habarta. Podle původního návrhu měla být ústřední sochou žena s dítětem v náručí a druhé měla vést za ruku. Nakonec byl ovšem realizován návrh ženy s kyticí jeřabin v náručí. Stavbu financovaly okresy Jihlava, Třebíč a Žďár nad Sázavou a památník měl připomínat všechny ženy z Vysočiny, které podporovaly partyzány. K odhalení došlo 28. října 1988, ovšem již krátce po listopadu 1989 byla socha odstraněna a uskladněna. Někdy kolem roku 2000 byla instalována zpět na své původní místo a v květnu 2000 u ní proběhly oslavy osvobození. Památník byl dlouhou dobu neudržován a zarůstal náletovými dřevinami, v roce 2013 však bylo okolí vyčištěno a upraveno. Druhý název, hajzlbába, jí místní dali, protože k jejímu odhalení došlo nedaleko tehdejších veřejných záchodků.\n\n"}
{"id": "891165", "url": "https://cs.wikipedia.org/wiki?curid=891165", "title": "Kaple Smíření (Šlovice)", "text": "Kaple Smíření (Šlovice)\n\nKaple Smíření u Šlovic na Plzeňsku je první a zatím jedinou dálniční kaplí v České republice. Prostá sakrální stavba u dálnice D5, která se řidičům otevřela v roce 2008, vznikla podle návrhu plzeňského architekta Jana Soukupa. „Vzhledem ke své poloze na moderní verzi tradiční cesty spojující Čechy s Německem symbolizuje smíření obou národů,\" uvedl architekt.\n\nVe dvou bočních stěnách 12 metrů vysoké kvádrové stavby je vyříznut kříž, zbylé stěny jsou prosklené. Půdorys kapličky je 4x6 metrů, dovnitř se tak vejde jen 20 věřících.\n\nStavba podle Soukupa představuje novodobá Boží muka, která provázejí staré české cesty. „Cestujícím připomínají stálou Boží přítomnost a jejich odpovědnost vůči sobě i druhým,\" doplnil architekt. Kaple je také památníkem všech, kteří se nevrátili z cest. U příležitosti Světového dne obětí dopravních nehod, který je vyhlášen na třetí neděli v listopadu, se zde pravidelně koná ekumenická vzpomínková bohoslužba.\n\nŽelezobetonová stavba stála přes milion korun. Jejím vlastníkem je občanské sdružení Via Carolina, pojmenované po středověké cestě spojující Prahu s německým Norimberkem. Kapli spravuje Římskokatolická farnost Plzeň-Litice.\n\nDálniční kaple navazuje na tradici těchto staveb v Německu, kde jich lidé mohou využít zhruba čtyři desítky.\n"}
{"id": "891171", "url": "https://cs.wikipedia.org/wiki?curid=891171", "title": "Gmina Mietków", "text": "Gmina Mietków\n\nGmina Mietków je polská vesnická gmina v okrese Wrocław v Dolnoslezském vojvodství. Sídlem gminy je ves Mietków. V roce 2011 zde žilo 3 838 obyvatel.\n\nGmina má rozlohu 83,3 km² a zabírá 7,46% rozlohy okresu. Skládá se ze 14 starostenství.\n\nBorzygniew, Chwałów, Domanice, Dzikowa, Maniów, Maniów Mały, Maniów Wielki, Mietków, Milin, Piława, Proszkowice, Stróża, Ujów, Wawrzeńczyce\n"}
{"id": "891174", "url": "https://cs.wikipedia.org/wiki?curid=891174", "title": "Rám (boty)", "text": "Rám (boty)\n\nRám je proužek kvalitní kůže, který je prošitý spolu se svrchním materiálem a podšívkou do tzv. \"žebra\". K němu se poté sedlářským stehem přišívá podešev. Prostor, který rám uzavírá, je poté vyplněn korkem nebo jiným vhodným materiálem (obvykle pórovitým nebo děrovaným, kvůli prodyšnosti). Tomuto procesu výroby obuvi se říká Goodyear konstrukce, na počest Charlese Goodyeara ml. (syna slavného Charlese Goodyeara), který v roce 1869 vynalezl pro tuto metodu stroj. Boty s jinou konstrukcí, například lepené, mohou mít také rám, nicméně obecně nemá téměř žádný praktický význam a plní pouze estetickou funkci.\n\nJe to tradiční metoda výroby pánské společenské obuvi. Své jméno dostala podle vynálezce původního stroje, který nahradil plně ruční výrobu, která ve světě v průběhu 19. století převládala. Výhodou společenských bot vyráběných pomocí Goodyear konstrukce je možnost rekonstrukce - u bot lze jednoduše vyměňovat podešev, čímž se prodlouží jejich životnost. Svrchní část společenské boty se napne na ševcovské kopyto a upevní našitím koženého, lněného nebo umělohmotného proužku, kterému se říká \"rám boty\", ke stélce a podšívce. Rám vytvoří dutinu, která se poté vyplní korkem. Poslední částí boty je podešev, která se připevňuje k rámu kombinací přišití a přilepení silným lepidlem. Goodyear konstrukce se vysoce cení z několika důvodů. Je relativně voděodolná, neboť nedovolí vodě dostat se až ke stélce, podešev se dá poměrně jednoduše vyměnit a bota vydrží déle, podle toho, jak je o ni postaráno.\n\nZe samé podstaty Goodyear konstrukce plyne, že vyrobit společenské boty touto cestou trvá mnohem déle než u levnějších alternativ. Goodyear konstrukci používá řada zavedených značek obuvnického průmyslu, například \"Alden, Alfred Sargent, Allen Edmonds, Barker, Boulet Boots, Brooks Brothers, Caterpillar (CAT), Cheaney, Chippewa, Church's, Crockett & Jones, Florsheim, George Cleverley (RTW), Grenson, Loake Shoemakers, Oliver Grey, Oliver Sweeney, Red Wing Boots, Timberland\" a \"Wolverine.\"\n\nGoodyear konstrukce\n"}
{"id": "891177", "url": "https://cs.wikipedia.org/wiki?curid=891177", "title": "Juraj Dovičovič", "text": "Juraj Dovičovič\n\nJuraj Dovičovič (* 27. května 1980, Nitra) je slovenský fotbalový záložník a bývalý reprezentant.\n\nMimo slovenských klubů FC Nitra, ZŤS Dubnica a MFK Ružomberok, působil ještě v ruském Lokomotivu Moskva, švédském Djurgårdens IF Fotboll a maďarském celku Zalaegerszegi TE. V roce 2009 odešel do rakouského celku SV Absdorf hrajícího nižší soutěž.\n\nV dresu slovenského reprezentačního A-mužstva se objevil ve dvou přátelských zápasech, 28. dubna 2004 v Kyjevě proti domácí Ukrajině (remíza 1:1) a poté v následujícím utkání 29. května 2004 v Rijece proti domácímu Chorvatsku (prohra Slovenska 0:1).\n\n"}
{"id": "891184", "url": "https://cs.wikipedia.org/wiki?curid=891184", "title": "Mistrovství Evropy v judu 1989", "text": "Mistrovství Evropy v judu 1989\n\nMistrovství Evropy se konalo v Helsinkách, Finsko, ve dnech 11.-14. května 1989\n\nVýsledky z ME 1989 na serveru judoinside.com\n"}
{"id": "891189", "url": "https://cs.wikipedia.org/wiki?curid=891189", "title": "Melfi", "text": "Melfi\n\nMelfi je italské městečko v provincii Potenza v oblasti Basilicata. Bylo osídleno už za římských dob. Má 17 561 obyvatel.\n\nHlavní památkou města je pozoruhodný normanský hrad, je jeden z nejvýznamnějších hradů z jižní Itálie.\n\n\nOficiální stránky\n"}
{"id": "891195", "url": "https://cs.wikipedia.org/wiki?curid=891195", "title": "Gustav Schreiner", "text": "Gustav Schreiner\n\nGustav Schreiner (11. června 1847 Nemilkov – 14. června 1922 Horní Staňkov) byl sudetoněmecký politik z Čech, aktivní v rakousko-uherském, respektive předlitavském politickém životě, člen Německé agrární strany, v letech 1908–1910 německý ministr-krajan ve vládě Richarda Bienertha.\n\nVystudoval práva na Karlo-Ferdinandově univerzitě v Praze. V roce 1870 zde získal titul doktora práv. Pracoval u svého strýce, dvorního rady Emanuela rytíře von Forstera, na postu notářského kandidáta. V období let 1876–1897 měl soukromou advokátní kancelář v Nýrsku, později (od roku 1896) v Plzni. Od roku 1890 pobýval na rodinném statku v Horním Staňkově a vedl zemědělské hospodářství. Byl aktivní i ve veřejném a politickém životě. Profiloval se jako obhájce zájmu německy mluvících obyvatel jihozápadních Čech. Podílel se na založení německé organizace Deutscher Schulverein, která podporovala německé školství, a byl jedním ze zakladatelů Německého zemědělského ústředního svazu pro Čechy (\"Deutscher landwirtschaftlicher Zentralverband für Böhmen\"). Angažoval se ve stavovských a později politických organizacích sudetoněmeckých zemědělců. Byl členem Německé agrární strany. Měl ale širší kontakty na německé národně-liberální kruhy.\n\nV zemských volbách v Čechách roku 1895 byl zvolen na Český zemský sněm, kde patřil k liberálnímu německému táboru. Ve volbách do Říšské rady roku 1907 se stal poslancem Říšské rady (celostátní parlament), kam byl zvolen za okrsek Čechy 105. Usedl do poslanecké frakce Německý národní svaz (Deutscher Nationalverband), v jejímž rámci byl členem Německé agrární strany. Opětovně byl zvolen za týž obvod i ve volbách do Říšské rady roku 1911 a ve vídeňském parlamentu setrval do zániku monarchie.\n\nVrchol jeho politické kariéry nastal počátkem 20. století, kdy se za vlády Richarda Bienertha stal německým ministrem-krajanem. Funkci zastával v období 15. listopadu 1908 – 22. února 1910.\n\nJako předák německého hnutí v Čechách byl trvalým politickým oponentem českých národovců. Výrazně proti němu vystupoval Karel Kramář, mezi oběma dokonce téměř došlo k souboji. Za první světové války zastával post viceprezidenta Vyživovací rady (\"Ernährungsrat\") ve Vídni. Po vzniku Československa se angažoval v neúspěšných snahách docílit odtržení etnicky převážně německých oblastí českých zemí a jejich připojení k Rakousku. \"Národní listy\" po jeho úmrtí napsaly, že „\"nebylo houževnatějšího germanisátora nad něho\".“\n\nJeho švagrem byl politik a okresní starosta v Hartmanicích August Ziegler.\n"}
{"id": "891199", "url": "https://cs.wikipedia.org/wiki?curid=891199", "title": "Zahraniční dluh", "text": "Zahraniční dluh\n\nZahraniční dluh () nějakého státu je součet všech dluhů, které různé subjekty dluží věřitelům v zahraničí. Mezi dlužníky, kteří se na něm podílejí, patří jak veřejná správa (dluh státu, samosprávných částí a dalších orgánů státu), tak právnické osoby (firmy) a fyzické osoby (domácnosti). Mezi věřiteli mohou být soukromé banky, jiné vlády a mezinárodní finanční instituce jako je Mezinárodní měnový fond a Světová banka.\n\nZahraniční dluh ČR stoupá a byl v polovině roku 2017 4,48 biliónu korun (92 % HDP). Ovšem čistá mezinárodní investiční pozice (NIIP) ČR, jako rozdíl zahraničního dluhu a zahraničních pohledávek rezidentů, byla v roce 2016 -24,6 % HDP (tj. dlužnická země).\n"}
{"id": "891201", "url": "https://cs.wikipedia.org/wiki?curid=891201", "title": "Třetí vláda Paula Gautsche", "text": "Třetí vláda Paula Gautsche\n\nTřetí vláda Paula Gautsche byla předlitavská vláda, úřadující od 28. června 1911 do 3. listopadu 1911. Sestavil ji Paul Gautsch poté, co skončila předchozí vláda Richarda Bienertha. Z ní do tohoto kabinetu přešla většina řadových ministrů.\n\nVláda Paula Gautsche nastoupila v situaci, kdy předchozí kabinet Richarda Bienertha odstoupil v důsledku voleb do Říšské rady roku 1911, v nichž ztratil většinu v parlamentu. Paul Gautsch se pak stal (již potřetí v dějinách Předlitavska) předsedou nové vlády, která byla ovšem jen krátce existující a koncipovaná převážně jako úřednický kabinet. Gautsch se sice snažil vyjednat pro vládu trvalejší podporu mezi politickými stranami a ohlašoval \"pozitivní vládní politiku koncentrace sil\", ale po několika měsících svůj úkol vzdal vzhledem k neschopnosti v etnicky a ideologicky roztříštěném politickém spektru dojednat výraznější podporu. Uvolnil se tak prostor pro nástup vlády Karla Stürgkha, jež vydržela až do roku 1916, ovšem za cenu trvalého odstavování parlamentu. Historik Otto Urban vidí vládu Paula Gautsche jako ukázku rozšířeného pohledu mezi rakouskými konzervativci počátku 20. století, že v Předlitavsku se nedá vládnout parlamentním způsobem. \n"}
{"id": "891209", "url": "https://cs.wikipedia.org/wiki?curid=891209", "title": "Vlasta (rozcestník)", "text": "Vlasta (rozcestník)\n\nJméno Vlasta označuje řadu osob, věcí a míst.\n\n"}
{"id": "891210", "url": "https://cs.wikipedia.org/wiki?curid=891210", "title": "Smila", "text": "Smila\n\nSmila (; – \"Směla\") je město v Čerkaské oblasti na Ukrajině. Leží na levém břehu Ťasmynu přibližně 23 kilometrů na jihozápad od Čerkas, hlavního města oblasti. V roce 2011 zde žilo 68 520 obyvatel.\n\nSmila je významným železničním uzlem. Kříží se tu trať z Kyjeva do Dnipra s tratí z Oděsy do Ruska.\n\n"}
{"id": "891214", "url": "https://cs.wikipedia.org/wiki?curid=891214", "title": "Giovanni Colombo", "text": "Giovanni Colombo\n\nGiovanni Umberto kardinál Colombo (6. prosince 1902 Caronno Pertusella, Provincie Varese, Itálie – 20. května 1992 Milán) byl italský kardinál, arcibiskup Milána.\n\nGiovanni Colombo studoval na milánské univerzitě filozofii a katolickou teologii. Na kněze byl vysvěcen 25. května 1926. Poté působil jako pedagog v seminářích a na milánské katolické univerzitě.\n\nV roce 1960 ho papež Jan XXIII. jmenoval titulárním biskupem z \"Philippopolis in Arabia\" a světícím biskupem v milánské arcidiecézi. Světitelem byl Giovanni Battista Montini, pozdější papež Pavel VI.. V roce 1963 se stal Colombo milánským arcibiskupem a v roce 1965 ho Pavel VI. jmenoval kardinálem knězem s titulárním kostelem \"Santi Silvestro e Martino ai Monti\". \n\nV roce 1979 přijal Jan Pavel II. jeho rezignaci na úřad arcibiskupa. Giovanni Colombo zemřel v 89 letech na srdeční záchvat a je pochován na pravé straně lodi milánské katedrály.\n\n\n"}
{"id": "891218", "url": "https://cs.wikipedia.org/wiki?curid=891218", "title": "Mistrovství Evropy v judu 1988", "text": "Mistrovství Evropy v judu 1988\n\nMistrovství Evropy se konalo v Pamploně, Španělsko, ve dnech 19.-22. května 1988\n\n"}
{"id": "891220", "url": "https://cs.wikipedia.org/wiki?curid=891220", "title": "Barbora Vaculíková", "text": "Barbora Vaculíková\n\nBarbora Vaculíková (* 19. prosince 1979) je česká zpěvačka, textařka a písničkářka, členka skupiny Yellow Sisters, známá pod pseudonymem Diva Baara.\n\nOd roku 1998 působila jako zpěvačka ve skupině Forbidden Fruit, později ve skupině Funky Feast a krátce v několika dalších hudebních projektech. Po absolvování Fakulty sociálních věd Univerzity Karlovy v Praze v roce 2003 se začala věnovat zpěvu naplno. Od roku 2005 je zpěvačkou vokální skupiny Yellow Sisters. Pod pseudonymem Diva Baara vydala na podzim 2017 sólové pop-jazzové album s prvky elektroswingu a burlesky nazvané \"Debut\", jehož vydání uvedl singl \"Jen pro jednou\". V únoru 2018 vystupuje ve Fóru Karlín jako předskokan holandské elektroswingové zpěvačky Caro Emerald.\n\nSpolečně s Lenkou \"Yellow\" Jankovskou se v roce 2012 zúčastnila talentové soutěže Hlas Česko Slovenska. Tato zkušenost byla inspirací pro jejich společnou skladbu \"Laktační psychóza\", která se stala hitem českého Internetu. Úspěch skladby u posluchačů vedl ke vzniku satirického projektu Mateřská.com o peripetiích mateřství bez růžových brýlí. V listopadu 2018 vyšla druhá deska projektu s názvem \"Automatka\". \n\nBarbora Vaculíková má dceru Olivii Coco (* 2011).\n\n"}
{"id": "891222", "url": "https://cs.wikipedia.org/wiki?curid=891222", "title": "Andreas Hinterstoisser", "text": "Andreas Hinterstoisser\n\nAndreas Hinterstoißer (v přepisu také Hinterstoisser; 3. října 1914 v Bad Reichenhall, Bavorsko, Německo – 21. července 1936 na severní stěně Eigeru, Švýcarsko) byl německý horolezec.\n\nHinterstoißer byl profesí úředník v bance, v roce 1935 pak nastoupil k Wehrmachtu. Svoji službu vykonával spolu se svým přítelem Toni Kurzem u reichennhallské horské jednotky. Stejně jako on získal v armádním kurzu titul horského vůdce.\n\n\nSpolu se čtyřčlennou skupinou (Andreas Hinterstoisser, Toni Kurz, Willi Anger, Edi Rainer) se v červenci 1936 pokusil zdolat smutně proslulou severní stěnu Eigeru. Zde zahynul smeten ze stěny lavinou.\n\n\n"}
{"id": "891224", "url": "https://cs.wikipedia.org/wiki?curid=891224", "title": "Elica Todorova", "text": "Elica Todorova\n\nElica Todorova ( \"\", * 2. září 1977 Varna, Bulharsko) je bulharská folková zpěvačka a profesionální perkusionistka.\n\nSpolečně s bubeníkem Stojanem Jankulovem, s nímž dlouhodobě spolupracuje, reprezentovala Bulharsko na Eurovizi v letech 2007 (Helsinky; s písní „\"Water\"“ obsadili 5. místo), a v roce 2013 (Malmö; s písní \"\"Samo Šampioni\"\" obsadili 12. místo v semifinále).\n\nNarodila se ve Varně, kde studovala hru na perkuse. Od brzkého dětství navíc zpívala a hrála na klavír. Studovala na hudební škole \"Philipa Kouteva\" ve městě Kotel, kde se specializovala na zpěv. Následně absolvovala Státní akademii hudby v Sofii, obor bicích nástrojů.\n\nBěhem kariéry spolupracovala s mnoha sbory, hudebními soubory a řadou bulharských i zahraničních hudebníků. Vystupovala v mnoha zemích a získala řadu ocenění. V roce 2003 začala pracovat s nejpopulárnějším bulharským bubeníkem a perkusionistou Stojanem Jankulovem.\n\nDne 25. února 2007 zvítězila spolu se Stojanem Jankulovem a písní „\"Water\"“ v bulharském národním kole \"Песен На Евровизия 2007\". Obdrželi 31 376 diváckých hlasů, což bylo mnohonásobně více než finalisté na druhém místě.\nDne 10. května duo vystoupilo v semifinálovém kole v Helsinkách a jako první bulharský účastník v hitorii spolu se Stojanem postoupili do finálové části. Zde se umístili na 5. místě se ziskem 157 bodů.\n\nPočátkem roku 2013 byli oba interně vybráni bulharským veřejnoprávním vysílatelem reprezentanty země na Eurovision Song Contest 2013 v Malmö. V národním kole zvítězila píseň „\"Kismet\"“, ovšem o několik dní později byla z právních důvodů diskvalifikována. Duo proto vystoupilo s písní „\"Samo Šampioni\"“ (\"Само Шампиони\"). V druhém semifinále 16. května obsadili nepostupové 12. místo se ziskem 45 bodů.\n\nElica během své kariéry obdržela množství ocenění;\n\n"}
{"id": "891229", "url": "https://cs.wikipedia.org/wiki?curid=891229", "title": "Honda NTV 650 Revere", "text": "Honda NTV 650 Revere\n\nHonda NTV 650 Revere je silniční cestovní motocykl firmy Honda, vyráběný v letech 1988-1998. \n\nHonda Revere je lehce ovladatený motocykl kategorie naked bike. Jeho výhodou pro cestovatele je bezúdržbový sekundární převod kardanem. Nástupcem je Honda NT-700V Deauville s kapotáží a integrovanými kufry. Zajímavostí je letmo uložené zadní kolo. Motor byl v pozměněných objemech montován i do modelů Honda VT 600C Shadow, Honda XL 600V Transalp a Honda XR 650V Africa Twin. Výhodou je servisní interval výměny oleje 12 tisíc km, bezúdržbový kardan, nízká spotřeba paliva a pomalé opotřebení brzdových destiček, naopak nevýhodou poměrně rychlé sjíždění zadní pneumatiky. Konkurenci pro tento model představuje Suzuki VX 800.\n\n"}
{"id": "891233", "url": "https://cs.wikipedia.org/wiki?curid=891233", "title": "Reálný režim", "text": "Reálný režim\n\nReálný mód neboli režim reálných adres () je v informatice základní režim mikroprocesorů z rodiny x86. Rozlišuje se až od řady Intel 80286, kdy byl uveden chráněný režim, ale fakticky odpovídá jedinému pracovnímu režimu starších mikroprocesorů Intel 8086 a Intel 80186. To je také důvod, proč procesory z rodiny x86 (včetně nejmodernějších 64bitových procesorů x86-64) dodnes z důvodu zpětné kompatibility začínají svůj běh právě v reálném módu a do jiného režimu je musí explicitně přepnout jádro operačního systému.\n\nV režimu reálných adres pracuje například BIOS a také v něm pracoval operační systém DOS (MS-DOS, DR-DOS, atd.) a dokonce i nejstarší verze Microsoft Windows (Windows 3.0 už běžely i v chráněném režimu a naopak Windows 386 běžely pouze v chráněném režimu). Prakticky všechny moderní operační systémy na osobních počítačích (unixové systémy v čele s Linuxem, OS/2, systémy Microsoft Windows z řady Windows NT a novější, atd.) vstupují do chráněného režimu hned při startu jádra operačního systému.\n\nTypickými vlastnostmi režimu reálných adres je segmentace paměti s 20bitovou adresací (tedy nanejvýš 1 MiB přímo adresovatelné paměti) a neomezený přímý přístup do celé paměti i ke všem perifériím. Nelze tedy zajistit spolehlivé fungování multitaskingu.\n\nAdresa je v režimu reálných adres určena dvěma registry: segmentovým a offsetovým. Fyzická adresa je vypočítána jako součet hodnoty v segmentovém registru vynásobené 16 (tedy posunuté o 4 bity doleva) a hodnoty v offsetovém registru.\nDíky přenosu tak může být výsledkem až 21bitové číslo: šestnáctkově 0xFFFF0 + 0xFFFF = 0x10FFEF. Pro 21. bit bylo do standardu IBM PC zavedeno rozšíření, které umožňovalo 21. adresní bit aktivovat řadičem klávesnice. Na procesorech Intel 80286 a novějších, které měly širší adresní sběrnici, bylo toto chování emulováno softwarově. Adresy nad hranicí 1 MiB (přesněji do adresy 1 MiB + 64 KiB – 16 bajtů, tj. do adresy 1114095) byly označovány jako HMA (high memory area) a bylo do nich možné umístit například část systému DOS a uvolnit tak místo v konvenční paměti.\n\nZáměrem firmy Intel při zavádění režimu chráněné virtuální paměti bylo, aby v tomto režimu v budoucnu běžely všechny operační systémy i jejich programy. Tomu odpovídala i podpora přepínání režimů: zatímco pro přepnutí z reálného režimu do chráněného dal Intel k disposici snadný postup, druhým směrem žádný snadný způsob nepřipravil a na procesorech řady 80286 bylo jediným způsobem resetovat procesor.\n\nProtože režimy se podstatně liší a programy napsané pro jeden z nich je potřeba upravit, aby běžely v druhém, bylo vzhledem k množství programů pro reálný režim zpočátku nereálné, aby se od jeho používání zcela upustilo. Řešením bylo používat ono resetování procesoru, byť se jedná o poměrně nezvyklou a časově náročnou operaci. Při resetování samotného procesoru totiž nedochází ke smazání paměti a při správném ošetření tedy může operační systém přepnout tam i zpět bez následků.\n\n"}
{"id": "891235", "url": "https://cs.wikipedia.org/wiki?curid=891235", "title": "Špillar", "text": "Špillar\n\nPříjmení Špillar \n\n\n\nTvorba sourozenců Špillarových je základem Galerie bratří Špillarů v Domažlicích.\n"}
{"id": "891238", "url": "https://cs.wikipedia.org/wiki?curid=891238", "title": "Vyhánění čerta ďáblem", "text": "Vyhánění čerta ďáblem\n\nVyhánění čerta ďáblem je 13. epizoda 3. řady sci-fi seriálu \"Hvězdná brána\".\nSG-1 se opět setkává s Apophisem. Ten je uvězní a postupně vyslýchá. Nejdříve vyslýchá Carterovou. Používá k tomu paměťový skener Tok'rů a drogu nazývanou \"Sokarova krev\". Carterová se ocitá ve snu vytvořeném ze starých vzpomínek. Ocitá se v den matčina pohřbu s Jacobem, který požaduje její odpuštění. Zmatená Carterová si pamatuje, že odpustila svému otci již před lety, protože kdyby to neudělala, nemohla by vstoupit do programu Hvězdné brány. Zčistajasna se Jacob Carter začíná ptát jak se dostat na Zemi a jaké je její IDC. Carterová se odmítá poddat a Apophis jí vrací do vězení.\n\nMezitím, Teal'c unikne Smrtícím kluzákům a vrací se k Tok'rům na Vorash. Rada rozhodne odpálit zařízení, které by se zavrtalo do středu měsíce Netu a zničí měsíc během dvanácti minut, zatímco Sokar bude ve své lodi a neschopný uniknout před výbuchem.\n\nZpět na Netu, Apophis vyslýchá plukovníka Jacka O'Neilla. O'Neill se ocitá ve snu, ve kterém si hraje se svým synem Charliem. Charlie si odmítá s Jackem hrát, jestliže mu Jack neřekne, kde je Asgardská domovská planeta. Jackovi se podaří přerušit sen a je odveden zpět do vězení.\n\nPozději Apophis vyslýchá Martoufa, kterému vyhrožuje zabitím Carterové, pokud mu Martouf neřekne kde jsou Tok'rové. Martouf lže přesvědčivě a Apophis použije tuto informaci, aby získal audienci u Sokara.\n\nDr. Daniel Jackson je také vyslýchán. V jeho snu se jej O'Neill ptá, kde je jeho dítě Harcesis.\n\nTok'ra Aldwin, který přiletěl spolu s Teal'cem vypustí zařízení do Netu. Apophis je u Sokara, kterému sdělí, že zná planetu, kde sídlí hnutí Tok'rů. Sokar mu vysvětluje, že již dobyl planetu Entac a Tok'rové tam nejsou. Jeho Jaffové Apophise zajmou a chtějí jej mučit. V chvilce zmatku Apophis vytáhne ukrytou čepel a zabije Sokarova \"Prvního muže\"' a další jeho Jaffy. Popadne tyčovou zbraň jednoho z Jaffů a vystřelí na Sokara, ale Sokar aktivuje svůj osobní štít. Apophis je přinucen utéci.\n\nSG-1 a Martouf jsou stále uvězněni na Netu. Uniknout mohou pouze použitím transportních kruhů, ale ty by je přenesly na Sokarovu loď, která má být během dvanácti minut zničena. Teal'c to vyřeší tak, že navede nákladní loď do cesty paprsku ve chvíli kdy je aktivován a zachytí SG-1 ve svých transportních kruzích. Netu a Sokar jsou zničeni. Apophis uniká na Delmak a přebírá Sokarovu základnu. Stává se nejsilnějším Goa'uldem mezi Vládci soustavy.\n"}
{"id": "891239", "url": "https://cs.wikipedia.org/wiki?curid=891239", "title": "Vláda Karla Stürgkha", "text": "Vláda Karla Stürgkha\n\nVláda Karla Stürgkha byla předlitavská vláda, úřadující od 3. listopadu 1911 do 21. října 1916. Sestavil ji Karl von Stürgkh poté, co skončila předchozí třetí vláda Paula Gautsche.\n\nVláda Karla Stürgkha nastoupila v situaci, kdy předchozí kabinet Paula Gautsche odstoupil po několika měsících neúspěšných pokusů získat trvalejší podporu politických stran. Předlitavská politická scéna byla po volbách do Říšské rady roku 1911 mimořádně roztříštěná a polarizována mezi četnými etnickými a ideologickými frakcemi. V konzervativních kruzích se šířilo přesvědčení, že vládnout s parlamentem nelze. Stürgkh jako štýrský šlechtic sestavil novou vládu jako ryze úřednickou. Žádná strana si nemohla stěžovat, že je opomíjena, protože kabinet si udržoval odstup od všech politických stran. Zároveň stále více vládl bez parlamentu. Historik Otto Urban označuje Stürgkhovu vládu jako vládu \"zásadního neřešení problémů\". V létě roku 1912 se nicméně Stürgkhovi podařilo v parlamentu prosadit klíčové vojenské předlohy a mobilizační zákony (podpořila je i velká část českých poslanců, v kabinetů zasedali dva ministři českého původu). Vláda dokázala přežít i složité mezinárodněpolitické období (balkánské války). V létě roku 1913 vydala takzvané Anenské patenty, kterými byl český zemský sněm (zablokovaný česko-německou rivalitou) trvale vyřazen z provozu a místo něho nastoupila zemská správní komise. Česká politická reprezentace pak přenesla svůj odpor proti eliminaci zemské samosprávy na Říšskou radu. Když se ovšem Češi v březnu 1914 chystali na další kolo obstrukcí na Říšské radě, nechal ji Stürgkh odročit. Vzhledem k následnému vypuknutí první světové války byl předlitavský parlament odročen až do roku 1917. \nZa první světové války musela vláda řešit mimořádné úkoly vyplývající z válečné situace, rozvrat ekonomiky a zásobování obyvatelstva, včetně sociální radikalizace. Centrum moci se zároveň posouvalo směrem k vojenským kruhům. Existence vlády byla náhle ukončena v říjnu 1916, kdy byl předseda vlády Stürgkh zastřelen při atentátu. Nastoupila pak druhá vláda Ernesta von Koerbera.\n"}
{"id": "891246", "url": "https://cs.wikipedia.org/wiki?curid=891246", "title": "Klášter augustiniánů (Vrchlabí)", "text": "Klášter augustiniánů (Vrchlabí)\n\nKlášter augustiniánů ve Vrchlabí je komplex barokních budov, chráněný jako kulturní památka České republiky.. Areál se nachází ve městě Vrchlabí, Husova ulice č.p. 213, a v současnosti (od roku 1966) v něm sídlí Krkonošské muzeum, které je i vlastníkem hlavní budovy bývalého konventu. Stavebně přilehlý Kostel sv. Augustina je ve vlastnictví města.\n\nKlášter obutých augustiniánů eremitů ve Vrchlabí založil dědic zdejšího panství, hrabě Maxmilián František Felix z Morzinu (1673–1706), který svěřil projekt dvornímu morzinskému architektovi a staviteli Matyáši Auerovi z Rakouska. Základní kámen novostavby při plánovaném refektáři byl položen dne 12. ledna 1705, v následujícím roce však hrabě Maxmilián zemřel a stavbu převzal jeho bratr Václav z Morzinu (1675–1737). Do kláštera byli povoláni řeholníci augustiniánského řádu, jejichž oficiální inaugurace proběhla 28. srpna 1714 na svátek sv. Augustina. Roku 1760 byla založena klášterní lékárna, v roce 1881 klášterní knihovna.\n\nDne 19. června 1895 při opravě střechy z nepozornosti klempířských učňů kostel i konvent vyhořely, opravy trvaly až do roku 1904.\n\nOd roku 1941 mělo celé jedno patro pronajaté Krkonošské muzeum pro své sbírky a expozice – nelze vyloučit, že nastěhování muzea v době druhé světové války bylo součástí úředně posvěceného útisku řeholníků, jejichž páter Johann Fischer byl zatčen Gestapem, zbaven svěcení a poslán na frontu. Poté, co roku 1950 byli augustiniáni v rámci Akce K definitivně vyhnáni, připadly muzeu všechny budovy. Správa muzea provedla řadu necitlivých zásahů, které ustaly až převodem muzea pod Správu KRNAP v roce 1966. Muzeum však nebylo jediným uživatelem, například sklepních prostor využíval státní statek k uskladnění brambor, a to dokonce v přímém sousedství hrobek. O rok později postihla budovy stavební havárie, kdy masa sněhu sjela ze střechy kostela na střechu konventu a významně ji poškodila. Budovy byly pro veřejnost uzavřeny a začala postupná, důkladná, nicméně nijak rychlá rekonstrukce: muzeum se pro veřejnost zčásti otevřelo teprve v roce 1978 a jako poslední byl koncem 80. let opraven klášterní kostel.\n\nV rámci církevních restitucí byl klášter vrácen řádu už v roce 1991, ten jej však vzápětí prodal dosavadnímu uživateli, tj. Správě KRNAP.\n\nKostel je koncipován jako trojlodní bazilika s hranolovou věží v západním průčelí. Stavba konventního kostela započala výrazně později než samotného konventu – až v roce 1712, dokončen a vysvěcen až roku 1725, kdy také Ignaz a Gottfried Tauchmannové dokončili nástropní fresky s výjevy z \"legendy o sv. Augustinovi\" (v lodi) a \"Apoteózu církve\" (v presbytáři). Hlavní oltář s obrazem pražského malíře Františka Dallingera byl vztyčen roku 1760, sochy vytvořili laičtí bratři Kilián Wagner, Isaiáš Housar a Makarius Drechsler. \n\nRoku 1981 postihl kostel nový požár, opět při klempířských opravách v rámci generální rekonstrukce celého areálu pro potřeby muzea. Tehdy zahořela západní část střechy včetně zastřešení věže, následující řadu let pak byl kostel obestavěn lešením a úplného dokončení oprav včetně omítek a nátěrů se dočkal až roku 1989.\n\nOd roku 1991 je kostel majetkem města Vrchlabí, bohoslužby se zde konají velmi zřídka a kostel je využíván především jako obřadní a koncertní síň. Disponuje totiž dvojími varhanami: po požáru kostela v roce 1895 byly roku 1898 na kůru vztyčeny varhany Opus 666 od krnovské firmy bratří Riegerů, zrekonstruované dvoumanuálové varhany Amanda Hanische z roku 1872 byly v presbytáři postaveny roku 2008. Varhaníkem je Radek Hanuš.\n\nV kostele se nachází též rodová hrobka hrabat Morzinů, kde je pochován i hlavní mecenáš stavby Václav z Morzinu.\n\n"}
{"id": "891249", "url": "https://cs.wikipedia.org/wiki?curid=891249", "title": "Vasilův Rubáš", "text": "Vasilův Rubáš\n\nVasilův Rubáš je hudební skupina, která vystupuje od roku 2003 původně na pražské scéně a do širšího povědomí vešla jako vítěz Mezinárodní interpretační soutěže Porta v Ústí nad Labem v roce 2012. Přestože jde o folkovou soutěž, kapela inklinuje k široké škále stylů, např. reggae, ska, punk. Některé písně kapely jsou založeny na textech spisovatele Daniela Razíma. Duo je rovněž známo svým komickým vystupováním na koncertech. Tradičně jednou za rok hrají v Paláci Akropolis.\n\nPrvní polovinu dua tvoří Filip „Vasilděda“ Novák, který také vystupuje s kapelou Rychtank a prošel řadou dalších (Banditos, Bůhví, Parajazz). Je autorem převážné většiny písní a kromě zpěvu obsluhuje akordeon a akustickou kytaru.\n\nDruhou polovinou dvojice je Petr „Ruby“ Rubáš, který je známý také jako herec divadla Esence, ale vystupoval například se souborem renesanční hudby Musica ad tabulam, nebo s punkovou kapelou Debilní název. Ve Vasilově Rubáši kromě zpěvu a zvukových efektů obsluhuje především djembe.\n\nV prosinci 2012 kapela v pražském Paláci Akropolis pokřtila album Konec světa, které vyšlo ve vydavatelství 100Promotion (např. Sto zvířat, Vladimír Mišík, Bratři Ebenové).\n\n\n"}
{"id": "891251", "url": "https://cs.wikipedia.org/wiki?curid=891251", "title": "August von Engel", "text": "August von Engel\n\nAugust von Engel, plným jménem August svobodný pán Engel von Mainfelden (1. července 1855 Vídeň – 9. ledna 1941 Vídeň), byl rakousko-uherský, respektive předlitavský státní úředník a politik, v letech 1913–1915 ministr financí Předlitavska.\n\nVystudoval právo na Vídeňské univerzitě, získal titul doktora práv. Od roku 1878 působil jako úředník. Nejdříve na finanční prokuratuře, od roku 1883 na ministerstvu financí. V roce 1905 se stal sekčním šéfem.\n\nZa vlády Karla Stürgkha se dodatečně stal ministrem financí. Nejprve od 5. října 1913 jako provizorní správce rezortu, pak od 21. října 1914 jako řádný ministr. Funkci zastával do 30. listopadu 1915. Ve funkci musel řešit dopady válečného stavu na státní finance, rostoucí nápor sociálních výdajů a vměšování armády do vládních záležitostí.\n\nPo odchodu z vlády publikoval odborné práce na téma ekonomie a financí.\n"}
{"id": "891255", "url": "https://cs.wikipedia.org/wiki?curid=891255", "title": "Desigual", "text": "Desigual\n\nDesigual (v překladu ze španělštiny znamená „nestejný“) je výrobce a značka oblečení pocházející ze španělské Barcelony. Vyrábí dámské, pánské i dětské oblečení a různé doplňky. Od roku 2012 vyrábí také boty a od roku 2013 byla do výroby zařazena také kolekce bytových doplňků.\n\nSpolečnost dosáhla v roce 2011 obrat 560 milionů eur.. V tomto roce zaměstnávala 3000 lidí z 72 národností.\n\nZnačka vznikla v roce 1984 ve Španělsku, které je v oblasti módy známé pro svůj patchworkový styl, intenzivní barvy, pestrobarevné oblečení a netradiční kombinace barev. Zakladatelem byl návrhář Thomas Meyer, původem ze Švýcarska.\n\nFirmu vedl od roku 2002 až do ledna 2013 Manel Adell , jeho místo pak obsadil Manel Jadraque. V roce 2013 společnost rozšířila své působení do Číny.\n\nVýrobce opakovaně spolupracuje se módním návrhářem Christianem Lacroix, který pro ní tvoří luxusní kolekce. Dalším partnerem značky je cirkus Cirque du Soleil, jejichž společná kolekce je tvořena cirkusovými motivy, malovanými artisty a pestrými barevnými variacemi.\n\n"}
{"id": "891256", "url": "https://cs.wikipedia.org/wiki?curid=891256", "title": "Karl von Leth", "text": "Karl von Leth\n\nKarl rytíř von Leth (27. května 1861 Vídeň – 17. listopadu 1930 Vídeň) byl rakousko-uherský, respektive předlitavský bankéř, státní úředník a politik, v letech 1915–1916 ministr financí Předlitavska.\n\nVystudoval právo na Vídeňské univerzitě, získal titul doktora práv. Od roku 1884 působil jako úředník v Poštovní spořitelně (Österreichische Postsparkasse). Postupně vystoupal na nejvyšší posty v tomto ústavu a od roku 1915 byl guvernérem Poštovní spořitelny. Zasloužil se o rozvoj této banky. Prosadil zavedení šekových operací na poštovních úřadech. Za války dokázala banka výrazně pomoci státu při dorovnávání schodku veřejných financí prostřednictvím dvou válečných půjček.\n\nZa vlády Karla Stürgkha se dodatečně stal ministrem financí. Funkci zastával od 30. listopadu 1915 do 21. října 1916. Řešil dopady války na státní finance. Inicioval třetí válečnou půjčku a významná daňová opatření.\n\nPak byl v letech 1917–1919 guvernérem banky Bodencreditanstalt.\n"}
{"id": "891258", "url": "https://cs.wikipedia.org/wiki?curid=891258", "title": "Amaranthe", "text": "Amaranthe\n\nAmaranthe je dánsko-švédská skupina, kombinující metal s moderními prvky popové hudby, založená v roce 2008.\n\nSkupinu s původním názvem Avalanche založil Jake E (Dreamland, Dream Evil) a Olof Mörck (Dragonland, Nightrage) v roce 2008. V květnu 2009 byla skupina nucena změnit název na Amaranthe. Projekt začal dostávat formu s příchodem zpěvačky Elize Ryd s typicky popovým hlasem a Andreasem Solvenströmem (Cipher System, Within Y, rovněž vokalista). Bubny si vzal na starost Morten Løwe Sørensen (The Cleansing, Koldborn, Mercenary). Jako poslední se přidal basista Johan Andreassen (Engel) po focení pro demo Leave Everything Behind, ještě před nahráním debutového alba s názvem Amaranthe.\n\nPrvní album se stejnojmenným názvem Amaranthe skupina vydala v roce 2011 a uplatnilo se v hitparádách ve Švédsku i Finsku. Obsahovalo kombinaci moderního metalcore stylu, drsných výkřiků, tvrdých kytarových riffů s čistými vokály a syntetizátory připomínající moderní metal. Prvním singlem debutového alba skupiny se stal Hunger, který pak následovala balada Amaranthine. Hned po vydání debutového alba se skupina přidala na turné k mnohem známější progressive metalové kapele z USA – Kamelot. Elize nejen nazpívala vokály pro jejich singl Sacrimony (Angel Of Afterlife) z alba Silverthorn, ale objevila se také ve videu k tomuto singlu, což Amaranthe zajistilo pozornost fanoušků Kamelotu.\n\nDva roky po vydání debutového alba a raketového startu na metalové scéně se skupina přihlásila s druhým studiovým albem s názvem The Nexus. Stejnojmenný první singl z tohoto alba byl vydán v březnu 2013 a za první čtyři měsíce se na něj na Youtube podívalo přes 2 miliony fanoušků. Kapelu opustil zpěvák Andy Solvestrom a nahradil jej Henrik Englund Wilhelmsson (Scarpoint) který za něj zaskakoval na společném evropském turné se Stratovarius a turné po Americe.\n\nV roce 2016 vydala kapela album Maximalism, ještě se zpěvákem Jake E., ten ještě v tentýž rok oznámil koncertní pauzu a na začátku roku 2017 oznámil, že kapelu opouští definitivně. Do kapely místo něj nastoupil švédský zpěvák Nils Molin z kapely Dynazty, který se pak podílel i na následující albu Helix, které vyšlo v říjnu 2018.\n\nSoučasní členové\n\n\nDřívější členové\n\n\n"}
{"id": "891262", "url": "https://cs.wikipedia.org/wiki?curid=891262", "title": "Mauriz von Rössler", "text": "Mauriz von Rössler\n\nMauriz von Rössler, uváděn též jako Moritz svobodný pán von Roeßler (13. července 1857 Vídeň – 12. prosince 1912 Vídeň), byl rakousko-uherský, respektive předlitavský státní úředník a politik, v letech 1911–1912 ministr obchodu Předlitavska.\n\nV letech 1876–1880 vystudoval právo na Vídeňské univerzitě, získal titul doktora práv. Od roku 1882 působil jako úředník na finanční prokuratuře, od roku 1884 na ministerstvu obchodu. Roku 1901 zde byl jmenován ministerským radou, roku 1905 sekčním šéfem. Podílel se na obchodních dohodách z Německem a na rakousko-uherském finančním vyrovnání.\n\nZa vlády Karla Stürgkha se stal ministrem obchodu. Funkci zastával od 3. listopadu 1911 do 20. září 1912.\n"}
{"id": "891268", "url": "https://cs.wikipedia.org/wiki?curid=891268", "title": "Naděžda Plíšková", "text": "Naděžda Plíšková\n\nNaděžda Plíšková (6. listopadu 1934 Rozdělov u Kladna – 16. září 1999 Praha) byla česká grafička, keramička, autorka sochařských objektů a básnířka.\n\nNaděžda Plíšková studovala grafiku na Vyšší uměleckoprůmyslové škole v Praze (1950–1954, prof. Jaroslav Vodrážka) a v letech 1954–1958 obor grafika na Akademii výtvarných umění v Praze (prof. Vladimír Silovský). Stipendijní pobyt na Hochschule für Grafik und Buchkunst v Lipsku (1958–1959, prof. Gerhard Kurt Miller) ukončila sérií dřevořezů ke knihám Karla Čapka. Poté byla přijata na obor malba v ateliéru prof. Karla Součka na pražské AVU, kde po ukončení studia (1961) strávila ještě dva čestné roky a složila státní zkoušku (prof. Jiří Kotalík).\n\nKromě grafiky se zabývala tvorbou keramiky, psala poezii a stýkala se s umělci a teoretiky z okruhu Křižovnické školy. V roce 1964 se provdala za sochaře a grafika Karla Nepraše. Jejich dcera Karolína Neprašová-Kračková je rovněž výtvarnice. Od roku 1969 byla členkou SČUG Hollar.\n\nV letech 1968–1969 absolvovala stipendijní pobyt ve Stuttgartu a měla zde i autorskou výstavu (s Jiřím Balcarem). Další stipendium jí nabídla Fordova nadace v listopadu 1969, ale povolení k odjezdu do USA již nedostala.\n\nPo narození dcery (1975) a při omezené možnosti vystavovat se věnovala převážně tvorbě ex libris a psaní poezie pro samizdatové sborníky.\n\nV roce 1982 utrpěla vážný úraz páteře, podstoupila operaci a dlouhodobou rekonvalescenci.\nPo návratu z nemocnice, v dusivé atmosféře husákovské normalizace, téměř rezignovala na vlastní tvorbu. V roce 1983 píše Jindřichu Chalupeckému: „Kdybyste věděl, jak je těžké zvykat si na to, že s váma už nikdo nepočítá, a sledovat průměry, pilné průměry, co vystavují, intrikují a jedou vesele dál“ \n\nOd roku 1989 byla členkou volného sdružení Tolerance, ale její výtvarné i literární dílo je až do konce 90. let zřetelně poznamenáno neradostným osobním údělem.\n\nZemřela v Praze 16. září 1999.\n\nVerše a prózy, vznikající od konce 50. let a poté zvláště v 70. letech, zveřejňovala v samizdatových publikacích – \"Česká expedice\", \"Spektrum\", \"Vokno\", \"Revolver revue\", \"Lidové noviny\" aj. V samizdatu vyšel také básnický soubor \"Třináct básniček\" (1982). Je uvedena v torontském \"Slovníku českých spisovatelů\" (1982). Některé z těchto textů jsou zahrnuty do sbírky \"Plíšková podle abecedy\" (1991). Básně a prózy stylizované jako odposlechnuté monology a promluvy v restauračních zařízeních tvoří knihu \"Hospodská romantika\" (1998). Básně shrnuté do svazku \"Plíšková sobě\" (2000) jsou převážně reflexí osobních vztahů od mateřství a přátelských večírků až k stále silnějšímu vnímání ztráty lásky, kruté osamělosti, úvahám o konci života. Posmrtně vydaná knížka obsahuje tvorbu let 1997–1999, některé texty nezařazené do jiných publikací a v edičních poznámkách i přepis dopisů Jindřichu Chaloupeckému.\nKomentářem autorky k některým životním mezníkům je její rozhovor s Andrejem Stankovičem v \"Revolver Revue\" č. 47 z roku 2001, který byl na její přání publikován až posmrtně.\n\nS L U N Í Č K O\nby mělo svítit spíš v noci\nve dne je i tak dost světla\n\nNaděžda Plíšková vzbudila pozornost již svými bravurními kresbami a grafickými listy na skupinových výstavách mladých výtvarníků počátkem 60. let 20. stol. Její tvorba působí dodnes aktuálně, ačkoliv náměty jejích nejznámějších děl reflektují stav společnosti před rokem 1970. Projevuje se v nich živý smysl pro humor, pro ostrou ironii a vyjádření absurdity specifických životních situací.\n\nV prvních kresbách se ještě hlásí k informelu a k odkazu surrealismu (\"Brouk Žárlivák\", 1966), ale postupně se soustřeďuje na ironickou reflexi dobových témat (\"Na téma Césarův palec\", 1970). Jejím dílem z 60. let prostupovala invence, naděje a možná i naivita desetiletí, které zásadně ovlivnilo všechno, co se v umění od té doby stalo.\n\nNaďa Plíšková by se dala označit nejspíše za nástupkyni dadaistů. Její graﬁky mají svůj vlastní řád, který je však podnícen podivnými pravidly vládnoucími v absurdním světě, kde je všechno převráceno naruby (\"Já\", 1970). Svou výtvarnou virtuozitou dokázala povýšit i banální náměty na umělecké dílo (\"Udělejte si krabičku\", 1968). Měla úžasnou fantazii, s níž dokázala lehkou nadsázkou reagovat na nezpochybnitelné hodnoty minulosti (\"Mona Lisa\", 1968; \"Vzpomínka na Botticelliho\", 1968; \"Hrací kostka Hieronyma Bosche\", 1973) i relativizovat všední situace (\"Triptych\", 1967; \"Přešívání\", 1968).\nTy, které s analytickým odstupem pozorovala a zkoumala, mohou svým zpracováním připomenout západoevropský či americký pop art (\"Ideal Sauce\", 1968; \"Studie k obrazu\", 1968). Také se brzy tohoto srovnání dočkala u našich i zahraničních kritiků. Vytvořila tak jeho osobitou odrůdu, aniž by se držela jakýchkoli vzorů. Kdyby žila v západním světě, zřejmě by se přirozeně zařadila k umělcům, kteří reagovali na konzumní životní styl s ostrou kritičností a zároveň s vyhraněným smyslem pro vyjádření absurdity. Totéž se jí ovšem podařilo aspoň v rámci zdejšího umění, kde mohla čerpat z prostředí, které svádělo k osobité formě českého dadaismu (\"4 porce držkové polévky přes ulici\", 1969; \"Návrh na pomník Karla Nepraše\", 1979; \"Hommage á K.N.\", 1989).\nNaďa Plíšková pracovala v graﬁce tradičními technickými prostředky (převážně suchou jehlou a leptem), ale s netradičním viděním skutečnosti. Jindřich Chalupecký označuje její vnímání reality jako lyrický sarkasmus. „Za sarkasmem jejích grafik, o to krutějším, že je vyslovován s neosobností objektivního protokolu, je citovost, čelící neplodné banalitě života.“ \n\nStejný životní pocit se promítá i do objektů, v nichž s nadhledem pohlíží jednak sama na sebe a jednak na všechno, co se kolem ní dělo a s čím se musela vyrovnávat. V době nejhlubšího společenského marasmu na počátku 80. let tvoří díla plná hořkého humoru (\"Čtyřhranné kolo\", 1980; \"Pouzdro na pivo\", 1981), ale počátkem let devadesátých se její tvorba dotýká stále více osobních témat a do textů i výtvarných děl se k nadsázce druží zatrpklost a ztráta naděje (kresba \"Na dně\", 1990, \"Pomník pro mého muže\", 1992, \"Můj pomník\", 1997).\n\n\n\n\n"}
{"id": "891272", "url": "https://cs.wikipedia.org/wiki?curid=891272", "title": "Gloriosa", "text": "Gloriosa\n\nGloriosa může být:\n\n\n"}
{"id": "891274", "url": "https://cs.wikipedia.org/wiki?curid=891274", "title": "Seznam zápasů české fotbalové reprezentace 2014", "text": "Seznam zápasů české fotbalové reprezentace 2014\n\nV roce 2014 odehrála česká fotbalová reprezentace celkem osm mezistátních zápasů. Polovina z nich byla kvalifikačních o ME 2016 a zbylá polovina přátelských. Celková bilance činila čtyři výhry, dvě remízy a dvě porážky. Hlavním trenérem mužstva byl Pavel Vrba.\n\n"}
{"id": "891276", "url": "https://cs.wikipedia.org/wiki?curid=891276", "title": "Tomáš Dočekal", "text": "Tomáš Dočekal\n\nTomáš Dočekal (* 24. května 1989) je český fotbalový útočník, který aktuálně hraje za český klub FK Viktoria Žižkov. Je to silový typ fotbalisty, kterému nečiní problémy hra založená na osobních soubojích.\n\nFotbal začal hrát v Lučanech nad Nisou, v žácích a dorostu hrál za mužstvo Jablonce. Neprosadil se však do mužského B-týmu a tak se vrátil do Lučan. Roku 2007 postoupil s týmem do 1. A třídy v přímém souboji s Jabloncem nad Jizerou. Dočekal tento zápas rozhodl svou vstřelenou brankou.\n\nV létě 2009 dostal nabídku druholigové Viktorie Žižkov, s níž později postoupil do první ligy. V utkání Žižkova s Třincem vsítil dva góly, čímž zaujal fotbalového skauta polského klubu Piast Gliwice.\n\nDo Gliwic následně přestoupil v lednu 2012. Na konci sezóny mohl s klubem slavit postup do Ekstraklasy – polské nejvyšší fotbalové ligové soutěže. V podzimní části sezóny 2012/13 většinou naskakoval do zápasů jako náhradník, jeho doba na hřišti se počítala v minutách. 2. března 2013 dostal šanci v základní sestavě a gólem se podílel na remíze 1:1 s mužstvem Zagłębie Lubin, což byla jeho první trefa v polské lize. V následujícím ligovém kole zařídil dvěma góly výhru 2:0 nad domácím celkem Pogoń Szczecin, ale také zavinil pokutový kop, který však domácí neproměnili. Měl šanci i na hattrick, ale slovenský brankář Pogońu Dušan Perniš jeho další pokus kryl.\n\nOd ledna do června 2014 hostoval v jiném polském celku GKS Tychy, v lize odehrál 9 zápasů a docílil 2 branek.\n\nZačátkem září 2014 odešel hostovat do 1. FC Slovácko. Při svém debutu 6. září ve 3. kole českého fotbalového poháru proti FC Fastav Zlín na stadionu Letná se dvěma vstřelenými góly podílel na výhře 4:0 a postupu do osmifinále. V 1. české lize odehrál na podzim 2014 šest zápasů, gól nedal. V zimní přestávce se vrátil do Piastu Gliwice.\n\n"}
{"id": "891279", "url": "https://cs.wikipedia.org/wiki?curid=891279", "title": "Česko-anglické gymnázium České Budějovice", "text": "Česko-anglické gymnázium České Budějovice\n\nČesko-anglické gymnázium České Budějovice je českobudějovické gymnázium se všeobecným zaměřením, kladoucí důraz na výuku jazyků. Jeho kapacita činí 300 studentů a nabízí čtyř-, a osmileté studium. Sídlí v Třebízského ulici v Suchém Vrbném.\n\nGymnázium založil v roce 1992 budějovický učitel a pozdější krajský hejtman Jan Zahradník. Zprvu si škola prostory pronajímala na stavebním učilišti v Nerudově ulici, v roce 1993 získala vlastní budovu bývalé německé školy v Suchém Vrbném.\n\n\n"}
{"id": "891287", "url": "https://cs.wikipedia.org/wiki?curid=891287", "title": "Josef Věnsek", "text": "Josef Věnsek\n\nJosef Věnsek (* 27. června 1967 Ostrava) je bývalý českolovenský a český zápasník–judista, účastník olympijských her v roce 1992.\n\nS judem začínal v klubu Baník Ostrava ve 12 letech pod vedením Jindřicha Kaděry. Na základní vojenskou službu narukoval do Banské Bystrice, kde se v armádním vrcholovém sportovním centru připravoval do zániku Československa v roce 1993. Posléze se přesunul do Hradce Králové, kde se připravoval v policejním vrcholovém centru. V československé reprezentaci se pohyboval od roku 1987, ale kvůli častým zraněním se poprvé objevil na mistrovství Evropy v roce 1990. V roce 1991 se připravil na domácí mistrovství Evropy v Praze a obsadil druhé místo. Na podzimním mistrovství světa v Barceloně vybojoval sedmým místem účast na olympijských hrách v Barceloně v roce 1992, kde vypadl ve třetím kole s Finem Jormou Korhonenem. V roce 1996 měl ve svých rukou postup na olympijské hry v Atlantě, ale v rozhodujícím turnaji mistrovství Evropy v Haagu vypadl v úvodním kole s Davorem Vlaškovacem z Bosny a Hercegoviny a na olympijské hry se nekvalifikoval. V dalších letech jeho výkonnost postupně klesala kvůli vleklým zraněním a v roce 1999 s ním v Hradci Králové neprodloužili smlouvu. Sportovní kariéru ukončil v roce 2000. Žije ve Spojených státech jako podnikatel.\n\n\n"}
{"id": "891291", "url": "https://cs.wikipedia.org/wiki?curid=891291", "title": "Joe Simpson", "text": "Joe Simpson\n\nJoe Simpson (13. srpna 1960, Kuala Lumpur, Malajsie) je anglický horolezec, spisovatel a motivační řečník. Proslavil se knihou \"Pád do ticha\", podle které byla v roce 2003 natočena i filmová adaptace.\n\nJoe Simpson se narodil v Kuala Lumpur v Malajsii, kde jeho otec sloužil jako příslušník britské armády. Od osmi let Simpson cestoval mezi školou v Británii a mnoha zeměmi, kde jeho otec zrovna pobýval.\n\nS horolezectvím začal díky učiteli tělocviku na Ampleforth College. Ve čtrnácti letech si přečetl knížku \"Bílý pavouk\" od Heinricha Harrera o prvovýstupu na Eiger severní stěnou, který podnikl Anderl Heckmair, Fritz Kasparek a Ludwig Vörg v roce 1938. Navzdory nebezpečím popsaným v knize, které horolezcům hrozí, v něm kniha probudila vášeň pro tento sport.\n\nV roce 1985 Simpson a jeho partner Simon Yates provedli prvovýstup na neslezenou západní stěnu hory Siula Grande (6 344 m n. m.) v Cordillera Huayhuash v peruánských Andách. Během sestupu si Simpson zlomil nohu, což se za daných podmínek rovnalo jisté smrti. Přesto se ho Yates pokoušel postupně spouštět na laně. Simpson ale během jednoho spouštění zůstal bezmocně viset pod převisem a Yates, kterému hrozil pád a nevěděl, co se s jeho partnerem stalo, lano přeřízl.\n\nSimpson pád přežil a dokázal se i se zlomenou nohou vrátit do tábora. Po návratu se na Yatese snesla kritika za to, že lano přeřízl. Simpson ho ale vždy obhajoval. O své zkušenosti napsal později knihu \"Pád do ticha\", která se dočkala i filmové inscenace.\n\nSimpson prodělal řadu komplikovaných operací kvůli zranění, které si na Siula Grande způsobil. Doktoři tvrdili, že jeho horolezecká kariéra skončila a že po zbytek života bude mít patrně potíže s chůzí. Po dvou letech rehabilitace se ale Simpson vrátil zpět na hory.\n\nPo vymknutí levého kotníku během lezení s Malem Duffem na hoře Pachermo v Nepálu napsal knihu \"This Game of Ghosts\" (\"nepřeloženo\"), kde tento zážitek popsal.\n\nCelkem šestkrát se pokusil o zdolání severní stěny Eigeru v letech 2000 až 2003 se svým partnerem Rayem Delaney, všechny pokusy musel vzdát kvůli špatnému počasí. Tato hora ho inspirovala k napsání knihy Vzývající ticho, podle které později v roce 2007 vznikl hraný dokument Channelu 4. Kniha byla oceněna cenou National Outdoor Book Award.\n\n\n"}
{"id": "891298", "url": "https://cs.wikipedia.org/wiki?curid=891298", "title": "Sjednocený tým na Letních olympijských hrách 1992", "text": "Sjednocený tým na Letních olympijských hrách 1992\n\nSjednocený tým na Letních olympijských hrách 1992 reprezentovala výprava 475 sportovců, z toho 310 mužů a 165 žen v 27 sportech.\n\n"}
{"id": "891303", "url": "https://cs.wikipedia.org/wiki?curid=891303", "title": "Juraj Kuráň", "text": "Juraj Kuráň\n\nJuraj Kuráň (* 11. srpna 1988, Senec) je slovenský fotbalový záložník, od února 2014 působící v FC Petržalka 1898.\n\nSvoji fotbalovou kariéru začal v FC Senec. Mezi jeho další kluby patří: ŠK Slovan Bratislava, FC Petržalka 1898, FC ViOn Zlaté Moravce a FK DAC 1904 Dunajská Streda.\n"}
{"id": "891306", "url": "https://cs.wikipedia.org/wiki?curid=891306", "title": "Bohyně 390 km v hodině", "text": "Bohyně 390 km v hodině\n\nBohyně 390 km v hodině je socha na karlovském předmostí u Nuselského mostu na Novém Městě v Praze 2.\n\nAutorem sochy je Jan Boháč, který ji poprvé veřejnosti představil v červnu 2010 na náplavce pod Rašínovým nábřežím v rámci projektu \"Vezmi svoji sochu v neděli k vodě\", který pořádal ateliér Socha II VŠUP. Poté stála na Jiráskově náměstí, na staré nefungující kašně u sochy Aloise Jiráska. Dne 10. srpna 2010 byla přemístěna radou městské části Praha 2 na současné místo. Socha má upozorňovat na přebujelou automobilovou dopravu, kdy se pro velké množství lidí auto stalo středobodem jejich života.\n\nSocha má podobu ženy, stojící na podstavci v podobě pneumatiky. Téměř celá je vyrobena z betonu, pouze ošacení pochází z cyklistických odrazových skel. V ruce drží „halapartnu“ vytvořenou úpravou dopravní značky.\n\n"}
{"id": "891309", "url": "https://cs.wikipedia.org/wiki?curid=891309", "title": "Ákos Szarka", "text": "Ákos Szarka\n\nÁkos Szarka (* 24. listopadu 1990, Dunajská Streda) je slovenský fotbalový útočník, od ledna 2017 hráč klubu Diósgyőri VTK. Jeho fotbalovým vzorem je švédský útočník Zlatan Ibrahimovič.\n\nSvoji fotbalovou kariéru začal v Malých Dvorníkách, odkud v průběhu mládeže přestoupil do Slovanu Bratislava.\n\nV roce 2010 se propracoval do prvního týmu a na jaře 2011 vybojoval s \"belasými\" titul v lize. V sezóně 2012/13 získal s mužstvem „double“, tzn. ligový titul a triumf v domácím poháru. Celkem za Slovan odehrál 32 zápasů, ve kterých se střelecky neprosadil.\n\nPřed jarní částí sezony 2010/11 odešel na hostování do Petržalky. Za tým během celého svého působení odehrál 29 střetnutí, ve kterých vstřelil 7 gólů.\n\nV průběhu podzimu 2011 zamířil hostovat do Sence. Za klub odehrál dohromady 12 zápasů, v nichž celkem 3x rozvlnil síť.\n\nV létě 2013 odešel na půl roku hostovat do Dunajské Stredy. V zimě 2013/14 bylo hostování prodlouženo do konce ročníku. V dubnu 2014 v zápase FK Senica - DAC 1904 Dunajská Streda (remíza 3:3) nevybíravě fauloval zezadu domácího hráče Tomáše Kóňu, zlomil mu nohu a poškodil vazy. Byl vyloučen, ještě předtím v prvním poločase stihl za DAC dvakrát skórovat. Představitelé FK Senica včetně trenéra Pavla Hapala zákrok viděli jako úmyslný. Za faul dostal Szarka distanc na 9 měsíců a pokutu v hodnotě 2 000 eur. \n\nV září 2014 do mužstva přestoupil, když podepsal kontrakt do konce sezony 2016/17. 10. 10. 2014 disciplinární komise zrušila hráči zbytek trestu a fotbalista mohl hrát.\n29. srpna 2015 vstřelil v ligovém zápase proti FO ŽP ŠPORT Podbrezová čtyři góly a výraznou měrou se podílel na vítězství 5:1.\n\nV lednu 2017 podepsal smlouvu na 3,5 roku s maďarským prvoligovým klubem Diósgyőri VTK.\n\nV letech 2011–2012 nastupoval v mládežnickém týmu Slovensko U21.\n\n"}
{"id": "891311", "url": "https://cs.wikipedia.org/wiki?curid=891311", "title": "Jaroslav Špillar", "text": "Jaroslav Špillar\n\nJaroslav Špillar, zvaný Trávníček, (11. října 1869 Plzeň – 30. listopadu 1917 Dobřany u Plzně), byl český malíř především tvořící na Chodsku.\n\nJaroslav Špillar se narodil v rodině finančního úředníka Antonína Špillara a jeho ženy Františky. Jeho mladší bratři Karel Špillar a Rudolf Vojtěch Špillar byli rovněž výtvarnými umělci. Jaroslav Špillar patřil mezi první žáky nově založené Umělecko-průmyslové školy v Praze. Zde v letech 1885-87 studoval u Františka Ženíška a Jakuba Schikanedera a následně pět let na Akademii výtvarných umění u Maxmiliána Pirnera. Následoval studijní pobyt v Itálii a další cesty do zahraničí. V roce 1888 se začal zajímat o Chodsko a v roce 1891 se sem přestěhoval. Nejprve do Postřekova, kde bydlel v části obce Na trávníkách a dostal tak od místních lidí přezdívku \"Trávníček\". Později si v roce 1902 postavil vilu v Peci pod Čerchovem.\n\nVe Špillarově vile pobývalo mnoho známých osobností, přátel bratrů Špillarů. V roce 1906 zde byl na své svatební cestě malíř Alfons Mucha s manželkou. Mezi dalšími návštěvníky byli malíři Mikoláš Aleš, Alois Kalvoda, spisovatelé Jan Vrba a Jindřich Šimon Baar, sochař Otakar Švec a další dnes již méně známé osobnosti.\n\nOd roku 1904 se u Jaroslava Špillara začíná projevovat vážná duševní porucha, která se postupně zhoršovala a proto musel být umístěn do psychiatrické léčebny v Dobřanech, kde v listopadu 1917 zemřel. Je pohřben v rodinném hrobě ve Šťáhlavech\n\nNa své první souborné výstavě v Topičově salonu (1899) představil 86 prací.\nVětšina obrazů s chodskými náměty, které jsou zároveň etnografickým materiálem, je soustředěna v Galerii bratří Špillarů v Domažlicích\n\nVzpomínka na Jaroslava Špillara je na Chodsku stále živá. Připomínají jej zejména:\n\n\n"}
{"id": "891313", "url": "https://cs.wikipedia.org/wiki?curid=891313", "title": "Mistrovství světa v rallye 2013", "text": "Mistrovství světa v rallye 2013\n\nMistrovství světa v rallye 2013 je název rallyového šampionátu z roku 2013. Bylo naplánováno celkem 13 soutěží na 3 kontinentech.\n\n\n\n"}
{"id": "891319", "url": "https://cs.wikipedia.org/wiki?curid=891319", "title": "Panna nebo orel", "text": "Panna nebo orel\n\nPanna nebo orel (: \"Easy A\") je americká teenagerovská komedie natočená v roce 2010 režisérem Willem Gluckem v hlavní roli s Emmou Stone.\n\nFilm začíná, když studentka Olive Penderghast nalže své nejlepší kamarádce Rhiannon Abernathy, že má rande, aby se vyhnula víkendu strávenému s ní a s jejími rodiči. Ve skutečnosti tráví víkend doma. V pondělí zalže Rhiannon, že o víkendu přišla o panenství s klukem z univerzity. Jejich rozhovor však zaslechne Marianne Bryant, silně nábožensky založená spolužačka a rozhodne se Olive ponížit. Poví všem ve škole o její ztrátě panenství s klukem, se kterým byla pouze na jednom rande.\n\nOlive poté řekne pravdu svému kamarádovi Brandonovi a ten se jí svěří, jak se stal terčem posměchu kvůli tomu, že je gay. Brendon ji později prosí, jestli by nemohla předstírat, že spolu měli sex a Olive souhlasí.\n\nPo hádce s Rhiannon kvůli Olivině nové reputaci \"lehké dívky\" se Olive rozhodne svou novou reputaci přijmout. Začne nosit provokativní oblečení a na každý top si našije červené písmeno A, podobně jako Hester Prynne v příběhu spisovatele Nathaniela Hawthorna \"Šarlatové písmeno\".\n\nKluci, kteří doposud neměli mnoho štěstí s dívkami prosí Olive, aby říkala, že spolu měli sex, protože chtějí zvýšit svou popularitu, výměnou za peníze.\n\n"}
{"id": "891323", "url": "https://cs.wikipedia.org/wiki?curid=891323", "title": "Andrej Porázik", "text": "Andrej Porázik\n\nAndrej Porázik (* 27. června 1977, Bratislava) je slovenský fotbalový útočník a bývalý reprezentant.\n\nMimo slovenských klubů FK Inter Bratislava, Dubnica, Ozeta Dukla Trenčín a MŠK Žilina působil ještě v polských týmech Dyskobolia Grodzisk Wielkopolski a Obra Kościan. V polské nejvyšší fotbalové soutěži Ekstraklase odehrál celkem 23 zápasů a vstřelil 3 branky.\n\nPorázik figuroval ve slovenském fotbalovém olympijském výběru do 23 let, jenž účinkoval na Letních olympijských hrách v roce 2000 v Austrálii, kde Slovensko obsadilo v konkurenci Japonska, Brazílie a Jihoafrické republiky se třemi body poslední čtvrtou příčku základní skupiny D. Na turnaji vstřelil dvě branky, po jedné proti Brazílii (porážka 1:3) a proti Japonsku (porážka 1:2).\n\nV dresu slovenského reprezentačního A-mužstva se objevil ve dvou zápasech na turnaji Kings Cup v Thajsku. Nejprve 30. listopadu 2004 rozhodl svým gólem o výhře 1:0 proti Maďarsku a poté nastoupil 2. prosince 2004 v utkání proti domácímu Thajsku. Po remíze 1:1 přišly na řadu penalty, v nichž Slovensko uspělo poměrem 5:4.\n\nGóly Andreje Porázika v A-mužstvu Slovenska:\n\n"}
{"id": "891325", "url": "https://cs.wikipedia.org/wiki?curid=891325", "title": "Guérin", "text": "Guérin\n\nGuérin nebo Guerin může být:\n\n\n"}
{"id": "891327", "url": "https://cs.wikipedia.org/wiki?curid=891327", "title": "Svatý Guarin", "text": "Svatý Guarin\n\nSvatý Guarin (francouzsky \"Guérin\", německou obdobou je \"Warin\") může být:\n\n\n"}
{"id": "891329", "url": "https://cs.wikipedia.org/wiki?curid=891329", "title": "Památník přátelství (Břeclav)", "text": "Památník přátelství (Břeclav)\n\nPamátník přátelství stojí v Poštorné, místní části Břeclavi, v oploceném areálu ZŠ Na Valtické. Byl vytvořen na památku partnerství města Břeclav a obce Zwetendorf v Rakousku. V roce 2013 skončil v anketě iDnes.cz o nejkurióznější sochu Jihomoravského kraje na 2. místě za brněnským orlojem.\n\nAutorem památníku je Alfred Stohl z Zwetendorfu. Ke slavnostnímu odhalení za přítomnosti autora i zástupců obou obcí došlo 27. listopadu 2009 a vznikl ku příležitosti 20 let partnerství Břeclavi a Zwetendorfu. Původně stával na prostranství před kostelem Navštívení Panny Marie, po útocích vandalů však byl přesunut na současné místo.\n\nPamátník má tvar cihly, čímž podle autora má symbolizovat výstavbu, stvoření nových věcí. Barevnou kombinací žluté, červené a oranžové zapadá do historického centra Poštorné. Barvy mají symbolizovat život, sílu a stálost. Střed památníku vyplňuje prostor s předměty symbolizující přátelství obou obcí.\n\n"}
{"id": "891330", "url": "https://cs.wikipedia.org/wiki?curid=891330", "title": "Pokojný bojovník", "text": "Pokojný bojovník\n\nPokojný bojovník je americký film natočený v roce 2006 režisérem Victorem Salvou. Je adaptací knihy Dana Millmana \"Cesta pokojného bojovníka\".\n\nDan je krásný, mladý a úspěšný gymnasta, jehož život vypadá, jakoby byl perfektní. Už dlouho se tvrdě připravuje na kvalifikaci na olympijské hry a bokem trénování mu vše jde, jak má: má hodně kamarádů, na každou noc jinou dívku, atd... Avšak něco mu stále chybí a v noci mívá zlé sny. Jednoho večera se rozhodne trochu se proběhnout a na jedné benzínové stanici potká staršího muže, který ho zaujme tím, že nosí boty, které viděl ve snu. O chvíli později, když Dany již odcházel, se po něm ještě dvakrát ohlédne. Problém je v tom, že při prvním ohlédnutí stál muž na zemi a při druhém se najdou nacházel na střeše oné stanice. Od té chvíle Dany nemyslí téměř na nic jiného.\n\nHned příštího dne se vrací zpět na benzínovou stanici, aby se dozvěděl, jak se ten \"stařec\" mohl dostat během asi tří sekund tak vysoko. Tento záhadný muž, jemuž později dal přezdívku Sókratés, mu však prozradí mnoho jiných důležitých věcí a Dany si začne uvědomovat, že život tak jak se na něj díval do teď je pouze jeho iluze a že pokud chce opravdu žít, tak na to musí trochu jinak.\n\nPo chvíli ale učením \"Sókrata\" přestane důvěřovat a vrací se k jeho dřívějšímu životu (pití po večerech, holky...). Nicméně, pak se stane něco, co Danyho opravdu donutí zamyslet se nad skutečnými hodnotami v životě...\n"}
{"id": "891331", "url": "https://cs.wikipedia.org/wiki?curid=891331", "title": "Hedvika Anhaltská", "text": "Hedvika Anhaltská\n\nHedvika Anhaltská ( \"Hedwig von Anhalt\", † 21. prosince 1259) byla slezská kněžna z askánské dynastie.\n\nNarodila se jako jedna z mnoha dcer anhaltského hraběte Jindřicha I. a Irmegardy, dcery Heřmana Durynského.\n8. května 1242 se na základě papežského dispenzu provdala za Boleslava Rogatku. Zemřela na konci roku 1259 a byla pohřbena v cisterciáckém klášteře Lubuš.\n"}
{"id": "891344", "url": "https://cs.wikipedia.org/wiki?curid=891344", "title": "Východofríské ostrovy", "text": "Východofríské ostrovy\n\nVýchodofríské ostrovy ( \"Ostfriesische Inseln\", frísky \"Eastfryske eilannen\") jsou skupina ostrovů patřících Německu, která se rozprostírá na pomezí Severního moře a Waddenzee (Wattenmeer). Ostrovy jsou součástí Fríských ostrovů a vytváří pás lemující pobřeží Německa mezi ústím řek Emže a Jade (konkrétněji Východní Frísko, spolkové země Dolní Sasko) oddělující vnitřní wattové moře Waddenzee od volného Severního moře. Probíhají ve směru západ-východ a navazují na Západofríské ostrovy, které patří Nizozemsku. Největší a jediné obydlené ostrovy jsou Borkum, Juist, Norderney, Baltrum, Langeoog, Spiekeroog a Wangerooge. Ostrovy a přilehlé vodní plochy Wattenmeer vytvářejí jeden z německých národních parků Nationalpark Niedersächsisches Wattenmeer o rozloze 240 000 ha, který figuruje od roku 2009 na seznamu světového přírodního dědictví UNESCO.\n\nPro Waddenzee jsou typické mělčiny a písčiny, které vznikají při odlivu a jsou rozděleny hlubokými a mělkými brázdami. Podél pobřeží je většinou písčina, která je při každém přílivu zaplavována slanou mořskou vodou. Mořské proudy a bouřky dynamicky mění vzhled krajiny, když příležitostně ukrajují pevninu a na jiném místě naopak vznikne nový nános písčitého sedimentu.\n"}
{"id": "891345", "url": "https://cs.wikipedia.org/wiki?curid=891345", "title": "Příšerky s.r.o.", "text": "Příšerky s.r.o.\n\nPříšerky s.r.o. v originále Monsters, Inc. je animovaná, rodinná komedie.\n\nSnímek z dílny studia Pixar zrežíroval Pete Docter a získal jednoho Oskara za píseň \"If I Didn't Have You\" plus 3 nominace v kategoriích hudba, střih zvukových efektů a animovaný film.\n\nMěsto Monstropolis je obýváno příšerkami a hnanými výkřiky dětí z lidského světa. v továrně Příšerky s.r.o , zaměstnanci s názvem \"Strašáči\" podnikají do dětských pokojů vyděsit děti a sesbírat jejich jekot, pomocí šatníkových dveří, fungujících jako portály. Je to považováno za nebezpečný úkol, protože Příšerky se domnívají, že děti jsou toxické a dotýkat se jich může mít fatální následky. Nicméně, výroba klesá, protože jsou děti stále těžší vyděsit, a společnostní předseda Henry J. Waternoose III je odhodlán najít řešení. Hlavní strašič je James P. \"Sulley\" Sullivan, který žije se svým asistentem a nejlepším přítelem Mikem Wazowskim a oba soupeření neustále s mizejícím chameleonem - netvorem Randall Boggs. Během všedního dne v práci na \"Strašecí ploše\", kolega George Sanderson náhodou přináší dětskou ponožku do továrny, což přinese detekční agenturu (CDA), aby se dospěli k očištění této příšerky. Mike je obtěžován Roz, úřednicí pro nikdy dokončené papíry které mají být vždy dodány včas.\n\nI když bude podávat Mikovi papírování, Sulley zjistí, že Randall nechal aktivované dveře na Strašecí ploše ve zjevné snaze podvádět, a mladá dívka vstoupila do továrny, což způsobí hrůzu Sulleymu. Po několika neúspěšných pokusech dát jí zpátky, ji nabere do sáčku a schovává ji, než Randall přijde a vrátí dveře do skladu. Mike a jeho přítelkyně Celia jsou na rande u Harryhausena, kam Sulley přijde pro pomoc, ale propuká chaos, když se dívka objevila v restauraci a CDA restauraci prohledává. Sulley a Mike uniknou CDA a vemou dívku domů, zjistili, že ona není toxická podle všech. Sulley se rychle poutá k dívce a pojmenuje ji \"Boo\". Další den, ji pašují do továrny, a Mike se snaží vrátit ji přes její dveře. Randall se jí snaží unést, ale unese místo Boo, Mika omylem.\n\nV suterénu, Randall odhalí Mikovi vybudovaný mučící stroj, \"Scream Extractor\" extrahuje výkřiky dětí.\nRandall připoutá Mika k židli na experimentování, ale Sulley zastaví Randella a použije stroj na Mikea a chce donés zprávy o Randallovi Waternoosovi. Když Waternoose ukáže, že on je spojený s Randellem, tak Mika a Sulleyho exulantuje do Himálaje. Tato dvě opatření jsou přijata od sněžného muže, který jim řekne o nedaleké vesnici, o které Sulleyho uvědomí, že to může použít k dostání zpět do továrny. Sulley najde Randella, ale ten na něj zaútočí, ale Mike si myslí, že jejich současná situace je Sulleyho vina z ohledu na jeho radu, odmítá, aby ho následovali. Sulley se vrací do továrny a zachrání Boo ze Scream Extractor. Mike se vrátí, aby se omluvil Sulleymu a bezděčně mu pomůže porazit Randalla v boji.\n\nRandall sleduje Mike a Sulleyho jak spěchají do továrny a podniknou jízdu po dveřovém okruhu do skladu, přičemž je přiveden do obrovského sálu, kde jsou uloženy miliony dveří. Boo díky smíchu aktivuje dveře a umožňuje honičkou projít dovnitř a ven z lidského světa. Po Dobytí Booina její strachu Boo zastaví Randalla když tlačí Sulley z otevřených dveří.\n\nSulley a Mike jsou konečně přístupni k Boo, ale Waternoose a CDA poslali jej zpět na Strašecí plochu. Mike odvádí CDA, zatímco Sulley unikne s Boo a jejími dveřmi, když je Waternoose následuje. Waternoose je napálen a přizná svůj plán k unesení dětí v simulační ložnici a je zatčen CDA, ačkoli Waternoose obviňuje Sulleyho za zničení společnosti. CDA vůdce, č. 001, je odhalen, je to Roz, která byla v utajení po dvou a půl letech se snažením prokázat, že bylo spiknutí v Příšerkách sro. Sulley a Mike se rozloučí s Boo a vrátí ji domů, a na rozkaz Roz jsou Booini dveře pak skartovány. Sulley se stane novým předsedou Příšerek sro, a to díky svým zkušenostem s Boo, a přijde s plánem, jak ukončit energetické krize v Monstropolis.\n\nO několik měsíců později, Sulleyho vedení výrazně ovlivnilo podnikatelský plánu a produktivitu. Monstra nyní procházejí do dětských pokojů s cílem je rozesmát, protože smích je desetkrát silnější než křik. Mike si vezme Sulleyho stranou, aby mu ukázal Booiny dveře, které přestavěl z drceného odpadu. Sulley udržuje poslední kus jako memento, a když ji umístí, dveře aktivuje a vstoupí a najde Boo ve svém pokoji.\n\n"}
{"id": "891346", "url": "https://cs.wikipedia.org/wiki?curid=891346", "title": "Ivan Schranz", "text": "Ivan Schranz\n\nIvan Schranz (* 13. září 1993, Bratislava) je slovenský záložník či útočník, od léta 2017 hráč klubu FK Dukla Praha.\n\nSvou fotbalovou kariéru začal v FK Inter Bratislava. Mezi jeho další angažmá patří: Akademie Jozefa Vengloše, FC Petržalka 1898 a FC Spartak Trnava.\n\nS Trnavou se představil v Evropské lize UEFA 2014/15. V prvním zápase třetího předkola na půdě skotského týmu St. Johnstone FC zařídil dvěma góly výhru 2:1 a slibnou pozici do domácí odvety.\n\nV únoru 2015 odešel na roční hostování s opcí na přestup do českého klubu AC Sparta Praha. V české Synot lize nenastoupil, připsal si pouze dva starty v českém poháru. V červnu 2015 se vrátil do Spartaku Trnava.\n\nV létě 2017 přestoupil z Trnavy do českého mužstva FK Dukla Praha, kde podepsal smlouvu na dva roky.\n\nSchranz reprezentoval Slovensko v mládežnických kategoriích.\n\nS týmem U21 vyhrál v září 2014 3. kvalifikační základní skupinu (zisk 17 bodů) před druhým Nizozemskem (16 bodů), což znamenalo účast v baráži o Mistrovství Evropy hráčů do 21 let 2015 v České republice.\n\n"}
{"id": "891347", "url": "https://cs.wikipedia.org/wiki?curid=891347", "title": "Ning-cung (Sung)", "text": "Ning-cung (Sung)\n\nNing-cung (; 19. listopadu 1168 – 17. září 1224), vlastním jménem Čao Kchuo (), od roku 1194 jako císař panoval čínské říši Sung. Nastoupil po svém otci, císaři Kuang-cungovi.\n\nNing-cung se narodil jako Čao Kchuo 19. listopadu 1168 Čao Tunovi, třetímu synovi Siao-cunga, císaře říše Sung. Byl druhým a jediným přeživším synem Čao Tuna. Čao Tun byl roku 1171 jmenován korunním princem a roku 1189, po abdikaci svého otce, nastoupil na císařský trůn. Čao Kchuo obdržel už roku 1178 knížecí titul a roku 1194 se stal korunním princem.\n\nTéhož roku se po smrti otce stal novým císařem říše Sung, znám je pod svých chrámovým jménem Ning-cung. U dvora se rozhořel spor o ideje filozofa a politika Ču Siho. odpůrci Ču Siho zvítězili a roku 1196 dosáhli jeho odchodu do ústraní, ale roku 1199 byl Ču Si rehabilitován a o tři roky později jeho učení získalo oficiální podporu.\n\nV polovině 90. let ve vládě získala převahu skupina kolem Chan Tchuo-čoua, která si dala za cíl znovudobytí severní Číny ovládané džürčenskou říší Ťin. Roku 1205 Sungové zaútočili na Ťiny. Nicméně sungská vojska utrpěla porážku,a roku 1208 byl Ning-cung nucen uzavřít s říší Ťin mír. Stál Sungy hlavu Chan Tchuo-čoua a zvýšení tributu placeného Džürčenům.\n\nPoté se císař soustředil na vnitřní politiku. V zemi vzrostla inflace, i když hospodářství zůstalo stabilní. Ning-cung podporoval vědu a kulturu, za jeho vlády panoval čilý stavební ruch, města rostla.\n\nVšichni synové Ning-cunga zemřeli v dětství nebo mládí. Císař proto roku 1197 vybral za svého následníka a adoptoval čtyřletého Čao Süna, potomka Čao Te-čaoa, druhého syna prvního sungského císaře Tchaj-cua. Nového následníka podporovala i císařovna Jang a zejména císařův hlavní rádce Š’ Mi-jüan. Čao Sün však roku 1220 zemřel. Novým následníkem se měl stát Čao Chung, adoptivní syn Čao Kaje, a stejně jako Ning-cung vnuk Siao-cunga. Proces adopce se táhl celý rok, během něhož si mladý princ znepřátelil jak Š’ Mi-jüana, tak císařovnu. Měsíc po adopci císař povýšil Čao Jüna, též potomka Čao Te-čaoa, na dědice této linie. Následníka však nejmenoval. Až když roku 1224 onemocněl, den před smrtí jmenoval Čao Jüna svým synem a v noc své smrti následníkem. Panování nad říší se tak vrátilo starší větvi císařského rodu, po Tchaj-cuovi totiž nastoupil jeho mladší bratr Tchaj-cung a další císaři až po Ning-cunga byli Tchaj-cungovými potomky.\n"}
{"id": "891354", "url": "https://cs.wikipedia.org/wiki?curid=891354", "title": "Mistrovství Evropy v judu 1987", "text": "Mistrovství Evropy v judu 1987\n\nMistrovství Evropy se konalo v Paříži, Francie, ve dnech 19.–22. května 1987\n\n"}
{"id": "891356", "url": "https://cs.wikipedia.org/wiki?curid=891356", "title": "Severofríské ostrovy", "text": "Severofríské ostrovy\n\nSeverofríské ostrovy ( \"Nordfriesische Inseln\", \"Nordfrisiske Øer\", frísky \"Noardfryske eilannen\") jsou skupina ostrovů západně od pobřeží Šlesvicka-Holštýnska, která se rozprostírá na pomezí Severního moře a Waddenzee (Wattenmeer). Ostrovy jsou součástí Fríských ostrovů a vytváří pás lemující pobřeží Německa (konkrétněji Severní Frísko) oddělující vnitřní wattové moře Waddenzee od volného Severního moře.\n\nZa Severofríské ostrovy se většinou považují ty ostrovy náležející Německu, které byly historicky osídleny národem Frísů. Více na sever se nachází několik dánských ostrovů, které již do fríského kulturního prostoru nespadají a proto někdy mezi Severofríské ostrovy nebývají započítávány a používá se pro ně pojmenování \"Dánské wattové ostrovy\" (\"Danske Vadehavsøer\"). Ostrovy a přilehlé vodní plochy Wattenmeer vytvářejí jeden z německých národních parků Nationalpark Schleswig-Holsteinisches Wattenmeer o rozloze 441 000 ha a dánský národní park Vadehavet o rozloze 146 000 ha., které jsou součástí světového přírodního dědictví UNESCO.\n\nPro Waddenzee jsou typické mělčiny a písčiny, které vznikají při odlivu a jsou rozděleny hlubokými a mělkými brázdami. Podél pobřeží je většinou písčina, která je při každém přílivu zaplavována slanou mořskou vodou. Mořské proudy a bouřky dynamicky mění vzhled krajiny, když příležitostně ukrajují pevninu a na jiném místě naopak vznikne nový nános písčitého sedimentu.\n"}
{"id": "891357", "url": "https://cs.wikipedia.org/wiki?curid=891357", "title": "Rudolf von Schuster-Bonnott", "text": "Rudolf von Schuster-Bonnott\n\nRudolf von Schuster-Bonnott, uváděn též jako Rudolf Schuster von Bonnott (12. dubna 1855 Pešť – 31. května 1930 Vídeň), byl rakousko-uherský, respektive předlitavský státní úředník, bankéř a politik, v letech 1912–1915 ministr obchodu Předlitavska.\n\nPocházel z rozvětvené šlechtické rodiny. V roce 1877 absolvoval právo na Vídeňské univerzitě, kde roku 1878 získal titul doktora práv. Od roku 1877 působil jako koncipient na finanční prokuratuře, od roku 1882 na ministerstvu obchodu v právním oddělení, které od roku 1896 řídil. V roce 1901 převzal vedení oddělení pro výstavbu vodních cest a vedl přípravy výstavby průplavu Dunaj-Odra. Roku 1903 se stal sekčním šéfem ministerstva. Od roku 1905 přešel do Poštovní spořitelny (Österreichische Postsparkasse), v níž se později stal ředitelem.\n\nZa vlády Karla Stürgkha se dodatečně stal ministrem obchodu. Funkci zastával od 20. září 1912 do 30. listopadu 1915. Z válečných důvodů doporučoval hladovění civilních obyvatel. Po odchodu z vlády se vrátil do Poštovní spořitelny a zůstal zde do své demise v roce 1926, která byla vynucena skandálem, který v této bance propukl.\n"}
{"id": "891358", "url": "https://cs.wikipedia.org/wiki?curid=891358", "title": "Novicmistr", "text": "Novicmistr\n\nNovicmistr je v římskokatolické církvi člen \"institutu zasvěceného života\" (řehole), který složil slavné sliby. Má na starosti vedení noviciátu – institutu, kde jsou formováni novicové, tj. kandidáti daného řeholního řádu. Novicmistr musí být pro novice zákonně ustanoven.\n\nJe-li třeba, potom mohou být ustanoveni i spolupracovníci novicmistra, kteří mu pomáhají:\n\nNovicmistr a jeho spolupracovníci mají za úkol rozpoznávat a potvrzovat řeholní povolání noviců, a dále je postupně vzdělávat pro řádný život v dokonalosti, která je vlastní konkrétní řeholní společnosti. Novicmistr a jeho pomocník neuděluje svým svěřencům, kteří pobývají v témže domě, svátost smíření, pokud o ní sami ve zvláštních případech nepožádají.\n"}
{"id": "891359", "url": "https://cs.wikipedia.org/wiki?curid=891359", "title": "Ladislav Tomaček", "text": "Ladislav Tomaček\n\nLadislav Tomaček (* 26. září 1982, Galanta, Československo) je slovenský fotbalový útočník, momentálně bez angažmá.\n\nSvoji fotbalovou kariéru začal v FC Slovan Galanta. Mezi jeho další angažmá patří: ŠKP Dúbravka, FK Teplice, FK Ústí nad Labem, ŠK Eldus Močenok, FK Dukla Banská Bystrica, ŠKF Sereď a FC Spartak Trnava.\n"}
{"id": "891372", "url": "https://cs.wikipedia.org/wiki?curid=891372", "title": "Veselí nad Moravou (zámek)", "text": "Veselí nad Moravou (zámek)\n\nZámek Veselí nad Moravou se nachází ve městě Veselí nad Moravou v okrese Hodonín. Jeho areál s parkem a bažantnicí je chráněn jako kulturní památka.\n\nZámek s rozsáhlým parkem leží v západní části Veselí nad Moravou, oddělený od historického jádra města bočním ramenem řeky Moravy a Svodnicí neboli Přívozní strouhou. Má podobu čtyřkřídlé patrové stavby uzavřené dispozice, zpevněné diagonálně natočenými nárožními věžemi. Akcentujícím vertikálním prvkem jinak stroze komponovaného zámku je hodinová věž umístěná nad středem východního křídla orientovaného k městu. Protilehlé západní křídlo je řešené jako vstupní, s předloženým dvorem ohraničeným dvěma do oblouku tvarovanými hospodářskými budovami propojenými pilířovou branou. Jižní zahradní průčelí ozvláštňuje mělký rizalit s nízkou sedlovou střechou, otevřený v patře třemi vysokými půlkruhově ukončenými okny a balkonem vynášeným čtveřicí sloupů. Výrazně předsazený balkon má v přízemí podobu otevřené sloupové haly, která dodává pohledově exponovanému průčelí potřebnou monumentalitu.\n\nBývalý vodní hrad ve Veselí nad Moravou byl založen již před polovinou 13. století, patrně příslušníkem rodu Tvrdišovců Sudomírem. Hrad sloužil Sudomírovi jako sídlo a spolu s dalšími hrady a opevněnými městy tvořil obranou hranici na řece Moravě proti Uhrám. K poznání nejstarší podoby hradu přispěl rozsáhlý archeologický výzkum prováděný před dosud nerealizovanou opravou zámku.\n\nPřestože Veselí leží ve staré sídelní oblasti, okolnosti komplikovaného historického vývoje způsobily, že samotné Veselsko bylo znovu osídleno až v 1. polovině 13. století. Patrně jednou z nejstarších komponent tohoto procesu je i hrad ve Veselí nad Moravou. Hrad byl založen někdy okolo roku 1241, patrně Sudomírem příslušníkem rodu Tvrdišovců. Přestože hrad samotný vznikl jako šlechtický, doplňuje záměrně budovanou soustavu zeměpanských pevností na řece Moravě. Svěření daného území rodu Tvrdišovců nepřekvapuje, jelikož v dotčené době jeho příslušníci působili aktivně při dvoře královny-vdovy Konstancie a pak ve vysokých zemských úřadech za vlády Přemysla Otakara II. Byli tedy určitě zárukou bezpečného zajištění hranice s Uhrami a také se spolehlivě postarali o rozvoj získaného území. S rodem Tvrdišovců se pak pojí osudy hradu po celé 13. století.\n\nV psaných pramenech se hrad znova vynořuje v roce 1315. Tehdy hrad okupoval uherský magnát Matúš Čák Trenčanský. Zbraslavská kronika nás informuje, že král Jan Lucemburský v rámci výpravy proti Matúšovi přitáhl k hradu a pomocí žebříku ho ten samý den dobyl.\n\nPravděpodobně někdy po tomto datu se panství i s hradem dostalo do držení Šternberků, a to zřejmě v souvislosti s jejich dalšími aktivitami v tomto regionu. Přímá držba Šternberky je doložena nicméně až v roce 1363. Šternberkové pak drží hrad až do husitských válek. V bitvě pod Vyšehradem padl na Zikmundově straně majitel Veselského panství Jaroslav ze Šternberka. Hrad někdy poté získal přímo Zikmund Lucemburský, který odtud velel obléhání sousedního hradu v Uherském Ostrohu v roce 1422. V roce 1428 Zikmund hrad s panstvím přepustil známému dobrodruhovi, ruskému knížeti Fedorovi z Ostrogu. Ten patrně již v roce 1435 hrad přepustil dále další válečné osobnosti Blažkovi z Borotína. V roce 1441 se hrad opět dostává do rukou Šternberků. Ti Veselí nicméně obratem v roce 1442 prodali pánům z Vojslavic.\n\nPáni z Vojslavic jako příslušníci katolické šlechty stranili v následujících česko-uherských válkách Matyáši Korvínovi. V roce 1469 obsadil Veselí moravský zemský hejtman a český maršálek Jindřich z Lipé, v té době poručník a držitel strážnického panství. Někdy kolem 27. července přitáhl do Veselí i kníže Viktorin, syn Jiřího z Poděbrad, s šesti sty jezdci. Uherský král Matyáš město oblehl a Viktorina, který se snažil utéct, zajal. Jindřichovi z Lipé se povedl útěk po vodě. O rok později byl na Veselí doložen pobyt Jiřího z Poděbrad. Páni z Vojslavic drželi Veselí až do roku 1527, kdy bylo zapsáno do zemských desek Hynkovi Bilíkovi z Kornic.\n\nZa Bilíků z Kornic došlo k rozvoji celého panství a přestavbám původního hradu, tehdy již spíše zámku. V roce 1580 Bílkové z Kornic vymírají a celé panství se získává dědictvím Burjan Tetour z Tetova. Ten se velice zadlužil a jeho synové museli Veselí prodat Jakubovi Vojskovi z Bogdunčovic. Za jeho držení došlo v roce 1605 k vpádu Bočkajovců, kdy bylo panství popleněno. Jakubův synovec Petr, který panství zdědil, se aktivně účastnil stavovského povstání. Nicméně brzy umírá. Jeho synům je pak panství pro otcovu angažovanost zabaveno. Ještě za jejich držení došlo v roce 1621 k obléhání zámku vojsky Gabora Bethlena a Jana Jiřího Krnovského. Z tohoto obléhání se dochoval jedinečný popis od přímého účastníka Jiřího Rudolfa Přenského. V roce 1624 od císaře zámek s panstvím získává uherský šlechtic a protiturecký válečník Tomáš Bosnyák z Magyarbélu. Tomáš zemřel v roce 1634 bez mužských dědiců a panství dědí jeho dcera Kateřina. Ta zemřela již v roce 1636 a panství přechází na její dceru Anežku. V roce 1642 došlo k dalšímu vyplenění zámku a města, tentokráte ustupujícími švédskými vojsky. Anežčin otec František Perényi se rozhodl jako její poručník panství prodat v roce 1646 Janovi z Rotalu. S tím později Anežka nesouhlasila a vlastnictví napadala. Jan z Rotálu celé panství prodal v roce 1651 Mikuláši Pázmánymu z Paznaszu. Ten zemřel v roce 1667 bez mužských dědiců. Dědily dcery jeho nevlastního bratra Jana Michala Ürményho. To napadl Jan z Rotálu. Soudní tahanice se vlekly až do roku 1701, kdy zvítězily Ürményho dědičky. Ty ovšem obratem panství v roce 1707 prodávají Maxmiliánovi Františkovi Želeckému.\n\nŽelečtí se zasloužili o rozvoj panství a započali barokní přestavbu zámku. Maxmilián Želecký umírá v roce 1717 a novým pánem se stává jeho bratr Jan Felix. Ten ovšem umírá již v roce 1731 a jelikož bylo Veselí tehdy ve fideikomisu, získává panství se zámkem jako univerzální dědic František Karel Chorynský. Rod Chorynských z Ledské pak držel zámek až do roku 1945.\n\nDnešní zámek prošel složitým stavebním vývojem od hradu z 13. století, přes luxusní barokní rezidenci, až po dnešní klacisistní zámek.\n\nStředověkou podobu hradu přibližují poslední poznatky získané ze záchranného archeologického výzkumu probíhajícího v letech 2008 a 2009. Hradní jádro zaujímalo prostor severní části nádvoří zámku a přiléhajícího severního křídla, dále pokračovalo již mimo obrys dnešní stavby. Předhradí, oddělené příkopem, leželo pod jižní částí nádvoří a pod jižním zámeckým křídlem. Časový horizont výstavby hradu určilo dendrochronologické datování dřevěných částí předhradí, odkrytých průzkumem. Časový úsek, léta 1250–1260, se kryje s první písemnou zmínkou o majiteli Veselí. Opevněné sídlo chránící brod přes řeku bylo původně dřevěné, pravděpodobně však již v následující stavební etapě (poslední třetina 13. století) došlo k výstavbě zděného hradního jádra s válcovou věží, zmiňovanou v mladších písemných pramenech. Další proměnou prošel hrad někdy na přelomu 14. a 15. století, kdy proběhla zděná přestavba předhradí a úprava hradního opevnění. Z té doby se ve hmotě východního křídla – v průjezdu pod věží – dochovaly zbytky brány a části obvodových zdí. Pravděpodobně po roce 1500 došlo k celkové přestavbě hradu a předhradí.\n\nNovým majitelem Veselí se stal v roce 1527 Hynek Bilík z Kornic, úspěšný hospodář, který se věnoval hlavně zakládání rybníků. Jeho potomci drželi Veselí do roku 1580. Pravděpodobně za držení Bilíků z Kornic došlo k přestavbě středověkého hradu na renesanční zámek. Podobu renesanční stavby neznáme, v té době však vznikla čtvercová věž ve zlomu parkánu, jejíž základy odkryl na nádvoří zámku záchranný archeologický výzkum. Z této stavební etapy pocházejí pravděpodobně i sklepy dochované pod východním a jižním křídlem zámku.\n\nSnad ve druhé čtvrtině 17. století došlo k přestavbě renesančního zámku – vodní tvrze do podoby, která je zachycena na vyobrazení z roku 1748. Zanikly poslední viditelné zbytky středověkého hradu včetně velké válcové věže. V části hmoty zůstalo zachováno šikmé křídlo postavené na parkánu. Sídlo na vyobrazení má uzavřenou dispozici – tři křídla sestavená na půdorysu nepravidelného písmene U doplňují na západní straně dvě samostatné, pravděpodobně hospodářské budovy. Severní šikmé křídlo kopíruje linii starší stavby vestavěné do parkánu, zbývající obytná křídla zámku mají přízemí prolomené arkádami. Na severní straně areál uzavírá ohradní zeď obranného charakteru.\n\nDědici Želeckých z Počenic se stali Chorinští. Veselí drželi od roku 1731 až do odsunu v roce 1945.\n\nV průběhu 18. století, za Jana Františka Chorinského, došlo k přestavbě zámku na pohodlné barokní šlechtické sídlo. Jeho přesnější podoba zatím není známa. Vodítkem jsou kresby – čtyři pohledy na zámek, jejichž fotokopie věnovala rodina Chorinských městskému muzeu. Rámcové datování kreseb pomáhají určit zachycené veselské kostely – kostel svatého Bartoloměje a klášterní kostel Andělů strážných – vysvěcené v letech 1741, respektive 1739. S velkou pravděpodobností se jedná o realizovanou podobu zámku. Odpovídá tomu základní dispoziční řešení i kompozice jednotlivých křídel – podkovovitě uzavřený dvůr před západním křídlem a hodinová věž v ose východního křídla i základní členění fasád. Kresby zachycují elegantní šlechtické sídlo v rokokově klasicistním stylu, které si však díky rohovým věžím, hmotovému členění a přítomnému vodnímu živlu uchovává pevnostní charakter.\n\nOd devadesátých let 18. století až do poloviny století následujícího se s krátkými přestávkami intenzivně pracovalo na nové podobě zámku a parku. Při těchto úpravách se vystřídalo více stavebních mistrů, zásadní podíl na finální pozdně klasicistní podobě měl však vídeňský architekt Karel Schleps (1802–1840) a jeho bratr František Schleps (1813–1882). Jádro zámku zůstalo v podstatě nedotčeno, výraznou proměnou prošel plášť stavby i výzdoba interiérů.\n\nVýsledkem přestavby byla architektonicky strohá stavba, téměř kasárenského typu, formovaná přísným klasicizujícím horizontalismem. Malebnější podobu dostalo jen zahradní průčelí oživené širokým rizalitem s vysokými půlkruhově ukončenými okny a s balkonem vynášeným sloupy. Plochu nad okny zdobí sochařská výzdoba od vídeňského sochaře Antona Rückera – erb Chorinských s antickými heroji po stranách.\n\nZahrada s rozsáhlým parkem a oborou obklopující ze dvou stran zámek byla postupně proměňována v romanticko-krajinářský park. Idea člověkem utvářené, avšak na první pohled nenásilně formované přírody s maximálním estetickým účinkem si žádala romantické doplňky v podobě altánků, umělých zřícenin, jeskyň… Také v zámeckém parku veselského zámku se nacházel letohrádek, malý zámeček v dórském slohu zvaný Templ, byly zde gloriety, rondely, čínský chrám, rybářský dům, ptačí domek a řada dalších drobných staveb. Provoz a údržba takto komponovaného parku byla velmi nákladná a stavby postupně zanikaly. Do dnešní doby se z nich dochovaly jen lodžie, Laudonův pomník a z části skleník.\n\nPo vynuceném odchodu rodiny Chorinských z republiky připadl zámek městu. Jeho stavebně-technický stav po válce nebyl dobrý, v havarijním stavu byly zvláště střechy, opravené v letech 1945–1947. O dva roky později došlo k opravě fasád. V sedmdesátých a osmdesátých letech zámek využívaly Jihomoravské trubkárny jako internát. V devadesátých letech se jeho vlastníkem stala firma LCS zámek, která stavbu staticky zajistila a nechala si zpracovat projekt přestavby zámku na hotel. Památkový ústav souhlasil s předloženou studií, realizaci záměru však již nedošlo, po likvidaci firmy v konkurzu byl zámek roku 2003 prodán v dražbě. Nový majitel v posledních letech provedl základní záchranné práce, obnovu klempířských prvků a opravu krovu. Byla provedena řada dílčích odborných technických průzkumů nutných pro zpracování projektu celkové rekonstrukce památky, která se nachází v havarijním stavu a jejíž některé umělecko-historické detaily jsou nenávratně ztraceny. V letech 2008 a 2009 proběhl v areálu zámku záchranný archeologický výzkum.\n\n\n\n"}
{"id": "891376", "url": "https://cs.wikipedia.org/wiki?curid=891376", "title": "Strach a hnus v Las Vegas", "text": "Strach a hnus v Las Vegas\n\nStrach a hnus v Las Vegas je americká komedie režiséra Terryho Gilliama z roku 1998 s herci Johnny Deppem, Cameron Diaz, Benicio del Torem či Tobey Maguirem podle stejnojmenné knihy Huntera S. Thompsona\nFilm pojednává o bláznivém výletu novináře \"Raoula Dukeho\", kterého ztvárnil Johny Depp a jeho právníka \"doktora Gonza\" v podání Benicia Del Toro z Los Angeles do světoznámého města Las Vegas, plný kasín, hotelů a nočního života. Hlavním úkolem Raoula je navštívit a udělat reportáže ze závodů terénních motocyklů a zúčastnit se konference proti drogám v Las Vegas. Závislost hlavních aktérů na drogách a alkoholu se prolíná celým filmem. Následkem užívání drog, aktéři trpí různými halucinacemi, které jsou ve filmu živě zobrazeny.\n"}
{"id": "891378", "url": "https://cs.wikipedia.org/wiki?curid=891378", "title": "Gymnázium Kadaň", "text": "Gymnázium Kadaň\n\nGymnázium Kadaň je čtyřleté a osmileté gymnázium s možností specializace na přírodovědný nebo humanitní směr po 2. ročníku studia. Sídlí v Kadani v ulici 5. května. Heslem školy je \"Consultum bene iuventae est\" (Mládí v dobrých rukou). Pod stejným názvem je veden i Školní vzdělávací program.\n\nKadaňské gymnázium je 5. nejstarší střední školou Ústeckého kraje a celého českého severozápadu. Navazuje na bohatou tradici městské latinské školy v Kadani, která již ve středověku byla předním školským ústavem, vyhledávaným studenty z Čech i okolních zemí. Zároveň se hlásí k odkazu humanistické akademie, vedené na hradě Hasištejně u Kadaně vzdělaným aristokratem Bohuslavem Hasištejnským z Lobkowicz († 1510). Je také nástupcem gymnázia v Doupově, zřízeného již roku 1767, neboť u zrodu gymnaziálního ústavu v Kadani stáli právě doupovští piaristé. Od svého založení v roce 1803 představovalo kadaňské gymnázium (Gymnasium Caadanense) klíčovou vzdělávací a kulturní instituci rozsáhlé oblasti Kadaňska, kterou navštěvovali studenti nejen z Kadaně, ale též z Vejprt, Přísečnice, Kovářské, Perštejna, Klášterce nad Ohří, Radonic, Vilémova, Mašťova či Doupova. Gymnázium významně přispívalo k vytváření kadaňských městských a regionálních elit, zdejší absolventi mířili na důležité středoevropské univerzity v Praze, Vídni, Innsbrucku, Mnichově, Lipsku a Berlíně.\n\nOd roku 2013 má Gymnázium v Kadani své nakladatelství, které využívá pro vydávání publikací věnující se pedagogicko-výzkumným tématům učitelů, absolventů a studentů. Logo nakladatelství je odvozeno od loga Gymnázia a bylo vytvořeno v rámci soutěže jedním ze studentů školy.\n\nVýuka probíhá v 16 kmenových učebnách. Na konci roku 2018 má škola komplexně modernizovaných 6 učeben (biologie, multimediální, kmenová třída, chemie, fyziky a výpočetní techniky) 2 laboratoře (chemie a fyziky), 2 kabinety, 1 sklad chemického materiálu a multifunkční moderní prostor sloužící pro studium, odpočinek, setkávání a společenské akce. Učebny jsou vybavené novým nábytkem a multimediální technikou s prostorovým ozvučením, interaktivní tabulí, dataprojektorem, zatemněním. Dalších 10 učeben, 5 kabinetů, tělocvična a kancelář prošlo částečnou rekonstrukcí. Pět učeben je akusticky upravených pro výuku jazyků. K výuce výpočetní techniky se využívají dvě učebny s 15 počítači s Windows, 30 tablety s Android a mobilní učebnou založenou na AirPad 2. Pro výuku tělesné výchovy a sportovní kroužky jsou určeny dvě tělocvičny. Ve větší z nich je horolezecká stěna, menší je doplněna posilovnou. Různé akce, soutěže, shromáždění a setkání se soustřeďují v aule, která zároveň slouží jako knihovna a studovna. \n\nSoučástí vybavení gymnázia je automatická meteorologická stanice, která průběžně zobrazuje data na webové stránce školy.\n\nHistorie Gymnázia v Kadani začala už v roce 1803, kdy byla založena piaristická kolej. 24. října roku 1803 bylo zahájeno vyučování na šestitřídním gymnáziu. Školu navštěvovalo celkem 99 studentů. Ale teprve 26. února roku 1804 bylo z radnice městské veřejnosti oznámeno zřízení Gymnázia v Kadani.\n\nGymnázium sídlilo v budově dnešního Okresního archivu v Kadani, dříve budova minoritského kláštera, ta byla v květnu 1788 zničena požárem. Kadaňští měšťané měli zájem, aby se budova opravila, předala zpět příslušníkům řádu a aby v této budově bylo zřízeno gymnázium.\n\nKronika uvádí jména 21 členů městského zastupitelstva, kteří nejen svým souhlasem, ale i vydanými finančními a věcnými příspěvky umožnily zřízení gymnázia. Bylo zahájeno jednání s rektorem piaristického gymnázia v Doupově, páterem Hieronymem Ultschem, který získal pro návrh založit v Kadani gymnázium řízené piaristickými mnichy souhlas nejen provinciála řádu Franze Frize, ale i řádové kapituly v Litomyšli. Po otevření školy se stal páter Ultsch jejím prvním ředitelem.\nV roce 1811 kronika zaznamenává velký požár města, který postihl i budovu gymnázia, které do této doby prosperovalo. Přidaly se ještě další nepříznivé okolnosti, snížení hodnoty dotačního fondu, narůstající drahota, a tak bylo v roce 1823 gymnázium zrušeno. Oficiálně bylo zrušeno již císařským výnosem z 22. října 1822. Ale ještě konce srpna 1823 složili studenti poslední závěrečné zkoušky, 9. listopadu byli odvoláni řádoví profesoři z Kadaně a první kadaňské gymnázium zaniklo.\n\nČlenové kadaňského zastupitelstva nikdy neopustili myšlenku obnovit školu vyššího typu, a tak v roce 1853 byla ve městě zřízena nižší reálná škola a připravovaly se podmínky pro zřízení úplného vyššího gymnázia, výuka probíhala v provizorních prostorách. 14. února 1872 byla zahájena výstavba gymnaziální budovy a již 4. října 1873 byla slavnostně vysvěcena a otevřena. Budova sloužila k účelům gymnaziální výuky do záři roku 1951.\n\nOd roku 1891 neslo Gymnázium v Kadani název státní gymnázium a v této podobě fungovalo až do roku 1939, kdy v důsledku odtržení Sudet se změnilo na vyšší školu pro chlapce. Státní gymnázium bylo školou německou, čeští studenti v něm byli zapsáni velmi zřídka. Existence tohoto ústavu skončila v roce 1945. V roce 1947 započala historie českého gymnázia. Prvním ředitelem byl Václav Vilímek. Státním reálné gymnázium v Kadani fungovalo v letech 1947–1951. V roce 1951 bylo Gymnázium v Kadani zrušeno a místo něho byla zřízena průmyslová škola.\n\nV roce 1953 podle nové školské reformy dochází ke zřizování jedenáctiletých středních škol. Prvním ředitelem jedenáctileté střední školy se stal Václav Lemberg. Škola sídlila v budově dnešního gymnázia. V roce 1959 se škola přestěhovala do budovy dnešní Základní školy Rudolfa Koblice. V roce 1960 se jedenáctiletá škola změnila na všeobecně vzdělávací školu – dvanáctiletku, která měla devět ročníků ZŠ a tři ročníky střední všeobecně vzdělávací školy. V roce 1964 došlo k oddělení ročníku střední všeobecně vzdělávací školy od základní školy a vytvořila se tak samostatná SVVŠ. Novým ředitelem byl Josef Pavlík. V roce 1968 vzniká čtyřleté gymnázium s větví přírodovědnou a humanitní. V roce 1972 vycházejí první maturanti čtyřletého gymnázia. Od roku 1978 sídlí gymnázium v dnešní budově – tj. ulice 5. května 620. Od roku 1990 bylo povoleno ministerstvem zřizování sedmiletých a osmiletých gymnázií, i Gymnázium Kadaň tento projekt realizovalo. Ve školním roce 1990/91 vznikly dvě třídy sedmiletého gymnázia a ve školním roce 1996/97 končili první maturanti víceletého gymnázia. První studenti osmiletého gymnázia maturovali ve školním roce 2002/2003.\n\nV roce 2018 Gymnázium oslavilo 215 let od svého vzniku.\n\nDne 7. listopadu 2013 započal na Gymnáziu Kadaň pilotní projekt FlexiBook 1:1. Jeho cílem bylo vyzkoušet výuku v plně digitalizovaném formátu na druhém stupni české vzdělávací soustavy, kdy výuka s interaktivní učebnicí v iPadu plně nahradila tištěnou učebnici. Cílem projektu bylo také zjistit i osobní názory profesorů i studentů na rozdíly výuky s papírovou a elektronickou učebnicí.\n\nGymnázium v Kadani nabízí nejširší nabídku výuky cizích jazyků v regionu (anglický, německý, francouzský, ruský, španělský a latinský). Pro zvýšení kvality výuky cizích jazyků se škola zapojuje do projektů a testování, realizuje také výměnné pobyty. Z významných projektů se jedná o např. zapojení do programu Comenius.\n\nV roce 2016 se podařilo studentům kadaňského gymnázia, \"Jakubu Fialovi\" a \"Ondřeji Kočanovi\", uspět v soutěži Středoškolská odborná činnost se svým návrhem inovativní učebnice angličtiny. Tu později vydali pod názvem Improve Yourself a sklízí s ní další úspěchy. Třeba i na Rádiu Wave, DVTV či v České televizi, a ve svém úsilí ani po třech letech nepolevují.\n\nGymnázium Kadaň se v září 2011 na 2 roky zapojilo do programu \"COMENIUS Partnerství škol\" s projektem Student Climate Research Campaign (SCRC). Jde o projekt založený na spolupráci 12 škol z 9 evropských států v oblasti měření kvality klimatu.\n\nDalším projektem byl Be SUstainable to SUstain the WORLD', který se zaměřoval na oblasti využití obnovitelných zdrojů energie, tak zároveň do poznávání jiných kultur a zvyšování jazykových dovedností.\n\nNejstarším výměnným pobytem (od roku 1995) jsou každoroční akce s gymnáziem ve Weissenburgu.\n\nTradiční setkávání našich a německých studentů z Evangelického gymnázia v Annaberg-Buchholz se v posledních letech rozrostlo o kulturně-vzdělávací aktivity a intenzivní regionální spolupráci.\n\nV roce 2016, 2017 i 2018 se studenti gymnázia účastní výměnného pobytu s nizozemskou školou Isendoorn College v Zutphenu. Projekt obvykle zahrnuje týdenní pobyt v Nizozemsku a týdenní návštěvu holandských studentů v Kadani.\n\nGymnázium v Kadani se dlouhodobě věnuje problematice udržitelného rozvoje, ekologii a environmentální výchově. V rámci tohoto zaměření se škola zapojuje do množství projektu a aktivit, které pomáhají vychovávat nové generace k odpovědnému přístupu k životu. Za své působení škola získala mnoho ocenění (v roce 2012 např. 2. místo v prestižní soutěži E.ON Energy GLOBE Award ČR) a v roce 2012 obdržela PaedDr. Hana Kožíšková prestižní cenu Veroniky Svobodové za přínos v rozvoji ekologické výchovy v Ústeckém kraji.\n\nV rámci programu Globe se od roku 1998 na škole provádí meteorologická, hydrologická, pedologická, biometrická a fenologická pozorování okolí školy. Výsledky zasílají studenti do NASA, kde jsou využívány pro vyhodnocování satelitních snímků povrchu Země. Na škole je zapojeno cca 70 studentů a 3 profesoři.\n\nMini GLOBE Games je terénní soutěž s ekologickou tematikou pro tříčlenná družstva žáků základních škol a víceletých gymnázií v okrese Chomutov. Studenti Gymnázia Kadaň každoročně celý projekt vymýšlejí, připravují a realizují, tím získají cenné odborné a organizační dovednosti využitelné v dalším studiu a životě.\n\nEkoškola (Eco-Schools) je mezinárodní vzdělávací program, kde studenti a profesoři aktivně spolupracují od roku 2009. Program vede tzv. Ekotým, který připravuje a vyhodnocuje návrhy na činnosti ostatních studentů a pracovníků školy, které vedou k lepšímu porozumění a informovanosti ohledně ekologických témat. V České republice zajišťuje program Sdružení TEREZA Praha.\nProjekt Světová škola organizují neziskové organizace Člověk v tísni a ADRA. Gymnázium Kadaň je škola, která se věnuje globálnímu rozvojovému vzdělávání a vede své studenty k tomu, aby se zajímali o život v rozvojových zemích. Uskutečňuje zajímavé projekty, jejichž pomocí upozorňuje na různé globální problémy. Za svou práci byli učitelé, ale zejména studenti, oceněni, a získali titul Světová škola.\n\nŠkola se zapojuje i do úklidových akcí ve městě – například Ukliďme Česko. Žáci pravidelně uklízí okolí kostela Svatého Vavřince v Želině či Krušné hory.\n\nStudenti gymnázia se se svými učiteli pravidelně zapojují do projektu Příběhy bezpráví, který každoročně připravuje organizace Jeden svět na školách a Člověk v tísni. Při této příležitosti se setkávají s pamětníky historických událostí, které otřásly naší společností. V roce 2017 navštívila školu disidentka Hana Jüptnerová. Ve stejné době proběhla v rámci Týdnů mediálního vzdělávání i beseda s novináři Tomášem Lindnerem, který odpovídal na dotazy týkající se migrace i Německa, a také se Sylvií Lauder, která čelila dotazům zaměřeným hlavně na aktuální situaci v USA.\n\nPanenky UNICEF – v tomto projektu studenti vyráběli panenky pro UNICEF. Každá panenka představuje skutečné dítě, které bude v rámci očkovací kampaně UNICEF v rozvojových zemích proočkováno proti šesti hlavním smrtelným dětským chorobám (spalničky, záškrt, černý kašel, tetanus, tuberkulóza, dětská obrna).\n\nNa gymnáziu působí hudební a dramatické soubory. Významem přesahující školu jsou umělci Vojtěch Kraus, Rudolf Koblic, Andrea Smíšková, Martin Manojlín, Dalibor Vajnar, Karel Pobříslo, Libor Kácha, David Hendrych, Daniel Hájek, Jana Hronská a mnoho dalších.\n\n\nsoučasné osobnosti\n\nŘeditelé Gymnázia v Kadani 1803 – 1823\n\nŘeditelé Gymnázia v Kadani 1853 – 1947\n\nŘeditelé Gymnázia v Kadani od roku 1947\n"}
{"id": "891381", "url": "https://cs.wikipedia.org/wiki?curid=891381", "title": "Dušan Kuciak", "text": "Dušan Kuciak\n\nDušan Kuciak (* 21. května 1985, Žilina) je slovenský fotbalový brankář a bývalý reprezentant, který od ledna 2017 působí v klubu Lechia Gdańsk. Účastník Mistrovství světa 2010 v Jihoafrické republice. Byl ohodnocen jako nejlepší legionář polské Ekstraklasy za rok 2013 a nejlepší brankář sezony 2013/14. Mimo Slovensko působil na klubové úrovni v Anglii, Rumunsku a Polsku.\n\nJeho bratrem je Martin Kuciak, rovněž fotbalový brankář.\n\nPo přestupu z Trenčína do MŠK Žilina zde působil 5 roků a vyhrál s klubem ligový titul v sezóně 2006/07. O jeho služby měl zájem řecký klub AEK Atény, ale hráč se rozhodl zůstat v Žilině. V červnu 2008 podepsal tříletou smlouvu s rumunským klubem FC Vaslui, kde podával výborné výkony, které ho vynesly po určité časové proluce zpět do slovenského národního týmu.\n\nS polským klubem Legia Warszawa získal v sezóně 2011/12 polský fotbalový pohár, ve finále vychytal vítězství 3:0 proti týmu Ruch Chorzów, za něhož nastoupil v bráně jeho krajan Michal Peškovič. V sezóně 2012/13 získal s klubem titul v Ekstraklase a obhájil vítězství v polském poháru (čili získal tzv. double). V sezóně 2013/14 odchytal zápasy Legie v předkolech Ligy mistrů, Legia byla vyřazena v play-off předkole po výsledcích 1:1 venku a 2:2 doma rumunským mistrem Steauou București (kvalifikovala se však automaticky do základní skupiny Evropské ligy). Sezonu 2013/14 zakončil obhajobou ligového titulu.\n\nV sezoně 2014/15 měl s Legií našlápnuto do play-off předkola Ligy mistrů UEFA po vítězstvích nad skotským Celtic FC 4:1 doma a 2:0 venku, nicméně UEFA potrestala kontumací klub za administrativní chybu (neoprávněný start hráče Bartosze Bereszynského v závěru odvetného utkání) a Legia tak přišla o možnost zabojovat o základní skupinu LM. Místo toho se představila ve 4. předkole Evropské ligy 2014/15 proti kazašskému FK Aktobe a s Kuciakem v bráně Aktobe dvakrát porazila a postoupila do základní skupiny. V sezóně 2014/15 vyhrál s klubem polský fotbalový pohár.\n\nV roce 2015 odmítl nabídku na prodloužení smlouvy v Legii a v závěru ledna 2016 přestoupil do anglického klubu Hull City AFC, tou dobou vedoucího týmu anglické druhé ligy (Football League Championship). Hull City postoupil do Premier League 2016/17, Kuciak ale téměř vůbec nechytal. V září 2016 vyslovil nespokojenost se svou pozicí v mužstvu: \"„Nevím, proč mě Hull City kupoval.“\" V Hullu odchytal pouze jedno utkání EFL Cupu.\n\nV únoru 2017 přestoupil z Hullu City do polské Lechie Gdańsk (zadarmo). Dostal dres s číslem 1.\n\nV A-mužstvu Slovenska debutoval 10. prosince 2006 v Abú Dhabí v přátelském utkání proti domácí reprezentaci Spojených arabských emirátů. Kuciak odchytal druhý poločas, zápas skončil vítězstvím Slovenska 2:1.\n\nTrenér Vladimír Weiss jej nominoval na Mistrovství světa 2010 v Jihoafrické republice , kde Slovensko vypadlo po prohře 1:2 v osmifinále s pozdějším vicemistrem Nizozemskem. Nezasáhl však ani do jednoho utkání na šampionátu, plnil roli třetího brankáře.\n\n14. listopadu 2012 odchytal přátelské utkání v Olomouci proti České republice. Slovenský národní tým prohrál 0:3. 6. února 2013 nastoupil v Bruggách proti domácí Belgii. Slovensko sahalo po remíze, ale nakonec utkání prohrálo 1:2 gólem z 90. minuty. V březnu 2013 rovněž figuroval v nominaci slovenského národního týmu pro kvalifikační zápas s Litvou (22. března) a přátelské utkání se Švédskem (26. března, oba zápasy měly dějiště v Žilině na stadiónu Pod Dubňom). Odchytal pouze zápas proti Litvě, který skončil remízou 1:1. Svůj desátý a zatím poslední zápas v reprezentačním A-mužstvu odchytal 7. června 2013 ve Vaduzu proti Lichtenštejnsku, šlo o kvalifikační utkání na MS 2014 (remíza 1:1).\n\n\n"}
{"id": "891382", "url": "https://cs.wikipedia.org/wiki?curid=891382", "title": "Celebrity branding", "text": "Celebrity branding\n\nCelebrity branding je využití známých a uznávaných lidí k propagaci produktů a služeb. Důvodem, proč firmy využívají tuto strategii je, že slavná osobnost může přitáhnout pozornost ke značce a formovat vnímání značky, jež si zákazníci udělají na základě znalostí, které mají o slavné osobě.\n\nZnámá osobnost může být buď veřejným „mluvčím“ (spokesperson) značky, anebo jejím „podporovatelem“ (endorser). Mluvčí značky obvykle předává následující poselství: „Jsem bohatý a slavný a doporučuji vám tento výrobek.“ Její „podporovatel“ na druhou stranu říká: „Jsem bohatý a slavný a tento výrobek opravdu používám. Když si jej koupíte, můžete být jako já.“ Celebrity v roli „mluvčích“ značek jsou vhodné v případě výrobků, s nimiž není spojeno velké riziko nebo technické know-how např. potraviny, domácí spotřebiče, automobily, oblečení, pivo. Pokud ale prodáváte cokoli, s čím se spojuje určitý druh technického, zdravotního nebo finančního rizika, pravděpodobně byste měli na podporu svého produktu angažovat odborníka.\n\nJe řada důvodů k spolupráci se slavnými osobnostmi v roli „veřejných mluvčí“ značky:\n\n\nToto všechno jsou důvody, proč angažovat nějakou známou osobnost k propagaci produktu či služby. Je však nutné si odpovědět na důležitější otázku, zda to bude opravdu prospěšné pro vaši firmu a pro vaši značku? To závisí na mnoha různých faktorech, jako jsou odvětví, v němž působí váš podnik, váš cílový trh a vaše celková reklamní strategie. Neplatí zde žádná striktní a neměnná pravidla, kdo by měl angažovat k propagaci své značky proslulé osobnosti.\n\nPři posuzování vhodných osobností se mají zvažovatt tyto otázky:\n\n\nPři výběru vhodné celebrity nebo známé osobnosti lze také použít model TEARS – model atributů podpory. Do tohoto modelu se řadí 5 základních atributů. První dva lze zařadit do procesu internalizace. \n\n\nZbývající tři atributy vytvářejí proces identifikace. \n\n\n\nPři procesu výběru celebrity by mělo dojít také k hodnocení její popularity či známosti, která se u celebrit se měří pomocí Q score. Čím vyšší Q score tím více je celebrita známá. Každý performer je posuzován podle následujícího žebříčku: „Jeden z mých oblíbených“, „Velmi oblíbený“, „Dobrý“, „Ucházející“, „Nedobrý“ a „Nikdy jsem o něm neslyšel“. Součet od „Oblíbený“ až po „Nedobrý“ skóruje v ukazateli „Zcela známý“. Hodnocení na špičce žebříčku označuje absolutní míru přitažlivosti či popularity, protože značí 100 %. Někteří performeři ale nejsou příliš dobře známí a měli by nízké skóre, proto hodnocení Q score je poměr mezi pozicí „nejoblíbenějšího“ a „známý“. Odpovídá na otázku: „Na kolik přitažlivý je performer mezi těmi, kdo jej znají?“. Hodnocení Q score se používá k určení potenciálu méně známých osobností a poskytuje odpovídající základnu pro srovnání se zavedenějšími osobnostmi. \n\nExistuje řada osvědčených technik k získání pozornosti v rámci reklamy. Patří mezi ně např. vyobrazení lidských očí, provokativní výjevy, použití domácích mazlíčků, dětí a samozřejmě zobrazení kulturních ikon nebo celebrit. Uvedené taktiky mají pozitivní vliv na přilákání pozornosti k reklamě a následně na její opětovné vybavení. \n\nReklamy často nabízejí celebrity, které zde vystupují jako uživatelé produktu či důvěryhodný zdroj, který přesvědčuje cílovou skupinu o specifickém prospěchu příslušného produktu. Běžně dochází ke srovnání s jiným produktem, ať už přímo nebo nepřímo. \nCelebrity a jejich chování se tak často stává vzorem pro nápodobu člověkem. \n\nSvětové značky často získávají podporu od nejrůznějších známých osobností (celebrit), mezi které řadíme televizní hvězdy, herce, populární atlety a dokonce i zemřelé osobnosti. Zadavatelé reklamy platí ohromné částky celebritám, jež jsou oblíbené a především respektovány cílovými skupinami zákazníků. V naději, že příznivě ovlivňují jejich postoje a chování. \n\nTop celebrity získávají obrovské honoráře za své služby. Např. golfista Tiger Woods vydělal 100 mil. dolarů za jejich rok za podporu nejrůznějších společností a jejich produktů. Při průměrném americkém ročním výdělku 250 000 dolarů, by musel obyčejný člověk pracovat 400 let, aby vydělal stejnou částku jako Tiger Woods za své propagační aktivity za jeden rok. \n\nCelebrity branding není úplně novou metodou propagace výrobků. Mezi první, kteří se proslavili s touto metodu je Charles Frederick Worth. Tento Angličan se stal prvním pařížským couturiérem. V 19. století se zasloužil o slávu luxusní pařížské módy, a to nejen svými pozoruhodnými návrhy, ale také revolučním marketingem. Worth pochopil, že pokud bude spojovat své produkty se známými osobami, tak to může mít podstatný vliv na jeho obchod. Postupně se tento nástroj stává v obchodě podstatný. K tomu aby mohl propagovat svůj módní dům La Maison Worth, musel najít známou osobnost, která může ovlivnit módu na krílovském dvoře, jako byla princezna Pauline von Metternich, manželka rakouského ambasadora ve Francii a blízká přítelkyně císařovny Eugenie – manželky Napoleona III.. Potom co princezna spojila svoje jméno s La Maison Worth, přispělo to k úspěchu tohoto módního domu. Od té doby se začínají v reklamách a na výrobcích objevovat známé osobnosti, které můžou ovlivnit prodej daného výrobku.\nVe 21. století už se samozřejmě k úspěchu obchodních značek nepoužívají šlechtické rody, ale jsou to spíše lidé ze zábavního průmyslu a také ze sportu.\n\nPodle nedávných výzkumů se počet reklam s celebritami hojně zvýšil v posledních deseti letech. Jedna ze čtyř reklam obsahuje určitou známou osobu. Oproti roku 1995 kdy byla použita známá osoba v každé osmé reklamě.\n"}
{"id": "891384", "url": "https://cs.wikipedia.org/wiki?curid=891384", "title": "Jakub Aragonský (1334)", "text": "Jakub Aragonský (1334)\n\nJakub Aragonský ( \"Jaime de Aragón y Anjou\", 29. září 1296 – červenec 1334 Tarragona) byl aragonský infant a příslušník Řádu rytířů z Montesy.\n\nNarodil se jako prvorozený syn aragonského krále Jakuba II. a jeho druhé choti Blanky, dcery neapolského krále Karla II. a vše nasvědčuje tomu, že měl být následníkem trůnu. Otec mu svěřil funkci generálního prokurátora aragonské koruny. Roku 1318 našel král v synově obydlí mnišské roucho.\n\nV říjnu 1319 se Jakub v Gandese oženil s Eleonorou, dcerou kastilského krále Ferdinanda IV. K naplnění sňatku nedošlo, 22. prosince 1319 se vzdal svého nároku na trůn a vstoupil nejprve do řádu maltézských rytířů a roku 1320 do Řádu rytířů z Montesy. Zemřel v létě 1334 a byl pravděpodobně pohřben v katedrále v Tarragoně. Hrob nebyl nalezen a panuje domněnka, že byly Jakubovy ostatky přeneseny do františkánského kláštera v Barceloně. Ten byl zničen roku 1837 a královské hroby znesvěceny. Kosterní pozůstatky byly poté přesunuty do místní katedrály. \n"}
{"id": "891385", "url": "https://cs.wikipedia.org/wiki?curid=891385", "title": "Isabela Marie Bavorská", "text": "Isabela Marie Bavorská\n\nPrincezna Isabela Marie Alžběta Bavorská (31. srpna 1863 Mnichov – 26. února 1924 Řím) byla bavorská princezna a janovská vévodkyně.\n\nNarodila se jako třetí dítě a nejstarší dcera prince Vojtěcha Viléma Bavorského a jeho choti infantky Amálie Cádizské. Isabelin otec Vojtěch byl čtvrtý syn Ludvíka I. Bavorského a Terezy Sasko-Hildburghausenské. Její matka Amálie byla dcera infanta Františka de Paula Španělského, mladšího bratra Ferdinanda VII.. Její matka byla rovněž sestrou Františka z Cádizu, manžela Ferdinandovy dcery, španělské královny Isabely II.\n\nIsabela se roku 1883 provdala v bavorském Nymphenburgu za prince Tomáše, vévodu janovského, tím se stala janovskou vévodkyní. Princ Tomáš byl jediný syn prince Ferdinanda, vévody z Janova a jeho choti princezny Alžběty Saské. Prostřednictvím své sestry Margherity Savojské byl také švagrem italského krále Umberta I. a zároveň i strýcem budoucího krále Viktora Emanuela III. Jejich spojení bylo v pořadí čtvrtým manželským propojením mezi Wittelsbachy a Savojskými.\n\nTato svatba byla jedním pozorovatelem popsána jako „pozoruhodná dobrým vkusem a jednoduchostí“. Ludvík II. Bavorský (Isabelin bratranec a bavorský král) se jí nezúčastnil, neboť se již málokdy účastnil veřejných událostí. Jeho nepřítomnost, všimnul si jeden účastník, znamenala, že „se svatební hosté mohli veselit v atmosféře pohostinnosti, která se zřídka nachází u dvorských slavností“.\n\nV roce 1905 se Isabela a její manžel, stejně jako ostatní členové savojského rodu, zúčastnili slavnosti na počest beatifikace jednoho francouzského kněze. Přítomen byl i papež Pius X. spolu s tisícovkou francouzských poutníků a několika tisíci věřících ostatních národností, jakož i dvaadvacet kardinálů a papežský dvůr. Na události bylo pozoruhodné to, že se členové savojského rodu vůbec poprvé zhostili své náboženské role za přítomnosti samotného papeže.\n\nJako vévoda a vévodkyně z Janova Isabela a její manžel často vykonávali své královské povinnosti coby představitelé savojského rodu. Například v roce 1911 přišli na odhalení rozměrného památníku Viktora Emanuela II. v Římě. Událost měla téměř milion svědků a účastnily se jí také ovdovělé královny Marie Pia Savojská a Markéta Italská, včetně vévody a vévodkyně z Aosty.\n\nV roce 1913 unikla Isabela téměř jisté smrti. Zatímco si mazala paže a krk přípravkem na revmatismus, stanula příliš blízko lampy, která způsobila vznícení přípravku. Život jí zachránila její pokojská, která rychle plameny uhasila.\n\nZemřela v Římě 26. února 1924 na bronchiální zápal plic. Ulehla již několik dní před samotným skonem. Její manžel zemřel o sedm let později, v roce 1931.\n\n\n\n"}
{"id": "891386", "url": "https://cs.wikipedia.org/wiki?curid=891386", "title": "Nina Hrušková-Bělská", "text": "Nina Hrušková-Bělská\n\nNina Hrušková-Bělská (5. května 1925, Novočerkassk, Sovětský svaz – 30. listopadu 2015, Praha, Česko) byla šachistka, která reprezentovala Československo. Narodila se v Rusku, ale po otci měla československé státní občanství. Na území bývalého Československa žila od roku 1943. Od roku 1958 závodně nehrála.\n\nRoku 1950 jí FIDE udělila titul a mezinárodní mistryně.. V roce 1956 obdržela jako první žena titul mezinárodní rozhodčí.\n\nDvakrát vyhrála mistrovství Čech a Moravy (1943 a 1944) a pětkrát vyhrála mistrovství Československa (1946, 1948, 1952, 1953 a 1956) a třetí byla v roce 1954\n\nNa turnaj o titul mistryně světa v šachu, který se konal na přelomu let 1949–1950 v Moskvě skončila společně s Giselou Gresserovou a Monou May Karffovou na dvanáctém až čtrnáctém místě. V turnaji kandidátek mistrovství světa roku 1952 v Moskvě skončila na třináctém místě. Jako rozhodčí řídila v letech 1959 až 1969 čtyři zápasy o titul mistryně světa.\nRoku 1957 reprezentovala Československo na první šachové olympiádě žen v Emmenu.\n"}
{"id": "891387", "url": "https://cs.wikipedia.org/wiki?curid=891387", "title": "Adrien Broom", "text": "Adrien Broom\n\nAdrien Broom (* 1980) je současná umělecká a komerční fotografka z Connecticutu. Její výtvarné snímky často naráží na témata dětské fantazie, kde hlavní roli hrají mladé ženy. Její komerční práce zahrnují módní a portrétní fotografii.\n\nBakalářský titul v oboru počítačové animace získala na Northeastern University, vystudovala výtvarné umění v italské Florencii a dějiny umění v programu Christie's Education v Londýně. S odkazem na vzpomínky z dětství, jako důležitý katalyzátor, využívá dobových kostýmů při kompozicích, které jsou často odvozené z pohádek, ale \"jsou trochu tmavší, než jak jsem vnímala realitu jako dítě, náčrt mé dospělé vize krásy a bizarnosti.\" V rámci svých komerčních povinností fotografuje skupinu Grace Potter and the Nocturnals.\n\nSnímky Broomové byly součástí řady výstav v Connecticutu a v New Yorku, stejně jako na výstavě \"American Dreamers\" v Palazzo Strozzi ve Florencii v roce 2012. Historik umění Roderick Conway Morris, její snímky přirovnává k éterickým ženským bytostem Prerafaelitů, barokních soch a symbolismu.\n\n\n"}
{"id": "891392", "url": "https://cs.wikipedia.org/wiki?curid=891392", "title": "Sex ve městě 2", "text": "Sex ve městě 2\n\nSex ve městě 2 je americká romantická komedie z roku 2010 navazující na první díl filmu \"Sex ve městě\" a seriál stanice HBO. Vypráví o čtveřici nerozlučných kamarádek, milujících značkovou módu, život v přepychu i rušný městský život. Děj se odehrává z části na newyorském Manhattanu, druhá polovina filmu byla natočena v exotickém Abú Dhabí.\n\nČtyři skvělé kamarádky vyrazí na dámskou jízdu do arabského Abú Dhabí. Užívají si luxusního hotelového komplexu, nádherného prostředí, skvělého počasí a naprosto všechno jim připadá perfektní, až do doby, kdy hlavní hrdinka Carrie Bradshaw v obsazení Sarah Jessicou Parker potká svoji dávnou lásku; i přesto, že je šťastně vdaná, neodolá kouzlu romantického nočního Abú Dhabí a políbí ho. Tímto okamžikem dámská jízda nabere jiných rozměrů. Po značně nepříjemném incidentu Samanthy Jones, kterou ztvárnila Kim Cattrall, byly kamarádky nuceny opustit překrásný hotel, vzápětí jim zrádná exotická země na cestě zpět přichystala několik dalších překážek, ale nebyl by to americký film, kdyby neskončil happyendem.\n\n"}
{"id": "891395", "url": "https://cs.wikipedia.org/wiki?curid=891395", "title": "Alexander Spitzmüller", "text": "Alexander Spitzmüller\n\nAlexander Spitzmüller, též Alexander Freiherr von und zu Spitzmüller-Harmersbach (12. června 1862 Vídeň – 5. září 1953 Velden am Wörther See), byl rakousko-uherský, respektive předlitavský státní úředník, bankéř a politik, v letech 1915–1916 ministr obchodu Předlitavska, v letech 1916–1917 ministr financí Předlitavska a v roce 1918 v době zániku monarchie jeden z posledních společných ministrů financí Rakouska-Uherska.\n\nByl synem známého vídeňského lékaře. Studoval na gymnáziu a pak práva na Vídeňské univerzitě. Nastoupil jako úředník na finanční prokuraturu a od roku 1886 pracoval na ministerstvu financí. Když byl ministrem financí Čech Josef Kaizl, jmenoval Spitzmüllera do čela úřadu ministerstva a oba spolu měli vstřícné vztahy, ale kvůli česko-německému napětí se jejich vztah později zhoršil a Spitzmüller přešel na post rozpočtového referenta. I nadále pak působil jako vysoký ministerský úředník v rezortu financí za následujících ministrů. V roce 1904 se stal sekčním šéfem a byl zemským finančním ředitelem v Dolních Rakousích. V roce 1906 ho ministerský předseda Max Beck pověřil dozorem nad rakousko-uherským finančním vyrovnáním. Po úspěšném zvládnutí těchto jednání mu panovník František Josef osobně poděkoval. V roce 1909 ovšem pro neshody s ministrem Leonem von Bilinskim odešel z ministerstva do vedení banky Creditanstalt.\n\nZa vlády Karla Stürgkha se dodatečně stal ministrem obchodu. Funkci zastával od 30. listopadu 1915 do 21. října 1916. Znovu se členem kabinetu stal za vlády Heinricha Clam-Martinice, nyní jako ministr financí Předlitavska. Nový panovník Karel I. dokonce Spitzmüllera coby svého oblíbence prosazoval na post předsedy vlády, ale to nebylo přijato. Na postu ministra financí musel řešit zhoršující se stav veřejných financí. Hodlal zastavit další zadlužování vypsáním nových daní. Neúspěšně se na vysoký post na ministerstvu snažil prosadit rakouského ekonoma Josefa Aloise Schumpetera. Jeho ministerské působení netrvalo dlouho. Martinicova vláda padla brzy po obnovení parlamentního života v Předlitavsku.\n\nNěkolik následujících měsíců byl bez trvalého uplatnění. Původně měl sice nastoupit na post guvernéra centrální banky Oesterreichisch-ungarische Bank, ale jeho nástupce na postu ministra financí Ferdinand von Wimmer si chtěl tento post podržet pro případ pádu vlády. V období 7. září 1918 – 4. listopadu 1918 byl společným ministrem financí Rakouska-Uherska.\n\nPo vzniku samostatné Rakouské republiky působil v bankovnictví. Stal se guvernérem Oesterreichisch-ungarische Bank, ovšem bylo to již po rozpadu monarchie. Vedl tak hlavně její likvidaci a dělení na nástupnické centrální banky nových středoevropských států. Zároveň se potýkal s inflací a politickými tlaky na tisk nových peněz. Od roku 1923 byl opět bez veřejné funkce. V roce 1931 nastoupil na post ředitele ústavu Creditanstalt, který ovšem procházel závažnou krizí. Dožil se 91 let a býval někdy označován za posledního žijícího člena rakousko-uherských vlád (ministr železnic Ernst Schaible ovšem žil až do roku 1956). O svém působení ve veřejném životě vydal knihu vzpomínek.\n\nJeho syn Alexander Spitzmüller byl hudebním skladatelem.\n"}
{"id": "891401", "url": "https://cs.wikipedia.org/wiki?curid=891401", "title": "Hrdina (opera)", "text": "Hrdina (opera)\n\nHrdina (v anglickém originále ) je komická opera o třech obrazech (dějstvích) italsko-amerického skladatele Giana Carla Menottiho na vlastní libreto z roku 1976. Poprvé byla provedena 1. června 1976 společností Opera Company of Philadelphia v budově filadelfského Metropolitan Opera House.\n\nGian Carlo Menotti získal zakázku na novou operu roku 1974 od Opera Company of Philadelphia; byla určena k oslavám dvou set let vzniku Spojených států amerických. Podle zpráv tisku měl za ni obdržet 30 000 dolarů.\n\nHlavním hrdinou opery je muž, který je (bezmála) světovým rekordmanem v nepřetržitém spánku. Podle Menottiho se jednalo o mírnou, dobromyslnou politickou satiru. „Je to parodie na ty politické činitele, kteří proto, aby chránili své vlastní zájmy, volí průměrnost a snadný a rychlý výsledek a do nebe vynášejí to, co je nezávadné; člověka, který spí, a tedy nemůže nikomu vadit ani překážet. … [Hrdina] je prototypem „přitakávače“, který dosahuje svého cíle tím, že s každým souhlasí a o korupci předstírá, že ji nevidí. Jinými slovy, je to dokonalý člověk pro nepočestnou společnost. Je to právě „člověk, který spí,“ na kterém lidé kolem něho ukájejí své sobectví.“\n\nČást kritiky toto příležitostné dílo přijala benevolentně a uznávala ho jako dobrou zábavu. D. Webster napsal, že „… je to opera lehká jako bodláčí chmýří. Je to lehký, parodický hudební kousek, dobrá bicentenniální taškařice, artefakt.“ Styl byl označován jako typický Menotti: „lehká, veselá a vtipná konverzace smíšená s několika lyrickými okamžiky à la Puccini.“ Méně příznivě naladění kritikové hovořili o tom, že se „Menotti pokusil zamaskovat svou podbízivou hudbu nenucenou, svižnou inscenací“ a že se jedná o „hudbu tak banální, že jakkoli mohou být Menottiho vlastní city upřímné, umělecký účinek je laciný a nedůstojný.“ V každém případě byl Menottiho styl považován za beznadějně zastaralý, časopis \"Time\" v kritice \"Hrdiny\" napsal: „Většina Menottiho hudby je obstojný Puccini: melodická, přístupná — a naprosto nerelevantní v roce 1976.“\n\n\"Hrdina\" se nedočkal mnoha dalších inscenací. Díla se ujal dirigent Christian Badea, který nastudoval evropskou premiéru v Bruselu 25. dubna 1976 a dirigoval i inscenaci v Lutychu v květnu 1980 a v New Yorku (Juilliard American Opera Center) v prosinci 1980. V roce 1987 jej uvedlo North Texas State University School of Music Opera Theater v Dentonu.\n\nDvě flétny, pikola, dva hoboje, anglický roh, dva klarinety, dva fagoty, čtyři lesní rohy, tři trubky, tři pozouny, tuba, bicí souprava, harfa, celesta, smyčce.\n\nDavid Murphy, normální muž z malého amerického města, již deset let spí bez probuzení; ještě den a dosáhne světového rekordu ve spaní. Jeho manželka Mildred umně využila manželovy zvláštní nemoci a z Davida se stala vyhlášená turistická atrakce přinášející hospodářský prospěch nejen Mildred, ale celému městečku. Jen Davidova sestřenice Barbara, která ho potají miluje, je tím znechucena a chystá se opustit dům. Když na rozloučenou spícího Davida políbí, ten se náhle probudí.\n\nMildred je manželovým procitnutím zděšena, zdroj jejích příjmů tím vyschl. Přivolává na pomoc starostu města, jinak svého ctitele, a místního lékaře. Dohodnou se Davida znovu uspat pomocí prášků na spaní. David je zhrozen. Podaří se mu fingovat spánek tak, že Mildred se starostou spokojeně odejdou. Když David opět otevře oči, vidí Barbaru a brzy je jasné, že opětuje její city.\n\nDavid se vydává poprvé po dlouhé době z domu. Přitom se zrovna natrefí k tomu, jak mu – jakožto rekordmanu ve spánku – starosta před shromážděným občanstvem odhaluje pomník jako „hrdinovi města“. Když lidé Davida spatří živého a bdícího, jejich patriotické nadšení se změni v hněv proti starostovi, Mildred i Davidovi, které považují za podvodníky. Ale Barbara podá davu uspokojivé vysvětlení. Občané nakonec blahopřejí oběma novým párům, Davidovi s Barbarou a starostovi s novou paní starostovou Mildred.\n"}
{"id": "891403", "url": "https://cs.wikipedia.org/wiki?curid=891403", "title": "Ethereal wave", "text": "Ethereal wave\n\nEthereal wave (Éterická vlna), také zvaný jako Ethereal darkwave v Evropě, a Ethereal goth či prostě Ethereal v USA je termín, který označuje subžánr Darkwave. Vyvinul se v letech 1983-1984 jako výsledek gotického rocku, přičemž Ethereal byl reprezentován hlavně skupinami jako Cocteau Twins a Dead Can Dance.\n\nTypickým pro tento druh hudby je použití atmosférických kytarových zvukových palet, včetně efektů jako echo a zpoždění. Druhou typickou charakteristikou je použití nezvučných mužských nebo vysokých ženských vokálů a silný vliv ambientní hudby.\n"}
{"id": "891404", "url": "https://cs.wikipedia.org/wiki?curid=891404", "title": "Zsuzsa Nagyová", "text": "Zsuzsa Nagyová\n\nZsuzsa Nagy (* 3. listopadu 1975 Budapešť, Maďarsko) je bývalá reprezentantka Maďarska v judu. Je drželkou neoficiálního rekordu jako nejmladší vítězka titulu mistryně Evropy v judu – 15,54 let\n\nJudu se věnovala od 11 let. V roce 1991 v 15 letech šokovala judistickou Evropu ziskem titulu seniorské mistryně Evropy. Ve stejném roce vybojovala na mistrovství světa olympijskou účast v Barceloně v roce 1992. Nároky na svou osobu však psychicky nezvládla, na olympijských hrách nesplnila očekávání a po neshodách s trenéry ukončila v roce 1993 sportovní kariéru.\n\n"}
{"id": "891408", "url": "https://cs.wikipedia.org/wiki?curid=891408", "title": "Marouane Fellaini", "text": "Marouane Fellaini\n"}
{"id": "891410", "url": "https://cs.wikipedia.org/wiki?curid=891410", "title": "Elisabeth Karlssonová", "text": "Elisabeth Karlssonová\n\nElisabeth Karlsson, (* 20. července 1967) je bývalá reprezentantka Švédska v judu. Několikanásobná medailistka z mistrovství Evropy.\n\nZávodila v období, kdy ženské judo nebylo součástí olympijských her. Sportovní kariéru ukončila v roce 1991 po mistrovství světa v Barceloně.\n\nSyn Marcus (* 1990) šel v jejích stopách a v roce 2010 vybojoval pro Švédsko historicky první zlatou medaili z vrcholné akce.\n"}
{"id": "891411", "url": "https://cs.wikipedia.org/wiki?curid=891411", "title": "Seznam biskupů a arcibiskupů v Buenos Aires", "text": "Seznam biskupů a arcibiskupů v Buenos Aires\n\nNásledující osoby byly biskupy a arcibiskupy v diecézi a arcidiecézi Buenos Aires v Argentině:\n\n\n"}
{"id": "891412", "url": "https://cs.wikipedia.org/wiki?curid=891412", "title": "Myšlenky zločince", "text": "Myšlenky zločince\n\nMyšlenky zločince (v anglickém originále Criminal Minds) je americký televizní seriál, který měl v USA premiéru 22. září 2005 na stanici CBS. Speciální týmu analytiků BAU (Behavioral Analysis Unit) FBI pod vedením Jasona Gideona (Mandy Patinkin) tvoří profily sériových vrahů, které jsou často klíčové k jejich dopadení.\n\nDne 7. dubna 2017 stanice CBS objednala třináctou řadu, která měla premiéru 27. září 2017. \n\n12. května 2018 CBS objednala čtrnáctou řadu, která mala premiéru 26. září 2018 a obsahuje pouze 15 dílů. \n\n10. února 2019 CBS prodloužila seriál pro záverečnou patnáctou řadu. Ta obsahovata pouze 10 dílů a byla ukončená 19. února 2020, celkovo bylo odvysílano 324 epizód běhom 15. řad.\n\nJason Gideon (Mandy Patinkin) je jedním z elitních analytiků lidského chování ve Spojených státech amerických. Se svým týmem řeší často ty nejhorší případy. Aaron Hotchner (Thomas Gibson) speciální agent s velkými ambicemi často upřednostňuje svou náročnou práci před manželkou a synem. Elle Greenway (Lola Glaudini), která specializuje na sexuální zločiny v půlce druhé série opouští BAU a na její místo nastupuje Emily Prentiss (Paget Brewster). Derec Morgan (Shemar Moore) specialista na zločiny z posedlosti, Dr. Spencer Reid (Matthew Gray Gubler) génius, který většinou složí všechny kousky skládanky dohromady. Agentka Jennifer JJ Jareau (A. J. Cook) zajišťuje komunikaci mezi médii a vybírá pro tým nové případy. Technička Penelope Garcia (Kirsten Vangsness). Poté co z BAU odchází Jason Gideon, jeho místo obsadí jeho bývalý kolega a přítel agent v důchodu David Rossi (Joe Mantegna), který se rozhodl vrátit se do FBI kvůli nedořešené vraždě rodičů tří dětí před 20 lety.\n\n\n"}
{"id": "891413", "url": "https://cs.wikipedia.org/wiki?curid=891413", "title": "Givi Gaurgašvili", "text": "Givi Gaurgašvili\n\nGivi Gaurgašvili, (: ), (23. dubna 1969, Čeljabinsk, Ruská SFSR – 13. ledna 1993, Čeljabinsk) byl reprezentant Sovětského svazu a krátce i Ruska v judu.\n\nSyn ruské matky a gruzínského otce vyrůstal po rozvodu rodičů s matkou v Čeljabinsku.\n\nV roce 1993 byl nešťastnou náhodou zastřelen svým známým, kterému chtěl rukama domluvit. Bylo mu necelých 24 let.\n\nJiž v mladém věku se stal členem sovětské reprezentace. Svojí výkonnost potvrdil na mistrovství Evropy v roce 1991 kde vybojoval stříbrnou medaili.\n\nNa olympijských hrách v Barceloně v roce 1992 nestartoval. Místo něj reprezentoval Společenství nezávislých států Dmitrij Sergejev.\n\nJeho kariéru a život ukončila nešťastná událost v roce 1993.\n"}
{"id": "891414", "url": "https://cs.wikipedia.org/wiki?curid=891414", "title": "Čemeřice nachová", "text": "Čemeřice nachová\n\nČemeřice nachová (\"Helleborus purpurascens\") je druh rostliny z čeledi pryskyřníkovité (\"Ranunculaceae\").\n\nJedná se asi 15–30 cm vysokou vytrvalou bylinu se silným podzemním oddenkem. Na bázi jsou většinou dva přízemní listy, které jsou dlouze řapíkaté, s řapíky asi 20–30 cm dlouhými, listy jsou nepřezimující. Čepel je dlanitě členěná, úkrojky jsou kopinaté, členěné, na okraji hrubě pilovité, pouze na bázi celokrajné. Květy jsou velké, rostliny kvetou brzy na jaře, v březnu až v dubnu. Kališních lístků je 5, jsou pataloidní, tedy napodobují korunu a jsou někdy interpretovány jako okvětí. Jsou nápadně zbarvené, červenofialové. Korunní lístky jsou přeměněny na nektária, kterých je 15–20. Tyčinek je mnoho, 50 nebo i více. Plodem je měchýřek, měchýřky jsou asi 2–2,5 cm dlouhé, kýlnaté a jsou uspořádány do souplodí. Počet chromozómů je 2n=32.\n\nČemeřice nachová je původní ve východní Evropě, je udávána jako původní ze Slovenska, Ukrajiny, Maďarska, Rumunska a býv. Jugoslávie. V České republice je jen pěstovaná na zahrádkách jako okrasná jarní bylina. Ve volné přírodě ji můžeme potkat na východním Slovensku, udávána např. z Čergova, Ondavské vrchoviny, Bukovských vrchů nebo Vihorlatu.\n\n \n"}
{"id": "891419", "url": "https://cs.wikipedia.org/wiki?curid=891419", "title": "Otakar Trnka", "text": "Otakar Trnka\n\nOtakar Trnka, uváděn též jako Ottokar von Trnka (19. července 1871 Pardubice – 25. června 1919 Vídeň), byl rakousko-uherský, respektive předlitavský inženýr, státní úředník a politik českého původu, v letech 1911–1917 ministr veřejných prací Předlitavska.\n\nAbsolvoval reálku v rodných Pardubicích a Českou techniku v Praze. Pak nastoupil do státních služeb. Působil jako technik na výstavbě železnic v alpských zemích. Od roku 1907 nastoupil na ministerstvo železnic jako vrchní technický rada. Po jednom roce přešel na post ředitele státní dráhy. Ministr železnic ho jmenoval sekčním šéfem. Zde ale setrval jen krátce, protože se stal přímo členem vlády.\n\nZa vlády Karla Stürgkha se stal ministrem veřejných prací. Post si udržel i v následující druhé vládě Ernesta von Koerbera a vládě Heinricha Clam-Martinice. Funkci zastával od 3. listopadu 1911 do 22. června 1917. Za války sehrál významnou roli v obraně zájmů českých podnikatelů. Díky jeho intervencím se dařilo přidělovat státní vojenské zakázky českým firmám a zajišťovat jistý podíl státních investic ve prospěch českých oblastí a institucí.\n\nPo rozpadu Rakouska-Uherska bydlel ve Vídni. Snažil se nastoupit do státních služeb Československa. Pomýšlel na post ministra železnic nebo sekčního šéfa ministerstva. Vzhledem k jeho dlouhé vládní angažovanosti ve vídeňských vládních strukturách, ale nebyl jeho zájem v popřevratové Praze vyslyšen. Až 25. června 1919 nakonec získal československý pas a byl jmenován generálním ředitelem Dunajské paroplavební společnosti se sídlem v Bratislavě. Téhož dne ale zemřel poté, co ho přejel automobil na vídeňské ulici.\n\nV rodných Pardubicích po něm bylo pojmenováno nynější Legionářské náměstí (poprvé neslo jméno Trnky v letech 1912–1918, podruhé od roku 1940 do konce války).\n"}
{"id": "891425", "url": "https://cs.wikipedia.org/wiki?curid=891425", "title": "Eva Kmentová", "text": "Eva Kmentová\n\nEva Kmentová (6. ledna 1928 Praha – 8. dubna 1980 tamtéž) byla česká sochařka.\n\nOtec Evy Kmentové, František Kment, byl profesorem řezbářské speciálky na Ústřední škole bytového průmyslu, matka Marie byla malířkou (porcelán, hedvábí). Eva Kmentová absolvovala řezbářství během války a v roce 1946 byla přijata na VŠUP, nejprve do ateliéru prof. Jana Nušla (šperkařství), odkud po dvou letech přestoupila k prof. Josefu Wagnerovi. Vysokou školu absolvovala v roce 1951 (socha Sokolice) a v následujícím roce se provdala za svého spolužáka Olbrama Zoubka.\n\nV roce 1954 se jim narodila dcera Polana (provd. Bregantová), roku 1956 syn Jasan. V 50. letech oba sdíleli ateliér s dvorkem na Žižkově v místě někdejší cementářské dílny (Židovské pece), podnikali cesty do zahraničí (Bulharsko, Rumunsko, 1958 Řecko, 1959 Egypt) a pracovali společně na veřejných zakázkách. Eva navrhuje šperky, oba restaurují. Roku 1957 se stávají členy tvůrčí skupiny Trasa, ale z výstavy skupiny v Galerii Fronta roku 1959 jsou jejich sochy odstraněny z ideologických důvodů.\n\nEva Kmentová vystavuje samostatně až roku 1963 v Alšově síni – Galerii mladých. V témže roce se seznámí s Jindřichem Chalupeckým a také získá vlastní ateliér na Žižkově, kterému říká „Doupě“. Zde vznikají stěžejní díla, vystavená později ve Špálově galerii, na výstavě českého moderního sochařství v Berlíně a reprodukovaná v Hazanově \"Novém slovníku moderního sochařství\".\nPočátkem 70. let se Eva Kmentová stěhuje do nového ateliéru ve zrekonstruované barokní stodole usedlosti Na Konvářce, její možnosti vystavovat jsou však po okupaci a během normalizace vzácné a omezené na malé mimopražské galerie. V roce 1976 je vyznamenána udělením soukromé ceny Jiřího Koláře, ale je již vážně nemocná a se zhoršujícím se zdravotním stavem postupně opouští sochařskou tvorbu a soustřeďuje se na práci s papírem – koláže, kresby, papírové asambláže.\n\nEva Kmentová zemřela v Praze 8. dubna 1980, ve věku 52 let.\n\nRealistické portréty a postavy, které vytvořila Eva Kmentová během studia v sádře a hlíně jsou nyní většinou nezvěstné. Až po absolvování školy postupně vstřebává podněty evropských moderních sochařů (Lynn Chadwick, Kenneth Armitage, Giacomo Manzú, Henry Moore, Henri Laurens, Pablo Picasso aj.) a stavba jejích figur se zjednodušuje, s větším důrazem na gesto a kompozici tvarů. Její nejrozměrnější dochované dílo, \"Žena na slunci\" (1958), nese zřetelný vliv Fernanda Légera, jehož výtvarným stylem byla tehdy ovlivněna většina členů skupiny Trasa. Další potlačení detailu a výraznější strukturaci povrchu si vynutilo použití betonu i v komorních studiích k sochám.\nNa počátku 60. let jsou její návrhy plastik do veřejného prostoru ještě ovlivněné tzv. Bruselským stylem a pozdně kubistickými tendencemi, menší reliéfy a sochy v cínu lze zařadit ke „krotké moderně“.\n\nSpolupráce s architekty vede kolem roku 1963 k postupnému opuštění figury směrem k výtvarným znakům, nakonec až k plošným reliéfům. V té době současně vznikají díla se silným existenciálním podtextem (\"Torzo strachu\" 1963, \"Plod\", \"Opuštěný prostor\" 1964) a pozoruhodná komorní ženská torza.\n\nPo přestěhování do vlastního ateliéru se Kmentová věnuje tvorbě reliéfních odlitků a využívá strukturu a tvary úlomků dřev v abstraktních asamblážích v betonu, někdy kolorovaných. Její komorní plastiky mají souvislost s předchozím návrhem betonové dekorativní stěny pro českou ambasádu v Brasilii v duchu tehdy dominující architektury brutalismu (1964, spolu s O. Zoubkem a Č. Kafkou).\n\nPo účasti na sochařském sympoziu roku 1966 v St. Margarethen v Rakousku (organizátor Karl Prantl) začíná v rozměrných plošných krajinách používat otisky oblých valounů jako symboly semen-vajíček. Některé reliéfy později spojuje a vytváří samostatně stojící stély. Ve svých textech Kmentová popisuje intenzivní vnímání krajiny až k pocitům splynutí („...pociťuju nepřetržitost a organické prolínání člověka a země, viditelného i utajeného života.“).\n\nNásledně otiskuje do sádrové hmoty vlastní stopy, rty, ruce a prsty a z abstraktních krajin se stávají krajiny lidského těla, z odlitků rukou sestavuje asambláže – motýly, nakonec do sádry otiskne svou skrčenou postavu v plastice \"Lidské vejce\" (1968) a mužskou postavu s gestem rozepjatých rukou (\"Opuštěný prostor\" 1968).\n\nTěmto dílům předcházejí „hlavy svatých“ (1968) v cínu jako pocta Brancusimu a série \"Terčů\" (1968), která se svým jednoznačným sdělením poněkud vymyká z jinak spíše introvertní tvorby sochařky. Následují studie zahalených figur (plastika pro OD Prostějov), \"Zabalená socha\" (1969) a odlitky draperií, nejprve v sádře a nakonec provedené v bronzu nebo svařováním v kovu (\"Prostěradlo\", \"Uzel\" 1969).\n\nV 70. letech vzniká série krajin s trčícími prsty – výhonky a řada otisků se skrytým symbolickým významem, za všechny např. konceptuální instalace stop vlastních nohou mířících k oknu Špálovy galerie.\n\nMotiv prolnutí tělesného a přírodního se vrací v objektu \"Postava na trávě nebo já\" (1971). V reliéfech se objevují naléhavá slova (\"Ne\", \"Proč\", \"Já\") a také opadané listy nebo jablka, prsty už jen jako fragmenty sestavené do plošných asambláží, nakonec opět lidské tělo – nohy uvězněné v zemi, obnažená žebra.\n\n\nKromě kreseb, které lze považovat za jakýsi deník, se zachovaly kresebné skici a modely jimiž studovala výstavbu sochařských objemů u plastik ovlivněných pozdním kubismem. Pozdější reliéfy vytvářela bez kresebných návrhů a jako významné lze označit až práce, které vznikly v souvislosti s její pozdní sochařskou tvorbou a během sedmdesátých let nakonec zůstaly hlavním vyjadřovacím prostředkem.\n\nNa počátku jsou znovu otisky těla, tentokrát jako frotáže tiskařskou barvou (\"Ruce\" 1972), kresby tužkou zachycující pohyb (\"Spěch\" 1973) a řada koláží – krajin (\"Úzkost (Krajina)\" 1974).\n\nZ asambláží papírových útržků tvoří nejprve květy (\"Zelená růže\" 1975), později různé varianty erotických symbolů (\"Velká štěrbina\" 1975, \"Nepojmenováno\" 1978).\n\nReliéfní rozměrné koláže na sololitu zobrazují siluety postav (\"My\" 1975), znovu pohyb (\"Spěch\" 1975), stopy nohou (\"Nohy\" 1976), z bílého zmačkaného papíru vystupují v nízkém reliéfu lidská torza (\"Bílá kresba\" 1977).\n\nS postupující nemocí se vracejí existenciální témata ve formě kreseb rychle načrtnutých tužkou (\"Tíseň\" 1979), opakuje se motiv Brány.\n\nPoslední prací z roku 1979 je prostorová asambláž \"Výhonek\", volně citující sochu Brancusiho, kterou ale Jaromír Zemina vnímá jako „kalendář odsouzence k smrti“.\n\nTato část tvorby Evy Kmentové není obvykle pojednána samostatně, a proto jen stručné shrnutí. Se sochařskou tvorbou a reliéfními otisky souvisí ateliérový koncept \"Stopy\" (návštěvníků ateliéru EK) a následující instalace \"Stopy\" (1970) ve Špálově galerii. Stopami, tentokrát aktivního deformování („polidšťování“) papíru, jsou i drobné objekty \"Co nedopadlo\" (1975) a pozdější \"Mísa\" a \"Stůl\" (1978).\nDalší objekty, které lze souhrnně pojmenovat jako vzkazy, mají podobu skrytého osobního sdělení (\"Krychle pro Sisyfa\" 1975) nebo záznamu o přátelských návštěvách v ateliéru Evy Kmentové (\"Bedna zázraků\", \"Ruce\" 1976–1979).\n\n\n\n\n\n\n"}
{"id": "891427", "url": "https://cs.wikipedia.org/wiki?curid=891427", "title": "Arcidiecéze Buenos Aires", "text": "Arcidiecéze Buenos Aires\n\nArcidiecéze Buenos Aires (: \"Archidioecesis Bonaërensis\", : \"Arquidiócesis de Buenos Aires\") je arcibiskupství římskokatolické církve se sídlem v Buenos Aires, hlavním městě Argentiny. Jeho katedrálním kostelem je metropolitní katedrála Nejsvětější Trojice v Buenos Aires. Diecéze byla založena papežem Pavlem V. dne 6. dubna 1620. Na arcidiecézi byla povýšena 5. března 1865. Papež Pius XI. udělil 29. ledna 1936 jejím arcibiskupům titul primas argentinský.\n\n\n"}
{"id": "891428", "url": "https://cs.wikipedia.org/wiki?curid=891428", "title": "Česko na Halovém mistrovství Evropy v atletice 2002", "text": "Česko na Halovém mistrovství Evropy v atletice 2002\n\nHalového ME v atletice 2002 ve Vídni se ve dnech 1. – 3. března zúčastnilo 24 českých atletů (15 mužů a 9 žen).\n\nCenný kov se podařilo vybojovat oběma českým vícebojařům, když Roman Šebrle získal zlato a Tomáš Dvořák stříbro. Mezi ženami dosáhla nejlepšího výsledku svalovým zraněním handicapovaná tyčkařka Pavla Hamáčková, která obsadila výkonem 435 cm ve finále 6. místo. V bodovém hodnocení se Česko umístilo na 9. místě se 39 body.\n\nSedmiboj\nPětiboj\n\n"}
{"id": "891430", "url": "https://cs.wikipedia.org/wiki?curid=891430", "title": "Zdzisław Morawski (politik)", "text": "Zdzisław Morawski (politik)\n\nZdzisław Morawski (12. dubna 1855 Jurkowo na Poznaňsku – 21. února 1928 Krakov) byl rakousko-uherský, respektive předlitavský literární historik, státní úředník a politik polského původu z Haliče, v letech 1912–1916 ministr pro haličské záležitosti.\n\nVystudoval právo na Jagellonské univerzitě v Krakově. Získal titul doktora práv. Pracoval na finanční prokuratuře ve Vídni, později v tiskovém úřadu ministerské rady. Cestoval po Jižní Americe, Itálii a Francii a studoval dějiny kultury. V roce 1899 nastoupil na vysoký úřednický post na ministerstvo pro záležitosti Haliče.\n\nZa vlády Karla Stürgkha se dodatečně stal ministrem pro haličské záležitosti. Funkci zastával od 26. prosince 1912 do 21. října 1916. Podle jiného zdroje ale byl ministrem v letech 1914–1916. Jako ministr řešil otázku uprchlíků z oblastí postižených přechodem válečné fronty. Podporoval zájmy haličských univerzit.\n\nOd roku 1918 žil v Krakově, kde založil a vedl spolek Dante Alighieri.\n"}
{"id": "891436", "url": "https://cs.wikipedia.org/wiki?curid=891436", "title": "Celestinské proroctví (film)", "text": "Celestinské proroctví (film)\n\nCelestinské proroctví (anglicky \"The Celestine Prophecy\") je americký dobrodružný film z roku 2006 produkce Bontonfilm, v hlavní roli s Matthewem Settlem. Režíroval Armand Mastroianni. Předlohou pro tento film se stal stejnojmenný román Celestinské proroctví z roku 1993 od Jamese Redfielda.\n\nHlavní hrdina John Woodson se vydává do Peru s touhou po poznání hlubšího smyslu života. Tajemství tohoto duchovního cíle se nachází v záhadném Rukopise zahrnujícím devět vhledů, které by prostřednictvím myšlenky, jíž obsahují, dokázaly od základů změnit lidskou civilizaci. John však není jediný, kdo se o Rukopis zajímá. Protagonista na své cestě naráží nejen na lidi, kteří se mu snaží pomoci, ale i na takové jedince, kteří se snaží šíření tohoto nového poznání všemi dostupnými prostředky zabránit. John je chtě nechtě brzy vtažen do světa mocenských intrik a nebezpečí. Film kulminuje nalezením postrádaného devátého vhledu, s jehož pomocí by se mohl završit evoluční vývoj, kterým se bude lidská civilizace ubírat v průběhu dalšího milénia.\n\n\n"}
{"id": "891441", "url": "https://cs.wikipedia.org/wiki?curid=891441", "title": "Roman I.", "text": "Roman I.\n\nRoman I. je jméno více panovníků:\n\n"}
{"id": "891442", "url": "https://cs.wikipedia.org/wiki?curid=891442", "title": "Konstantin I.", "text": "Konstantin I.\n\nKonstantin I. je jméno více panovníků:\n\n"}
{"id": "891443", "url": "https://cs.wikipedia.org/wiki?curid=891443", "title": "Navon", "text": "Navon\n\nNavon (také Nawon) může být:\n"}
{"id": "891445", "url": "https://cs.wikipedia.org/wiki?curid=891445", "title": "Fred Meylan", "text": "Fred Meylan\n\nFred Meylan je francouzský módní fotograf.\n\nPo dokončení vojenské služby, kde působil jako fotograf, se stal reportérem agentury Sygma (nyní Corbis), přičemž spolupracoval s osobnostmi jako jsou například Monica Bellucci, Uma Thurman, Penelope Cruz. Stal se specialistou na módní fotografii, pracoval pro významné francouzské, italské a americké dámské časopisy. Od roku 2000 se více věnoval vlastní tvorbě, v roce 2001 a v lednu 2006 vystavoval v galerii Laurent Strouk v Paříži a Opera Gallery v New Yorku.\n\nV jeho práci se oceňuje, jak dokáže zachytit životní styl a krásu žen. Pracuje například pro společnosti L'Oreal, Nike, American Express, Clarins, Lacoste, Zadig et voltaire, Galerie Lafayette, Peugeot, Ba&sh, Lancaster, Pataugas , Dim, Guess.\n\nVýhradně pracuje pro společnost Zadig et Voltaire, jeho snímky doprovázely mnoho celosvětových kampaních od založení značky, na umělecké koncepci těchto kampaní spolupracuje s ředitelem Emmanuelem Brunetem.\n\n"}
{"id": "891450", "url": "https://cs.wikipedia.org/wiki?curid=891450", "title": "Nick Bostrom", "text": "Nick Bostrom\n\nNick Bostrom, rodným jménem Niklas Boström (* 10. březen 1973) je švédský filozof a futurolog, profesor na Oxfordské univerzitě. Proslul především svými pracemi o hrozbě konce světa, antropickém principu, transhumanismu, kryonice, klonování, umělé inteligenci, simulování reality apod. Zajímá ho především role vědy a technologie v dnešním světě, etické otázky s tím spjaté, a to, jak technika promění svět v nejbližší době. Časopis \"Foreign Policy\" ho roku 2009 zařadil mezi 100 nejvlivnějších intelektuálů světa.\n\n\n"}
{"id": "891452", "url": "https://cs.wikipedia.org/wiki?curid=891452", "title": "Jozef Piaček (fotbalista)", "text": "Jozef Piaček (fotbalista)\n\nJozef Piaček (* 20. června 1983, Zlaté Moravce, Československo) je slovenský fotbalový obránce, od července 2017 hráč klubu MFK Karviná.\nMimo Slovensko působil na klubové úrovni v Polsku, Lotyšsku a ČR.\n\nVe slovenské lize debutoval v roce 2002 v dresu Trenčína. Poté přestoupil do FC ViOn Zlaté Moravce. V roce 2006 odešel z ViOnu Zlaté Moravce do lotyšského klubu Skonto Rīga. Zde působil dva a půl roku, ve Virslīze odehrál 60 zápasů a vstřelil 8 gólů.\n\nV červenci 2008 se vrátil na Slovensko, přestoupil do popředního klubu MŠK Žilina, s nímž v sezónách 2009/10 a 2011/12 získal ligový titul. V sezóně 2011/12 se stal vítězem i slovenského fotbalového poháru. Se Žilinou postoupil i do základní skupiny F Ligy mistrů (v sezóně 2010/11), kde nastoupil v pěti z šesti zápasů. Žilině se však příliš nevedlo, skončila bez bodu na posledním čtvrtém místě konečné tabulky.\n\nV zimní přestávce v lednu 2013 se podílel během přípravného utkání jedním gólem na debaklu domácího polského klubu Ruch Chorzów. Žilina zvítězila 9:2, přičemž o poločase vedla 6:0.\nOd května 2015 měl zdravotní trable s kolenem, kvůli kterým nehrál. V prosinci 2015 mu vedení Žiliny oznámilo, že si může hledat nové angažmá. Hráč byl následně na testech v klubu Piast Gliwice, po podzimní části sezóny 2015/16 vedoucího celku polské Ekstraklasy. Nakonec zakotvil v jiném polském klubu Podbeskidzie Bielsko-Biała, který byl po podzimní části Ekstraklasy 2015/16 na posledním místě ligové tabulky. S Podbeskidzie nakonec zažil v sezóně 2015/16 sestup do druhé polské ligy, jeho bilance v jarní části ročníku byla 14 zápasů a jeden vstřelený gól. Následující sezónu 2016/17 odehrál 28 ligových zápasů.\n\nV červnu 2017 se dohodl na roční smlouvě s opcí na prodloužení (o rok) s českým klubem MFK Karviná.\n\nV březnu 2013 figuroval v širší nominaci slovenského národního týmu pro kvalifikační zápas s Litvou (22. března) a přátelské utkání se Švédskem (26. března, oba zápasy měly dějiště v Žilině na stadiónu Pod Dubňom), ale ani v jednom z nich se neobjevil.\n\n"}
{"id": "891453", "url": "https://cs.wikipedia.org/wiki?curid=891453", "title": "Nástroje guerillového marketingu", "text": "Nástroje guerillového marketingu\n\nGuerillový marketing dosahuje svých cílů pomocí nástrojů. Obecně lze říci, že nástroje jsou prostředky, které využíváme při uskutečnění určité činnosti. Nástroje guerillového marketingu je možné rozdělit do několika skupin, zejména podle velikosti jejich zaměření. A to na minimédia, maximédia, atributy společnosti, informační média a marketing mimo média. \n\nTelefonický marketing – jde o komunikaci se zákazníky prostřednictvím telekomunikačních prostředků (nejčastěji telefonem). Vzhledem k vývoji telekomunikace v celém světě, je tato metoda jednou z nejefektivnějších.\nPlakáty – patří mezi nejstarší reklamní média. Už před několika lety byly používány pro propagaci kulturních akcí a událostí. Pro umístění malých plakátů jsou vhodná místa jako jsou například čekárny, dopravní prostředky či chodby na úřadech. Běžné plakáty střední velikosti jsou vhodné pro exteriéry, jako jsou zdi, ohrady ve městech, které obsahují informace o různých kulturních akcích, výstavách a dalších událostech.\n\nLetáky – musí na první dojem zaujmout a poskytnout potenciálnímu zákazníkovi všechny potřebné informace. Za výhodu této formy propagace lze považovat to, že se nabídka dostane do rukou téměř všem rezidentům daného území.\n\nÚčast na veletrzích - veletrh je prostředek interaktivní marketingové komunikace, který podněcuje zájem konkrétního návštěvníka o produkty, služby a firmu jako celek. Jedná se o pracný, avšak účinný nástroj komunikace. V osobním dialogu se zákazníky na veletrzích získáváte potenciál nových obchodů a zakázek, ale také velmi důležitou zpětnou vazbu pro další vývoj.\n\nMezi minimédia dále patří: \n\nReklama – jedná se o komunikační disciplínu, podle které lze efektivně předávat marketingová sdělení cílovým skupinám. Reklama představuje jeden z nejúčinnějších způsobů, jak může značka posílit svou image. Má za úkol informovat svoji cílovou skupinu o nových produktech a přesvědčuje je o jejich zakoupení.\n\nBillboardy – jsou většinou umístěny tak, aby byly dostatečně vidět z dopravních prostředků, což znamená, že hlavní myšlenka musí být patrná během pár sekund. Hlavní funkci plní tehdy, jestliže je název, jméno, značka nebo logo dostatečně známé a jeho hodnoty tedy nemusí být na billboardu vysvětleny. Velmi vysokou úspěšnost mají vtipné a kontroverzní billboardy, pokud o nich lidé budou mluvit.\n\nInzeráty v časopisech a novinách – správný inzerát musí obsahovat titulek, výtvarnou část, logo a text. Nejintenzivněji je vnímán titulek, následuje logo nebo výtvarná část a nejméně je vnímán text inzerátu. Zpráva v inzerátu musí být jasná a na první pohled zřetelná, aby zákazník okamžitě věděl, o čem je. Inzerát musí obsahovat kontakt, telefon, webovou adresu popřípadě mapku s adresou.\n\nMezi další maximédia patří:\n\nSlogan – napomáhá společnosti vytvářet její specifickou identitu. Jedná se o dlouhodobě používané heslo, které by si zákazníci měli lehce zapamatovat. Může být spojován s celou společností nebo pouze s konkrétní službou či výrobkem, který je primární pro společnost. Slogany se mohou objevit jak v televizi, tak rozhlasových i tištěných reklamách, popřípadě mohou být natištěny na různých předmětech, jako jsou propisky, trička a jiné.\n\nSponzoring – jedná se o specifickou situaci, kdy má firma možnost spojit svou firemní nebo produktovou značku s vybranou akcí, se jménem vybrané instituce, sportovního týmu organizovanou třetí stranou. Za takové spojení pak firma poskytuje třetí straně finanční nebo nefinanční podporu.\n\nMezi další atributy společnosti dále patří:\n\nKatalogy – jsou vnímány jako další možnost podpory prodeje. Jedná se o seznam nabízených výrobků či služeb ve vizuální a verbální podobě vytištěný nebo uložený v elektronické formě na disku či databázi.\n\nTeleshopping – je jedním z nástrojů přímého marketingu, kdy jsou prostřednictvím krátkých televizních spotů předváděny různé výrobky. Zájemci pak mají možnost na základě telefonního čísla nebo internetové adresy zveřejněné v závěru televizní prezentace tyto výrobky objednat. Teleshopping je vysílán mimo hlavní vysílací časy, neboť se jedná o časově delší prezentaci výrobků na rozdíl od klasické televizní reklamy.\n\nMezi další informační média patří:\n\nKupóny – kupóny patří mezi podporu prodeje, která posiluje pozici značky. Jde o certifikáty, které spotřebitelům zajišťují slevu při nákupu určitých výrobků či služeb na pokladnách obchodů.\n\nDárkový poukaz – tento typ podpory prodeje je velmi podobný slevě na další nákup. Zákazníci považují poukázky spíše za peníze, takže míra návratnosti a náklady budou však mnohem větší.\n\nBarterová směna – barter je výměnný obchod, aniž by byly použity peníze. Je to další vhodný guerillový nástroj, kdy za přijatelné nízké náklady lze získat například spot v rádiu výměnou za dárkové poukazy pro posluchače v rámci soutěže nebo výměna letáků s jinou společností, která podniká v podobném odvětví a další.\n\nVztahy s veřejností - vztahy s veřejností neboli public relations jsou součástí marketingové komunikace. Hlavním úkolem public relations je soustavné budování dobrého jména společnosti, vytváření vztahů a komunikace s veřejností. Činnostmi public relations může být práce s novináři, sponzorství, organizování speciálních akcí a další s cílem posílit vztahy s dodavateli a distributory.\n\nMezi další patří:\n"}
{"id": "891457", "url": "https://cs.wikipedia.org/wiki?curid=891457", "title": "Miroslav Obermajer", "text": "Miroslav Obermajer\n\nMiroslav Obermajer (* 5. října 1973) je bývalý český fotbalista, obránce.\n\nV české lize hrál za Bohemians Praha, SK Dynamo České Budějovice a FK Bohemians Praha. Nastoupil celkem v 99 utkáních a dal 2 góly. Ve druhé lize hrál za Bohemians Praha, SK Chrudim a FK Bohemians Praha, nastoupil ve 127 utkáních a dal 14 gólů. Vysoký důrazný střední obránce, dobrý hlavičkář schopný hrát stopera i předstopera, slabší ve hře na zemi, chybující v rozehrávce.\n\n"}
{"id": "891458", "url": "https://cs.wikipedia.org/wiki?curid=891458", "title": "Marcel Benda", "text": "Marcel Benda\n\nMarcel Benda (* 15. května 1973) je bývalý český fotbalista.\n\nV české lize hrál za FC Vítkovice a FC Karviná. Nastoupil celkem v 5 utkáních. Ve druhé lize hrál za FC Karviná a FC Svit Zlín, nastoupil v 16 utkáních a dal 2 góly.\n"}
{"id": "891461", "url": "https://cs.wikipedia.org/wiki?curid=891461", "title": "Bronislav Křikava", "text": "Bronislav Křikava\n\nBronislav Křikava (* 20. listopadu 1972) je bývalý český fotbalista. Po skončení aktivní kariéry působí v Českých Budějovicích jako trenér mládeže.\n\nV československé a české lize hrál za Duklu Praha a SK Dynamo České Budějovice. V československé a české lize nastoupil celkem ve 20 utkáních.\n"}
{"id": "891462", "url": "https://cs.wikipedia.org/wiki?curid=891462", "title": "Druhá vláda Ernesta von Koerbera", "text": "Druhá vláda Ernesta von Koerbera\n\nDruhá vláda Ernesta von Koerbera byla předlitavská vláda, úřadující od 31. října 1916 do 20. prosince 1916. Sestavil ji Ernest von Koerber poté, co po atentátu na předsedu vlády skončil předchozí kabinet Karla Stürgkha.\n\nVláda Ernesta von Koerbera nastoupila v situaci, kdy se Rakousko-Uhersko již víc než dva roky podílelo na světové válce, která se mimořádným způsobem projevovala na hospodářské situaci ve státě. Válečný stav zároveň vedl k trvalému odstavení Říšské rady coby ústředního předlitavského parlamentu a na chod věcí v monarchii měla stále větší vliv armáda. Ernest von Koerber se do funkce premiéra vracel po více než 10 letech. Zatímco jeho první vláda počátkem 20. století nastoupila s úkolem odblokovat polarizovanou politickou scénu (a to se jí částečně podařilo), nyní měla být Koerberovou misí mírná korekce stávajícího politického uspořádání a oslabení vlivu armádní byrokracie na civilní vládní záležitosti. Vláda ale neměla dlouhého trvání. V listopadu 1916 zemřel císař František Josef I. a nový panovník Karel I. začal vytvářet vlastní mocenský okruh, přičemž sledoval podobnou linii jako původní nástupce trůnu František Ferdinand d'Este (zabitý při atentátu v Sarajevu roku 1914). Lidé z okruhu Karla i Ferdinanda d'Este přitom měli trvalejší antipatie vůči Koerberovi a tak byla již v prosinci činnost jeho vlády ukončena a nastoupila vláda Heinricha Clam-Martinice. \n"}
{"id": "891466", "url": "https://cs.wikipedia.org/wiki?curid=891466", "title": "Erwin von Schwartzenau", "text": "Erwin von Schwartzenau\n\nErwin von Schwartzenau, též Erwin Freiherr von Schwartzenau (11. září 1858 Vídeň – 13. ledna 1926 Vídeň), byl rakousko-uherský, respektive předlitavský státní úředník a politik, v roce 1916 ministr vnitra Předlitavska.\n\nStudoval vídeňské Theresianum a v letech 1876–1879 absolvoval práva na Vídeňské univerzitě. Od roku 1880 působil jako úředník na místodržitelství v Innsbrucku, od roku 1885 na okresním hejtmanství v Meranu. Od roku 1887 přešel na úřednické posty na ministerstvu kultu a vyučování. V roce 1891 byl jmenován okresním hejtmanem v Neunkirchenu. V roce 1893 byl povolán na ministerstvo vnitra na post ministerského tajemníka. Zde stoupal v úřední hierarchii a k roku 1900 již vykonával funkci sekčního šéfa. Předseda vlády Ernest von Koerber ho tehdy pověřil vedením jednání o jihotyrolské autonomii. V roce 1901 byl jmenován místodržícím pro Tyrolsko a Vorarlbersko. Snažil se o sblížení obou tyrolských etnik, ale v roce 1904 zde došlo k etnickým konfliktům okolo zřízení italského vyučování na univerzitě v Innsbrucku. V roce 1906 odešel na post předsedy senátu správního soudního dvora. V roce 1912 byl jmenován místopředsedou správního soudního dvora.\n\nZa druhé vlády Ernesta von Koerbera se stal ministrem vnitra. Funkci zastával od 31. října 1916 do 20. prosince 1916. Pak se vrátil do správního soudního dvora a od roku 1917 byl jeho prezidentem. Kromě toho byl od roku 1916 až do roku 1918 členem Panské sněmovny, kde náležel ke konzervativní pravici.\n"}
{"id": "891469", "url": "https://cs.wikipedia.org/wiki?curid=891469", "title": "Alexandr Michajlin", "text": "Alexandr Michajlin\n\nAlexandr Vjačeslavovič Michajlin (*18. srpna 1979 Moskva, Sovětský svaz) je ruský zápasník–judista a sambista, stříbrný olympijský medailista z roku 2012.\n\nJako dítě se nejprve věnoval basketbalu. K zápasu se dostal v 11 letech v klubu Sambo 70, kde kombinoval sambo a judo. V ruské seniorské judistické reprezentaci se prosazoval od roku 1999 a z počátku shazoval váhu do polotěžké váhy do 100 kg. Na mistrovství světa v Birminghamu vybojoval třetím místem kvalifikaci na olympijské hry v Sydney, ale v roce 2000 prohrál nominaci s Jurijem Sťopkinem. V roce 2004 prohrál olympijskou nominaci na olympijské hry v Athénách s Dmitrijem Maximovem. Tehdy již stabilně startoval v těžké váze nad 100 kg, ale neotřesitelná pozice Tamerlana Tmenova ho nutila před významnými podniky shazovat váhu do nižší kategorie nebo startovat v neolympijské disciplíně bez rozdílu vah.\n\nOd roku 2005 startoval pravidelně v těžké váze. V roce 2008 nespěl při ruské nominaci na olympijské hry v Pekingu. Od roku 2009 nahradil v reprezentaci Tmenova. V roce 2010 v přípravě utrpěl zranění kolene a přišel o celou sezonu. V roce 2012 napočtvrté uspěl při ruské olympijské nominaci a startoval jako úřadující mistr Evropy na olympijských hrách v Londýně. Po dobrém taktickém výkonu se probojoval do finále, ve kterém nestačil na Francouze Teddyho Rinera a získal stříbrnou olympijskou medaili. S reprezentací se rozloučil v roce 2014, ale slabé výsledky ruských těžkých vah ho přiměly v 37 letech k návratu do reprezentace po olympijských hrách v Riu v roce 2016.\n\n\n\n"}
{"id": "891471", "url": "https://cs.wikipedia.org/wiki?curid=891471", "title": "Gmina Czernica", "text": "Gmina Czernica\n\nGmina Czernica je polská vesnická gmina v okrese Wrocław v Dolnoslezském vojvodství. Sídlem gminy je ves Czernica. V roce 2011 zde žilo 11 820 obyvatel.\n\nGmina má rozlohu 84,18 km² a zabírá 7,54% rozlohy okresu. Skládá se ze 13 starostenství.\n\nChrząstawa Mała, Chrząstawa Wielka, Czernica,\nDobrzykowice, Gajków, Jeszkowice, Kamieniec Wrocławski, Krzyków, Łany, Nadolice Małe, Nadolice Wielkie, Ratowice, Wojnowice\n"}
{"id": "891472", "url": "https://cs.wikipedia.org/wiki?curid=891472", "title": "Karl Marek", "text": "Karl Marek\n\nKarl Marek (5. února 1860 Cheb – 21. dubna 1923 Vídeň) byl rakousko-uherský, respektive předlitavský státní úředník, finanční odborník, bankéř, a politik, v roce 1916 ministr financí Předlitavska.\n\nVystudoval v letech 1878–1882 absolvoval práva na Karlo-Ferdinandově univerzitě v Praze. Od roku 1883 působil jako státní úředník na okresním hejtmanství v Plzni. Později byl zaměstnán na okresním finančním ředitelství v Litoměřicích. Zde organizoval výběr nově zavedených nepřímých daní jako daně z lihovin, piva a cukru. Od roku 1891 přešel na zemské finanční ředitelství v Praze. Roku 1892 byl jmenován daňovým inspektorem v Bukovině. Zasloužil se o modernizaci finanční správy v této zemi. Od roku 1898 působil na finančním ředitelství v Štýrském Hradci. V letech 1900–1905 vyučoval účetnictví jako docent na univerzitě ve Štýrském Hradci. Roku 1905 přešel na ministerstvo financí, kde se následujícího roku stal ministerským radou, roku 1911 rozpočtovým referentem a roku 1912 sekčním šéfem se zodpovědností za odbor monopolů. Byl hodnocen jako vynikající organizátor a odborník na správní reformu (zejména v rozpočtových a účetních otázkách).\n\nZa druhé vlády Ernesta von Koerbera se stal ministrem financí. Funkci zastával od 31. října 1916 do 20. prosince 1916. Podle dobových pamětníků se Ernest von Koerber a Karl Marek osobně znali, protože chodili na oběd do stejné vídeňské restaurace. Koerber oceňoval Marka jako nebyrokratického úředníka. Friedrich Kleinwaechter ho líčí jako „\"mimořádně sympatického člověka, rychle chápajícího, energického, se smyslem pro humor, žádného byrokrata\".“ Jako ministr ovšem úřadoval v době zhoršující se situace ve státních financích kvůli pokračujícím válečným operacím. Za jeho působení v čele rezortu byla vypsána pátá válečná půjčka.\n\nPo odchodu z vlády se opět vrátil na post sekčního šéfa na ministerstvu financí. Roku 1917 se stal prezidentem Allgemeine Depositenbank. V bankovnictví působil i po zániku monarchie. V roce 1920 nastoupil na pozici prezidenta Export- und Industriebank. Na veřejné funkce musel rezignovat v roce 1922 kvůli zhoršujícímu se zdraví.\n"}
{"id": "891473", "url": "https://cs.wikipedia.org/wiki?curid=891473", "title": "Klučky", "text": "Klučky\n\nKlučky je název kopce (642 m n. m.) i lomu na jeho svahu. Opuštěný lom měl být vyhlášen stejnojmennou přírodní památkou díky zajímavým obnaženým čedičovým sloupům v jeho stěnách. Lokalita je v severní části okresu Česká Lípa, mezi obcemi Prácheň a Polevsko, na území v péči CHKO Lužické hory.\n\nMezi obcemi Prácheň (část Kamenického Šenova) a Polevsko je skalní, čedičový hřeben. Obce jsou od sebe vzdálené zhruba čtyři kilometry a spojuje je silnice při severním okraji hřebenu. Hřeben má několik vrcholů (630–642 metrů), z nichž jeden se nazývá Klučky. Je vysoký 642 metrů a je na rozhraní katastrálních území \"Horní Prysk\" a \"Okrouhlá u Nového Boru.\"\n\nV jeho severním svahu směrem k silnici byl vyhlouben dvouetážový lom, který je nyní opuštěn. Stěny jsou tvořeny svislými čedičovými sloupy. Lom je na katastru obce Horní Prysk spojen přístupovou cestou dlouhou 200 metrů se silnicí. Tudy je vyznačena i modře značená turistická trasa pro pěší turisty, která vede z Nového Boru přes Polevsko, Prácheň s Panskou skalou a končící v České Lípě. Po silnici při Klučkách je vedena cyklotrasa č. 211.\n\nV roce 2008 vydala AOPK návrh na vyhlášení přírodní památky Klučky. Předmětem ochrany měly být zejména čedičové sloupce, ale také výskyt řady obojživelníků a plazů (ještěrka živorodá, zmije obecná) v lomu. Chráněné území však vyhlášeno nebylo.\n\n"}
{"id": "891474", "url": "https://cs.wikipedia.org/wiki?curid=891474", "title": "Pokrovsk (Ukrajina)", "text": "Pokrovsk (Ukrajina)\n\nPokrovsk ( ) je město v Doněcké oblasti na Ukrajině. Leží na říčce Hryšynce sedm kilometrů západně od Myrnohradu a zhruba 57 kilometrů severozápadně od oblastního města Doněcku.\n\nV roce 2011 žilo v Pokrovsku 77 612 obyvatel.\n\nOd založení v roce 1875 do roku 1934 se jmenovalo Grišino ( ), pak se jmenovalo čtyři roky Postyševo ( ) na počest Pavla Postyševa a v roce 1938 bylo pojmenováno na počest Rudé armády ( – \"Krasnaja Armija\") na Krasnoarmijsk ( , – \"Krasnoarmejsk\"). V květnu 2016 bylo znovu přejmenováno v rámci rušení reliktů sovětských časů, tentokrát na Pokrovsk.\n\n"}
{"id": "891477", "url": "https://cs.wikipedia.org/wiki?curid=891477", "title": "Mark Paston", "text": "Mark Paston\n\nMark Paston (* 13. prosince 1976) je bývalý novozélandský fotbalový brankář a reprezentant, naposledy hrál za klub Wellington Phoenix FC.\n\nV A-mužstvu Nového Zélandu debutoval v roce 1997.\nZúčastnil se MS 2010 v Jihoafrické republice.\n\n\n"}
{"id": "891478", "url": "https://cs.wikipedia.org/wiki?curid=891478", "title": "Ernst Schaible", "text": "Ernst Schaible\n\nErnst Schaible (18. října 1868 Grafenegg – 6. února 1956 Vídeň) byl rakousko-uherský, respektive předlitavský generál a politik. Za druhé vlády Ernesta von Koerbera se stal ministrem železnic Předlitavska. Funkci zastával od 31. října 1916 do 20. prosince 1916.\n"}
{"id": "891481", "url": "https://cs.wikipedia.org/wiki?curid=891481", "title": "Dlhé Klčovo", "text": "Dlhé Klčovo\n\nDlhé Klčovo je obec na Slovensku, v okrese Vranov nad Topľou v Prešovském kraji. Obec leží v severovýchodní části Východoslovenské nížiny, rozloha katastru obce je 1021 ha.\n\nV roce 2013 zde žilo 1 398 obyvatel.\n\n"}
{"id": "891483", "url": "https://cs.wikipedia.org/wiki?curid=891483", "title": "Suzuki VX 800", "text": "Suzuki VX 800\n\nSuzuki VX 800 je motocykl firmy Suzuki, vyráběný v letech 1990-1997.\n\nSuzuki VX 800 je motocykl kategorie naked bike. Motor původem z modelu Suzuki Intruder 750 má zvětšené vrtání o 3 mm. Výhodou pro cestovatele je bezúdržbový sekundární převod kardanem. Konkurenci pro tento model - naked bike s pohonem kardanem - představuje Honda NTV 650 Revere. Nástupcem modelu je Suzuki SV 650, který má sice V-motor, ale sekundární pohon řetězem.\n\n\n"}
{"id": "891485", "url": "https://cs.wikipedia.org/wiki?curid=891485", "title": "Michał Bobrzyński", "text": "Michał Bobrzyński\n\nMichał Hieronim Bobrzyński (30. září 1849 Krakov – 2. července 1935 Łopuchówko) byl rakousko-uherský, respektive předlitavský historik, státní úředník a politik polského původu z Haliče, v letech 1908–1914 místodržící Haliče, v letech 1916–1917 ministr pro haličské záležitosti.\n\nVystudoval na Jagellonské univerzitě v Krakově. V roce 1876 získal titul profesora a vyučoval německé a staropolské právo na univerzitách v Krakově a Lvově.\n\nVe volbách do Říšské rady roku 1885 získal mandát v Říšské radě (celostátní zákonodárný sbor), kde reprezentoval velkostatkářskou kurii v Haliči. Rezignaci na poslanecký mandát oznámil na schůzi 4. prosince 1890.\n\nZasedal rovněž potom na haličském zemském sněmu. Byl předákem konzervativců a členem Polského klubu. Vrátil se i na Říšskou radu, kam nastoupil 17. listopadu 1903 po doplňovací volbě poté, co rezignoval poslanec Hermann Czecz-Lindenwald. V květnu 1906 se uvádí jako jeden z členů poslaneckého Polského klubu na Říšské radě. Uspěl i ve volbách do Říšské rady roku 1907, konaných poprvé podle všeobecného a rovného volebního práva. Byl zvolen za obvod Halič 23. Na mandát rezignoval v roce 1908 kvůli svému jmenování místodržícím. Rezignace byla oznámena na schůzi 5. května 1908. V doplňovací volbě pak místo něj do parlamentu usedl Antoni Górski.\n\nV období let 1908–1914 zastával post místodržícího Haliče. Patřil mezi takzvané stańczyky (konzervativní politický proud ze západní Haliče, po roce 1907 Strana národní pravice). V době, kdy zastával místodržitelský post, proti němu kriticky vystupovali tzv. podolacy, tedy konzervativní Poláci z východní Haliče.\n\nZa druhé vlády Ernesta von Koerbera se stal ministrem pro haličské záležitosti. Post si udržel i v následující vládě Heinricha Clam-Martinice. Funkci zastával od 31. října 1916 do 22. června 1917.\n"}
{"id": "891487", "url": "https://cs.wikipedia.org/wiki?curid=891487", "title": "Ning-cung", "text": "Ning-cung\n\nNing-cung je chrámové jméno několika čínských císařů:\n\n"}
{"id": "891490", "url": "https://cs.wikipedia.org/wiki?curid=891490", "title": "Nižný Hrušov", "text": "Nižný Hrušov\n\nNižný Hrušov je obec na Slovensku, v okrese Vranov nad Topľou v Prešovském kraji.\n\nV roce 2011 zde žilo 1 603 obyvatel.\n"}
{"id": "891492", "url": "https://cs.wikipedia.org/wiki?curid=891492", "title": "Charlieho andílci (film, 2000)", "text": "Charlieho andílci (film, 2000)\n\nCharlieho andílci je akční filmová komedie z roku 2000. Sleduje příběh tří žen, Cameron Diaz, Drew Barrymore a Lucy Liu, pracujících pro soukromou detektivní agenturu. Předlohou filmu je stejnojmenná televizní série z konce 70. let 20. století, scénář pro potřeby filmu upravili Ryan Rowe, Ed Solomon a John August.\n\nPokračování bylo natočeno v roce 2003 pod názvem . \n"}
{"id": "891493", "url": "https://cs.wikipedia.org/wiki?curid=891493", "title": "Římskokatolická církev v Argentině", "text": "Římskokatolická církev v Argentině\n\nKatolická církev v Argentině je součástí všeobecné církve na území Argentiny, pod vedením papeže a místních biskupů sdružených do Argentinské biskupské konference (je součástí Rady latinskoamerických biskupských konferencí (CELAM)). Papež je v Argentině zastupován apoštolským nunciem v Buenos Aires. V Argentině žije asi 33 miliónů pokřtěných katolíků, asi 89 % populace.\n\nV Argentině se nachází sedm katolických univerzit:\nŘeholní řády provozují a sponzorují stovky základních a středních škol uznaných argentinským státem.\n\nSedmdesát dva diecézí je seskupeno do třinácti metropolitních diecézí, vyčleněny jsou zvlášť jedna arcidiecéze, některé diecéze pro katolíky východního ritu a vojenský ordinariát. Z pastoračních důvodů je argentina rozdělena do deseti církevních pastoračních oblastí:\n\n\n\n\n\n\n\n\n\n"}
{"id": "891496", "url": "https://cs.wikipedia.org/wiki?curid=891496", "title": "Emil Jannings", "text": "Emil Jannings\n\nEmil Jannings, rodným jménem Theodor Friedrich Emil Janenz (23. července 1884, Rorschach, Švýcarsko – 2. ledna 1950, Strobl, Rakousko), byl německý herec švýcarského původu působící v Německu a krátce i v Hollywoodu na konci dvacátých let 20. století. Byl prvním umělcem, který kdy získal Oscara. Za výkony ve filmech \"Poslední komando\" a \"Velké pokání\" mu americká Akademie filmového umění a věd ve svém historicky prvním hlasování udělila cenu za nejlepší mužský herecký výkon. Jannings se prvního udílení zúčastnit nemohl a proto mu cenu předali ještě před slavnostním večerem.\n\nEmil Jannings se narodil ve městě Rorschach ve švýcarském kantonu St. Gallen. Byl pokřtěn jako Theodor Friedrich Emil Janenz a byl to syn rusko – německé matky židovského původu a amerického otce. V 16 letech odešel z domova, aby dva roky působil jako námořník. Pak se vrátil do Görlitzu, kam se jeho rodina přestěhovala. Začal působit v místním divadle, později hrával v Brémách a v Lipsku.\n\nDivadelní kariéru rozvíjel jako součást souboru Maxe Reinhardta v Berlíně. Ve filmu se objevil již v roce 1919, kdy hrál v \"Madame DuBarry\" režiséra Ernsta Lubitsche. Snímek \"Poslední štace\" vznikl v roce 1924 a režíroval ho Friedrich W. Murnau. Jannings v něm ztvárnil stárnoucího hotelového kurýra, který je již na pokraji svých sil. Ředitel ho proto přeřadí na místo uklízeče toalet. S novou životní etapou se snaží vyrovnat po svém. Jannings pak s Murnauem spolupracoval ještě dvakrát.\n\nV roce 1927 odjel do Hollywoodu na pozvání studia Paramount. Natočil pro ně pět filmů, všechny němé. Ve filmu \"Poslední komando\" ztvárnil postavu bývalého generála carské armády, jenž je osudem degradován do role hollywoodského statisty a dostává nabídku hrát ve filmu právě carského generála. Za tento výkon byl oceněn čerstvě vzniklou Cenou Akademie. Emil Jannings byl vůbec prvním člověkem oceněným Oscarem. Jelikož se prvního udílení v květnu 1929 nemohl účastnit, Akademici mu ocenění udělili měsíc dopředu. Jannings tuto cenu získal i za výkon ve filmu \"Velké pokání\" z roku 1927.\n\nPo Hollywoodském úspěchu se vrátil zpět do Německa. Jeho hrubému hlasu s německým akcentem nebylo jednoduché rozumět a tak po vzniku zvukového filmu opustil Státy, aby působil v Evropě. S režisérem Josefem von Sternbergem natočil dramatický film \"Modrý anděl\", ve kterém si zahrál po boku svůdné Marlene Dietrich.\n\nPo návratu do Německa a po vzniku Třetí říše se Jannings věnoval filmům i nadále, byť to byly filmy podporující a propagující nacistickou ideologii. Jeho spolupráce s ministrem propagandy Goebbelsem se mu stala po válce osudná a k filmu se již nedostal. Odstěhoval se do rakouského městečka Strobl, kde 2. ledna 1950 zemřel. Pohřbený je na tamním hřbitově.\n\nJannings byl ženatý celkem čtyřikrát.\n\nSoška Oscara, kterou Jannings v roce 1929 získal, je dodnes uchována ve Filmovém muzeu v Berlíně.\n\nRakouské občanství získal v roce 1947.\n\nOd roku 1960 má na chodníku slávy v Hollywoodu hvězdu.\n\nJannings natočil v Los Angeles pět snímků, všechny byly němé a všechny pro studio Paramount. Do dnešní doby se nepoškozené zachovalo pouze \"Poslední komando\". Z filmů \"Patriot\" a \"Velké pokání\" se zachovaly pouze částečné fragmenty. Zbylé dva filmy, \"Street of Sin\" a \"Popeleční středa\", jsou považované za ztracené úplně.\n\nCena Oscar se ve svých začátcích udělovala za více hereckých výkonů v tomtéž časovém rozpětí, proto je uváděno, že Emil Jannings získal cenu za oba filmy (\"Poslední komando\" a \"Velké pokání\"). To, že film dnes již neexistuje, z něj dělá jediný snímek, který byl oceněný Oscarem za herecký výkon, a který je ztracený.\n\n\n\nMá-li film distribuční název, je uveden pod ním.\n\n\n\n"}
{"id": "891500", "url": "https://cs.wikipedia.org/wiki?curid=891500", "title": "Vláda Heinricha Clam-Martinice", "text": "Vláda Heinricha Clam-Martinice\n\nVláda Heinricha Clam-Martinice byla předlitavská vláda, úřadující od 20. prosince 1916 do 22. června 1917. Sestavil ji Heinrich Clam-Martinic poté, co skončila předchozí Druhá vláda Ernesta von Koerbera.\n\nVláda Heinricha Clam-Martinice nastoupila v situaci, kdy se v Rakousku-Uhersku množily krizové projevy vyplývající z prodlužující se účasti monarchie na světové válce. V rozmezí několika týdnů koncem roku 1916 jednak skončila několikaletá vláda Karla Stürgkha (po zabití předsedy vlády při atentátu), jednak zemřel císař František Josef I., který byl po více než půl století stabilním prvkem mocenského systému monarchie. Dočasně existující vláda Ernesta von Koerbera se pokoušela o mírné změny a oslabení vlivu armádní byrokracie na civilní vládní záležitosti, ale skončila kvůli nedůvěře lidí okolo nového panovníka Karla I. i původního nástupce trůnu Františka Ferdinanda d'Este (zabitého při atentátu v Sarajevu roku 1914) vůči Koerberovi. Heinrich Clam-Martinic měl důvěru nového dvora. V prvních měsích jeho vlády se vyvíjela vojenská situace příznivě a centrální mocnosti plánovaly vytvoření polského státu, včetně autonomie pro Halič, což by ovšem znamenalo posílení německého vlivu ve zbytku Předlitavska. Český svaz coby sdružení českých poslanců Říšské rady se ještě v lednu 1917 vyjádřil loajálně k monarchii a odmítl plány dohodových velmocí na \"osvobození Čechoslováků\". Vláda mezitím spustila některé mírné reformy. V rámci amnestie došlo k propuštění respektive zmírnění trestu u některých politických věznů a v civilních otázkách byl oslaben vliv armádní byrokracie. V únoru 1917 nicméně došlo v Rusku k revoluci, která v Předlitavsku vedla k zesílení sociálního neklidu a tlaku na obnovení parlamentního života (Říšská rada byla od roku 1914 trvale odročena).\n\nV dubnu 1917 se vláda rozhodla svolat parlament a rezignovala na své původní plány ještě před obnovením parlamentního života provést vládním nařízením ústavní změny (němčina jako úřední jazyk, odloučení Haliče, posílení němčiny v soudech a školách). S obnovením parlamentního života (první schůze Říšské rady se konala 30. května 1917) ovšem ožily i státoprávní, etnické a ideologické spory uvnitř Předlitavska. Čeští poslanci například na zahajovací schůzi parlamentu ohlásili program transformace monarchie na federaci národnostních států, včetně požadavku na spojení českých zemí a Slovenska. Sílilo i dělnické stávkové a protestní hnutí. Vláda tak musela opětovně řešit otázku jak přežít v situaci fragmentovaného politického spektra. Na Říšské radě se rychle vytvořila většina neněmeckých národností včetně Poláků a Čechů. Tato většina se postavila proti vládě a kabinet Clam-Martinice proto v červnu 1917 rezignoval a nahradila ho vláda Ernsta Seidlera, za níž se rozpory a odstředivé síly v monarchii zesilovaly. \n"}
{"id": "891501", "url": "https://cs.wikipedia.org/wiki?curid=891501", "title": "Vajíčko (opera)", "text": "Vajíčko (opera)\n\nVajíčko (v anglickém originále ) je chrámová opera (autor ji označuje jako „operní hádanka“) o třech obrazech italsko-amerického skladatele Giana Carla Menottiho na vlastní libreto z roku 1976. Poprvé byla provedena 15. června 1976 v římskokatolické katedrále ve Washingtonu společně s Menottiho starší chrámovou operou \"Martinova lež\".\n\nOperní podobenství zasazené do doby raného křesťanství, určené primárně pro inscenaci v chrámovém prostoru, objednala u skladatele římskokatolická katedrála ve Washingtonu; financovala je nadace Edward W. Hazen Foundation. Menotti pracoval na partituře na poslední chvíli a posledních 40 stran podle tisku dodal až čtyři dny před premiérou. Podle skladatele „je zaměřená na velikonoce, i když může být hrána kdykoli. Proto tam máme to vajíčko.“\n\nProvedení díla trvá asi jednu hodinu.\n\n\"Vajíčko\" bylo v období několika let po svém vzniku provedeno na několika místech: v květnu 1978 v kostele Circular Congressional Church v Charlestonu v rámci Festivalu dvou světů, v listopadu 1980 v newyorské Brooklyn Academy of Music (dirigoval skladatel Lukas Foss), o velikonocích 1981 v katedrále sv. Jakuba v Chicagu. V Evropě bylo ve stejné době provedeno jen v Anglii v podání Nottingham Music Theatre (3. ledna 1978 Nottingham, kostel P. Marie; 6. ledna 1978 katedrála v Derby). Od počátku 80. let 20. století je uváděno zřídka (např. roku 2001 v Buffalu souborem Opera Sacra k Menottiho devadesátinám). Z plánované televizní inscenace pro NBC režírované Menottim sešlo.\n\nKritika byla k dílu zčásti benevolentní („Ten drobet hudby ... je velmi hezký a odvozený ... ve značné míře ... z pucciniovských náznaků.“; „Hudba, často docela operní, je barvitá, melodická a celkově okouzlující. Postavy mi však připadaly docela hloupé a rušivě přehnané.“). \"Vajíčko\" se však dočkalo i ostrých odsudků: „Hudba k \"Vajíčku\" prakticky neexistuje a jeho poselství o nalezení tajemství života v tom, že ho darujeme jiným, dosahuje vrcholu prostoduchosti“; „... nepodstatné, hloupé, eticky plytké a hudebně bezcenné“.\n\nFlétna, hoboj, klarinet, fagot, lesní roh, trubka, pozoun, bicí souprava, harfa, varhany, housle, viola, violoncello, kontrabas.\n\nOdehrává se v Byzantské říši v 5. století.\n\n(1. obraz – Poušť) Simeon Stylita tráví již třicet svůj život ve zbožném odříkání na vysokém sloupu. Jeho synovec Manuel se ho ptá na smysl lidského života. Tato otázka není pro svatého Simeona nová: položil ji kdysi sám Hospodinovi a dostal od něho místo odpovědi vajíčko s proroctvím, že až se vejce otevře, bude jeho otázka zodpovězena. Ale vajíčko se otevřít nedalo a Simeon ho nakonec zahodil. Nyní ho ale pro svého synovce opět vyhledá.\n\n(2. obraz – Na dvoře Basilissy) Manuel o příhodě vypráví Aerobindovi, milenci byzantské císařovny. Ta by ale chtěla zázračné vejce i odpověď na otázku sama. Manuel je proto zatčen a odsouzen k smrti za rouhání proti Bohu. Ale ani císařovna, ani nikdo z jejích dvořanů (sedm, z nichž každý reprezentuje jeden ze sedmi hlavních hříchů) nejsou schopni vajíčko otevřít. Ze strachu nakonec císařovna Manuela omilostní a vejce mu vrátí, vykáže jej však z hlavního města.\n\n(3. obraz – Cesta mimo město) Manuel na cestách potká žebračku s hladovějícím dítětem. Nemaje nic, co by jí mohl darovat, dá jí své vajíčko. To se žebračce otevře a pomůže nasytit dítě, které je tak zachráněno před smrtí hladem.\n\nManuel se vydá zpět do Cařihradu, aby zvěstoval konec příběhu. Je ale znovu zajat a odsouzen. Tu sestoupí svatý Simeon se svého sloupu a poučuje císařský dvůr: Celý příběh byl podobenstvím o tom, že lidé spolu mají žít v míru a přátelství a vzájemně si pomáhat. Simeon bere synovce za ruku a oba se vydávají pryč z města pomáhat lidem.\n\n\n"}
{"id": "891504", "url": "https://cs.wikipedia.org/wiki?curid=891504", "title": "Ralph Doubell", "text": "Ralph Doubell\n\nRalph Douglas Doubell (* 11. února 1945 Melbourne) je bývalý australský atlet, běžec na střední tratě, olympijský vítěz v běhu na 800 metrů z roku 1968.\n\nV olympijském finále v Mexiku v roce 1968 vyrovnal světový rekord časem 1:44,3, který byl dalších 40 let australským rekordem.\n\n"}
{"id": "891506", "url": "https://cs.wikipedia.org/wiki?curid=891506", "title": "Periferní cévní onemocnění", "text": "Periferní cévní onemocnění\n\nPeriferní cévní onemocnění je onemocnění projevující se přerušovanými silnými křečovými bolestmi pracujících svalů, které mají nedostatek živin a kyslíku. Trpí jím asi 25% pacientů ischemické choroby srdeční a častěji bývají postiženi muži.\n\nAteroskleróza spolu s dalšími druhy periferních cévních onemocnění může přispět k částečnému nebo úplnému uzávěru hlavních tepen zásobujících dolní končetiny.\n\n(Stejskal, 2004) uvádí, že velké množství studií prokázalo, že cvičení zvyšuje průtok krve dolními končetinami a redukuje nebo dokonce zcela eliminuje v časném stadiu symptomy periferního onemocnění cév. Dále uvádí, že nejlpší výsledky byli dosaženy na základě dlouhotrvajícího chodeckého tréninku, jehož intenzita se postupně zvyšovala.\n"}
{"id": "891508", "url": "https://cs.wikipedia.org/wiki?curid=891508", "title": "Egeln", "text": "Egeln\n\nEgeln je německé město ležící ve spolkové zemi Sasko-Anhaltsko asi 25 km jihozápadně od Magdeburgu. Žije v něm 3 593 obyvatel. Městem protéká řeka Bode. Název Egeln pochází od původních obyvatel z kmene Anglů.\n\nVodní hrad ze 13. století.\n\n\n"}
{"id": "891509", "url": "https://cs.wikipedia.org/wiki?curid=891509", "title": "Antigona (rozcestník)", "text": "Antigona (rozcestník)\n\nAntigona může označovat:\n\nAntigona je jméno několika postav v řecké mytologii:\n\nAntigona může také označovat:\n\nV umění:\n\nV populární hudbě:\n\nAntigona může označovat:\n\nAntigona je jméno:\n"}
{"id": "891510", "url": "https://cs.wikipedia.org/wiki?curid=891510", "title": "Tom Courtney", "text": "Tom Courtney\n\nTom Courtney, celým jménem Thomas William Courtney (* 17. srpna 1933 Newark, New Jersey) je americký atlet, běžec na 400 a 800 metrů, dvojnásobný olympijský vítěz z roku 1956.\n\nNa olympiádě v Melbourne v roce 1956 v cílové rovince ve finále běhu na 800 metrů svedl urputný souboj s Angličanem Derekem Johnsonem a nakonec zvítězil o 13 setin sekundy v novém olympijském rekordu 1:47,7. Po doběhu do cíle zůstal ležet vyčerpaný na zemi, takže ceremoniál s předáním medailí bylo třeba odložit o hodinu, aby se ho mohl zúčastnit. Ns stejné olympiádě získal druhou zlatou medaili v běhu 4×400 metrů. Členy vítězné štafety USA byli kromě něj Charles Jenkins, Louis Jones a Jesse Mashburn.\n\n"}
{"id": "891512", "url": "https://cs.wikipedia.org/wiki?curid=891512", "title": "Král Oidipus (rozcestník)", "text": "Král Oidipus (rozcestník)\n\nKrál Oidipus může označovat:\n\n"}
{"id": "891513", "url": "https://cs.wikipedia.org/wiki?curid=891513", "title": "Richard Sennett", "text": "Richard Sennett\n\nRichard Sennett (* 1. ledna 1943, Chicago) je americký sociolog, profesor na London School of Economics a New York University. Je žákem Davida Riesmana a Erika Eriksona. Je znám především pro své studie o životě v moderním velkoměstě (zejm. \"The Fall of Public Man\" z roku 1977). Dalším jeho velkým tématem je práce (např. \"The Corrosion of Character\" z roku 1998). Analýzu postmoderního, decentralizovaného kapitalismu představil ve vlivné práci \"The Culture of the New Capitalism\" roku 2006. Je manželem socioložky Saskie Sassenové. Píše i prózu a populární práce o hudbě.\n\n\n\n"}
{"id": "891516", "url": "https://cs.wikipedia.org/wiki?curid=891516", "title": "The Egg", "text": "The Egg\n\nSlovo The Egg (anglicky \"vejce\", \"vajíčko\") má několik významů.\n\nViz také:\n"}
{"id": "891521", "url": "https://cs.wikipedia.org/wiki?curid=891521", "title": "Viktor Schauberger", "text": "Viktor Schauberger\n\nViktor Schauberger (30. června 1885 Holzschlag am Plöckenstein – 25. září 1958 Linz) byl rakouský lesník, vynálezce a spisovatel.\n\nViktor Schauberger se narodil jako páté dítě lesnického mistra v rakouském Holzschlagu. Od malička projevoval velký zájem o přírodu a směřoval k pokračování rodové tradice lesních správců, táhnoucí se již od poloviny 17. století, kdy se Stefan Schauberger, potomek zchudlého šlechtického rodu von Schauburg, přestěhoval z rodného Bavorska do Horních Rakous a začal se věnovat péči o lesy.\n\nMladý Viktor se na otcovo přání přihlásil k akademickým studiím v oboru lesní techniky, ale teorie ho příliš nebavila a proto studia přerušil a začal studovat praktičtěji orientovanou lesnickou školu, kterou úspěšně dokončil roku 1904. Po získání nezbytné praxe, byl roku 1911 přijat do služby na knížecí Schaumbursko-lippské lesní správě ve Steyrlingu. Zde v prakticky lidskou rukou nedotčené přírodě, odlehlého loveckého revíru knížete, kterou dostal na starost, nastoupil na cestu svých budoucích technických objevů.\n\nViktor Schauberger je zakladatelem tzv. \"vírové technologie.\" Vše jak říká odkoukal z živé i neživé přírody. Jeho osobní heslo znělo: pochop přírodu a kopíruj ji. Na základě svého pozorování si postupně vytvořil a ucelil teorii přirozeného pohybu v přírodě. Příkladem mohou být přirozeně tekoucí řečiště, pohyb pstruha ve vodě bystřiny, nebo hada na hladině. Při svých pozorováních přírody se stával svědkem až fantastických jevů, popisuje například spontánní vznik vírů na jezeře, kameny vynášené na hladinu nebo kmeny cestující spirálovitě vodopádem vzhůru.\n\nOstře kritizoval technologie využívající principu spalování (exploze, expanze). Odpor a teplo, které vznikají v konvenčních strojích, jsou dle jeho teorie projevem nesprávného (opačného) pohybu látek, který vede k destrukci přírody a postupně i lidstva. Dále varoval před holosečným kácením lesního porostu, které dle něj způsobovalo vysychání půdy, odumírání stromů a likvidovalo prameny pitné vody. Stejně tak nesouhlasil s nepřirozenými zásahy do vodních toků, které měly mít za následek podemlívání břehů a destrukci fauny. Koryta řek měla být konstruována s ohledem na přirozený pohyb vody tak, aby se proud soustředil do středu, nikoliv do stran.\n\nTechnická zařízení, na kterých pracoval, byla navržena tak, aby se látky (nejčastěji voda a vzduch) pohybovaly přirozeně po spirálovitých drahách, stejně jako například solární systém. Správný pohyb látek ve vhodném prostředí má dle Schaubergera vést k uvolnění přírodních konstruktivních sil, jakési přidané hodnoty, nad rámec dodané a vydané energie, a slouží k transformaci látek na jiné (i v rámci evoluce). Příroda má tohoto jevu využívat například při tvorbě (revitalizaci) vody, kdy jsou do ní v podzemí ve vířivým pohybem vzniklém vakuu vázány minerály.\n\nNa základě svých teorií pracoval na vývoji strojů a zařízení, na které během života získal řadu patentů. Některá zařízení se dochovala i na dobových fotografiích. Plány se pravděpodobně nedochovaly, vývoj měl probíhat pouze z náčrtků nebo ústnímy pokyny. Rukopisy, modely a prototypy některých zařízení jsou umístěny v Schaubergerově muzeu v Bad Ischlu v horním Rakousku. V některých částech Rakouska se stále nacházejí zbytky jeho kanálů na plavení dřeva. \n\nŠirší veřejnost se o Schaubergerovi poprvé doslechla, když sestrojil plavební zařízení pro svoz dřeva z obtížně přístupných lesů pomocí relativně malého množství vody z horských bystřin, svedené do speciálních koryt Zde byla voda uváděna do pohybu zákrutami střídavě zleva doprava, přičemž byla zároveň vedena pomocí speciálních lopatek do vířivého pohybu. Takto měl snížit náklady na přesun jednoho kubíku dřeva z tehdejších 13 šilinků na 1. Podobná plavební zařízení uměl údajně sestrojit pouze on, nikdo jiný nebyl schopen jeho dílo okopírovat.\n\nDále sestrojil a úspěšně odzkoušel několik pomůcek a způsobů, jak stavět koryta řek tak, aby se nezanášela a pojmula při povodních co nejvíce vody.\n\nJe též autorem několika zemědělských strojů pro šetrnější obdělávání půdy, založených na využití nemagnetických kovů, coby materiálu přicházejícího do kontaktu s půdou. Orání běžným železným pluhem mělo mít za následek nadměrné vysychání ornice a narušení vstřebávání živin.\n\nDlouhodobě se zabýval otázkou mizejících pramenů a snižující se kvality pitné vody. Jeden z jeho vynálezů měl být schopný vyrábět pramenitou vodu, a to podobným způsobem, jak k tomu dochází v přírodě. Přístroj vejčitého tvaru se naplnil vodou a doplnil o stopové prvky, které byly deficitní, zároveň se do vody přidal oxid uhličitý. Voda se poté uvedla pohonnou jednotkou do vířivého pohybu, střídavě doleva a doprava, přičemž se obsah postupně podchladil na +4 °C. Tímto způsobem mělo dojít ke vzniku vakua a navázání oxidu uhličitého a stopových prvků do vody.\n\nDále se zabýval prototypem domácí elektrárny, která se měla chovat jako perpetuum mobile. Jeho hlavním principem měla být speciální trubice inspirovaná zprvu obyčejným vírem ve vodě, později tvarem rohu antilopy kudu - trubice ve tvaru spirály s postupně se zmenšujícím průměrem. Těchto trubic umístil na dutou hřídel několik tak, aby bylo spojení průchozí s dutou hřídelí. Tuto hřídel umístil do nádoby s vodou pomocí dvou ložisek tak, aby spodní konec hřídele byl pod vodou. Hřídel připojenou na elektromotor roztočil. Vlivem odstředivé síly se v hřídeli vytvořil podtlak a začal vodu nasávat hřídelí vzhůru, ta pak vtéká do spirálových trubic, kde se správným pohybem urychluje a nakonec vystřikuje ze všech trubic na jedno místo, které si představme jako kružnici uvnitř nádoby. Na toto místo namontoval prstenec s vnitřním ozubením. Celá hřídel se spirálovými trubicemi ze kterých stříká voda na ozubený prstenec se měla při určitých otáčkách začít roztáčet sama ještě rychleji vlivem jednak tryskání vody ze všech trubic proti směru otáčení a podruhé narážením vody na zuby prstence. Při dosažení stavu takového, že už není potřeba dále dodávat energii hřídeli, aby se točila, se motor vypne a spustí se elektrický generátor připojený na tu samou hřídel a začne vyrábět elektřinu. Stroj by se neměl sám zastavit, protože ho dále roztáčí trysky spirálových trubic, které dodávají energii tím, že se v nich voda urychluje.\n\nUž za války měl pro Německo vyvíjet létající stroj nazvaný \"Respulsin\". Není o tom však žádný známý doklad. Další rotační stroj, tzv. \"klimator\", měl pomocí prostého mechanického aparátu ohřívat vzduch. Ani o něm nebyl, kromě náčrtků, nalezen žádný přímý důkaz, stejně je tomu i u tichého motoru pro ponorky.\n\n\n"}
{"id": "891522", "url": "https://cs.wikipedia.org/wiki?curid=891522", "title": "Erasmus von Handel", "text": "Erasmus von Handel\n\nErasmus von Handel (2. června 1860 zámek Mirskofen v Bavorsku – 6. června 1928 Salzburg) byl rakousko-uherský, respektive předlitavský státní úředník a politik, v letech 1916–1917 ministr vnitra Předlitavska.\n\nVystudoval Theresianum ve Vídni. V roce 1882 nastoupil jako státní úředník v provincii Rakouské přímoří. Od roku 1887 pracoval na ministerstvu vnitra ve vedení odboru pro volby do zemských sněmů a do Říšské rady. V roce 1902 se stal místodržícím Dalmácie, v roce 1905 přešel na post místodržícího Horních Rakous. V následujících letech zde vedl jednání o změně volebního řádu do zemského sněmu. Angažoval se i v reformě školství a v programu regulace vodních toků.\n\nZa vlády Heinricha Clam-Martinice se stal ministrem vnitra. Funkci zastával od 20. prosince 1916 do 22. června 1917. V roce 1917 se stal doživotním členem Panské sněmovny.\n\nPo zániku monarchie zasedal po jistý čas v prozatímním hornorakouském zemském sněmu jako předseda hospodářské rady. Zastupoval zde Křesťansko-sociální stranu.\n"}
{"id": "891529", "url": "https://cs.wikipedia.org/wiki?curid=891529", "title": "Super drbna", "text": "Super drbna\n\nSuper drbna (v anglickém originále Gossip Girl) je americký dramatický televizní seriál, jehož autory jsou Josh Schwartz a Stephanie Savage. Vznikl na motivy stejnojmenné knižní série od Cecily von Ziegesar. Premiérově byl vysílán v letech 2007–2012 na stanici The CW. Celkově bylo natočeno 121 dílů v šesti řadách.\n\nSeriál z prostředí dospívající newyorské smetánky začíná, když se Serena van der Woodsenová vrací z internátní školy zpět na Manhattan, kde je ona i všichni její přátelé pod dohledem záhadné Drbny (Kristen Bell, český dabing: Klára Sochorová), vševědoucí bloggerky, která příběh vypráví.\n\n\n"}
{"id": "891534", "url": "https://cs.wikipedia.org/wiki?curid=891534", "title": "Kawasaki EL 125 Eliminator", "text": "Kawasaki EL 125 Eliminator\n\nKawasaki EL 125 Eliminator je jednoválcový, vzduchem chlazený cruiser. Byl vyráběný v letech 1997-2010 japonskou firmou Kawasaki. Výhodou proti čínské konkurenci je kvalita zpracování a spotřeba paliva kolem 3 litrů.\n\nKawasaki EL 125 Eliminator je nejmenším modelem řady Eliminator. Větší modely jsou řadový dvouválec EL 250, řadový čtyřválec ZL 400 vyráběný pro japonský trh, a řadové čtyřválce ZL 600 a ZL 900, resp. ZL 1000. Řadové čtyřválce jsou vybaveny sekundárním převodem kardanem.\n\n\n"}
{"id": "891535", "url": "https://cs.wikipedia.org/wiki?curid=891535", "title": "Josef von Schenk", "text": "Josef von Schenk\n\nJosef von Schenk, též Josef Wilhelm Freiherr von Schenk (23. srpna 1858 Tarnopol – 16. dubna 1944 Vídeň), byl rakousko-uherský, respektive předlitavský státní úředník a politik, v letech 1916–1917 ministr spravedlnosti Předlitavska.\n\nV roce 1878 studoval Karlo-Ferdinandově univerzitě v Praze, pak v letech 1879–1880 na Vídeňské univerzitě a Lvovské univerzitě. V roce 1882 získal titul doktora práv. Od roku 1880 pracoval ve státních službách, nejprve jako úředník na finanční prokuratuře v Dolních Rakousích, od roku 1883 na finanční prokuratuře ve Lvově a od roku 1884 v Černovicích v Bukovině. Roku 1885 nastoupil na ministerstvo financí jako ministerský koncipient. V roce 1888 zde byl jmenován ministerským vicetajemníkem a dále postupoval až se roku 1894 stal sekčním radou ministerstva. V roce 1906 nastoupil na pozici předsedy senátu správního soudního dvora.\n\nZa vlády Heinricha Clam-Martinice se stal ministrem spravedlnosti. Funkci zastával od 20. prosince 1916 do 22. června 1917.\n\nOd roku 1918 pracoval jako prezident kanceláře pro správu zahraničních aktiv Rakouska. V období let 1920–1935 zastával funkci prezidenta nástupnické organizace Abrechnungsamt.\n"}
{"id": "891537", "url": "https://cs.wikipedia.org/wiki?curid=891537", "title": "Méďa", "text": "Méďa\n\nMéďa (v originále \"Ted\") je americká fantasy komedie, kterou režíroval Seth MacFarlane (dále režíroval například seriál Griffinovi). V hlavní roli se představují Mark Wahlberg, MacFarlane a Mila Kunis.\n\nMalý John (Mark Wahlberg) touží po kamarádech, a tak od rodičů dostane k Vánocům plyšového medvídka, kterého pojmenuje Ted. V noci malý John vysloví přání a méďa ožije. Od té noci byli John a Ted nerozluční přátelé.\n\nPoté se děj posouvá o 20 let dopředu, kde už je z Johna mladý muž a má přítelkyni jménem Lori (Mila Kunis) a nadále žijí s Tedem, který se neustále dostává do průšvihů.\n"}
{"id": "891545", "url": "https://cs.wikipedia.org/wiki?curid=891545", "title": "Axel Honneth", "text": "Axel Honneth\n\nAxel Honneth (* 18. červenec 1949, Essen) je německý filozof, profesor na Frankfurtské a Kolumbijské univerzitě a ředitel \"Institut für Sozialforschung\", tradičního pracoviště tzv. kritické teorie společnosti neboli Frankfurtské školy. \nHonneth patří již ke třetí generaci kritických teoretiků. Z první generace navazuje na Adorna a Horkheimera, z druhé generace především na Jürgena Habermase, u něhož studoval. Rozvíjí Hegelovo pojetí boje o uznání, silně ho ovlivnil symbolický interakcionismus George Herberta Meada a objektní teorie Donalda Winnicotta. Jeho klíčovým tématem je sociální uznání, které analyzuje v rámci intersubjektivity. Vypracoval svoji vlastní teorii boje o sociální uznání, kterou poprvé zformuloval ve své knize \"Kampf um Anerkennung\" (\"Boj za uznání\") z roku 1992 a poté rozvinul v knize \"Umverteilung oder Anerkennung?\" (\"Přerozdělování nebo uznání?\") z roku 2003 a v dalších publikacích. Reformuloval též Marxův a Lukácsův koncept reifikace a další významné termíny kritické teorie společnosti.\n\n\n\n\n"}
{"id": "891546", "url": "https://cs.wikipedia.org/wiki?curid=891546", "title": "Tupandactylus", "text": "Tupandactylus\n\nTupandactylus („prst boha Tupana“) byl rodem velkého, bezzubého pterodaktyloidního ptakoještěra s výrazným lebečním hřebenem, který žil v období spodní křídy na území dnešní Brazílie (souvrství Crato). Žil asi před 112 miliony let a spolu s ním se v daných ekosystémech vyskytoval také blízce příbuzný rod \"Tapejara\" a někteří další velcí pterosauři. Nápadným znakem tohoto ptakoještěra byl obří lebeční hřeben, který zřejmě sloužil k rozpoznávacím a signálním účelům. Byl tvořen zčásti kostí a zčásti měkkou tkání.\n\nV současnosti jsou rozeznávány dva platné druhy tohoto rodu, \"T. imperator\" (popsaný jako \"Tapejara imperator\" roku 1997) a \"T. navigans\" (popsaný jako \"Tapejara navigans\" roku 2003). S tapejarou je však tupandaktylus pouze blízce příbuzný a patří spolu s ní také do čeledi Tapejaridae.\n\nV listopadu roku 2019 byla publikována studie, oznamující identifikaci barviv (a organel melanozomů) ve fosilním lebečním hřebeni druhu \"Tupandactylus imperator\".\n\nVýzkum také odhalil přítomnost fosilizovaných měkkých tkání na lebeční části kostry skvěle dochovaného jedince tupandaktyla.\n\n\n"}
{"id": "891548", "url": "https://cs.wikipedia.org/wiki?curid=891548", "title": "Melzer", "text": "Melzer\n\nMelzer je příjmení, které nese několik osobností:\n\n\n"}
{"id": "891552", "url": "https://cs.wikipedia.org/wiki?curid=891552", "title": "121 (číslo)", "text": "121 (číslo)\n\nSto dvacet jedna je přirozené číslo, které následuje po čísle sto dvacet a předchází číslu sto dvacet dva. Římskými číslicemi se zapisuje CXXI.\n\n121 je:\n\n\n\nStojednadvacátým dnem kalendářního roku je 1. květen (v přestupném roce 30. duben).\n"}
{"id": "891562", "url": "https://cs.wikipedia.org/wiki?curid=891562", "title": "Tomáš Hubočan", "text": "Tomáš Hubočan\n\nTomáš Hubočan (* 17. září 1985, Žilina) je slovenský fotbalový obránce a reprezentant, od léta 2016 hráč francouzského klubu Olympique Marseille od září 2017 na hostování v týmu Trabzonspor. Mimo Slovensko působil na klubové úrovni v Rusku a Francii, od září 2017 je v Turecku.\n\nHubočan začínal s fotbalem ve slovenském klubu MŠK Žilina, zde vyhrál dvakrát ligový titul v sezónách 2003/04 a 2006/07. V roce 2006 odešel na hostování do FC ViOn Zlaté Moravce, působil zde od ledna do června.\n\n11. února 2008 podepsal smlouvu s ruským klubem Zenit Petrohrad, který za něj zaplatil cca 3,8 milionu eur. Zde měl zacelit mezeru po odchodu jiného slovenského obránce Martina Škrtela do anglického Liverpoolu.\n\nPři svém debutu v Lize mistrů v září 2008 na domácí půdě proti Realu Madrid si dal již ve 4. minutě vlastní gól, Real zvítězil v Petrohradě 2:1. Trenéři Zenitu Dick Advocaat a po něm Anatolij Davydov Tomášovi nedávali příliš šancí v základní sestavě. Do té jej začal pravidelně nasazovat až italský trenér Luciano Spalletti. 30. září 2010 vstřelil Hubočan svůj první gól za Zenit v utkání Evropské ligy proti řeckému celku AEK Athény. 3. října 2012 si v sezóně 2012/13 Ligy mistrů vstřelil opět vlastní gól, který pomohl hostujícímu AC Milán k výhře 3:2.\n\nV Evropské lize 2012/13 pomohl Zenitu k postupu do osmifinále, v němž ruský klub vypadl po výsledcích 0:2 venku a 1:0 doma se švýcarským mužstvem FC Basilej.\n\nKoncem srpna 2014 přestoupil za 4,5 milionu eur ze Zenitu do Dynama Moskva, kde podepsal tříletý kontrakt. V ročníku 2015/16 s klubem sestoupil z ruské Premier Ligy.\n\nV červenci 2016 po evropském šampionátu ve Francii přestoupil z Dynama Moskva do francouzského klubu Olympique Marseille, přestupní částka se uváděla 1,2 milionu eur. Na jaře roku 2017 ztratil místo v sestavě Olympique.\n\nNa začátku sezóny 2017/18 se o něj zajímal jiný francouzský klub Dijon FCO, hráč ale odešel na hostování do tureckého prvoligového celku Trabzonspor, kde se sešel s krajany Jánem Ďuricou, Matúšem Berem a Jurajem Kuckou.\n\nV A-mužstvu Slovenska debutoval 10. prosince 2006 v Abú Dhabí v přátelském utkání proti domácí reprezentaci Spojených arabských emirátů. Šel na hřiště v 83. minutě, zápas skončil vítězstvím Slovenska 2:1.\n\n14. listopadu 2012 absolvoval přátelské utkání v Olomouci proti České republice. Slovenský národní tým prohrál 0:3. 6. února 2013 nastoupil v Bruggách proti domácí Belgii. Slovensko sahalo po remíze, ale nakonec utkání prohrálo 1:2 gólem z 90. minuty. V březnu 2013 rovněž figuroval v nominaci slovenského národního týmu pro kvalifikační zápas s Litvou (22. března) a přátelské utkání se Švédskem (26. března, oba zápasy měly dějiště v Žilině na stadiónu Pod Dubňom). Nastoupil v základní sestavě v zápase proti Litvě, který skončil remízou 1:1 i v utkání proti Švédsku (šel na hřiště v průběhu druhého poločasu), které skončilo bezbrankovou remízou. Nastoupil v odvetném kvalifikačním zápase s Bosnou a Hercegovinou 10. září 2013 v Žilině, Slovensko podlehlo svému balkánskému soupeři 1:2 a ztratilo naději alespoň na baráž o Mistrovství světa 2014 v Brazílii. 26. května 2014 jej trenér Ján Kozák nasadil proti Rusku na stadionu Zenitu v Petrohradu, tedy na hřišti, kde byl Hubočan na klubové úrovni doma. Slovensko podlehlo Rusku 0:1.\n\n9. října 2014 byl u vítězství 2:1 v kvalifikačním zápase na EURO 2016 proti Španělsku. Slováci po úvodní výhře nad Ukrajinou vyhráli i nad úřadujícími mistry Evropy Španěly a potvrdili tak výborný vstup do kvalifikace. Se slovenskou reprezentací slavil 12. října 2015 postup na EURO 2016 ve Francii (historicky první pro Slovensko v éře samostatnosti).\n\nTrenér Ján Kozák jej vzal na EURO 2016 ve Francii. V prvním utkání proti Walesu nehrál, Slovensko prohrálo 1:2. Ve druhém zápase proti Rusku již nastoupil a mohl slavit s týmem výhru 2:1. V posledním zápase základní skupiny proti Anglii rovněž nastoupil (remíza 0:0). Slovenští fotbalisté skončili se 4 body na třetím místě tabulky, v osmifinále se představili proti reprezentaci Německa (prohra 0:3, Hubočan nehrál), a s šampionátem se rozloučili.\n\n"}
{"id": "891567", "url": "https://cs.wikipedia.org/wiki?curid=891567", "title": "Karl Urban (ministr)", "text": "Karl Urban (ministr)\n\nKarl Urban (1. září 1855 Praha-Malá Strana – konec října 1940 Praha) byl rakousko-uherský, respektive předlitavský podnikatel a politik sudetoněmeckého původu, v letech 1916–1917 ministr obchodu Předlitavska, po roce 1918 ministr živností, průmyslu a obchodu Rakouska.\n\nVystudoval právo na Karlo-Ferdinandově univerzitě v Praze, kde získal titul doktora práv v roce 1881. Pak převzal vedení rodinného pivovaru, který byl v držení rodiny po půldruhého století. Byl členem německé sekce zemské zemědělské rady, pražské Obchodní a živnostenské komory, ředitelství české spořitelny, správním radou hospodářské úvěrní banky, viceprezidentem spolku pro průmysl pivovarský a viceprezidentem německého ústředního svazu družstev. Byl také činný politiky. V roce 1895 zasedl jako poslanec na Český zemský sněm.\n\nVe volbách do Říšské rady roku 1901 se stal poslancem Říšské rady (celostátní parlament), kde reprezentoval kurii obchodních a živnostenských komor, obvod Liberec. Mandát obhájil ve volbách do Říšské rady roku 1907 konaných již podle rovného volebního práva, tedy bez kurií. Zvolen byl za okrsek Čechy 087. Opětovně byl zvolen za týž obvod i ve volbách do Říšské rady roku 1911 a ve vídeňském parlamentu setrval do zániku monarchie.\n\nNa Říšské radě zastupoval střechový svaz etnických Němců Deutscher Nationalverband (Německý národní svaz). Sám byl členem Německé pokrokové strany. V letech 1899–1902 a 1911–1913 předsedal finanční komisi zemského sněmu. V období let 1908–1913 byl zástupcem předsedy (nejvyššího maršálka) zemského sněmu. Zasloužil se o reformu zemských financí. K roku 1918 se uvádí rovněž jako člen Panské sněmovny.\n\nOd roku 1902 zastával post předsedy správní rady akciového pivovaru v Plzni, který se v soutěži s plzeňským měšťanským Prazdrojem stále více orientoval na etnicky německé zákazníky. Ve správní radě zavedl větší disciplínu a zvýšil vliv správní rady na chod podniku.\n\nZa vlády Heinricha Clam-Martinice se stal ministrem obchodu. Funkci zastával od 20. prosince 1916 do 22. června 1917.\n\nPo válce zasedal v letech 1918–1919 jako poslanec Provizorního národního shromáždění Německého Rakouska (\"Provisorische Nationalversammlung\") za klub Deutscher Nationalverband. Zároveň měl i vládní post. Od 30. října 1918 do 15. března 1919 byl státním tajemníkem (ministrem) živností, průmyslu a obchodu Německého Rakouska v první vládě Karla Rennera. Je v ní uváděn jako zástupce Křesťansko-sociální strany. Po odchodu z politiky přesídlil zpět do Prahy.\n\n"}
{"id": "891569", "url": "https://cs.wikipedia.org/wiki?curid=891569", "title": "Podpora prodeje", "text": "Podpora prodeje\n\nPodpora prodeje (anglicky \"sales promotion\") je poskytnutí určité výhody spotřebiteli (převážně ekonomického charakteru) spojené s užitím nebo nákupem produktu a poskytuje spotřebiteli přímý podnět ke koupi.\n\nKotler podporu prodeje charakterizuje jako „soubor různých motivačních nástrojů, převážně krátkodobého charakteru, vytvářených pro stimulování rychlejších nebo větších nákupů určitých výrobků či služeb“\n\nKlíčovým pojmem u podpory prodeje je čas, stejně tak jako skutečnost, že u této formy propagace je vždy nutná aktivní spoluúčast spotřebitelů právě a pouze v tu dobu, kdy probíhá akce na podporu prodeje.\nLze uvést příklad – nabídkové akční brožury supermarketů. Tato nabídka akčních slev platí vždy jen po dobu uvedenou v letáku. Doba akce se pohybuje v rozmezí od jednoho týdne až po jeden měsíc, výjimečně i déle. Běžná je doba „od soboty do soboty“, tedy osm dnů nebo „od soboty do neděle“.\n\nPodpora prodeje je velice efektivním marketingovým nástrojem, který v reálném obchodě skutečně podstatně zvyšuje prodej produktů. Proto je podpora prodeje používána převážnou částí obchodníků, z nichž některými soustavně (např. řetězce supermarketů).\n\nVelkou výhodou podpory prodeje je velmi intenzivní a okamžité působení na rozhodování spotřebitele, okamžitý nárůst obratu firmy, je rychlejší proti reklamě a má lépe měřitelné účinky.\nMezi nevýhody lze zařadit časové omezení trvání, zvýšení cenové senzitivity spotřebitele, poškození vlastní image, protože si zákazníci začnou myslet vzhledem k častým slevám, že dochází ke snižování kvality výrobků.\n\nVe vztahu k účinkům můžeme nástroje podpory prodeje rozlišovat na cenové a necenové.\nU obchodní firmy můžeme nástroje podpory prodeje rozdělit na dlouhodobé a krátkodobé. Převážná část nástrojů je krátkodobá. Dlouhodobé nástroje jsou např. věrnostní programy.\n\nLze rozlišit typy podpory prodeje podle druhů zákazníků, na které je podpora prodeje zaměřena. Řadí se mezi ně:\n\nForem podpory prodeje podle vnímání zákazníků je značné množství. Jde například o „3 za cenu 2“, za nákup vybraného produktu komplementární výrobek navíc (zdarma), „nový za starý“, kupon na další nákup, poskytnutí záruk nad zákonem danou lhůtu, dárky, cenové akce, loterie a spotřebitelské soutěže atd. Některé metody podpory prodeje (např. soutěže) jsou výhodným nástrojem ke sběru osobních dat a budování databází, které s úspěchem využívá jiná nástrojová skupina marketingové komunikace – přímý marketing.\n\nJeho podstatou je odměnit zákazníky za jejich věrnost. Cílem je přimět zákazníka, aby se stal trvalým zákazníkem. Motivační programy se zaměřují na vytváření dlouhodobého vztahu mezi klientem a značkou. Spotřebitel sbírá známky, kupony, ústřižky, čárové kódy, účtenky = body. Po splnění podmínek herního plánu může „hráč - zákazník“ obdržet buď dárek z katalogu odměn, čerpat slevu nebo jinou výhodu.\nPodle charakteru motivačních programů dělíme programy na dárkové (dárky a vzorky zdarma), slevové (sleva na další nákup, zvýhodněná nabídka, prémie), rabatové (sleva za odběr zboží v určité hodnotě) a kombinované (věrnostní karta).\n\nJedná se o netradiční formu podpory prodeje. Majitelé obchodů pozvou své loajální zákazníky, aby se na chvíli stali jejich prodavači – například v sobotu dopoledne. Akci oznámí na facebookové a internetové stránce a upozorní na ni své prodejce, aby o ní rozšířili povědomí. S pomocí této akce se obchod může dostat do médií a získat potřebnou publicitu. Pro nejúspěšnějšího zákazníka – prodavače si majitel připraví hmotnou odměnu.\n\nV českém nepřesném ekvivalentu lze říci, že tento pojem znamená mít zboží na správném místě, za správnou cenu a ve správný čas. Snahou je eliminovat výpadky zboží na prodejní ploše.\nMerchandising se rovněž zabývá zajištěním druhotných vystavení (zajištění služeb ohledně dalších prodejních míst). Dále se stará o zajištění a kontrolu platných cenovek, jejich aktualizaci, zvýraznění v době akce, výměnu poškozeného zboží, vratky akčního zboží, distribuci materiálů, sběr informací z průběhu servisu a zjištěného stavu, údržbu místa prodeje, zajištění doplňkových služeb jakými jsou např. přebaly a příbaly zboží či vybalení zboží.\n\nV podpoře prodeje hrají významnou roli kulturní rozdíly. Osvědčené prostředky v jedné zemi mohou naprosto selhat v jiné zemi.\nZ důvodu legislativně volnějšího prostředí je ve Spojeném království rozvinutější podpora prodeje než v ostatních státech EU. V Itálii je velice důležité spojení produktu a značky, přináší to lepší přijetí u zákazníků. V Belgii mají maloobchodníci zakázáno nabízet slevy vyšší než 33 %, nelze tedy aplikovat slevu 1+1 zdarma. Ve Francii, Španělsku, Itálii, Portugalsku, Lucembursku, Řecku a Irsku je zákaz vyprodávat zboží za cenu nižší než jsou výrobní náklady podniku. V ČR, Polsku, Maďarsku existují liberální zákony upravující podporu prodeje.\n"}
{"id": "891574", "url": "https://cs.wikipedia.org/wiki?curid=891574", "title": "Vratislav Mynář", "text": "Vratislav Mynář\n\nVratislav Mynář (* 23. června 1967 Kyjov) je český podnikatel a politik, bývalý předseda Strany Práv Občanů - Zemanovci (SPOZ). Od března 2013 je vedoucím kanceláře prezidenta Miloše Zemana.\n\nMynář vystudoval obor ekonomika stavebnictví na Vysokém učení technickém v Brně.\n\nDne 28. února 2015 se podruhé oženil, když si v Osvětimanech vzal za manželku Alexandru Noskovou, moderátorku České televize. Přesně za tři měsíce po svatbě (28. května) se manželům předčasně narodil syn Vratislav.\n\nOslavu svých 50. narozenin zorganizoval na 22. června 2017 v Jižních zahradách Pražského hradu.\n\nDne 13. října 2003 se stal předsedou dozorčí rady akciové společnosti Českomoravská železárenská, která byla v té době jediným vlastníkem společnosti Petrcíle. O měsíc později se stal místopředsedou představenstva nově založené akciové společnosti Chata Kopřivná. V dubnu roku 2004 rozhodčí soud přiznal Petrcíli právo na náhradu škody za zrušenou smlouvu o prodeji akciového podílu v Nové huti ve výši dvou miliard korun. 12. července 2004 se Mynář stal jednatelem společnosti Petrcíle, ve které získal 11 % podíl. Vlastníkem byl jen několik týdnů, svůj podíl prodal společnosti Chata Kopřivná. Dozorčí radě Českomoravské železárenské předsedal do roku 2005.\n\nOd června 2009 do května 2012 byl místopředsedou představenstva brněnské akciové společnosti Tessile ditta services, která se podílela na vymáhání pokut udělených revizory Dopravního podniku hl. m. Prahy.\n\nServer iDNES.cz v září 2012 uvedl, že se Mynář z podnikání zná s lobbistou Miroslavem Šloufem, s nímž tráví i dovolenou. „Už asi od roku 2005 jezdíme všichni společně na vodu,\" citoval server Šloufa.\n\nV Osvětimanech vlastnil k únoru 2019 krom jiného lyžařský park, srub a penzion, v němž mimo jiné hostil prezidenta Zemana. Podle zjištění pořadu České televize \"Reportéři ČT\", které v únoru 2019 publikoval \"Deník N\", tam Mynář vybudoval zhruba v polovině prvního desetiletí 21. století rybník, z nějž následně částečně zasněžoval svoji sjezdovku – podle médií bez povolení. Podle deníku \"MF DNES\" rovněž obdržela Mynářova firma Ski-Moravia v roce 2008 dotace na zasněžování sjezdovky s vlekem u nedaleké Nové Lhoty. Také tam byla načerno vybudována vodní nádrž, z níž měla být čerpána voda k zasněžování, protože se však nacházela v zóně nejpřísnější ochrany na území chráněné krajinné oblasti Bílé Karpaty, správa CHKO k takovému využití nevydala povolení. V roce 2013 Mynář svůj podíl ve společnosti Ski-Moravia přepsal na Aleše Pfeffera, pozdějšího starostu Osvětiman za SPO.\n\nKoncem dubna 2019 podala organizace Transparency International na Mynáře trestní oznámení, a to kvůli údajnému podvodu s dotacemi v hodnotě 32 milionů korun na stavbu penzionu v Osvětimanech. Příjemci dotací byly spolek založený Mynářem a firma vlastněná Mynářem. V letech 2007 a 2008 získalo občanské sdružení Chřibák od ministerstva školství dotace ve výši 26 milionů Kč na stavbu sportovní ubytovny, tu však nedokončilo a hrubou stavbu pronajalo firmě Clever Management. Ta pak získala dalších 6 milionů Kč z Regionálního operačního programu Střední Morava, za něž došlo k přestavbě na wellness penzion, firma přitom údajně zatajila skutečnost, že již na stavbu šly veřejné prostředky. Právník Transparency International Jan Dupák uvedl, že se kancléř dopustil trestných činů dotačního podvodu a poškození finančních zájmů Evropské unie.\n\nVe volebním období 2006–2010, 2010–2014 i nadále od roku 2014 byl a je zastupitelem městyse Osvětimany. V letech 2012 až 2013 byl i členem zastupitelstva Zlínského kraje.\n\nDne 14. března 2013 jej prezident Miloš Zeman jmenoval vedoucím Kanceláře prezidenta republiky (tj. kancléřem). Podle Českých novin Mynář uvažoval, že jako předseda SPOZ by roli vedoucího prezidentské kanceláře před parlamentními volbami využil ke zviditelnění této strany. Podle Zemana však tento úřad nemůže být používán k propagaci jakékoli politické strany.\n\nVe volbách do Poslanecké sněmovny PČR v roce 2013 kandidoval ve Zlínském kraji jako lídr SPOZ, strana však ve volbách neuspěla. Aby se mohl věnovat předvolební kampani, rezignoval na začátku října 2013 na mandát krajského zastupitele. V únoru 2014 byl potvrzen předsedou SPOZ ve Zlínském kraji.\n\nJiž v dubnu 2013 označil Mynář bývalého hradního právníka Pavla Hasenkopfa, spolu s bývalým vedoucím analytického oddělení Hradu Ladislavem Jaklem a bývalým tiskovým mluvčím Václava Klause Petrem Hájkem za spoluautora Klausovy amnestie z ledna 2013. Zeman pak označil Hasenkopfa za autora kontroverzního aboličního článku, na jehož základě byla zastavena stíhání trvající déle než osm let. Brzy po tomto obvinění byl Hasenkopf ze služeb Hradu propuštěn. V listopadu 2013 podal Hasenkopf žalobu na ochranu osobnosti na prezidentskou kancelář, Zemana i Mynáře, kromě „uvedení věci na pravou míru“ žádal od všech žalovaných celkem 1 milion Kč. V srpnu 2014 však sporné strany uzavřely smír, který soud schválil a jehož obsahem bylo pouze společné vyjádření, podle nějž Hasenkopf nebyl jedním z „pravých otců” amnestie. Vypracoval její návrh, ten však nebyl ze strany zaměstnavatele přijat, konečnou verzi amnestie proto nemohl Hasenkopf ovlivnit. Kancléř Mynář nicméně hned druhý den na mimořádném tiskovém brífinku prohlásil, že prezident republiky žádnou chybu neuznal a že trvá na tom, že Hasenkopf se na přípravě amnestie podílel. Ten na to reagoval prohlášením, že podá na Mynáře trestní oznámení pro pomluvu.\n\nV komunálních volbách v roce 2014 obhájil post zastupitele městyse Osvětimany, když vedl tamní kandidátku SPO. Strana volby v městyse vyhrála (tj. 19,51 % hlasů; 3 mandáty).\n\nDne 5. ledna 2015 bylo zjištěno, že koupil vilu ve Strašnicích od právníka Víta Širokého (mj. obhájce Romana Janouška) za 5,5 milionu korun, přičemž ještě v roce 2005 stála 8,25 milionu korun. Tento fakt vyvolal určité kontroverze. Mynář i Široký se hájili tím, že objekt je v havarijním stavu.\n\nTaké v komunálních volbách v roce 2018 obhájil post zastupitele městyse Osvětimany, když opět vedl tamní kandidátku SPOZ.\n\nAby mohl v pozici kancléře přistupovat k některým utajovaným dokumentům, potřebuje Mynář bezpečnostní prověrku od NBÚ. Zažádal si o ni však až téměř tři čtvrtě roku po nástupu do funkce, tedy v prosinci 2013. Na začátku roku 2015 vyšlo najevo, že zbytek materiálů k prověrce na stupeň \"přísně tajné\" dodal na NBÚ až na konci roku 2014 a tím celou prověrku zdržoval. V září 2015 pak bylo rozhodnuto, že prověrku nezískal. Prezident Miloš Zeman však uvedl, že Mynáře ve funkci nahradí až ve chvíli, kdy kancléř vyčerpá možnosti odvolání.\nV lednu 2016 zveřejnila Česká televize informaci, že Národní bezpečnostní úřad zamítl Mynářův rozklad, kterým se bránil proti neudělení prověrky. Mynář se proto obrátí na Městský soud v Praze a pokud ani tam neuspěje, plánuje podání kasační stížnosti k Nejvyššímu správnímu soudu.\n\nMynář jakožto kancléř prezidenta Zemana odmítal majetkové přiznání zveřejnit s tvrzením, že v zákoně údajně neuvádí, jakému úřadu ho má poslat. Poté, co mu to nařídil soud, nahrál přiznání do elektronického systému ministerstva spravedlnosti, a to 30. listopadu 2017, poslední den zákonem stavené lhůty. Podle deníku Mf DNES Mynář v roce 2017 vlastnil 125 pozemků, akcie firem Unipetrol a Pražská teplárenská, zhruba 13,5 milionu korun na bankovním účtu, přičemž 60 milionů půjčil svým firmám.\n\nPočátkem roku 2019 byly v médiích uveřejněny články a rozhovory se soudci, kteří uváděli, že se je Mynář snažil ovlivnit v rozhodování o konkrétních kauzách. Prezident Zeman se Mynáře zastal a prohlásil, že nikoho neovlivňoval. Senátor Václav Láska (SEN 21), platforma Rekonstrukce státu a nejmenovaný občan na něj podali tři trestní oznámení pro podezření z možných neoprávněných zásahů do nezávislosti soudu. V polovině února 2019 státní zástupce uvedl, že trojici oznámení postoupil Národní centrále proti organizovanému zločinu (NCOZ).\n\n"}
{"id": "891577", "url": "https://cs.wikipedia.org/wiki?curid=891577", "title": "Vladimír Kýhos", "text": "Vladimír Kýhos\n\nVladimír Kýhos (* 23. června 1956 Chomutov) je český hokejový trenér a bývalý československý hokejový útočník. Od sezóny 2019/2020 je hlavním trenérem týmu HC Verva Litvínov.\n\nKrátce po narození se s rodiči přestěhoval do Litvínova, kde prožil většinu své hráčské kariéry. V nejvyšší hokejové soutěži začal hrát v roce 1974, s týmem Litvínova skončil v sezóně 1977/1978 na třetím místě a v sezóně 1981/1982 se podílel na zisku stříbrných medailí. Stejného úspěchu dosáhl v sezóně 1983/1984, kdy nastupoval v jednom útoku s Vladimírem Růžičkou. V únoru 1984 reprezentoval Československo na Zimních olympijských hrách v Sarajevu, kde Čechoslováci vybojovali stříbrnou medaili. V roce 1986 přestoupil do Plzně, kde hrál dvě sezóny. Do zahraničí, konkrétně do Finska, zamířil v roce 1987.\n\nRoli trenéra začal v Litvínově. V sezóně 1994/1995 byl hlavním trenérem, o rok později tvořil dvojici s Josefem Beránkem a celek dovedli ke stříbrným medailím. Jeho trenérská dráha byla poté řadu let spojena s chomutovským klubem, který v první lize vedl od roku 2000 do konce základní části sezóny 2007/2008. Mimo to vedl v první lize Kometu Brno, následně v extralize HC Litvínov a HC Karlovy Vary. Na konci sezóny 2012/2013 se vrátil na střídačku brněnské Komety, v té době již extraligového klubu. S týmem se v následujícím ročníku probojoval přes úřadujícího mistra z Plzně a vítěze základní části Spartu do finále. Zde Kometa podlehla Zlínu a tým vedený trenérem Kýhosem získal stříbrné medaile. Brno s ním podepsalo smlouvu i na sezónu 2014/2015, ve které s týmem získal bronzové medaile. Po konci tohoto ročníku ho na postu trenéra vystřídal Alois Hadamczik. V prosinci 2015 se stal trenérem královéhradeckého klubu Mountfield HK. Na začátku následující sezóny 2016/2017 byl jmenován hlavním trenérem týmu HC Oceláři Třinec. Od sezóny 2017/2018 trénoval klub BK Mladá Boleslav, v říjnu 2018 ale byl odvolán. V prosinci 2019 se stal hlavním trenérem Litvínova.\n"}
{"id": "891578", "url": "https://cs.wikipedia.org/wiki?curid=891578", "title": "Dubohabřina", "text": "Dubohabřina\n\nDubohabřina, neboli dubohabrový háj, je biotop spadající mezi lesy, který se vyznačuje převažujícím zastoupením dubů nebo habrů. Stromové patro tvoří habr obecný (\"Carpinus betulus\") a dub zimní (\"Quercus petraea\") nebo letní (\"Quercus robur\"). Podíl může kolísat od čistě dubového až po čistě habrový. V podúrovni stromového patra bývá často zastoupena lípa malolistá nebo javor babyka. Keřové patro bývá různě vyvinuto, pokud je přítomné, tvoří jej mimo druhy stromového patra mimo jiné i líska nebo hloh. Bylinné patro tvoří druhy typické pro bučiny a dále teplomilnější zástupci jako zvonek broskvolistý, konvalinka vonná nebo černýš hajní. Nápadně je vyvinut jarní aspekt. Mechové patro není výrazné. V katalogu biotopů České republiky jsou dubohabřiny uvedeny pod zkratkou L3.x.\n\nKatalog biotopů České republiky z roku 2010 (Milan Chytrý, Tomáš Kučera, Martin Kočí, Vít Grulich a Pavel Lustyk) rozděluje dubohabřiny na:\nPřevažuje habr obecný (\"Carpinus betulus\"), dub zimní (\"Quercus petraea\") a letní (\"Quercus robur\"). Často je přítomna příměs lípy malolisté (\"Tilia cordata\"). Keřové patro tvoří zástupci stromového patra menšího vzrůstu, z ostatních druhů pak svída krvavá (\"Cornus sanguinea\"), líska obecná (\"Corylus avellana\"), zimolez obecný (\"Lonicera xylosteum\") a další. Významnou pozici v bylinném patře zastupuje jaterník podléška (\"Hepatica nobilis\"), sasanka hajní (\"Anemone nemorosa\"), jestřábník zední (\"Hieracium murorum\"), lecha jarní (\"Lathyrus vernus\"), strdivka nící (\"Melica nutans\"), lipnice hajní (\"Poa nemoralis\"), plicník lékařský (\"Pulmonaria officinalis\") nebo řimbaba chocholičnatá (\"Tanacetum corymbosum\"). Mechové patro téměř chybí.\n\nPřevažuje habr obecný (\"Carpinus betulus\"), lípa malolistá (\"Tilia cordata\"), dub letní (\"Quercus robur\") nebo dub zimní (\"Quercus petraea\"). Keřové patro tvoří zástupci stromového patra menšího vzrůstu a dále líska obecná (\"Corylus avellana\"), krušina olšová (\"Frangula alnus\") a další. Pro bylinné patro jsou typičtí zástupci mezofilních listnatých lesů jako kopytník evropský (\"Asarum europaeum\"), válečka lesní (\"Brachypodium sylvaticum\"), zvonek kopřivolistý (\"Campanula trachelium\"), pitulník žlutý (\"Galeobdolon luteum\"), lipnice hajní (\"Poa nemoralis\"), kokořík mnohokvětý (\"Polygonatum multiflorum\"), plicník lékařský (\"Pulmonaria officinalis\"), violka lesní (\"Viola reichenbachiana\") a jiné. Běžně se objevují i vlhkomilné druhy - například bršlice kozí noha (\"Aegopodium podagraria\"), papratka samičí (\"Athyrium filix-femina\") a ostřice lesní (\"Carex sylvatica\") nebo zástupci boreálních jehličnatých lesů - pstroček dvoulistý (\"Maianthemum bifolium\"), šťavel kyselý (\"Oxalis acetosella\"), případně i sedmikvítek evropský (\"Trientalis europaea\"). Mechové patro je vyvinuté minimálně, případně chybí.\n\nDominuje habr obecný nebo dub zimní, keřové patro je zastoupené v různé míře, v bylinném převládá ostřice chlupatá. Dále se dělí na:\n\nPřevažuje habr obecný (\"Carpinus betulus\"), dub zimní (\"Quercus petraea\") a letní (\"Quercus robur\"). Nižší úroveň stromového patra často doplňuje javor babyka (\"Acer campestre\") a jeřáb břek (\"Sorbus torminalis\"). Keřové patro tvoří teplomilné keře - například svída dřín (\"Cornus mas\"), brslen bradavičnatý (\"Euonymus verrucosa\"), ptačí zob obecný (\"Ligustrum vulgare\"), řešetlák počistivý (\"Rhamnus cathartica\"). V bylinném patře chybí dominující druhy, častěji se v něm objevuje strdivka jednokvětá (\"Melica uniflora\"). Z hájových druhů jej doplňují zvonek broskvolistý (\"Campanula persicifolia\"), klinopád obecný (\"Clinopodium vulgare\"), konvalinka vonná (\"Convallaria majalis\"), srha hajní (\"Dactylis polygama\"), kostřava různolistá (\"Festuca heterophylla\"), mařinka vonná (\"Galium odoratum\"), hrachor lecha (\"Lathyrus vernus\"), strdivka jednokvětá (\"Melica uniflora\"), lipnice hajní (\"Poa nemoralis\"), kokořík mnohokvětý (\"Polygonatum multiflorum\") a violka lesní (\"Viola reichenbachiana\"). Typická je přítomnost teplomilných druhů, které v ostatních typech dubohabřin většinou přítomné nejsou: ostřice Michellova (\"Carex michelii\"), dymnivka nízká (\"Corydalis pumila\"), hrachor černý (\"Lathyrus niger\"), kamejka modronachová (\"Lithospermum purpurocaeruleum\"), medovník velkokvětý (\"Melittis melissophyllum\"), prvosenka jarní (\"Primula veris\"), plicník měkký (\"Pulmonaria mollis\") a violka divotvárná (\"Viola mirabilis\"). Mechové patro chybí úplně, nebo je zastoupeno jen sporadicky.\n\n"}
{"id": "891579", "url": "https://cs.wikipedia.org/wiki?curid=891579", "title": "Římskokatolická církev v Brazílii", "text": "Římskokatolická církev v Brazílii\n\nKatolická církev v Brazílii je součástí všeobecné církve na území Brazílie, pod vedením papeže a místních biskupů sdružených do Brazilské biskupské konference (\"Conferência Nacional dos Bispos do Brasil - CNBB\", je součástí Rady latinskoamerických biskupských konferencí (CELAM)). Papež je v Brazílii zastupován apoštolským nunciem v Brazílii. Primasem je tradičně arcibiskup v São Salvador da Bahia.\n\nŘímskokatolické vyznání je nejpočetnějším vyznáním v zemi, hlásí se k němu asi 164 miliónů lidí, tzn. 84.5% brazilské populace (jde tedy o zemi s nejpočetnější populací katolíků na světě). Aktivně a pravidelně se jich ovšem účastní bohoslužeb jen asi 20%.\nK 31. prosinci 2011 se v zemi se nacházelo 10.802 farností a 37.827 pastoračních center, které jsou sdruženy do 274 diecézí nebo obdobných struktur. Katolická církev zde má 453 biskupů, 20.701 kněží, 2.903 stálých jáhnů, 2.702 řeholníků a 30.528 řeholnic. Sekulární instituty mají 1.985 laických členů, laických misionářů je 144.910 a katechetů 483.104. Ve větších seminářích je 8.956 seminaristů, v menších seminářích 2.671.\n\nKatolická církev máv zemi 6.882 vzdělávacích center (od mateřských škol až po univerzity, v nichž studuje 1.940.299 studentů a 3.257 specializovaných vzdělávacích center. Církev také vlastní něbo řídí 5.330 charitativních a sociálních center: 369 nemocnic, 884 ošetřoven, 22 leprosárií, 718 domovů pro seniory a invalidy, 1.636 sirotčinců a útulků pro děti, 1.711 poraden pro rodiny a další centra zaměřená na ochranu života. *** V neděli 15. října 2017 na Svatopetrském náměstí v Římě(za účasti více než 35.000 věřících) římský biskup a papež Katolické církve František kanonizoval (svatořečil) celkem 35 nových svatých. Z toho 30 mučedníků z Brazílie. Zástupce mnoha obětí vraždění, spáchaného v r. 1645 holandskými kolonizátory z nenávisti ke katolické víře na území dnešního brazilského státu Rio Grande do Norte. Nizozemský vpád do severovýchodních brazilských provincií v r.1630 (v době Třicetileté války v Evropě 1618-1648) zahájil největší válku v koloniálním období brazilských dějin. Důvodem útoku a obsazení portugalských provincií byla výroba cukrové třtiny, v té době pro Evropany nejcennějšího zboží. Oficiálním náboženstvím se nově nově stal kalvinismus a různé katolické řády tam působící (františkáni,karmelitáni,benediktini a jezuité) byly vyhnány a jejich kostely a kláštery byly vypleněny. Při pokusech o násilné konverze ke kalvinismu byly povražděny desítky(spíše stovky) katolíků. Kvůli složité identifikaci ostatků je jménem známo jen 30 z nich.Při kanonizaci je reprezentovali dva diecézní kněží Andrés de Soveral a Ambrosio Francisco Ferro a věřící laik Mateus Moreira. (z dalších pěti byli svatořečeni též tři dětští mučedníci, chlapci ve věku 10 až 13 let z řad indiánských Aztéků z Mexika) .\n\n\n\n\n\n"}
{"id": "891585", "url": "https://cs.wikipedia.org/wiki?curid=891585", "title": "Operace Bouře 333", "text": "Operace Bouře 333\n\nOperace bouře 333 («Шторм-333») bylo kódové označení operace sovětských speciálních jednotek, která proběhla 27. prosince 1979. Během operace sovětské speciální jednotky vpadly do sídla vlády v Paláci Tajbeg, poblíž Kábulu, a zabily prezidenta Hafizulláha Amína spolu s dvěma sty příslušníky jeho ochranky. Kromě sídla vlády byly obsazeny také budovy ministerstva vnitra a generální štáb.\n\n25. prosince 1979 v noci začaly na kábulském letišti přistávat sovětské transportní letouny s vojenskou technikou a speciálními jednotkami na palubě.\n27. prosince 1979 vyrazila kolona obrněnců k prezidentskému paláci. V jejím čele postupovalo speciální komando KGB pod velením plukovníka Bojarinova, šéfa speciálního výcvikového střediska KGB v Balašiše. Všichni tito muži byli oblečeni do afghánských uniforem a i jejich vozidla měla afghánské značení. Cestou byla kolona kontrolována na kontrolním stanovišti, vojáci KGB z čelního stroje celé osazenstvo stanoviště postříleli.\nNa výšině nedaleko paláce se nachází restaurace-kasino, kde se scházeli vyšší důstojníci afghánské armády. Pod záminkou objednávky míst na Nový rok do ní skupinka Specnazu vstoupila, následně pobila osazenstvo a přesunuli se do ní velitelé akce. Byl odsud výborný výhled na Amínův palác a mohli odsud koordinovat velení.\n\nSám palác je na těžko přístupném strmém návrší, porostlém stromy a hustým křovím, vše bylo zaminované. K paláci pak vedla jediná cesta, nepřetržitě střežená tanky a velkorážnými kulomety. Samo silné zdivo paláce bylo schopné odolat zásahům z houfnic.\nUvnitř paláce byla osobní Amínova garda, sestavená z příbuzných a prověřených členů. Ti žili v domech v bezprostřední blízkosti paláce.\nSměrem od paláce bylo 7 palpostů, vyzbrojených samopaly, kulomety a granátomety. Vnější okruh pak tvořila obrana tří praporů motopěchoty a tanků. Ty byly umístěny nedaleko paláce. Na příjezdu byly zakopány 2 tanky T-54 umístěné tak, že měly velký palebný rozsah. Tyto tanky však neměly osádky trvale, ale jen v případě pohotovosti. Celkem čítal vnější okruh okolo 2500 lidí.\nV Kábulu byly celkem lokalizovány 2 divize a tanková brigáda.\nKGB získala detailní plán paláce a měla tak přehled o obraně paláce a přístupových cest.\n\nV 19:30 se Kábulem rozlehly silné exploze. To jedna skupina komanda Zenit, nazvaná „Kolodec“, zničila rádiokomunikační uzel, čímž odřízla Kábul i palác od zbytku světa. Zároveň to byl signál pro všechny skupiny k útoku na palác.\nJako první zahájily krycí palbu na palposty dvě ZSU-23-4. Další dvě ZSU-23-4 společně s automatickými granátomety AGS-17 mířily na tanky a bránily tak afghánským osádkám přiblížit se k tankům. Skupina BMP-1 komanda Zenit mezitím smetla vnější palebná postavení a pokračovala po serpentýnách cesty na odpočívadlo - plošinu před palácem. Jakmile první stroj minul zatáčku před palácem, z paláce spustily palbu velkorážné kulomety. Čelnímu BMP zničily pásy, následně i korbu a stroj začal hořet. Velitel pododdílu B. Suvorov byl zabit s částí skupiny, další byli zraněni. Zbytek vyskákal ze strojů, zalehl a opětoval palbu do oken paláce. Mezitím jiná skupina „Hrom“ se pomocí speciálních šplhacích pomůcek šplhala po strmém svahu nahoru.\n\nZenitu, přibitému palbou na návrší, přišly posily na dalších BMP pálících ze všech zbraní po stanovištích kulometů. Střely velkorážných kulometů měly takovou razanci, že prostřílely na BMP sklo i bočnice. V BMP byli ale zraněni jen 2 členové osádek. BMP se rychle přiblížily až k samotnému vchodu paláce a poskytly tak úkryt komandu, přibitému k zemi kulomety. Z této fáze je také největší množství zabitých a raněných, hlavně v řadách „Zenitů“ doposud ležících na zemi.\nOsádky vyskočily a krycí palbou a granáty do oken umožnily Zenitům pokračovat v útoku a dostat se ke zdem paláce.\nMezitím dorazil ZSU-23-4 a umlčel kulomety v horních patrech. Dorazila i skupina Hrom, která zdolala svah, a u vchodu paláce se spojila s ostatními jednotkami.\nAfghánci z horních pater začali házet granáty do míst u zdi, kam nešly vyklonit kulomety. Počet zraněných vzrostl.\nČást „Zenitu“ pronikla do paláce oknem v pravé části paláce.\n\nDalší boje připomínaly dobývání Reichstagu — úkryt, palba po všem kolem a další úkryt. Při tom byl zabit plukovník Bojarinov, když se se svou skupinou „připletl“ do palby jiné skupině (měl v sobě 9 kulek a několik střepin z granátu).\nVe zdech paláce se ale nacházelo ještě okolo 100–150 členů osobní Amínovy stráže a pro zamezení ztrát Specnazů bylo nutno používat metodu: „Zahluš granáty, střílej a pak se ptej po kom“. Specnazové byli navíc rozzuřeni z předchozích ztrát a měli rozkaz nebrat zajatce. Nešlo ani vypnout světlo a využít tmy, protože generátory byly v podzemí a nebyl čas je hledat a zničit. Občas se sestřelila alespoň žárovka, aby tma poskytla krytí. Všude byl oheň, dým a hrozný hluk. Když se dým trochu rozplynul, nahoře v baru ležel mrtvý Amín v adidasové soupravě vedle barové stoličky a měl v sobě střepiny z granátu i kulky.\nBojarinov též vydal rozkaz odstranit i všechny svědky. To se mu však během operace stalo osudným - během operace si ho výsadkáři, kteří se akce zúčastnili společně s komandos KGB, spletli s příslušníkem prezidentovy stráže a zastřelili i jeho.\n\nZa tuto akci bylo povýšeno a vyznamenáno okolo 400 příslušníků komand KGB a GRU, kteří se akce účastnili (někteří posmrtně). Důstojníci dokonce přímo v Moskvě. Zároveň ale byli varováni, že na průběh akce mají zapomenout a nikdy o ní nemluvit.\n"}
{"id": "891588", "url": "https://cs.wikipedia.org/wiki?curid=891588", "title": "Irreverence", "text": "Irreverence\n\nIrreverence je připravované album francouzského drum and bassového uskupení Dirtyphonics, které by mělo oficiálně vyjít 19. března 2013.\n"}
{"id": "891590", "url": "https://cs.wikipedia.org/wiki?curid=891590", "title": "Melfi (hrad)", "text": "Melfi (hrad)\n\nHrad Melfi ( \"Castello di Melfi\") je hrad a v jižní Itálii. Byla postavena v jedenáctém století Normany jako brána mezi Apulií a Kampánií. Byla dějištěm velkých historických událostí.\n\nV letech 1059–1137 se zde konalo pět koncilů, na nichž byly diskutovány vztahy mezi církví a Normany. Roku 1059 papež Mikuláš II. uznal Roberta Guiscarda kalábrijským a apulijským vévodou. Roku 1231 zde vyhlásil císař Fridrich II. Štaufský významné \"Konstituce z Melfi\", zároveň hrad používal jako vězení. Za vlády Karla z Anjou zde bylo královské sídlo. V současnosti je zde muzeum, které byl otevřeno v roce 1976.\n"}
{"id": "891591", "url": "https://cs.wikipedia.org/wiki?curid=891591", "title": "Tamu-Tamu", "text": "Tamu-Tamu\n\nTamu-Tamu (název pochází z indonéštiny a znamená „hosté“) je komorní opera o dvou dějstvích italsko-amerického skladatele Giana Carla Menottiho na vlastní libreto z roku 1973. Poprvé byla provedena 5. března 1973 v chicagském Studebaker Theatre.\n\nOperu \"Tamu-Tamu\" si u Menottiho – z iniciativy antropologa Sola Taxe – objednal 9. mezinárodní antropologický a etnografický kongres (Ninth International Congress on Anhtropological and Ethnological Studies) pro svou konferenci v Chicagu v roce 1973 na téma „Člověk. Jeden druh, mnoho kultur.“ Menotti si pro své vážné opery vždy vybíral eticky závažná témata a jeho bezprostředně předcházející opera, \"Nejdůležitější muž\", se již vyrovnávala s tématy rasismu a kolonialismu; \"Tamu-Tamu\" si klade otázku, jak se lidí v „civilizovaných“ zemích dotýkají tragédie v postkoloniálním rozvojovém světě. Asi polovina zpěváků zpívá v indonéštině a skladatel, který si byl současně libretistou, se musel tento jazyk naučit a navíc přizpůsobit svůj hudební jazyk nejen tématu, ale i schopnostem a školení zpívajících herců představujících indonéské postavy.\n\nPředstavení trvá asi 75 minut.\n\nU vědců, pro které byla určena, i u obecenstva našla opera příznivé přijetí, mnohem méně u hudební kritiky. Známá americká antropoložka Margaret Meadová \"Tamu-Tamu\" označila za „nádhernou, vynikající věc“ a dodala: „Skutečně důležité je, že tato opera byla objednána vědci.“ Zato kritika se shodovala na tom že to „...není Menottiho hvězdná hodina...“.\n\nS o něco příznivějším, nikoli však nadšeným přijetím Menotti dílo uvedl následujícího roku na svém Festivalu dvou světů v italském Spoletu.\n\nPo delší přestávce uvedl operu Juilliard American Opera Center v New Yorku 24, 26 a 28. dubna 1987 v kombinaci s \"Amélií\" ke skladatelovým 75. narozeninám. Režii měl Menotti, dirigoval Mark Stringer, mezi účinkujícími vynikli Stephen Biggers a Renée Flemingová jako Manžel a Manželka. Kritický ohlas byl však zvláště negativní: „\"Tamu-Tamu\" je hůř než hudebně banální, je to špatná opera ... má umělé srdce, mysl a duši vyumělkovaného televizního sitcomu...“; „Menottiho šlechetné srdce bylo na pravém místě, ale jeho slova a jeho noty jsou laciné, mizerné.“ Další inscenace \"Tamu-Tamu\" dosud nebyly.\n\nFlétna, clarinet, lesní roh, trubka, tympány, dvě bicí soupravy, klavír, harfa, troje housle, tři violoncella, kontrabas.\n\nOdehrává se v některém městě ve Spojených státech amerických, v současnosti.\n\nPan a paní Hudsonovi zasedají k snídani. Nálada mezi nimi není dobrá, ještě pod vlivem včerejší hádky. Na stesky paní Hudsonové její manžel reaguje poukazem na to, že na světě je mnoho lidí, kteří se mají hůře, a ukáže jí fotografii z ranních novin. Na ní je zachycena indonéská rodina prchající před vojáky. Jak by asi každý z nich zvládal takovou situaci, pokud by nebyli schopni zvládat ani své soužití? Pak pan Hudson odchází do práce.\n\nBrzy poté zazvoní zvonek a na prahu bytu Hudsonových stojí indonéská rodina z obrázku. Paní Hudsonová je ohromena, ale má s nimi ihned soucit a ujímá se jich, i když se s nimi nemůže dorozumět. Posílá pro lékaře, protože někteří z „hostů“ jsou zranění, a telefonuje svému manželovi, aby cestou z práce přinesl nějaké potraviny. Lékař přichází, ale sotva cizince vidí, nechce s celou věcí nic mít společného a zase zmizí.\n\nPan Hudson se vrací s velkým množstvím rýže; i on je zuboženým stavem hostů zasažen. Děd rodiny hostů umírá a indonéský kněz nad ním provádí náboženský obřad. Obě rodiny s pomocí posunků najdou společnou řeč. Indonésané vyprávějí o tom, jak unikli svým pronásledovatelům, a paní Hudsonová si hraje s dětmi a asistuje i tehdy, když na Radnu přijdou porodní bolesti a za zkušené pomoci babičky Nenek porodí chlapce. Hudsonovi se zapojí do tradiční oslavy narození syna, v tom ale do bytu vtrhnou vojáci z novinového obrázku. Všechny členy indonéské rodiny odvlečou a vzápětí postřílejí.\n\nJe opět ráno. Hudsonovi sedí u snídaně. Paní Hudsonová se ptá manžela, zda je v novinách něco nového, a ten jí lakonicky odpovídá, že nic. Odchází do práce a paní Hudsonová se pouští do úklidu.\n"}
{"id": "891609", "url": "https://cs.wikipedia.org/wiki?curid=891609", "title": "Vláda Ernsta Seidlera", "text": "Vláda Ernsta Seidlera\n\nVláda Ernsta Seidlera byla předlitavská vláda, úřadující od 23. června 1917 do 25. července 1918. Sestavil ji Ernst Seidler von Feuchtenegg poté, co skončila předchozí vláda Heinricha Clam-Martinice.\n\nVláda Ernsta Seidlera nastoupila v situaci, kdy v Rakousku-Uhersku rychle ožíval parlamentní život poté, co byla v květnu 1917 po tříleté válečné přestávce svolána Říšská rada. Předchozí vláda Heinricha Clam-Martinice si nedokázala udržet podporu v parlamentu, ve kterém naopak vznikla většina neněmeckých, protivládně orientovaných poslanců. S postupující ekonomickou a sociální únavou z prodlužující se účasti monarchie na světové válce se do předlitavské politiky vracela ostrá etnická a ideologická polarizace, nyní doprovázená i státoprávními a mezinárodními tématy. Čeští poslanci například na zahajovací schůzi parlamentu ohlásili program transformace monarchie na federaci národnostních států, včetně požadavku na spojení českých zemí a Slovenska. Šířilo se i dělnické a stávkové hnutí. \n\nSeidlerova vláda se snažila vyjít vstříc požadavkům politických stran a nalézt trvalejší podporu v parlamentu. V červenci 1917 navíc byla jako gesto dobré vůle vyhlášena amnestie panovníka Karla I., díky které se na svobodu dostali političtí vězni, včetně předních českých politiků. V české politice (stejně jako v mnoha jiných neněmeckých etnických skupinách) ale dále sílily tendence k zásadní proměně monarchie a frekventovaným se stalo heslo o sebeurčení národů. Větší důraz na české zájmy začala klást i sociální demokracie. Na mezinárodním poli čelilo Rakousko-Uhersko takzvané Sixtově aféře (zveřejnění tajné depeše, v které Rakousko-Uhersko sondovalo možnost separátního míru s dohodovými mocnostmi). Po odeznění aféry došlo k dočasnému upevnění aliance s Německem. Ještě na jaře 1918 tak Seidlerova vláda provedla některá direktivní opatření směřující k posílení etnicky německého vlivu v Předlitavsku (krajské zřízení v Čechách rozdělující zemi na německé a české kraje), na což česká politická reprezentace reagovala další radikalizací. Podstatnější ale byl postoj Poláků, kteří v létě roku 1918 stáhli svou podporu vládě. Seidlerův kabinet tak ztratil možnost projednat rozpočet a rezignoval. \n"}
{"id": "891612", "url": "https://cs.wikipedia.org/wiki?curid=891612", "title": "Cesta od Varjagů k Řekům", "text": "Cesta od Varjagů k Řekům\n\nCesta od Varjagů k Řekům ( , \"Puť iz varjag v greki\"; ; ) byla obchodní cesta, která spojovala Skandinávii, Kyjevskou Rus a Byzantskou říši. Cesta umožnila obchodníkům v oblastech, kudy procházela, založit přímý výhodný obchod s Byzancí. Tím také podpořila další osídlení území dnešního Běloruska, Ruska a Ukrajiny. Tato dlouhá vodní cesta vedla přes Baltské moře, povodí jeho přítoků, povodí Dněpru a Černé moře.\n\nK této cestě existovala paralelní cesta – tzv. Cesta ze Skandinávie do Persie, která vedla přes Volhu a Kaspické moře, a také západní cesta, která spojovala sever s oblastí Středozemního moře.\n\nZnámá je i mnohem starší verze této cesty vedoucí přímo z Baltského moře k Západní Dvině a odtud přes Dněpr do Černého moře.\n\nZpočátku tuto cestu i jí podobné využívali Vikingové (Varjagové) ke svým pustošivým nájezdům na ekonomicky a kulturně vyspělejší města Evropy a Byzantské říše. Později se tato cesta stala důležitou obchodní cestou, která spojovala Skandinávii (severní Evropu) a bohatou Byzantskou říši. Podél cesty Varjagové kolonizovali přilehlá území, a tak vznikly Varjažsko-slovanské státní útvary (knížectví) varjžské dynastie Rurikovců v Novgorodě (Rurikovo město Stará Ladoga) a později i ve Smolensku a Kyjevě.\n\nČasem význam obchodní cesty upadl a její definitivní konec stanovil rozpad Kyjevské Rusi, centralizace zemí Skandinávie, pád Byzantské říše a nakonec obsazení území kolem Volhy Tatary.\n\nV dobách Stěnky Razina (1630 – 1671) tuto cestu využívali Záporožští kozáci ke svým loupežným výpravám na hlavní město Osmanské říše – Istanbul.\n\n"}
{"id": "891614", "url": "https://cs.wikipedia.org/wiki?curid=891614", "title": "Povodí Amuru", "text": "Povodí Amuru\n\nPovodí Amuru je povodí řeky 1. řádu a je součástí úmoří Ochotského moře. Tvoří je oblast, ze které do řeky Amuru přitéká voda buď přímo nebo prostřednictvím jejich přítoků. Jeho hranici tvoří rozvodí se sousedními povodími. Na západě je to povodí Jeniseje, na severu povodí Leny a menších přítoků Ochotského moře, na východě povodí menších přítoků Japonského moře a na jihu bezodtoké oblasti v poušti Gobi a povodí menších přítoků Žlutého moře. Nejvyšším bodem povodí je s nadmořskou výškou 2744 m Pektusan v Päktu-tägan.\n\nPovodí zasahuje na území 4 zemí. Tabulka uvádí rozlohy v jednotlivých zemích jak jsou uvedené v příslušných zdrojích v km².\n"}
{"id": "891620", "url": "https://cs.wikipedia.org/wiki?curid=891620", "title": "Friedrich von Toggenburg", "text": "Friedrich von Toggenburg\n\nFriedrich von Toggenburg (12. července 1866 Bolzano – 8. března 1956 Bolzano) byl rakousko-uherský, respektive předlitavský státní úředník a politik, v letech 1917–1918 ministr vnitra Předlitavska.\n\nV období let 1913–1917 působil jako místodržící v Tyrolsku. Za vlády Ernsta Seidlera se stal ministrem vnitra. Funkci zastával od 23. června 1917 do 11. června 1918.\n"}
{"id": "891621", "url": "https://cs.wikipedia.org/wiki?curid=891621", "title": "Jan Aragonský (1334)", "text": "Jan Aragonský (1334)\n\nJan Aragonský ( \"Joan d'Aragó i d'Anjou\", 1301/1304 Pobo – 19. srpna 1334 Tarragona) byl aragonský infant, arcibiskup a významný kazatel své doby.\n\nNarodil se jako třetí syn aragonského krále Jakuba II. a jeho druhé manželky Blanky, dcery neapolského krále Karla II. a jako takový byl předurčen církevní kariéře. Vzdělání mu poskytli kartuziáni v Escaladei a roku 1319 byl jmenován arcibiskupem v Toledu. Současně získal také funkci kastilského kancléře za vlády nezletilého Alfonse XI. Roku 1325 se Alfons již jako zletilý po několika odkladech oženil s Konstancií, dcerou Juana Manuela, která byla zároveň Janovou neteří. Sňatek nebyl naplněn a nevěsta byla z nejasných důvodů uvězněna v Toro. Jan se zapletl do následné konfrontace mezi uraženým Juanem Manuelem a králem. Roku 1326 byl královskou radou donucen opustit Kastílii a odešel do kláštera Escornalbou.\n\nO dva roky později se stal arcibiskupem v Tarragoně a zároveň alexandrijským patriarchou. Zemřel v létě 1334 a byl pohřben v katedrále v Taragoně. Jeho působivý náhrobek s podobou mírně se usmívajícího mladého muže je údajně dílem žáka Giovanniho Pisana.\n\n"}
{"id": "891625", "url": "https://cs.wikipedia.org/wiki?curid=891625", "title": "Hejtman (rybník na Koštěnickém potoce)", "text": "Hejtman (rybník na Koštěnickém potoce)\n\nRybník Hejtman se nachází na okraji městyse Chlum u Třeboně v okrese Jindřichův Hradec. Rybník založil v roce 1554 Mikuláš Ruthard z Malešova. Jeho hloubka je 6 metrů, rozloha 82 ha. Má písečné dno.\n\nOsou celého rybníka je Koštěnický potok, tehdy zvaný jako Hoštěnice, Hoštice. Ten přitéká ze staršího rybníka Staňkov. Hráz je v koruně dlouhá necelý půl kilometr. Je mohutná a vyčnívá nad zámeckým parkem. Hejtman má dvě ramena. Severní vede skoro 3 km pod Staňkovský rybník, kratší směřuje na východ, k osadě \" Na Chalupách \". Zde do něj ústí přes malý rybník \" Vydýmač \" vodoteč, která přitéká z Rakouska, z rybníka Brabergteich.\n\nOkolí rybníka lemují převážně louky. Jen na východním břehu severního ramene je les.\n\n\n\n\nOkolí je známo, jako rekreační oblast. Na obou březích je mnoho autokempů, tábořišť.\n\nDaří se zde sportovnímu rybolovu. Lovu kapra, lína, ale i dravých ryb.\n"}
{"id": "891626", "url": "https://cs.wikipedia.org/wiki?curid=891626", "title": "Kornel Saláta", "text": "Kornel Saláta\n\nKornel Saláta (* 24. ledna 1985, Kamenica nad Hronom) je slovenský fotbalový obránce a reprezentant, od ledna 2019 hráč maďarského mužstva Szombathelyi Haladás. Mimo Slovensko působil na klubové úrovni v Rusku. Nastupuje ve středu obrany.\n\nÚčastník Mistrovství světa 2010 v Jihoafrické republice a EURA 2016 ve Francii. Mezi jeho fotbalové vzory patří John Terry a Rio Ferdinand. Kromě slovenštiny se dorozumí také maďarsky, rusky a anglicky. V červnu 2017 se oženil, jeho manželka se jmenuje Timea.\n\nNarodil se v Kamenici nad Hronom a pochází z maďarské menšiny na Slovensku. Svoji fotbalovou kariéru začal v klubu VTJ Sokol Kamenica nad Hronom. V mládeži zamířil do týmu FK Štúrovo, jehož je odchovanec.\n\nPřed sezonou 2005/06 přestoupil do \"áčka\" Matadoru Púchov, který byl tehdy nováčkem nejvyšší soutěže.\n\nSvoji ligovou premiéru si odbyl ve 3. kole hraném 30. 7. 2005 proti Artmedii Bratislava (prohra 0:2), odehrál celých 90 minut. Premiérový gól v dresu Púchova zaznamenal v 10. kole proti mužstvu FK ZŤS Dubnica nad Váhom, když v 72. minutě srovnal na konečných 1:1. Podruhé skóroval 29. října 2005 proti klubu FK AS Trenčín, utkání skončilo nerozhodně 1:1. 19. 11. 2005 se prosadil v 19. kole v odvetě s Dubnicí nad Váhom, když v deváté minutě otevřel skóre zápasu. Střetnutí nakonec skončilo prohrou Púchova v poměru 1:3. Svoji čtvrtou branku v ročníku si připsal v odvetném utkání s Trenčínem a společně se svými spoluhráči se radoval z vítězství 2:1. Na jaře 2006 skončil Púchov v tabulce na posledním místě a po roce sestoupil do druhé ligy. Během celého svého angažmá nastoupil k 29 ligovým utkáním.\n\nV létě 2006 Matador Púchov opustil a stal se novou posilou Artmedie Petržalka, druhého týmu tabulky ze sezony 2005/06.\n\nLigový debut za Petržalku si na své konto připsal v 9. kole hraném 9. září 2006 proti Trenčínu. Na hrací plochu přišel v 67. minutě, ale vysoké porážce 0:4 nezabránil. V podzimní části ročníku 2006/07 odehrál pouze sedm ligových střetnutí, na jaře 2007 působil na hostování v Dukle Banská Bystrica.\n\nNa podzim 2007 hostoval v Banské Bystrici. Poprvé v sezoně skóroval proti ViOnu Zlaté Moravce (výhra 4:0) ve 23. kole, když ve 40. minutě zvyšoval na 2:0. Následně se trefil 26. 4. 2008 proti mužstvu MFK Ružomberok, když v poslední minutě utkání srovnal na konečných 2:2. V ročníku 2007/08 získal s Artmedií „double“, tzn. ligový titul a triumf v domácím poháru. Během půl roku odehrál 13 zápasů v lize.\n\nS klubem postoupil přes maltský tým Valletta FC (výhry 2:0 a 1:0) a mužstvo Tampere United z Finska (výhry 3:1 a 4:2) do třetího předkola Ligy mistrů UEFA 2008/09. Petržalka po prohře 0:4 a remíze 1:1 nepostoupila přes slavný italský klub Juventus FC a následně vypadla po porážkách 0:4 a 0:2 i v úvodním předkole Poháru UEFA 2008/09 s týmem SC Braga z Portugalska.\n\nV sezoně 2008/09 nasbíral 29 startů v lize a vstřelil sedm gólů. Prosadil se třikrát proti mužstvu MFK Košice (prohra 2:3, výhry 2:1 a 3:2), po jedné brance dal do sítí klubů FK Dukla Banská Bystrica (remíza 1:1), MFK Dubnica nad Váhom (výhra 3:0), FC ViOn Zlaté Moravce (výhra 5:0) a FC Nitra (remíza 1:1).\n\nV lednu 2007 zamířil z Petržalky hostovat do Banské Bystrice. I když si během půl roku nepřipsal žádný ligový start, v létě 2007 bylo jeho hostování prodlouženo.\n\nPremiérový ligový zápas zaznamenal 14. července 2007 v úvodním kole proti Nitře (prohra 0:1), odehrál celý zápas. V osmém kole nastoupil proti Petržalce, tedy proti svému bývalému zaměstnavateli, ale Bystrica přesto venku prohrála 3:6. V rozemezí 10.-13. kola se třikrát prosadil. Skóroval jednou proti Ružomberoku (remíza 2:2), Košicím (prohra 1:2) a v odvetě s Nitrou (výhra 1:0). Celkem odehrál 17 ligových zápasů, ve kterých nechyběl na trávníku ani minutu.\n\nPřed ročníkem 2009/10 se dohodl na smlouvě se Slovanem Bratislava, úřadujícím mistrem ze sezony 2008/09 Corgoň ligy.\n\nSvůj debut si připsal 5. července 2009 v zápase o slovenský Superpohár proti mužstvu MFK Košice. Premiéra byla úspěšná, Slovan porazil svého soka v poměru 2:0 a tuto trofej získal. S klubem se představil ve 3. předkole Ligy mistrů UEFA 2009/10 proti řeckému celku Olympiakos Pireus, kterému dvakrát pohlehl v poměru 0:2. Následně Slovan Bratislava bojoval ve čtvrtém předkole - play-off o účást v základní skupině Evropské ligy UEFA 2009/10, ale prohrál 0:5 a 1:2 se slavným týmem AFC Ajax z Nizozemska.\n\nV lize debutoval v prvním kole hraném 10. 7. 2009 proti mužstvu FK Senica (výhra 3:0), nastoupil na celý zápas. Poprvé se střelecky prosadil v 11. kole, když v 17. minutě vstřelil jediný rozhodující gól v duelu s klubem FC Nitra. Následně skóroval 6. března 2010 proti Dukle Banská Bystrica, Slovan podlehl soupeři na jeho hřišti 1:2. Svoji třetí branku dal do sítě Spartaku Trnava, když ve 37. minutě otevřel skóre střetnutí a podílel se na vítězství 3:0 nad tímto rivalem. Počtvrté v ročníku se radoval ze vstřeleného gólů ve 30. kole proti týmu MFK Dubnica nad Váhom, když čtvrt hodiny před konce srovnal na konečných 2:2. Ve finále slovenského poháru hraného v Michalovcích proti Spartaku Trnava (výhra 6:0) se trefil ve 12.minutě a společně se svými spoluhráči získal tuto trofej. Během roku odehrál 29 ligových utkání.\n\nV úvodním zápase 3. předkola Evropské ligy UEFA 2010/11 se srbským mužstvem FK Crvena zvezda (výhra 2:1) zvyšoval v 69. minutě na 2:0, v odvetě na domácí půdě Slovan remizoval se soupeřem 1:1 a postoupil. Ve čtvrtém předkole - play-off číhal klub VfB Stuttgart z Německa, se kterým Slovan po prohře 0:1 a remíze 2:2 vypadl. Svůj první a zároveň jediný gól v sezoně dal v 19. kole hraném 27. listopadu 2010 se Senicí, v 73. minutě vyrovnal na konečných 2:2. Na podzim 2010 si připsal 18 startů v lize. Slovan v ročníku 2010/11 získal titul a Saláta se na něm částečně podílel.\n\nV lednu 2011 podepsal čtyřletý kontrakt s ruským celkem FK Rostov, nabídku měl ještě od týmu FK Crvena zvezda. Celý transfer ze Slovanu do Rostova se zrealizoval údajně za více než 1 milion €.\n\nDebutoval 25. ledna 2011 v přípravném zápase proti rakouskému klubu SV Mattersburg (remíza 1:1), Saláta nastoupil do druhého poločasu. Liga v Rusku se tentokát hrála rok a půl, jelikož došlo ke změně hracího modelu. Premiérový start v lize si odbyl 14. 3. 2011 v prvním kole proti Spartaku Moskva, odehrál celých 90 minut a podílel se na vysoké domácí výhře 4:0. Svoji první branku vsítil v devátém kole v souboji s týmem PFK CSKA Moskva (prohra 1:2), ale v konečném důsledku pouze korigoval skóre zápasu. V březnu 2012 vstřelil ve 31. minutě efektními „nůžkami“, akrobatickým kopem přes hlavu, rozhodující gól v utkání proti Spartaku Naľčik (výhra 2:1) a zaznemanal svoji druhou branku v Premier Lize. Na jaře 2012 bojoval s Rostovem o záchranu, která se zdařila. Zároveň s mužstvem došel do semifinále domácího poháru. Během sezony 2011/12 nastupoval pravidelně v základní sestavě a odehrál 39 ligových střetnutích.\n\nSvůj premiérový přesný střelecký zásah v ročníku si připsal ve 4. kole hraném 12. srpna 2012 proti klubu PFK Křídla Sovětů Samara (prohra 1:2), prosadil se v 55. minutě. Podruhé vsítil gól proti Amkaru Perm (výhra 3:0), v jehož dresu nastoupil mj. krajan Michal Breznaník. Saláta se trefil v 69. minutě a zvyšoval na 2:0. 15. 3. 2013 se ve 21. kole v souboji s Volgou Nižnij Novgorod (prohra 1:2) zranil a již ve 27. minutě musel nuceně střídat. Později podstoupil operaci kolene, které ho vyřadilo ze hry do konce ročníku. Celkem nastoupil za rok k 18 utkání v lize, Rostov po roce opět došel do semifinále ruského poháru.\n\nKoncem července 2013 odešel na roční hostování do týmu tehdejšího nováčka ruské nejvyšší ligy FK Tom Tomsk, který získal na hráče i předkupní právo.\n\nV sobotu 27. července 2013 se obě mužstva střetly v lize, podle dohody klubů do utkání Saláta nezasáhl a po zápase odcestoval s novými spoluhráči do Tomsku. Debut v lize si tak připsal 3. srpna 2013 v zápase čtvrtého kola proti Uralu Sverdlovská oblast. Odehrál celý zápas, Tomsk podlehl svému sokovi v poměru 1:2. Celek na jaře 2014 skončil v tabulce na 11. místě a po neúspěšné baráži sestoupil po roce do druhé ligy. Saláta si během celého svého angažmá připsal v lize pouze sedm startů, v dalších 19 střetnutích byl jen na lavičce náhradníků. V létě 2014 se vrátil do Rostova, kde se v srpnu 2014 dohodl s vedením na ukončení smlouvy.\n\nZačátkem září 2014 se vrátil jako volný hráč (zadarmo) do Slovanu Bratislava, se kterým uzavřel smlouvu na dva roky.\n\nPodzim 2014 strávil na hostování v celku FC DAC 1904 Dunajská Streda. Svoji obnovenou ligovou premiéru si tak připsal až 27. 2. 2015 ve 20. kole proti klubu MŠK Žilina. Na trávníku strávil celý zápas, ale poražce 0:2 v Žilině nezabránil. Prvního přesného zásahu po návratu do Slovanu docílil ve 26. kole, když byla jeho branka jediná a tudíž rozhodující v souboji s mužstvem MFK Ružomberok. Na jaře 2015 nastoupil ke všem 15 ligovým zápasům, ve kterých nechyběl na hřišti ani minutu.\n\nSe Slovanem došel přes mužstvo Europa FC z Gibraltaru (výhry 6:0 a 3:0) a irský klub UC Dublin (výhry 1:0 a 5:1) až do třetího předkola Evropské ligy UEFA 2015/16, kde nastoupil proti ruskému týmu FK Krasnodar a po prohře 0:2 a remíze 3:3 s ním vypadl.\n\nPoprvé v ročníku skóroval 19. července 2015 proti ViOnu Zlaté Moravce a podílel se na výhře 2:1. Svůj druhý gól dal proti Senici 17. 4. 2016, Slovan vyhrál na hřišti soupeře 3:1. Se Slovanem na jaře 2016 došel až do finále slovenského poháru, kde tým podlehl v utkání hraném v Trnavě klubu AS Trenčín 1:3. V sezóně 2015/16 odehrál 29 střetnutí v lize.\n\nS mužstvem se představil v prvním předkole Evropské ligy UEFA 2016/17 proti albánskému týmu KF Partizani. Úvodní zápas skončil bezbrankovou remízou, ale odveta v Senici se neuskutečnila. Partizani bylo přesunuto do druhého předkola Ligy mistrů UEFA 2016/17 na místo tehdejšího albánského mistra KF Skënderbeu Korçë vyloučeného kvůli podezření z ovlivňování zápasů a Slovan postoupil automaticky do dalšího předkola. Ve druhém předkole Slovan remizoval 0:0 a prohrál 0:3 s mužstvem FK Jelgava z Lotyšska a vypadl. V lednu 2017 uzavřel s “belasými” nový dvouletý kontrakt, i když měl nabídky z ciziny. V sezoně 2016/17 získal se Slovanem domácí pohár, když společně se svými spoluhráči porazil ve finále hraném 1. května 2017 na stadionu NTC Poprad tehdy druholigový tým MFK Skalica v poměru 3:0. Svoji jedinou branku v ročníku zaznamenal 27. 5. 2017 v posledním 33. kole, když v souboji se Zemplínem Michalovce zvyšoval dvanáct minut před koncem na konečných 3:1. V sezoně 2016/17 nastoupil k 31 ligovým utkáním a byl rovněž stejně jako jeho spoluhráč Seydouba Soumah zařazen do nejlepší jedenáctky Fortuna ligy, v případě Saláty se jednalo o druhou nominaci do ideální jedenáctky v řadě.\n\n23. června 2017 odehrál za mužstvo celých devadesát minut v zápase Česko-slovenského Superpoháru hraného v Uherském Hradišti proti českému celku FC Fastav Zlín, kterému Slovan Bratislava podlehl v penaltovém rozstřelu. Se Slovanem postoupil přes arménský klub FC Pjunik Jerevan (výhry 4:1 a 5:0) do druhého předkola Evropské ligy UEFA 2017/18, kde bratislavský tým vypadl po prohrách 0:1 a 1:2 s mužstvem Lyngby BK z Dánska. Poprvé v sezoně se střelecky prosadil v úvodním kole v souboji s Tatranem Prešov, kdy při výhře 5:1 na půdě soupeře otevřel skóre utkání a zároveň vsítil první gól Slovanu v ročníku 2017/18. V srpnu 2017 se v zápase s Dunajskou Stredou (remíza 1:1) zranil a už v 11. minutě musel být vystřídán, kvůli zranění (přetržený vaz v koleni a poškození menisku) musel podstoupit plastiku předního křížového vazu. Svůj první ligový zápas po zranění odehrál 28. dubna 2018 v derby proti Spartaku Trnava (výhra 2:1), na hrací plochu přišel v 78. minutě místo Dávida Holmana. Na jaře 2018 se podílel se Slovanem na obhajobě zisku slovenského poháru z předešlého ročníku 2016/17, i když ve finále hraném 1. května 2018 v Trnavě proti celku MFK Ružomberok (výhra 3:1) nenastoupil. Během roku odehrál kvůli dlouhodobému zranění pouze sedm střetnutí v lize.\n\nV prvním předkole Evropské ligy UEFA 2018/19 v soubojích s moldavským klubem FC Milsami Orhei (výhry 4:2 a 5:0) nehrál. Za \"belasý\" nastoupil v předkole EL proti týmu Balzan FC z Malty (prohra 1:2 a výhra 3:1) a rakouskému celku Rapid Vídeň, se kterým Slovan po výhře 2:1 a prohře 0:4 vypadl. Svůj první ligový gól v sezoně zaznamenal v souboji s mužstvem MŠK Žilina, když svojí trefou ze 69. minutě rozhodl o výhře 1:0 na půdě soupeře. Podruhé v ročníku se střelecky prosadil 22. 9. 2018 proti tehdejšímu nováčkovi ŠKF iClinic Sereď (výhra 2:1), když v 11. minutě otevřel skóre zápasu. Na podzim 2018 odehrál celkem 12 ligových zápasů. 31. 12. 2018 mu ve Slovanu skončila smlouva a klub opustil. V ročníku 2018/19 získaly \"belasý\" mistrovský titul, na kterém se Saláta částečně podílel.\n\nPo návratu do Slovanu odešel obratem hostovat do Dunajské Stredy. Jelikož bylo po mezinárodním přestupním termínu, působil do otevření zimního přestupového okna s amatérským statutem.\n\nPremiérovy ligový start v dresu Dunajské Stredy zaznamenal 13. září 2014 v devátém kole na hřišti ViOnu Zlaté Moravce (remíza 1:1), nastoupil na celých 90 minut a v 6. minutě otevřel skóre zápasu. Podruhé za Dunajskou Stredu skóroval v 89. minutě 12. kola proti klubu FK AS Trenčín a podílel se na výhře 3:2. V zimě 2014/15 se vrátil zpět do Slovanu, během svého působení si připsal v deseti utkáních plnou zápasovou minutáž.\n\nV zimním přestupovém období sezoně 2018/19 zamířil do Maďarska, kde se dohodl na půlroční smlouvě s následnou dvanáctiměsíční opcí s celkem Szombathelyi Haladás tehdy hrajícím maďarskou nejvyšší soutěž. Na jaře 2019 nastoupil v lize k sedmi střetnutím. \n\nAktuální k 31. květnu 2019\n\nV A-mužstvu Slovenska debutoval 24. května 2008 v Luganu v přátelském utkání proti domácí reprezentaci Švýcarska. Na hřiště šel v 85. minutě, zápas skončil porážkou Slovenska 0:2.\n\n14. listopadu 2012 absolvoval přátelské utkání v Olomouci proti reprezentaci České republiky. Slovenský národní tým prohrál 0:3. 6. února 2013 nastoupil v Bruggách proti domácí Belgii. Slovensko sahalo po remíze, ale nakonec utkání prohrálo 1:2 gólem z 90. minuty, Saláta šel na hřiště v 87. minutě. V březnu 2013 rovněž figuroval v nominaci slovenského národního týmu pro kvalifikační zápas na MS 2014 s Litvou a přátelské utkání s reprezentací Švédska, oba zápasy měly dějiště v Žilině na Stadiónu Pod Dubňom, nicméně ani do jednoho z nich Kornel nezasáhl. V srpnu 2013 jej povolal nový trenér Slovenska Ján Kozák k přátelskému střetnutí hraném 14. srpna s domácím Rumunskem (remíza 1:1). 15. října 2013 zvyšoval hlavou po rohovém kopu v 16. minutě na průběžných 2:0 v závěrečném kvalifikačním utkání cyklu 2012–2013 v Rize s domácím Lotyšskem, byl to jeho první reprezentační gól ve slovenském A-týmu. Slovensko nakonec remizovalo 2:2 a skončilo s 13 body na nepostupovém třetím místě tabulky za první Bosnou a Hercegovinou a druhým Řeckem. 19. listopadu 2013 dostal příležitost v přátelském utkání proti Gibraltaru, které mělo dějiště v portugalském Algarve ve městě Faro a bylo vůbec prvním oficiálním zápasem Gibraltaru po jeho přijetí za 54. člena UEFA v květnu 2013. V zápase se zrodila překvapivá remíza 0:0, za slovenský výběr nastoupili hráči z širšího reprezentačního kádru a také několik debutantů.\n\nTrenér Vladimír Weiss jej nominoval na Mistrovství světa 2010 v Jihoafrické republice , kde Slovensko vypadlo po prohře 1:2 v osmifinále s pozdějším vicemistrem z Nizozemska. Na turnaji odehrál jediné utkání, v základní skupině F 20. června 2010 s Paraguayí (prohra 0:2).\n\nTrenér Ján Kozák jej zařadil do 23členné nominace na EURO 2016 ve Francii, kam se Slovensko probojovalo poprvé v éře samostatnosti. V zápasech základní skupiny nenastoupil. Slovenští fotbalisté skončili se 4 body na třetím místě tabulky, v osmifinále se představili proti reprezentaci Německa (prohra 0:3, Saláta šel na hřiště v 84. minutě), a se šampionátem se rozloučili.\n\n"}
{"id": "891627", "url": "https://cs.wikipedia.org/wiki?curid=891627", "title": "Mistrovství Evropy v judu 1986", "text": "Mistrovství Evropy v judu 1986\n\nMistrovství Evropy mužů se konalo v Bělehradě, Jugoslávie a Mistrovství Evropy žen se konalo v Londýně ve Spojeném království v květnu 1986.\n\nMuži\n\nŽeny\n"}
{"id": "891632", "url": "https://cs.wikipedia.org/wiki?curid=891632", "title": "Marián Had", "text": "Marián Had\n\nMarián Had (* 16. září 1982, Dolný Kubín) je slovenský fotbalový obránce, od ledna 2017 je hráčem klubu FC Petržalka Akadémia.\nMimo Slovensko působil na klubové úrovni v České republice, Maďarsku, Rusku a Portugalsku.\n\nPochází z obce Kraľovany. Svou fotbalovou kariéru začal v MFK Ružomberok. Mezi jeho další angažmá patří: 1. FC Brno, FK Lokomotiv Moskva, Sporting CP, AC Sparta Praha, ŠK Slovan Bratislava, DAC 1904 Dunajská Streda a Győri ETO.\n\nV sezóně 2012/13 vyhrál s Győri ETO ligový titul, celkem čtvrtý v historii klubu a první po 30 letech. S klubem se představil v Evropské lize UEFA 2014/15. V úvodním domácím utkání 2. předkola 17. července 2014 proti švédského týmu IFK Göteborg byl u porážky 0:3.\n\nV lednu 2015 se dohodl na smlouvě s FK Dukla Banská Bystrica. V kalendářním roce 2016 byl bez angažmá, neměl adekvátní prvoligovou nabídku.\nV lednu 2017 posílil slovenský klub FC Petržalka Akadémia ze 4. ligy.\n\nZa A-mužstvo Slovenska debutoval 30. 11. 2004 na turnaji King's Cup v Bangkoku proti týmu Maďarska (výhra 1:0).\nCelkem odehrál v letech 2004–2007 za slovenský národní tým 14 zápasů, gól nevstřelil.\n\n"}
{"id": "891639", "url": "https://cs.wikipedia.org/wiki?curid=891639", "title": "Jessica Chastain", "text": "Jessica Chastain\n\nJessica Michelle Chastain, přechýleně Chastainová (* 24. března 1977) je americká divadelní, filmová a televizní herečka.\n\nJejí herecké výkony ve válečném thrilleru \"30 minut po půlnoci\" z roku 2012 a v hororovém filmu \"Mama\" z roku 2013 vedly filmového kritika Richarda Roepera k výroku: „… jedna z nejlepších hereček své generace“. \n\n"}
{"id": "891643", "url": "https://cs.wikipedia.org/wiki?curid=891643", "title": "Jozef Dolný", "text": "Jozef Dolný\n\nJozef Dolný (* 13. května 1992, Spišská Nová Ves) je slovenský fotbalový útočník či záložník, od ledna 2015 působící v týmu FK Senica. Mimo Slovensko působil na klubové úrovni v Česku. Je bývalý slovenský reprezentant.\n\nSvoji fotbalovou kariéru začal v klubu TJ Dúbrava, odkud odešel v průběhu mládeže nejprve do celku MFK Spišské Podhradie a poté do Tatranu Prešov. V průběhu jarní části sezony 2009/10 se propracoval do prvního týmu. V září 2011 odešel na hostování do Zemplínu Michalovce. V ročníku 2012/13 sestoupil s Prešovem do druhé ligy. Před jarní částí sezony 2013/14 zamířil hostovat do Česka, do Zbrojovky Brno. Na podzim 2014 byl na hostování v Dukle Banská Bystrica.\n\nV zimním přestupovém období ročníku 2014/15 Prešov definitivně opustil a zamířil na testy do mužstva FK Senica. Na zkoušce uspěl a v lednu 2015 podepsal kontrakt do 30. 6. 2017. V klubu se setkal s trenérem Jozefem Kostelníkem, který ho trénoval na podzim 2013 v Prešově.\n\nVe slovenské nejvyšší soutěži za Senici debutoval pod trenérem Jozefem Kostelníkem v ligovém utkání 20. kola, 28. února 2015, proti MFK Ružomberok (prohra 1:2), odehrál 74 minut a vstřelil svůj první gól za mužstvo. Jednalo se o jedinou branku v ročníku v 13 zápasech. S klubem se představil ve finále Slovenského poháru, Senica podlehla Trenčínu 2:3 po penaltách.\n\nSvůj první gól v ročníku vsítil v utkání proti MFK Zemplín Michalovce (výhra 3:1), dal branku na 3:1. V následujícím, 9. kole vsítil dvě branky ve střetnutí proti FO ŽP Šport Podbrezová, jeho tým vyhrál 3:1. Svoji čtvrtou branku v sezoně vsítil 21. listopadu 2015 proti MŠK Žilina (výhra 2:0). Popáté v sezoně se prosadil ve 33. kole v derby proti TJ Spartak Myjava, ve 48. minutě vyrovnával na konečných 1:1. Celkem v sezoně odehrál 27 střetnutí.\n\nAktuální k 11. srpnu 2016\n\n"}
{"id": "891646", "url": "https://cs.wikipedia.org/wiki?curid=891646", "title": "Edmund von Gayer", "text": "Edmund von Gayer\n\nEdmund von Gayer (7. listopadu 1860 Horní Moštěnice – 18. srpna 1952 Vídeň) byl rakousko-uherský, respektive předlitavský politik, v roce 1918 poslední ministr vnitra Předlitavska.\n\nOd roku 1884 sloužil na vídeňském policejním ředitelství. V roce 1906 byl povolán císařem Františkem Josefem I. do jeho kanceláře. Vedl tajné služby a řešil i případ důstojníka Alfreda Redla obviněného ze špionáže.\n\nZa vlády Ernsta Seidlera se dodatečně stal ministrem vnitra. Post si udržel i v následující vládě Maxe Hussarka a vládě Heinricha Lammasche. Funkci zastával od 11. června 1918 do 11. listopadu 1918. 11. listopadu 1918 Gayer, ministerský předseda Heinrich Lammasch a další přední politici získali od císaře Karla I. potvrzení o rezignaci na vedení státu, čímž se otevřela cesta ke konci monarchie a vyhlášení republiky.\n\nJe pohřben na evangelickém hřbitově na centrálním vídeňském hřbitově Wiener Zentralfriedhof ve čtvrti Simmering.\n"}
{"id": "891648", "url": "https://cs.wikipedia.org/wiki?curid=891648", "title": "Matúš Marcin", "text": "Matúš Marcin\n\nMatúš Marcin (* 6. dubna 1994, Prešov) je slovenský fotbalový útočník, od léta 2013 působí v A-týmu FC Vysočina Jihlava.\n\nSvoji fotbalovou kariéru začal v Safi Prešov, odkud v roce 2005 zamířil do Tatranu Prešov, kde se v roce 2012 propracoval přes mládežnické kategorie do prvního mužstva. V létě 2013 přestoupil do Jihlavy. V průběhu podzimní části sezony 2013/14 hostoval v Banské Bystrici.\n"}
{"id": "891653", "url": "https://cs.wikipedia.org/wiki?curid=891653", "title": "August Bebel", "text": "August Bebel\n\nFerdinand August Bebel (22. únor 1840, Deutz, Pruské království – 13. srpen 1913, Passugg, Švýcarsko) byl německý politik, spisovatel a marxistický filosof.\nZačínal jako prostý dělník. Zpočátku se angažoval v katolických dělnických spolcích a bojoval proti socialismu. Pak ho však do řad levice přivedly texty Ferdinanda Lassalla a osobní vliv Wilhelma Liebknechta. \n\nByl zakladatelem a třetím předsedou Sociálnědemokratické strany Německa (v letech 1892–1913). Jako poslanec severoněmeckého parlamentu a posléze Reichstagu proslul svým odporem proti prusko-francouzské válce, obsazení Alsasko-Lotrinska (za což byl též několik měsíců vězněn) i proti německé koloniální politice v Africe, kterou označoval za bestiální. \n\nJako jeden z prvních upozorňoval na nebezpečí německého rasismu a antisemitismu (je mu mimo jiné připisován výrok, „že antisemitismus je socialismem bláznů“ – „\"Der Antisemitismus ist der Sozialismus der dummen Kerle\"“). Byl též originálním feministickým autorem, ve své knize \"Die Frau und der Sozialismus\" zaútočil na institut manželství. V Berlíně je po něm dnes pojmenováno náměstí Bebelplatz.\n\n\n\n"}
{"id": "891656", "url": "https://cs.wikipedia.org/wiki?curid=891656", "title": "Jan Kliment", "text": "Jan Kliment\n\nJan Kliment (* 1. září 1993, Jihlava, Česko) je český fotbalový záložník či útočník a mládežnický reprezentant. Je odchovancem týmu FC Vysočina Jihlava. Od ledna 2020 je hráčem prvoligového 1. FC Slovácko.\n\nJe odchovancem Vysočiny Jihlava, za kterou postupně prošel všemi mládežnickými kategoriemi. V sezoně 2011/2012 jej trenér Roman Pivarník poprvé vytáhl do áčka, ale nastoupil zde pouze na 5 minut v zápase 18. kola s Čáslaví a posléze se vrátil zpět do \"B\" týmu. V létě 2012 se po zrušení \"B\" týmu přesunul do juniorky, kde patřil k oporám týmu. Během podzimní části nastoupil k 15 zápasů a vstřelil 3 branky. V zimě ho trenér František Komňacký vytáhl do A-týmu a v současné době se pohybuje po této trase. Premiérového gólu v „áčku“ Vysočiny se dočkal 19. dubna 2013 ve 24. ligovém kole v zápase proti Teplicím. V květnu 2013 obdržel pozvánku na testy z nizozemského prvoligového týmu Heracles Almelo. Výrazně na sebe upozornil i ve 2. kole Poháru České pošty 2013/14, když hattrickem rozhodl o výhře Vysočiny na hřišti Slovanu Rosice 6:1. Do svého odchodu na hostování do Banské Bystrice odehrál za \"áčko\" Vysočiny 16 ligových zápasů a v nich vstřelil 1 branku.\n\nPo skončení hostování se vrátil do Jihlavy a zapojil se do letní přípravy \"A\" týmu. V přípravě nastoupil do přátelských zápasů s FK AS Trenčín (odehrál poločas), FC MAS Táborsko (celý zápas), FC Graffin Vlašim (odehrál poločas), Lille OSC (celý zápas) i v generálce na ligu proti HFK Třebíč (odehrál poločas).\n\nZahrál si i na Perleťovém poháru v Žirovnici, když nastoupil v semifinále s MFK Ružomberok a přispěl tak k vítězství na turnaji.\n\nDo ligy naskočil hned v úvodním zápase nového ročníku s FK Mladá Boleslav (0:1); v 78. minutě ho střídal Jan Kosak.\n\nV zimě 2013 nepřesvědčil trenéra Petra Radu o pokračování v \"A\" týmu a odešel na půlroční hostování do slovenského celku FK Dukla Banská Bystrica. Za Duklu odehrál jako testovaný hráč na konci ledna přátelský zápas s FK Dukla Praha, ale k uzavření hostování došlo až 4. února. Už jako hostující hráč se v dresu Dukly objevil už 5. února v přátelském zápase proti MFK Tatran Liptovský Mikuláš, zahrál si v utkáních s FO ŽP ŠPORT Podbrezová, Sandecja Nowy Sącz a MTK Budapešť – pokaždé v základní sestavě. Proti polskému celku Sandecja Nowy Sącz se dvakrát gólově prosadil a pomohl tak k vysoké výhře 4:0.\n\nDne 1. března 2014 si pak odbyl premiéru v Corgoň lize, když v základní sestavě Dukly odehrál celý zápas, ale ani on nezabránil porážce na hřišti Slovanu Bratislava (0:2). Výhry se tak dočkal až ve druhém zápase, když asistoval u domácí výhry nad FK Senica (3:1). První branky v ligovém zápase v dresu Dukly se nedočkal ani ve svém 4. zápasy; v zápase s MFK Košice (0:1) v 80. minutě obdržel žlutou kartu. V 5. jarním kole nastoupil proti MFK Ružomberok opět v základní sestavě a přispěl tak k historické výhře (1:0); v 68. minutě obdržel žlutou kartu. V sestavě poprvé chyběl až v zápase 28. kola proti FC DAC 1904 Dunajská Streda (0:4), nehrál ani následující duel s FC Nitra (0:0). V zápase proti FC Spartak Trnava (0:4) už nastoupil, ale v 80. minutě jej vystřídal Marek Šovčík.\n\nCelkem v dresu Dukly Banská Bystrice nastoupil do 13 ligových utkání, ve kterých se ovšem ani jednou gólově neprosadil.\n\nDne 29. června 2015 po (pro něj) úspěšném Mistrovství Evropy U21 2015 podepsal čtyřletou smlouvu až do léta roku 2019 s německým bundesligovým klubem VfB Stuttgart. 5. července 2015 hrál Stuttgart přípravný zápas proti FC Viktoria Plzeň a Kliment pomohl jedním gólem k výhře 6:3 (odehrál druhý poločas). Byl to jeho první gól v novém působišti. V německé Bundeslize debutoval 16. srpna 2015 proti 1. FC Köln (porážka 1:3), dostal se na hřiště v závěru zápasu. Premiérové ligové branky za Stuttgart se dočkal 3. října 2015 v 8. kole v souboji v Hoffenheimu (2:2), když v 64. minutě vyrovnával na 1:1.\n\n30. srpna 2016 zamířil na hostování do týmu Brøndby IF z Kodaně hrajícího dánskou Superligaen. Zde si při ligovém zápase v dubnu roku 2018 závažně poranil vazy v levém koleni. Za Brøndby IF to byl jeho poslední zápas. Celková rekonvalescence trvala 15 měsíců.\n\nJan Kliment se pokusil po operaci kolena vrátit na fotbalový trávník v dubnu roku 2019 za rezervní tým VfB Stuttgart II. Poté následovala pětiměsíční rehabilitační pauza a zcela zdráv nastoupil do soutěžního utkání ligy OBERLIGA BADEN-WÜRTTEMBERG za VfB Stuttgart II dne 10. 8. 2019, který se konal proti týmu SV Oberachern (Jan Kliment odehrál celých 90 minut, jeho tým zvítězil 3:1). V dalším soutěžním zápase, konaném dne 18. 8. 2019 proti týmu TSV Ilshofen, odehrál 64 minut a vstřelil 2 góly (první po dlouhé rekonvalescenci).\n\nHrál za české reprezentační výběry U19 a U20.\n\nV březnu 2013 ho trenér Jakub Dovalil nominoval jako náhradníka do reprezentace Česka U21 na přátelské zápasy s Ukrajinou a Tureckem.\n\nZúčastnil se domácího Mistrovství Evropy hráčů do 21 let 2015 konaného v Praze, Olomouci a Uherském Hradišti. V zápase proti Srbsku pomohl hattrickem k výhře 4:0. Tři vstřelené góly mu stačily k zisku \"Zlaté kopačky\" (ocenění pro nejlepšího kanonýra šampionátu).\n\n\n"}
{"id": "891657", "url": "https://cs.wikipedia.org/wiki?curid=891657", "title": "Ferdinand von Wimmer", "text": "Ferdinand von Wimmer\n\nFerdinand von Wimmer (18. prosince 1860 Persenbeug – 3. listopadu 1919 Achenkirch) byl rakousko-uherský, respektive předlitavský státní úředník, bankéř a politik, v letech 1917–1918 ministr financí Předlitavska.\n\nRoku 1888 získal doktorát práv a působil následně ve státní službách, nejdříve od roku 1889 na finanční prokuratuře, od roku 1891 přímo na ministerstvu financí. Postupně byl povyšován a roku 1905 získal titul ministerského rady, v roce 1910 se stal sekčním šéfem. Podílel se na zásadních rozhodnutích měnové politiky a centrální banky Oesterreichisch-ungarische Bank.\n\nZa vlády Ernsta Seidlera se stal ministrem financí, zpočátku coby provizorní správce rezortu. Post si udržel i v následující vládě Maxe Hussarka. Funkci zastával od 23. června 1917 do 25. října 1918. Ve funkci ministra musel čelit kolapsu měny, inflaci a rozvratu ekonomiky.\n\nV březnu 1919 byl jmenován viceguvernérem centrální banky Oesterreichisch-ungarische Bank. Během několika týdnů zemřel guvernér banky Ignaz Gruber, takže Wimmer fakticky řídil tuto instituci. Ve funkci řešil zejména dělení jednotného měnového prostoru bývalé monarchie. Zemřel v listopadu 1919 na rekreačním pobytu v Tyrolsku.\n"}
{"id": "891659", "url": "https://cs.wikipedia.org/wiki?curid=891659", "title": "Jan Kalousek", "text": "Jan Kalousek\n\nJan Kalousek (* 11. prosince 1961, Praha) je český zpěvák, skladatel, kytarista a politik. S Ivanem Hlasem založil v roce 1980 hudební skupinu Navi Papaya.\n\nJan Kalousek se narodil 11. prosince 1961 v Praze. Základní školu navštěvoval na Hanspaulce v Praze 6. V Praze vystudoval Střední průmyslovou školu stavební a poté začal studovat na fakultě architektury v Dejvicích. Počátkem 80. let, během studia, založil s Ivanem Hlasem skupinu \"Navi Papaya\". Roku 1983 studium přerušil a emigroval do Kanady.\n\nV emigraci vystudoval vysokou hudební na univerzitě McGill v Montrealu a spolupracoval na několika hudebních projektech. Začal jako kytarista v Montrealské kapele \"Hugh Ball and What It Is\", která měla stálé angažmá v nočním klubu \"Night Magic\" ve Starém Montrealu. S basistou Louisem Terzem a bubeníkem Tonym Fratipietrem založil trio \"Kick poets\". Byl členem sboru Montrealského symfonického orchestru v symfonii Gurelieder od Arnolda Schoenberga pod vedením šéfdirigenta Carlese Dutroita. V roce 1989 odjel s kapelou \"Kick poets\" do Západního Berlína.\nPo pádu zdi mezi východním a západním Berlínem, a poté co začal proces rozpadu Sovětského svazu, se Jan vydal zpět do Prahy, zatímco zbytek kapely jel hledat nové možnosti do Anglie, kam se skupina měla přemístit. Spoluhráči však byli kvůli chybějícím potřebným dokladům při návratu do Berlína vyhoštěni a skončili zpět v Montrealu. Jan se rozhodl zůstat v Praze, čímž se \"Kick poets\" rozpadli.\n\nPo Sametové revoluci chodil hrát studentům do jimi hlídaných univerzit a zanedlouho začal spolupracovat se skupinou \"ZOO\" (dalšími členy byli Jan Kolář, Jiří Hausser Matoušek nebo Jiří Chlumecký). Se \"ZOO\" natočil jedinou desku \"Čas sluhů\" (1991) se stejnojmenným hitem. Píseň částečně vychází z titulní melodie stejnojmenného filmu Ireny Pavláskové, v hlavních rolích s Ivanou Chýlkovou a Karlem Rodenem. V roce 1993 Kalousek skupinu opustil a vydal své první sólové album \"Řeka v plamenech\". Během sólové kariéry vydal hit \"Chodím ulicí\", který se stal předmětem soudního sporu o náhradu škody ohledně autorství mezi Kalouskem a skupinou Support Lesbiens. Píseň \"Hvězdy se mění\" ze stejnojmenného zlatého alba, kterou napsal Janův bratr Šimon a Martin Švejda, se stala nejhranější českou písničkou roku 2000. Kvůli nedostatku financí na straně vydavatele, neexistuje k této písni videoklip.\nSpolu s Ivanem Hlasem spolupracovali na soundtracku úspěšného filmu Jana Hřebejka Šakalí léta z roku 1993, napsaného podle povídek Petra Šabacha. Ve filmu nazpíval postavu Bejbyho ztvárněnou Martinem Dejdarem, píseň \"Jednou mi fotr povídá\" byla později vydána jako singl. Později spolupracoval s Filipem Renčem na retro filmu Rebelové (2001), do kterého složil podkresovou hudbu a nahrál se svým týmem převzaté písničky do celého filmu. Ve čtyřiceti letech se Jan Kalousek rozhodl doplnit si vzdělání a vystudovat vysokou školu v oboru Mezinárodní vztahy.\n\nV roce 2010 kandidoval jako nezávislý kandidát na kandidátce ODS a byl zvolen na pozici zastupitele Hlavního města Prahy.\n\n"}
{"id": "891662", "url": "https://cs.wikipedia.org/wiki?curid=891662", "title": "Krista Siegfrids", "text": "Krista Siegfrids\n\nKristin \"Krista\" Siegfrids (* 4. prosince 1985, Kaskinen, Finsko) je finská zpěvačka, která reprezentovala Finsko na Eurovision Song Contest 2013 s písní \"\"Marry Me\"\". Kristino debutové album nazvané \"Ding Dong!\" bylo vydáno v květnu 2013.\n\nNarodila se ve švédsky mluvící menšině v Kaskinenu v Západním Finsku. Její mateřský jazyk je švédština, přesto Krista mluví plynně finsky. Studovala ve Vaase, aby se stala učitelkou. Má tři sourozence.\n\nSvou kariéru započala se svou skupinou \"Daisy Jack\", v roce 2009. Její první singly byly \"\"Perfect Crime\"\" (2011). První hudební role si zahrála ve švédském divadle v Helsinkách a to v muzikále \"Play Me\" (2009–2010). Dalším krokem její kariéry bylo obsazení v rockovém muzikále \"Muskettisoturit\" ve finském Peacock divadle v Helsinkách. Účastnila se \"Hlasu Finska\" (2011–2012), kde skončila v semifinále.\n\nKrista participovala v národním kole Uuden Musiikin Kilpailu 2013 pro Eurovision Song Contest 2013 s písní \"\"Marry Me\"\". Vyhrála soutěž, která se konala v Barona Aréně dosažením maxima hlasů od veřejnosti i poroty a bude reprezentovat Finsko ve švédském Malmö.\n\nV Malmö políbila jednu z tanečnic na pódiu ženského pohlaví. Podle Kristy byl akt částí show a měl přinutit Finsko k legalizaci svatebních obřadů stejného pohlaví. Dne 16. května její vystoupení postoupilo do finále Eurovision Song Contest 2013 18. května. Nicméně, ve finále skončila na 24. místě z celkových 26 zemí se ziskem 13 bodů.\n\nDle eurovizního manažera jménem Jon Ola Sand, Turecko oznámilo v listopadu, že se Eurovision Song Contest 2013 účastnit nebudou. Ač stanice přislíbila vysílání soutěže, turecká TRT zrušila vysílání semifinále a finále Eurovize na základě obvinění ze strachu Kristiného slíbeného lesbického polibku.\n\nDebutové album Kristy, nazvané \"Ding Dong!\" bylo vydáno 10. května 2013.\n\nRoku 2013 bylo oznámeno, že by mohla být hostem v show Big Brother's Bit on the Side ve 14. sérii britského Big Brothera.\n\nReprezentovala Finsko na Sopotském hudebním festivale v \"Top of the Top\" 23. srpna 2013 s písní \"\"Marry Me\"\".\n\n"}
{"id": "891667", "url": "https://cs.wikipedia.org/wiki?curid=891667", "title": "Marek Čech (1983)", "text": "Marek Čech (1983)\n\nMarek Čech (* 26. ledna 1983, Trebišov) je slovenský fotbalový obránce a bývalý reprezentant, v současné době bez angažmá. Účastník Mistrovství světa 2010 v Jihoafrické republice.\nMimo Slovensko hrál na klubové úrovni v ČR, Portugalsku, Anglii, Itálii a Turecku. Jeho otcem je bývalý ligový fotbalista Stanislav Čech.\n\nNejprve působil na Slovensku v klubu Slavoj Trebišov. V sezóně 2000/01 slovenské ligy v dresu Interu Bratislava vyhrál double – ligový titul i národní pohár.\n\nSezónu 2004/05 odehrál v české Gambrinus lize ve Spartě Praha, se kterou rovněž získal ligový titul.\n\nPoté přestoupil do portugalského celku FC Porto, kde sbíral další úspěchy, vyhrál třikrát portugalskou ligu a jedenkrát národní pohár a Superpohár.\n\n15. července 2008 zamířil na Britské ostrovy, podepsal smlouvu s nováčkem Barclays Premier League týmem West Bromwich Albion. Trenér Tony Mowbray jej poprvé nasadil 16. srpna na Emirates Stadium proti domácímu Arsenalu. Čech se tak stal historicky desátým slovenským fotbalistou v anglické nejvyšší fotbalové lize. Nastoupil na neobvyklém postu pravého záložníka, West Bromwich ale prohrál nejtěsnějším rozdílem 0:1. Poté nedostával mnoho šancí, ve své první sezóně se objevil pouze v 8 zápasech. 27. prosince 2008 nastoupil kvůli zranění spoluhráče Paula Robinsona podruhé v základní sestavě a odvděčil se výborným výkonem, když připravil oba góly svého mužstva proti Tottenhamu (výhra 2:0). Po zápase byl vyhlášen nejlepším hráčem střetnutí. S klubem v roce 2009 zažil sestup do Football League Championship, ale po roce se opět vrátil do Premier League.\n\n31. srpna 2011 v poslední přestupový termín se dohodl na tříleté smlouvě s tureckým klubem Trabzonspor. V klubu odehrál dvě sezóny a v červenci 2013 se s Trabzonsporem dohodl na ukončení smlouvy (v Turecku se přijala přísnější opatření k omezení počtu cizinců).\n\nPo ukončení smlouvy v Turecku odešel do italského prvoligového klubu Bologna FC 1909, který o něj měl zájem již dříve. Podepsal jednoletou smlouvu s následnou opcí. Debutoval v úvodním kole Serie A 2013/14 25. srpna 2013 proti Neapoli, zápas rozhodl jeho krajan v dresu soupeře Marek Hamšík, který vstřelil dva góly a měl podíl i na třetím. Tým Neapole zvítězil 3:0. Marek Čech hrál do 72. minuty, poté byl střídán.\n\nV létě po sezóně 2013/14 v Bologni skončil. V podzimní části sezóny 2014/15 nehrál nikde, angažmá sehnal až v zimě, podepsal půlroční smlouvu s portugalským klubem Boavista Porto. Vrátil se tak do města, kde dříve hrával za konkurenční tým FC Porto.\n\nV březnu 2016 se vrátil do Itálie, posílil tým Como Calcio bojující o záchranu v Serii B. Smlouva zněla do konce sezóny 2015/16.\n\nČech působil v některých slovenských mládežnických reprezentacích.\n\nV roce 2002 se zúčastnil Mistrovství Evropy hráčů do 19 let v Norsku, kde získal s týmem bronzové medaile po výhře nad Irskem 2:1 v souboji o 3. místo. Během prvního zápasu Slovenska v základní skupině 21. července proti Norsku přispěl svým výkonem k drtivému vítězství v poměru 5:1. V dalším zápase Slovensko rozstřílelo český výběr 5:2, Marek byl v základní sestavě. Třetí zápas slovenští mladíci prohráli 1:3 se Španělskem a postoupili do výše zmiňovaného souboje o třetí místo proti Irsku, zatímco vítěz skupiny Španělsko se kvalifikovalo rovnou do finále proti Německu.\n\nDíky 3. místu z ME U19 2002 postoupilo Slovensko o rok později na Mistrovství světa hráčů do 20 let 2003 ve Spojených arabských emirátech, jehož se Čech také zúčastnil (Slovensko prohrálo v osmifinále 1:2 po prodloužení s Brazílií).\n\nV A-mužstvu Slovenska debutoval 9. července 2004 na turnaji Kirin Cup proti domácí reprezentaci Japonska. Nastoupil v základní sestavě, zápas skončil porážkou Slovenska 1:3.\n\nV březnu 2013 figuroval v nominaci slovenského národního týmu pro kvalifikační zápas s Litvou (22. března) a přátelské utkání se Švédskem (26. března, oba zápasy měly dějiště v Žilině na stadiónu Pod Dubňom). Nastoupil pouze ve druhém utkání proti Švédsku, které skončilo bezbrankovou remízou.<br>\nCelkem odehrál v letech 2004–2013 za slovenský národní tým 52 zápasů a vstřelil 5 branek.\n\nNa světovém šampionátu 2010 v Jižní Africe se Slovensko dostalo do osmifinále, kde podlehlo pozdějšímu vicemistrovi Nizozemsku 1:2. Marek Čech odehrál na tomto vrcholovém turnaji pouze úvodní zápas Slovenska v základní skupině F proti Novému Zélandu (15. června 2010), v němž se zrodila remíza 1:1.\n\nGóly Marka Čecha za A-mužstvo Slovenska\n\n"}
{"id": "891668", "url": "https://cs.wikipedia.org/wiki?curid=891668", "title": "Kristián Kolčák", "text": "Kristián Kolčák\n\nKristián Kolčák (* 30. ledna 1990 v Bratislavě) je slovenský fotbalový záložník či obránce, momentálně působící v maďarském klubu Szombathelyi Haladás.\n\nSvoji fotbalovou kariéru začal v FK Inter Bratislava, odkud v průběhu mládeže zamířil do ŠK Slovan Bratislava. V roce 2009 se propracoval do prvního mužstva. Před sezonou 2010/11 odešel na hostování do MFK Dubnica. Po půl roce vrátil zpět do Slovanu a vybojoval s ním titul v lize. V létě 2012 byl na testech v českém týmu FC Vysočina Jihlava, kde neuspěl. V sezóně 2012/13 získal se Slovanem Bratislava tzv. „double“, tzn. ligový titul a triumf v domácím poháru. V sezóně 2013/14 ligový titul se Slovanem obhájil. S týmem se probojoval do základní skupiny I Evropské ligy 2014/15, kde číhali soupeři SSC Neapol (Itálie), AC Sparta Praha (ČR) a Young Boys Bern (Švýcarsko).\n\nV lednu 2015 s ním přestal Slovan počítat a hráč odešel na půlroční hostování s opcí na přestup do polského prvoligového klubu Podbeskidzie Bielsko-Biała. Před ročníkem 2015/16 klub využil předkupní právo a podepsal s fotbalistou dvouletý přestupní kontrakt.\n\nKolčák působil v mládežnických reprezentacích Slovenska včetně týmu do 21 let. Zúčastnil se kvalifikace na Mistrovství Evropy hráčů do 21 let 2013 konaného v Izraeli, kde Slovensko obsadilo s 15 body druhé místo v konečné tabulce skupiny 9 za první Francií (21 bodů). Skóroval 10. září 2012 proti Kazachstánu (výhra 6:0). Slovensko se na závěrečný šampionát neprobojovalo přes baráž, v níž vypadlo po prohrách 0:2 doma i venku s Nizozemskem.\n\n"}
{"id": "891669", "url": "https://cs.wikipedia.org/wiki?curid=891669", "title": "Ludwik Ćwikliński", "text": "Ludwik Ćwikliński\n\nLudwik Ćwikliński, uváděn též jako Ludwig Cwiklinski (17. července 1853 Hnězdno – 3. října 1942 Krakov), byl rakousko-uherský, respektive předlitavský filolog a politik polského původu z Haliče, v letech 1917–1918 ministr kultu a vyučování Předlitavska.\n\nPůsobil jako profesor na Lvovské univerzitě. Zabýval se klasickou filologií, byl znalcem Thúkydida. Založil Polské filologické sdružení. Působil i v politice. Byl poslancem Haličského zemského sněmu. V letech 1899–1902 taky zasedal jako poslanec Říšské rady (celostátní zákonodárný sbor). Do Říšské rady nastoupil 27. listopadu 1899 místo Eduarda Rittnera. Reprezentoval městskou kurii, obvod Tarnopol. Mandát obhájil ve volbách roku 1901. Rezignaci na poslanecké křeslo oznámil 8. února 1902.\n\nZa vlády Ernsta Seidlera na sklonku existence monarchie se stal ministrem kultu a vyučování. Funkci zastával od 23. června 1917 do 25. července 1918.\n"}
{"id": "891670", "url": "https://cs.wikipedia.org/wiki?curid=891670", "title": "Přírodní park Písecké hory", "text": "Přírodní park Písecké hory\n\nPřírodní park Písecké hory je chráněné území o velikosti 60,3 km² nacházející se v okrese Písek v jižních Čechách, které se rozkládá na východ od města Písku. V době přehlášení z území klidu na přírodní park se jednalo o první vyhlášený přírodní park na území jihočeského kraje.\n\nPřírodní park se rozkládá od města Písku na západě až téměř po údolí řeky Vltavy na východě. Nicméně až k řece nedosahuje, jelikož jí odděluje silnice 138 mezi Albrechticemi nad Vltavou a Záhořím. Na severu se park vyhýbá obci Kluky, na východě pak hranice jde kolem obcí Jehnědo, Údraž a již zmiňovanými Albrechticemi nad Vltavou. Na jihu zasahuje hranice přírodního parku až k přírodní památce Zelendárky ležící nedaleko města Protivín. Západní hranice pak probíhá na okraji obce Paseky, Kukle, Nový Dvůr, Semice a Písek.\n\nÚzemí bylo v roce 1973 tehdejším okresním národním výborem, jakožto významný krajinný prvek s druhovou pestrostí, vyhlášeno za území klidu. V roce 1992 bylo pak přehlášeno na přírodní park dle zákona 114 / 1992 Sb. Přehlášení přírodního parku proběhlo opětovně v roce 2001 Okresním úřadem v Písku.\n"}
{"id": "891672", "url": "https://cs.wikipedia.org/wiki?curid=891672", "title": "Per Olof Christopher Aurivillius", "text": "Per Olof Christopher Aurivillius\n\nPer Olof Christopher Aurivillius (15. ledna 1843, Forsa – 20. července 1928) byl švédský entomolog.\n\nByl ředitelem Švédského přírodopisného muzea ve Stockholmu a specializoval se na brouky a motýly. Byl tajemníkem Švédské královské akademie věd. Jeho bratr Carl Wilhelm Samuel Aurivillius (1854–1899) a syn Sven Magnus Aurivillius (1892–1928) byli zoologové.\n\n\n"}
{"id": "891673", "url": "https://cs.wikipedia.org/wiki?curid=891673", "title": "Hugo von Schauer", "text": "Hugo von Schauer\n\nHugo rytíř von Schauer (1. dubna 1862 Leibnitz – 3. dubna 1920 Tregist) byl rakousko-uherský, respektive předlitavský státní úředník a politik, v letech 1917–1918 ministr spravedlnosti Předlitavska.\n\nV letech 1880–1884 studoval na univerzitě v Štýrském Hradci, kde roku 1885 získal titul doktora práv. Pracoval pak ve státních službách v justici, od roku 1893 přímo na ministerstvu spravedlnosti, kde se roku 1909 stal sekčním šéfem. Významně se podílel na tvorbě zákonů v oblasti soukromého práva.\n\nZa vlády Ernsta Seidlera se stal ministrem spravedlnosti, nejdříve jako provizorní správce rezortu. Post si udržel i v následující vládě Maxe Hussarka. Funkci zastával od 23. června 1917 do 25. října 1918.\n"}
{"id": "891675", "url": "https://cs.wikipedia.org/wiki?curid=891675", "title": "Heterandrie trpasličí", "text": "Heterandrie trpasličí\n\nHeterandrie trpasličí, další české názvy: \"Formoska formoska, Halančík trpasličí, Živorodka trpasličí\" (latinsky: \"Heterandria formosa\", slovensky: \"Živorodka trpasličia\", anglicky: \"Least killifish, Dwarf livebearer, Mosqu, midget livebearer\"). Rybu poprvé popsal v roce 1859 francouzský zoolog Charles Frédéric Girard (8. březen 1822 – 29, červen 1895). \"H. formosa\" je jednou z nejmenších ryb na světě, resp. 7. nejmenší od roku 1991, a nejmenší rybou nalezenou v Severní Americe. \n\nZákladní barva je světle hnědá s červenohnědým nádechem. Na těle mají několik tmavých příčných pruhů. Břicho ryby je světlé. Samice dorůstají délky do 4 cm, Samci do velikosti max. délky 2,5 cm. Pohlaví ryb je snadno rozeznatelné: samci mají pohlavní orgán gonopodium, samice klasickou řitní ploutev. \n\nRyba byla nalezena v ve vodách na jihovýchodě Spojených států, od Jižní Karolíny, po jih Georgie a Floridy, podél Mexického zálivu do Louisiany. Její výskyt byl po roce 2017 zaznamenán také ve východním Texasu. Podle záznamů North American Native Fishes (NANFA) šlo o řeku Sabine River, západně od Humble, kde je patrně zanesl hurikán Harvey.\n\n\"Heterandria formosa\" žije převážně v hustě zarostlých, pomalu tekoucích, nebo stojatých vodách. Může se vyskytovat také v brakických vodách. \n\n\n\n\n"}
{"id": "891679", "url": "https://cs.wikipedia.org/wiki?curid=891679", "title": "Miroslav Konopek", "text": "Miroslav Konopek\n\nMiroslav Konopek (* 28. března 1991, Derventa) je chorvatský fotbalový útočník původem z Bosny a Hercegoviny, hrající momentálně za švýcarský třetiligový celek FC Breitenrain Bern.\n\n"}
{"id": "891680", "url": "https://cs.wikipedia.org/wiki?curid=891680", "title": "Noordoostpolder", "text": "Noordoostpolder\n\nNoordoostpolder ( \"Severovýchodní poldr\") je název poldru v Nizozemsku, který vznikl v rámci projektu Zuiderzeewerken. Ten spočíval v přehrazení mořského zálivu Zuiderzee a následném vysušením části nově vzniklého umělého jezera IJsselmeer. Noordoostpolder se nachází ve východní části původního Zuiderzee, na východě sousedí s provincií Frísko. Z územně-správního hlediska tvoří stejnojmennou obec, která je součástí provincie Flevoland. Výstavbou polderu byly původní ostrovy Urk a Schokland spojeny s pevninou. \n\nPoldr byl dokončen v roce 1940, má rozlohu 460 km² a v roce 2012 zde žilo více jak 46 000 obyvatel. Většina území se nachází 3 až 5 metrů pod hladinou okolního jezera a je využívána pro zemědělské účely. \n"}
{"id": "891682", "url": "https://cs.wikipedia.org/wiki?curid=891682", "title": "Koločep", "text": "Koločep\n\nKoločep ( ) je obydlený ostrov v Dubrovnicko-neretvanské župě v Chorvatsku. Patří do souostroví Elafitských ostrovů a leží v Jaderském moři v blízkosti Dubrovníku a zhruba kilometr od Lopudu.\n\nKoločep má rozlohu 2,44 km² a v roce 2011 na něm žilo 165 obyvatel.\n\nV dobách Republiky Dubrovník byl Koločep významný stavitelstvím lodí.\n\n"}
{"id": "891683", "url": "https://cs.wikipedia.org/wiki?curid=891683", "title": "Polské království (1385–1569)", "text": "Polské království (1385–1569)\n\nPolské království (polsky \"Królestwo Polskie\"; latinsky \"Regnum Poloniae\", německy \"Königreich Polen\"), byl polský stát vytvořený Krewskou unií nebo Krewským zákonem, kdy bylo Polsko spojeno s Litvou pod vládu jednoho panovníka. Později zvolení panovníci obou států se stali stejnými osobami nebo členy stejné královské rodiny. Unie byla přeměněna v těsnější Lublinskou unii v roce 1569, která byla brzy následována koncem jagelonské dynastie, která vládla Polsku po dvě století a Gediminidskou dynastií, která vládla Litvě 400 let.\n\n"}
{"id": "891685", "url": "https://cs.wikipedia.org/wiki?curid=891685", "title": "Moritz von Ertl", "text": "Moritz von Ertl\n\nMoritz rytíř von Ertl (14. ledna 1859, Vídeň, Rakousko – 1. července 1934, Vídeň), byl rakousko-uherský, respektive předlitavský státní úředník a politik, v roce 1917 ministr zemědělství Předlitavska.\n\nPůsobil jako sekční šéf na ministerstvu zemědělství.\n\nZa vlády Ernsta Seidlera se stal ministrem zemědělství jako provizorní správce rezortu. Funkci zastával od 23. června 1917 do 30. srpna 1917.\n"}
{"id": "891687", "url": "https://cs.wikipedia.org/wiki?curid=891687", "title": "Alžběta zu Wied", "text": "Alžběta zu Wied\n\nAlžběta zu Wied, celým jménem německy \"Elisabeth Pauline Ottilie Luise Prinzessin zu Wied\" (29. prosince 1843, zámek Monrepos u Neuwiedu am Rhein – 2. března 1916, Bukurešť), byla sňatkem rumunskou královnou. Byla také spisovatelkou pod pseudonymem Carmen Sylva.\n\nAlžběta se narodila jako první dítě a jediná dcera ze tří potomků knížete Wilhelma Hermanna Karla zu Wied a jeho manželky Marie, rozené princezny von Nassau-Weilburg, sestry lucemburského velkovévody Adolfa. Již jako dítě psala Alžběta básně a krátké povídky. Ve věku 14-15 let si dala pseudonym \"Carmen Sylva\" (latinsky Lesní píseň n. Píseň lesa). Snila o tom, že se stane učitelkou; z pochopitelných důvodů se rodiče postavili proti tomu a dívka se začala věnovat hudbě – vyučovala ji Klára Schumannová.\n\nKdyž byla Alžběta mladou dívkou ve věku kolem šestnácti let, uvažovalo se o ní jako o možné nevěstě pro Alberta Edwarda, prince waleského, budoucího britského krále Eduarda VII. Jeho matka královna Viktorie ji velmi preferovala jako svou perspektivní snachu a naléhala na svou dceru\nprinceznu Viktorii, zvanou Vicky, aby jí byla nápomocna. Alžběta proto strávila společenskou sezónu na berlínském královském dvoře a její rodina doufala, že zde dívka zkrotne v mírnou, pokornou, vdavekschopnou princeznu. Vicky odpověděla \"„nepovažuji ji vůbec za distinguovanou, určitě je opakem Bertieho vkusu“\", zatímco jiná princezna, vysoká a štíhlá Alexandra Dánská byla \"„přesně ve stylu Bertieho obdivu“\". Bertiemu ukázali Alžbětiny fotografie, ale ty ho nikterak neuchvátily a věnoval jim jen letmý pohled. Nakonec se Bertieho nevěstou stala Alexandra.\n\nSe svým budoucím manželem, Karlem von Hohenzollern-Sigmaringen, se Alžběta poprvé setkala roku 1861 v Berlíně. Roku 1869 Karel, v té době již princ rumunský, přijel do Německa hledat nevěstu. Na královském plese v Berlíně se opět setkal s tehdy 25letou Alžbětou a 15. listopadu téhož roku se s ní v Neuwiedu oženil.\n\nZ jejich manželství se narodilo jediné dítě, dcera Marie:\n\n\nDěvčátko však ve věku pouhých tři a půl roku podlehlo těžkému, tehdy často smrtelnému onemocnění spálou. Tato tragédie poznamenala celý další život Alžbětin a odrazila se v jejích písních a básnické tvorbě.\n\nPodle všech zpráv a pramenů vztah Karla a Alžběty byl značně chladný po celou dobu jejich 43 let trvajícího manželství. Alžběta se stavěla s jistým despektem ke Karlově neochvějné oddanosti jeho královským povinnostem; řekla jednou, že její \"„manžel nosí svou korunu, i když spí“\". Smrt dcerky způsobila, že se manželé ještě více odcizili. Až na sklonku Karlova života došlo k jejich sblížení.\n\nKarel zemřel 16. října roku 1914. Alžběta ho přežila o pouhý rok a půl – zemřela 2. března roku 1916 ve věku 72 let. Při pohřbu oblíbené královny se shromáždily obrovské davy lidí. Pochována byla v místě odpočinku rumunské královské rodiny v královské hrobce katedrály starobylého města Curtea de Argeș po boku svého manžela a své dcerky.\n\nRoku 1876 přijela Alžběta s manželem do Rumunska, kde byl princ roku 1881 korunován jako král Karel I. Rumunský a Alžběta rumunskou královnou. Za rusko-turecké války v letech 1877–1878, jíž se účastnilo i Rumunsko, věnovala princezna mnoho času i prostředků péči o raněné vojáky a založila speciální řád Alžbětin řád za zásluhy v při pomoci raněným.\n\nKdyž se stala rumunskou královnou, snažila se cítit a být Rumunkou. Byla velmi aktivní na poli kulturním a především sociálním. Podporovala zakládání nových nemocnic a škol, jejím dílem je vznik školy řemesel a ručních prací, kde se vyučovalo umění světoznámé rumunské výšivky (jíž se naučila i ona sama). Co možná nejčastěji se objevovala ve světě v atraktivním rumunském lidovém kroji.\n\nPřestože byla aristokratkou a královnou, zastávala názor, že republika je značně lepším státním zřízením nežli monarchie; tento názor však veřejně nikdy nedeklarovala, je zachycen v jejím deníku, kde psala, že jedinou rozumnou formou vlády je republika a soudila, že je také spravedlivá, neboť \"„všichni jsou si rovni“\". Psala: \"„Nemohu pochopit hloupost lidí, kteří nás (monarchy, aristokraty) tolerují.“\" Její blízkou přítelkyní byla rakouská císařovna Alžběta Bavorská (Sissi), která měla podobné názory.\n\nProtože královský pár neměl dědice a následníka trůnu, adoptoval král Karel I. roku 1881 svého synovce Ferdinanda. Ferdinand, naprostý cizinec ve svém novém domově, navázal vztah s Alžbětinou dvorní dámou, spisovatelkou Elenou Văcărescu. Alžběta, jež k Eleně velmi lnula, jejich románek podporovala, ignorujíc skutečnost, že jejich vztah se nemohl stát oficiálním, že totiž manželství mezi oběma mladými lidmi bylo podle rumunské ústavy nepřípustné. (Podle rumunské ústavy z roku 1866 následníkovi trůnu nebylo dovoleno oženit se s Rumunkou.) Výsledkem byl odchod obou žen do exilu – Alžběta odjela do Neuwiedu a Elena do Paříže, zatímco Ferdinand se vydal na cestu po Evropě hledat nevěstu, jíž se nakonec stala vnučka královny Viktorie, princezna Marie z Edinburghu. Aféra přispěla k pověsti Alžběty jako snivé, romantické a excentrické osoby, na druhé straně pak měla svůj podíl na příštím napjatém vztahu mezi Alžbětou a její nevlastní snachou.\n\nV Rumunsku se Alžběta intenzivně věnovala literární činnosti. Kromě toho, že psala vlastní básně, povídky a romány, překládala díla francouzské a rumunské literatury do němčiny. V Bukurešti se královna seznámila a záhy spřátelila se spisovatelkou Mite Kremnitz, jež se záhy stala její přítelkyní a od roku 1881 i dvorní dámou. V jejím domě se v letech 1885–1886 se seznámila se spisovatelem Bruno Willem. Alžběta s Mitou napsaly společně pod pseudonymem \"Dito und Idem\"několik her, románů a knih pro děti, z nichž nejznámější se staly \"Pelešské pohádky\", vycházející z tajuplných mýtů rumunského lidu, nebo historická tragédie o Anně Boleynové. Carmen Sylva kladla při zveřejňování svých děl velký důraz na podobu knih. Literární kritika je posuzovala, pokud vůbec, velmi zdrženlivě. Jedna z jejích sbírek básní byla vyznamenána cenou Francouzské Akademie. Alžběta pozvala roku 1878 do Bukurešti malířku Doru Hitz a ustavila ji dvorní malířkou. Dora, která pobývala v Rumunsku do roku 1882, dávala výtvarnou podobu jejím knihám a vytvořila podle Alžbětiny předlohy návrh na nástěnné malby v hudebním sále v zámku Peleș u Sinaie v Karpatech.\nPočátkem roku 1884 navazuje královna Alžběta blízké, přátelské vztahy se svou jmenovkyní, rakouskou císařovnou Sissi.\n\nV létě roku 1891 královna Alžběta, trpící neuralgií, odjela do italských lázní Pegli (část Janova). Zde se seznámila se skladatelem a spisovatelem Augustem Bungertem, který posléze zhudebnil mnohé její verše. V roce 1894 se Alžběta vrátila do Bukurešti, když byla předtím cestou z Itálie navštívila svou vlast. Zde se 28. dubna účastnila dobročinného koncertu, kde se prezentovalo pět písní, k nimž složila hudbu; ke dvěma z nich napsala i text.\n\nKrálovna Alžběta byla nositelkou britského královského řádu Viktorie a Alberta a pruského Luisina řádu.\n\nNa její počest byl nazván první chráněný křižník rumunského námořnictva jejím jménem \"Elisabeta\".\n\n\n\n\n"}
{"id": "891690", "url": "https://cs.wikipedia.org/wiki?curid=891690", "title": "Poznamenaní", "text": "Poznamenaní\n\nPoznamenaní (anglicky \"The Search\") je švýcarsko-americký válečný film, který v roce 1948 natočil režisér Fred Zinnemann. Film získal dva Oskary, jednoho získal David Wechsler za nejlepší scénář a druhého za nejlepší výkon v dětské roli Ivan Jandl, který navíc ještě získal Zlatý Glóbus. Stal se tak prvním Čechem, který kdy měl sošku Oskara. \n\nPo válce se z koncentračních táborů vracejí tisíce lidí, včetně dětí ze všech evropských zemí. Mezi nimi je i devítiletý Karel Malík, který je velmi nedůvěřivý a nechce se opět nechat zavřít do sběrného tábora, který hledá rodiny těchto dětí. Proto jednou při převozu uteče a v rozvalinách německého města jej pak najde americký voják Ralph „Steve“ Stevenson, který se chlapce ujme. Ani jeden z nich netuší, že Karlova maminka Hana také válku přežila a hledá syna ve všech tranzitních táborech, řízených Červeným křížem. Malý Karel mezitím dostane nové jméno a protože v Osvětimi zapomněl svou rodnou češtinu, naučí jej Steve mluvit anglicky a dokonce si ho chce odvést do Států.\n\n\n"}
{"id": "891692", "url": "https://cs.wikipedia.org/wiki?curid=891692", "title": "Mistrovství Evropy v judu 1985", "text": "Mistrovství Evropy v judu 1985\n\nMistrovství Evropy mužů se konalo v Hamaru, Norsko 9.-12. května 1985 a Mistrovství Evropy žen se konalo v Landskroně, Švédsko 16.-17. března 1985.\n\nMuži\n\nŽeny\n"}
{"id": "891694", "url": "https://cs.wikipedia.org/wiki?curid=891694", "title": "Marie Portugalská (1367)", "text": "Marie Portugalská (1367)\n\nMarie Portugalská (6. dubna 1342 Évora – 1367 Aveiro) byla markýza z Tortosy. Narodila se jako dcera portugalského krále Pedra a Konstancie, dcery Juana Manuela, knížete z Villeny a vnuka kastilského krále Ferdinanda III.\n\nRoku 1354 byla prována za aragonského infanta Fernanda. Fernando se po smrti nevlastního bratra Jakuba připojil ke vzpouře části šlechty a měst proti vládnoucímu nevlastnímu bratrovi Petrovi IV. Roku 1348 byl poražen a odešel do Kastílie, kde se v konfliktu mezi Kastilii a Aragonii připojil ke straně Petra Kastilského. Postupem času odešel z králova tábora na stranu jeho protivníka Jindřicha z Trastámary. V létě 1363 padl do bratrova zajetí a ten jej nechal zavraždit.\n\nBezdětná vdova Marie se po diplomatickém vyjednávání s královým svolením po čase vrátila do Portugalska, kde záhy zesnula a byla pohřbena v klášteře klarisek v Coimbře.\n"}
{"id": "891695", "url": "https://cs.wikipedia.org/wiki?curid=891695", "title": "Donald Glover", "text": "Donald Glover\n\nDonald McKinley Glover (narozen 25. září 1983), také známý pod svým uměleckým jménem Childish Gambino, je americký herec, scenárista, komik, rapper a hudební producent. Do širokého povědomí se dostal díky spolupráci s \"Derrick Comedy\" a později se stal scenáristou seriálu \"Studio 30 Rock\". V letech 2004 až 2008 ztvárnil roli Troye Barnese v televizním seriálu stanice NBC \"Zpátky do školy\" a jeho popularita postupně rostla i díky stand-up komedii a rapování. V roce 2011 podepsal smlouvu se společností Glassnote Records, kde 15. listopadu 2011 vydal své první album s názvem \"Camp\". V roce 2019 obdržel jako první rapper cenu Grammy za píseň roku, vedle ní získal v témže ročníku ještě tři další Grammy.\n\nDonald McKinley Glover se narodil v Los Angeles, stát Kalifornie, ale vyrostl ve státě Georgie. Jeho otec pracuje jako pracovník na poště a matka vede centrum denní péče. Jeho rodiče jsou také pěstouni a Svědkové Jehovovi. Což způsobilo, že Donald musel své nadšení pro herectví skrývat. Glover promoval na New York University s diplomem z dramatického psaní v roce 2006.\n\nJeho debutového alba \"Camp\" (2011) se v první týden prodeje v USA prodalo 52 000 kusů a tím obsadilo 11. příčku v Billboard 200. Celkem se ho prodalo 243 000 kusů.\n\nDruhé album \"Because the Internet\" bylo vydáno v prosinci 2013 a o první týden se ho prodalo 96 000 kusů, čímž debutovalo na 7. příčce. Celkem se ho v USA prodalo 322 634 kusů. Z alba pochází singly \"3005\" a \"Crawl\", oba se umístily v druhé polovině žebříčku Billboard Hot 100. V únoru 2016 RIAA změnila pravidla udělování certifikací a nově do celkového prodeje započítávala i audio a video streamy. Jen díky tomu album získalo certifikaci zlatá deska.\n\nV říjnu 2014 vydal nezávislé EP \"Kauai\", na kterém s ním spolupracoval rapper a herec Jaden Smith. V první týden prodeje se v USA prodalo 16 000 kusů a EP tím debutovalo na 18. příčce amerického žebříčku. Za videoklip k písni \"Sober\" obdržel ocenění mtvU Woodies Award.\n\nV prosinci 2016 vydal své třetí album \"Awaken, My Love!\". Na tomto albu se přesunul od hip hopu k R&B s výraznými prvky soulu a funku. Album bylo vydáno dne 2. prosince, kdy ho Glover nahrál také na svůj kanál na YouTube. V první týden prodeje se v USA prodalo 72 000 ks (101 000 ks po započítání streamů). Album tím debutovalo na 5. příčce žebříčku Billboard 200. V červnu 2017 album obdrželo certifikaci zlatá deska v USA a Kanadě. Z alba pochází úspěšný singl \"Redbone\" (12. příčka v Billboard Hot 100, 4x platinový singl v USA, 3x platinový singl v Kanadě). Obsah alba byl během 60. ročníku cen Grammy nominován na pět cen, včetně nahrávky roku (za píseň \"Redbone\") a alba roku (\"Awaken, My Love!\").\n\nV květnu 2018 byl hlavním hostem dílu pořadu \"Saturday Night Live\", ve kterém debutoval singl \"This Is America\". Píseň byla doprovázena kryptickým videoklipem, který za první dva týdny na Youtube zhlédlo 150 milionů osob. Videoklip natočil režisér Hiro Murai, se kterým Glover spolupracuje na svém seriálu \"Atlanta\". Singl debutoval na 1. příčce žebříčku Billboard Hot 100 a obdržel platinovou certifikaci. Na 61. předávání hudebních cen Grammy obdržel za píseň \"This Is America\" čtyři ceny - píseň roku, skladba roku, videoklip roku a nejlepší rap/zpěv počin. Úspěchem v hlavních kategoriích se stal prvním rapperem, který získal cenu za píseň roku.\n\nV červenci 2018 vydal EP \"Summer Pack\", které tvořily písně \"Summertime Magic\" (44. příčka) a \"Feels Like Summer\" (54. příčka).\n\nV letech 2006 až 2012 působil jako scenárista seriálu \"Studio 30 Rock\". V letech 2009 až 2014 hrál jednu z hlavních rolí v seriálu \"Zpátky do školy\".\n\nV roce 2015 hrál ve filmu Marťan. V červnu 2016 získal roli ve filmu \"\". Od září 2016 vysílá televizní stanice FX jeho autorský seriál \"Atlanta\". Seriál Atlanta získal v lednu 2017 dva Zlaté glóby, a to za nejlepší komediální seriál a za nejlešího herce v komediálním seriálu (Glover).\n\nV říjnu 2016 získal roli mladého Landa Calrissiana ve filmu \"\" ze série Star Wars, který vstoupil do kin v květnu 2018. Současně získal hlavní roli v hudebním filmu Lví král, ve kterém namluví Simbu. Film bude uveden do kin v roce 2019.\n\n\n"}
{"id": "891696", "url": "https://cs.wikipedia.org/wiki?curid=891696", "title": "Karl von Czapp", "text": "Karl von Czapp\n\nKarl von Czapp, plným jménem Karl Franz Josef svobodný pán Czapp von Birkenstetten (9. ledna 1864 Bjelovar – 18. října 1952 Vídeň), byl rakousko-uherský generál a předlitavský politik, v letech 1917–1918 ministr zeměbrany Předlitavska.\n\nV roce 1912 dosáhl hodnosti generálmajora, v roce 1915 se stal polním maršálem. Počátkem světové války se účastnil bojů a velel jednotkám na polské a východní frontě. Za vlády Ernsta Seidlera se stal ministrem zeměbrany. Post si udržel i v následující vládě Maxe Hussarka. Funkci zastával od 23. června 1917 do 25. října 1918.\n\nV roce 1920 byl penzionován.\n"}
{"id": "891699", "url": "https://cs.wikipedia.org/wiki?curid=891699", "title": "Valeč (zámek, okres Třebíč)", "text": "Valeč (zámek, okres Třebíč)\n\nZámek Valeč stojí na okraji obce Valeč, v okrese Třebíč, nedaleko Dalešic. Od roku 1968 je chráněn jako kulturní památka. V současné době je využíván jako hotel, prostor k pronájmu kongresových prostorů, pořádání svateb a kulturních akcí.\n\nNa začátku 15. století byla na místě dnešního zámku, nedaleko starší tvrze (dnes zaniklé – na jejím místě stojí fara), vystavěna tvrz nová. Ta je poprvé uváděna roku 1406, kdy ji markrabě Jošt spolu se vsí propustil z manství a jako majitel je zmiňován Jan Hovorka z Hartvíkovic. Následně se Valeč spolu s Krahulovem, Zárubicemi a Radonínem dostala do vlastnictví Mikuláše z Mochova. Ten ji roku 1437 prodal Ješkovi, Mikuláši a Vaňkovi z Náramče.\n\nV roce 1480 od Zikmunda a Václava Rájeckých z Mírova získal tvrz Jan z Kunštátu. V roce 1520 se dostala do majetku Viléma II. z Pernštejna, ovšem už v roce 1529 mění majitele znovu, když ji Jan IV. z Pernštejna prodal Smilovi Osovskému z Doubravice. Právě Smil Osovský nechal roku 1534 tvrz přestavět na renesanční zámek. V roce 1567 připadl zámek Bartoloměji Vaneckému z Jemničky a na začátku 17. století páni z Náchoda, kteří jej v roce 1712 přestavěli v duchu baroka.\n\nOd 60. let 17. století do roku 1945 docházelo k rychlému střídání majitelů. Mezi nimi byli od roku 1785 i Hessové, kteří sídlili na nedalekém dalešickém zámku a valečský zámek využívali úředníci a zaměstnanci lihovaru. Po roce 1945 sloužil zemědělskému družstvu jako sklad zeleniny a stáje. V letech 1973–1989 proběhla rekonstrukce zámku, která nebyla dokončena. Na konci roku 2008 se novým majitelem stal Bronislav Vala, který provedl generální rekonstrukci a udělal ze zámku luxusní wellness hotel.\n\nDne 16. srpna 2012 zde v rámci Mezinárodního hudebního festivalu Petera Dvorského vystoupila Rožmberská kapela s koncertem \"Hudba na panovnických dvorech\".\n\nV červnu 2014 se na zámku konalo představení „Dívčí válka“. V srpnu 2014 proběhl na nádvoří zámku akustický koncert Anety Langerové a v Historickém sálu zámku proběhl „Večer českých písní“ s mezzosopranistkou Janou Wallingerovou a klavíristou Martinem Hrochem v rámci Mezinárodního hudebního festivalu Petra Dvorského.\n\nV roce 2015 rekonstrukce zámku získala ocenění \"Prestižní stavba kraje Vysočina\".\n\n"}
{"id": "891700", "url": "https://cs.wikipedia.org/wiki?curid=891700", "title": "Rokytská horka", "text": "Rokytská horka\n\nRokytská horka (410 m n. m.), jindy též jen \"Horka\", je vrch na okraji okresu Česká Lípa a Libereckého kraje, ležící 2 km severně od Horní Rokyté, na katastrálním území sídla Jabloneček. Je to nejvyšší vrchol celé Jizerské tabule.\n\nNa vrcholu kopce jsou drobné jámové dobývky a řídká vulkanitová suť. Výhledy na Mladoboleslavsko jsou možné jen z jižního lučinatého svahu. 400 metrů od vrcholu se nalézá plot obory Židlov, přes který lze přelézt po tzv. přelízkách. V okruhu 2 kilometrů zhruba severním směrem v oboře Židlov (již v sousední Českodubské pahorkatině), leží další dva podobné vrchy s podobnou výškou i názvem, Židlovská horka (409 m) a \"Prosíčská horka\" (408 m).\n\nVrch náleží do celku Jizerská tabule, podcelku Středojizerská tabule, okrsku Bělská tabule a podokrsku Radechovská pahorkatina.\n\nNejbližší dojezd automobilem je k lesní silnici Rokytá – Mukařov. Dále pokračovat pěšky po jedné z cest. Na samotný vrchol nevede žádná oficiální cesta.\n"}
{"id": "891702", "url": "https://cs.wikipedia.org/wiki?curid=891702", "title": "Kologriv", "text": "Kologriv\n\nKologriv ( ) je město v Kostromské oblasti Ruské federace. Leží na levém břehu Unže zhruba 340 kilometrů na severovýchod od Kostromy, hlavního města oblasti.\n\nV roce 2010 žilo v Kologrivu 3 314 obyvatel.\n\n"}
{"id": "891703", "url": "https://cs.wikipedia.org/wiki?curid=891703", "title": "Kostel svatého Ondřeje (Jeruzalém)", "text": "Kostel svatého Ondřeje (Jeruzalém)\n\nKostel svatého Ondřeje (: \"St Andrew's Church\") je jeruzalémský kostel, postavený na památku skotským vojákům padlým v první světové válce v bojích proti Osmanské říši. Jde o kongregaci skotské církve.\n\nJeho základní kámen byl položen 7. května 1927 a k slavnostnímu otevření kostela došlo roku 1930. Za dob britské mandátní Palestiny byl využíván Skoty pracujícími v mandátní správě a skotskými vojáky, sloužícími v oblasti za druhé světové války. Po vzniku Izraele v roce 1948 se ocitl blízko tzv. zelené linie (linie příměří izraelské války za nezávislost) a budova dodnes nese známky bojů šestidenní války z roku 1967.\n\nSoučástí kostela je i dům pro hosty, který je využíván křesťanskými turisty. V kostele se každou neděli slouží mše.\n\nOd roku 2004 stojí vedle kostela Centrum odkazu Menachema Begina.\n\n"}
{"id": "891708", "url": "https://cs.wikipedia.org/wiki?curid=891708", "title": "Pohár federace 1967", "text": "Pohár federace 1967\n\nPohár federace 1967 byl 5. ročník týmové tenisové soutěže žen v Poháru federace, od roku 1995 konané pod názvem Fed Cup. Soutěž se odehrála mezi 6. až 11. červnem 1967 na otevřených antukových dvorcích oddílu Blau-Weiss Tennis Club. Turnaj proběhl v západoněmeckém Západním Berlíně.\n\nTurnaje se zúčastnilo sedmnáct zemí. Třetí vítězství si připsalo družstvo Spojených států amerických, které ve finále zdolalo hráčky Velké Británie. Britky se do boje o titul probojovaly poprvé. Výhru Američankám zajistily dvěma body z dvouher Billie Jean Kingová a Rosemary Casalsová, když porazily Ann Haydonovou-Jonesovou a Virginii Wadevou. Čtyřhra nebyla po odehrání dvou setů, za rozhodnutého stavu, dokončena.\n\nTurnaj zahrnoval hlavní soutěž hranou vyřazovacím systémem, z níž vzešel celkový vítěz Poháru federace.\n\n<br>\n"}
{"id": "891711", "url": "https://cs.wikipedia.org/wiki?curid=891711", "title": "Česko na Halovém mistrovství Evropy v atletice 2005", "text": "Česko na Halovém mistrovství Evropy v atletice 2005\n\nHalového ME v atletice 2005 se ve španělském Madridu ve dnech 4. – 6. března zúčastnilo 16 českých atletů (10 mužů a 6 žen). V bodovém hodnocení se Česko umístilo na 12. místě s 25 body.\n\nO jediný český medailový úspěch se postaral vícebojař Roman Šebrle, jenž výkonem 6 232 bodů obhájil titul halového mistra Evropy v sedmiboji. Těsně pod stupni vítězů, na 4. místě skončil výškař Jaroslav Bába. Mezi ženami stejného výsledku dosáhla trojskokanka Šárka Kašpárková. Do finálových bojů postoupila také tyčkařka Pavla Hamáčková (6. místo) a výškařka Iva Straková (7. místo). Finálovou účast si připsal rovněž výškař Svatoslav Ton, který obsadil 7. místo. Horši bilanci zaznamenali čeští atleti pouze na halovém evropském šampionátu v Paříži v roce 1994, kde zůstali bez cenného kovu.\n\nSedmiboj\n\n"}
{"id": "891712", "url": "https://cs.wikipedia.org/wiki?curid=891712", "title": "Antonin Foerster", "text": "Antonin Foerster\n\nAntonin Foerster (25. května 1867, Senj – 9. ledna 1915, Terst) byl slovinský klavírní virtuos českého původu.\n\nAntonin Foerster byl nejstarším synem českého skladatele působícího ve Slovinsku Antona (Antonína) Foerstera a jeho ženy Petronily.\n\nZákladní školu navštěvoval v Lublani, kam se rodiče přestěhovali brzy po jeho narození z chorvatské Senje. Již od mládí projevoval hudební nadání, základní hudební výchovu mu poskytnul otec. Po složení maturity na lublaňském gymnáziu odešel Antonin Foerster studovat na konzervatoři v Lipsku. Zde byl jeho učitelem Martin Krause. V roce 1898 se Antonin Foerster stal učitelem hry na piano na Sternově konzervatoři v Berlíně, v roce 1904 učil na berlínské Scharwenkově konzervatoři. Odtud na pozvání odešel v roce 1909 působit na Musical College v Chicagu. V Chicagu vážně onemocněl, vrátil se proto na léčení do Evropy, ale zakrátko v roce 1915 v Terstu zemřel. Antonin Foerster nebyl nikdy ženatý a neměl žádné potomky.\n\nAntonin Foerster byl známým pianistou, který vystupoval ve všech větších městech Německa a Rakouska-Uherska. Byl ceněným interpretem klavírních skladeb Ference Liszta a Fryderyka Chopina. Upravil si pro svou potřebu také Bachovy fugy, ale tyto úpravy zůstaly v rukopise.\n\n"}
{"id": "891716", "url": "https://cs.wikipedia.org/wiki?curid=891716", "title": "Šad Küj-kagan", "text": "Šad Küj-kagan\n\nŠad Küj-kagan byl čtvrtý vládce Západoturkucké říše, jedné z nástupníckych států turkuckého kaganátu, (Turkuti), které vládl v letech 611 − † 618. Na přelomu let 611 – 612 byl korunován titulem Šekuej-kagan anebo také Šekej-kagan, což v turkických jazycích znamená Kníže-kagan. Kaganát byl založen Ašına klanem v 6. století v západní části Střední Asie. Za jeho zakladatele je považován Ašına Tienťüe (Karačürün Tardu) i když vytvoření říše vlastně započal jeho otec Ašına Ši (Istemi). Jeho hlavní centrum Sujáb a letní Navekat se nacházely v Kyrgyzské Čujské dolině.\n\nŠad Küj byl vnuk Tienťüe (Karačürün Tardu), třetí syn Jangsu-teginův (Širi Kišvar) a bratr Ašına Sienši (Nikul Čullu), Ašına Pošitele (Basıl-tegin), Ziebel (Tung Jabgu) a Ašına Mocheše (Baga-šad). Roku 598, předal Tienťüe (Karačürün Tardu) svému vnukovi Šad Küjovi vládu ve městě Čač (Taškent) v \"Čačské oblasti\" – (Taškentská oblast). Do roku 611 zde Šad Küj zastával funkci tuduna (guvernér). Podle L. N. Gumiljova je slovo Šekuj Sien-piského původu a nelze ho přeložit.\n\nAčkoliv občanská válka začala po smrti Topo-kagana (Taspar, 572 – † 581), západní říše v současném Turkestánu vznikla až po smrti Tienťüe (Karačürün Tardu, 576 – † 603) jako výsledek rozdělení Turkucké říše. Vznikla sjednocením deseti tureckých kmenů – 10 Oguzů – (Onokové) a mnoha dalších, méně i více důležitých, jak kočovných Tie-leů (Ujgurů , Tokuz Oguzů – Protobulharů, Tongraů, Bajirgurů ), Kitanů a Tatabiů (Kumo Si), tak i polousedlých a usedlých kmenů. Svaz Deseti kmenů tvořily dvě uskupení – Tulo (Dulo) a Ong-šadapyt (Nu-šipi), jež každé mělo po pěti kmenech které mezi sebou neustále soupeřily.\n\nV čele vlády stál nezletilý Ašına Taman (Arslan Taman, 604 – 612) z kmenové aliance Tulo (Dulo), avšak protože neměl výraznější autoritu ani moc (na trůn nastoupil v mladém věku, ještě sotva chodil), vláda říše byla ve skutečnosti tvořená stařešiny této aliance. Bezmocnost vlády Tamana a neustálé rabování Tuloů (Dulo) a Tie-leů bránilo karavannímu obchodu na hedvábné stezce a proto tlačila sogdská města k přímému sbližování s Čínou. Čínská vláda Suejů která zamýšlela podrobit si mladučkého Tamana a tím i Západní říší, předpokládala že ho tato situace do velké míry ovlivní. Naopak, tudun Šad Küj z kmenové aliance Ong-šadapyt (Nu-šipi), který také usiloval o manželský svazek z čínskou nevěstou, nenašel u Suejů pochopení.\n\nSituace, která zvrátila chod nastala roku 610, když císař Suej Jang (604 – 618) naprosto zapochyboval o oddanosti Tamana. Císař a rada ministrů se rozhodli ho svrhnout pomocí Šad Küja. Vyslali k němu vyslance z projevem přátelství, avšak namísto nevěsty mu jako \"„velikému tudunovi“\", zaslali ocenění ve formě bambusového šípu s bílým ozdobným peřím. Vydávajíc se za Nu-šipy, lstiví Tulové (Dulo) zadrželi vyslance a převzali od něho šíp. Ale obezřetnému vyslanci se podařilo podvodu uniknout tím, že Šad Küja včasně obeznámil z výsledkem svého jednání. Reakce nedala na sebe dlouho čekat. Když Šad Küj zhromáždil dostatečně početnou armádu, z kmenové aliance Ong-šadapyt (Nu-šipi), podporovanou Číňany, začal otevřenou válku proti Tamanovi kterou nakonec roku 611 vyhrál. Taman, v iluzi přátelství pak uprchl do Číny. Po jeho útěku Nu-šipiové zvolili za kagana Západní říše Šad Küja.\n\nKorunovace přeběhla na přelomu let 611-612. Západní Turkuti byli extrémně nepřátelský a ani změna vládců nezměnila povahu vztahů v říši Během své vlády sváděl Šad Küj nekonečné boje se svým příbuzným – \"„kaganem Tuki Šipirem“\" z Východní říše. Zemřel roku 618, a byl následován Tung Jabguem (Ziebel), za jehož panování Západoturkucká říše dosáhla svého nejvyššího zenitu.\n\n\n\n"}
{"id": "891719", "url": "https://cs.wikipedia.org/wiki?curid=891719", "title": "Kelly Brooková", "text": "Kelly Brooková\n\nKelly Brooková, rodným jménem Kelly Ann Parsons (* 23. listopadu 1979 Rochester, Kent) je anglická modelka, herečka, podnikatelka a také televizní moderátorka.\n\nNarodila se roku 1979 v jihoanglickém historickém městě Rochester, ležícím v hrabství Kent., do rodiny kuchařky Sandry a lešenáře Kennetha Parsonsových. Má mladšího bratra Damiana a starší polosestru Sashu. Otec zemřel 26. listopadu 2007 v Rochesteru, ve věku padesáti sedmi let, na karcinom plic.\n\nV rochesterském Warren Woodu navštěvovala školu Thomasa Avelinga. Poté tři roky studovala na Italské Contiho akademii divadelního umění (Italia Conti Academy of Theatre Arts) v Londýně, než se začala profesionálně živit modelingem.\n\nKariéru modelky odstartovala v šestnácti letech poté, co vyhrála soutěž krásy, do níž ji přihlásila matka. Pracovat začala v reklamních kampaních, čítajících výrobky Foster's Lager, Renault Mégane, brambůrky Walkers a pro společnost Bravissimo předváděla podprsenky a spodní prádlo určené pro ženy větších velikostí prsou.\n\nObjevila se také v časopisech \"GQ\", \"Loaded\", nebo \"FHM\". V anketě magazínu \"Grazia\", do níž se zapojilo přes pět tisíc respondentek, byla zvolena za Britku s nejlepším tělem. V roce 2005 vyhrála anketu „100 nejvíce sexy žen světa časopisu FHM“, v níž hlasovalo patnáct miliónů lidí. Ve speciálu \"FHM\" pro Mistrovství světa ve fotbale 2010 byla vyfocena na titulní straně a na coveru tohoto periodika se opět objevila v dubnu 2011.\n\nV únoru 2007 bylo oznámeno, že podepsala smlouvu přibližně na milion liber. Obsahem kontraktu byla propagace tělového spreje Lynx, produktu firmy Unilever, který je ve Spojených státech a kontinentální Evropě známý pod názvem AXE. Kampaň zahrnovala online prezentace, billboardovou a novinovou část. Pro kanál Sky+ a mobilního operátora T-Mobile účinkovala v televizních reklamách, stejně tak předváděla výrobky firmy Reebok.\n\nV roce 2010 se stala „novou tváří a tělem“ výrobce spodního prádla Ultimo. V září téhož roku nafotila sérii pro americkou verzi pánského časopisu \"Playboy\".\n\nU oděvní firmy New Look prezentovala vlastní řadu plaveckého oblečení.\n\nV roce 1997, ve věku osmnácti let, začala uvádět pořady pro mladé na hudební stanici MTV, v televizi Granada a také na kanálu Trouble.\n\nDo hlavního vysílací času vstoupila v lednu 1999, kdy byla vybrána ke kolegovi Johnnymu Vaughanovi jako nástupkyně Denise van Outenové, ženské poloviny moderátorské dvojice ranního pořadu \"The Big Breakfast\". Účinkování zakončila v červenci téhož roku.\n\nV roce 2005 na stanici ITV uváděla reality show \"Celebrity Love Island\".\n\nRoku 2007 se zúčastnila taneční soutěže celebrit \"Strictly Come Dancing\" na BBC1, kde se jejím partnerem na parketu stal Brendan Cole. Během soutěže zemřel její otec Kenneth Parsons na karcinom plic, a ačkoli nejdříve oznámila úmysl pokračovat, jakožto uctění jeho památky, v devátém týdnu přenosu odstoupila.\n\nTaké startovala v další taneční soutěži \"Strictly Come Dancing Christmas Special 2008\". latinskoamerický jive zatančila s Brianem Fortunou.\n\nRoku 2008 nahradila jako jeden ze tří porotců Jennifer Ellisonovou ve druhé sérii programu \"Dirty Dancing: The Time of Your Life\", vysílaného mezi zářím a listopadem 2008.\n\nV lednu 2009 se stala čtvrtou rozhodčí ve třetí sérii \"Britain's Got Talent\", české obdoby \"ČeskoSlovensko má talent\". V prvním týdnu však byla odvolána poté, kdy se producenti rozhodli, že formát se čtyřmi rozhodčími je příliš komplikovaný. V říjnu téhož roku uvedla, že skutečnou příčinou jejího odchodu byla moderátorská dvojice Ant & Dec, kterou měla „naštvat“.\n\nNa filmovém plátně debutovala malou rolí ve snímku \"Nekonečná party\". Krátce poté si zahrála ve filmu \"Rozparovač\". Ve čtyřech dílech první sezóny americké sci-fi série \"Smallville\" (2001–2002) ztvárnila přítelkyni Clarka Kenta. Mihla se také v postavě Lylovy přítelkyně kriminálního příběhu \"Loupež po italsku\" (2003).\n\nRoku 2004 se objevila jako Nikki Morrisová ve videohře \"Need for Speed Underground 2\", po boku Brooke Burke Charvetové. Následující rok získala postavu ve Vidalově thrilleru \"9 hráčů se smrtí\", v němž se devět zajatých lidí ocitá v zamčeném domě, kde musí svádět vzájemný boj o přežití.\n\nDo hlavní role byla obsazena v hororové komedii \"Piraňa 3D\", jejíž premiéra se uskutečnila 20. srpna 2010 a celosvětové tržby dosáhly částky 83 188 163 dolarů.\n\nV prosinci 2000 nastudovala postavu exotické tanečnice Anyi ve hře \"Eye Contact\" (Oční kontakt) na scéně Riverside Studios v Hammersmithu.\n\nV říjnu 2008 se do západního Londýna vrátila rolí Jeannie v LaButeově dramatu \"Fat Pig\", které inscenovalo Comedy Theatre. Její výkon se setkal se smíšenými kritickými ohlasy. Deník \"Daily Mail\" uvedl: \"„Kelly Brook má úzký pas a stehna jako králíček, ale dobrou představitelkou role není“\".\n\nV listopadu 2009 začala účinkovat jako Celia ve hře \"Calendar Girls\" (Dívčí seznam) na prknech divadla Noel Coward Theatre.\n\nSedmiletý partnerský vztah udržovala do roku 2004 s anglickým hercem Jasonem Stathamem. V Řecku se roku 2004 při natáčení thrilleru \"Tři\" seznámila s americkým hercem Billy Zanem, s nímž se následně zasnoubila a zakoupili dům v Kentu. V důsledku úmrtí otce odložila v listopadu 2007 datum plánované svatby. V dubnu 2008 se pak dvojice rozešla, aby krátce svůj vztah obnovila do srpna téhož roku, kdy došlo k definitivnímu odloučení.\n\nOd prosince 2010 byl jejím partnerem Thom Evans, se kterým se rozešla na začátku roku 2013. Na Twitteru 16. března 2011 oznámila, že s Evansem očekává narození dcery. Dne 9. května 2011 však potratila. Na stejném internetovém účtu 1. února 2013 uvedla, že se před časem s Evansem rozešli. Následně navázala vztah se svým bývalým přítelem Dannym Ciprianim.\n\nJako milovnice zvířat pózovala pro organizaci PETA nahá s tělem pomalovaným šupinami v rámci kampaně „Whose Skin Are You In?“ (V čí kůži jsi?).\n\n"}
{"id": "891720", "url": "https://cs.wikipedia.org/wiki?curid=891720", "title": "Włodawa", "text": "Włodawa\n\nWłodawa (: Володава) je město ve východním Polsku, ležící na řece Západní Bug poblíž státní hranice s Běloruskem a Ukrajinou. Je sídlem stejnojmenného okresu a od roku 1999 je součástí Lublinského vojvodství. K roku 2011 ve městě žilo 14 800 obyvatel.\n\nNejstarší zmínka pochází z roku 1242 a k roku 1531 se datují počátky místní židovské komunity. Ta byla zdecimována pogromy během povstání Bohdana Chmelnického v roce 1648. Před druhou světovou válkou tvořili Židé celkem 70 % obyvatel města. Většina z nich zahynula v nedalekém vyhlazovacím táboře Sobibor. Jediný pozůstatek kdysi prosperující komunity je barokní synagoga.\n\n"}
{"id": "891731", "url": "https://cs.wikipedia.org/wiki?curid=891731", "title": "Jules Robuchon", "text": "Jules Robuchon\n\nJules-César Robuchon (30. října 1840 Fontenay-le-Comte – 14. února 1922 Poitiers) byl francouzský fotograf a sochař.\n\nFotografii se začal věnovat v Paříži v roce 1860. Kromě tohoto umění se věnoval také sochařství, založil Syndicat d'initiative a fotografoval pro společnost starožitníků Société des antiquaires de l'Ouest. Po roce 1900 se kromě sochařství věnoval produkci pohlednic, které nabízel ve svém ateliéru na Moulin à Vent à Poitiers.\n\nMěl dva syny, Gabriela Robuchona s přezdívkou Mérovak, malíře ve stylu symbolismu, a Eugèna Robuchona, průzkumníka.\n\n\n\n"}
{"id": "891733", "url": "https://cs.wikipedia.org/wiki?curid=891733", "title": "Thora Hallager", "text": "Thora Hallager\n\nThora Hallager (3. února 1821 Kodaň – 16. června 1884) byla jednou z prvních dánských fotografek. Je pravděpodobné, že se s daguerrotypií seznámila ještě před svou studijní cestou do Paříže v roce 1855. Zde se zdokonalila v této novodobé technologii fotografování pocházející z Ameriky. Sama se fotografii vyučila v Kodani před rokem 1850, ještě před otevřením vlastního studia v roce 1857.\n\nThora Hallager působila jako bytná spisovatele Hanse Christiana Andersena v kodaňské Lille Kongensgade v letech 1866–1869, a v Nyhavnu od roku 1871 do roku 1973. Andersen jí často psal dopisy ze svých cest v období 1867–1873, ve kterých jí často sděloval, kde všude byl a kdy se asi vrátí. Při jedné příležitosti (dopis z 21. června 1869) jí napsal, jak byl potěšen svým portrétem od ní, a také, že jej oceňovali všichni, kteří jej viděli.\n\n\n"}
{"id": "891736", "url": "https://cs.wikipedia.org/wiki?curid=891736", "title": "Bertha Wehnert-Beckmann", "text": "Bertha Wehnert-Beckmann\n\nBertha Wehnert-Beckmann (25. ledna 1815, Chotěbuz Německo – 6. prosince 1901) byla jedna z prvních německých profesionálních fotografek. Společně s manželem si v roce 1843 v Lipsku otevřeli ateliér, který fungoval až od jeho smrti v roce 1847.\n\nNarodila se v roce 1815 v německé Chotěbuzi. V roce 1839 pracovala jako kadeřnice v Drážďanech. Tam se v roce 1940 potkala se svým budoucím mužem, fotografem Eduardem Wehnertem (1811–1847), který ji zasvětil do tajemství umění daguerrotypie a tehdy nedávno zavedeného procesu skleněných negativních desek, které umožňovaly vyrobit neomezený počet kopií. V roce 1843 společně otevřeli vlastní fotografický ateliér v Lipsku, a ona se tak stala první profesionální fotografkou v Německu. Po smrti svého manžela v roce 1847 pokračovala v podnikání sama. V roce 1849 odjela do USA, kde otevřela studia v New Yorku, nejdříve na White Street 62 a později na Broadway 385. Během pobytu v Americe získala diplom za speciální služby v oblasti portrétní fotografie. Do Lipska se vrátila v roce 1851 poté, co převedla newyorské podnikání na svého bratra. V roce 1866 přestěhovala ateliér na lipskou Elsterstraße, kde měla několik zaměstnanců. Její studio se stalo jedním z nejvýznamnějších adres ve městě. Aktivně fotografovala až do roku 1883, do svých 68 let.\n\nWehnert-Beckmann byla jednou ze dvou fotografů ze Saska, kteří vystavovali v roce 1854 na první všeobecné průmyslové výstavě Erste Allgemeine Deutsche Industrieausstellung v Mnichově. Tam, kromě daguerrotypií, předvedla tisky na papíru. Dnes je možné její díla vidět v lipském městském muzeu Stadtgeschichtliches Museum.\n\nJejí práce v sobě spojuje lidský přístup s vysokou úrovní technické a umělecké kvality. Specializovala se na portréty, její nejpůsobivější díla jsou snímky dětí. Její zájem o technické inovace, její použití moderních reklamních metod a její smysl pro podnikání, to vše přispělo k jejímu mimořádnému úspěchu fotografky.\n\n\n\n"}
{"id": "891737", "url": "https://cs.wikipedia.org/wiki?curid=891737", "title": "William Edward Burghardt Du Bois", "text": "William Edward Burghardt Du Bois\n\nWilliam Edward Burghardt Du Bois, často vystupující pod zkratkou svých křestních jmen W. E. B. Du Bois (23. února 1868, Great Barrington, – 27. srpna 1963, Accra) byl americko-ghanský sociolog, historik, spisovatel, politický aktivista a bojovník proti rasismu a za práva černošské menšiny v USA. Byl prvním černošským doktorem na Harvardově univerzitě, posléze se stal profesorem na černošské univerzitě v Atlantě. Roku 1905 spoluzakládal známé Niagarské hnutí (\"Niagara Movements\") a roku 1909 National Association for the Advancement of Colored People, jehož časopis \"The Crisis\" posléze vedl. K jeho nejznámějším knihám patří sbírka politických esejů \"The Souls of Black Folk\" z roku 1903 a odborná historická práce \"Black Reconstruction in America\" z roku 1935. Hlásil se k socialismu, věřil totiž, že rasismus je produktem kapitalismu. Byl též příznivcem panafrického hnutí a vyzýval černošské Američany k návratu do Afriky, což sám též učinil – zemřel v Ghaně, kam ho pozval první ghanský prezident Kwame Nkrumah, s nímž se poznal na panafrickém kongresu v Manchesteru roku 1945. V 50. letech byl znám též jako bojovník za jaderné odzbrojení. V éře mccarthismu čelil perzekucím, roku 1951 mu byl zabaven pas, vrácen mu byl až roku 1960, poté ihned odjel do Ghany. Roku 1963 mu USA odmítly pas obnovit, a tak přijal ghanské občanství. Zemřel den před historickým Pochodem na Washington za práci a svobodu, na známém shromáždění před Lincolnovým památníkem za něj drželo 200 000 aktivistů minutu ticha.\n\n\n\n\n\n"}
{"id": "891740", "url": "https://cs.wikipedia.org/wiki?curid=891740", "title": "Bedrník obecný", "text": "Bedrník obecný\n\nBedrník obecný (\"Pimpinella saxifraga\") je vytrvalá rostlina dorůstající výšky až 60 cm. Má lysou nebo mírně pýřitou lodyhu, oblou, jemně rýhovanou, plnou, málo větvenou a nahoře bezlistou. Kořen je vřetenovitý a rozvětvený, má světle hnědou barvu. Vyznačuje se nepříjemným \"kozlím\" zápachem. Dolní listy jsou přisedlé, vejčité, zubaté, tří- až sedmijařmé a dvakrát peřenosečné. Horní listy jsou přisedlé, třídílné až nedělené. Bílé až narůžovělé květy se sdružují do malých okolíčků a ty pak do velkých okolíků. Kvete od června do října. Plody jsou vejčité, na hřbetu žebernaté.\n\nBedrník roste na loukách, pastvinách, ve světlých lesích a křovinách, na mezích a náspech. Vyhledává místa se suchou a kamenitou půdou a s nižším obsahem živin.\n\nMladé listy s užívají jako koření do polévek a omáček především ve středomořské kuchyni.\n\nSbírat můžeme jak bedrník obecný, tak i bedrník větší (Pimpinella major L.). Jsou si podobné a mají stejné působení. Sbíráme kořen na jaře během března a dubna nebo na podzim v září a říjnu. Podzimní sběr po ukončení vegetačního období, nejlépe v říjnu kolem jedenácté hodiny dopoledne, je kvalitnější. Kořen očistíme a podélně ho rozpůlíme, sušíme ho umělým teplem při maximální teplotě 35 °C. Dobře usušený kořen má kořenitou a nasládlou chuť. Skladujeme ho ve vzduchotěsných nádobách, protože snadno navlhne a zplesniví.\n\nBedrník není vhodný v těhotenství, po zánětu ledvin, pro lidi horkokrevné a cholerické, při předávkování dochází k přecitlivělosti na světlo.\n\n\n \n"}
{"id": "891742", "url": "https://cs.wikipedia.org/wiki?curid=891742", "title": "Mal Whitfield", "text": "Mal Whitfield\n\nMalvin (\"Mal\") Greston Whitfield (11. října 1924 Bay City – 18. listopadu 2015 Washington, D.C.) byl americký atlet, běžec na 400 a 800 metrů, trojnásobný olympijský vítěz.\n\nSpecializoval se na běh na 400 a 800 metrů. Během olympiády v Londýně v roce 1948 zvítězil v běhu na 800 metrů a byl také členem vítězné štafety USA na 4 x 400 metrů. Další, tentokrát bronzovou, medaili vybojoval v běhu na 400 metrů. O čtyři roky později na olympiádě v Helsinkách v roce 1952 obhájil vítězství v běhu na 800 metrů, ve finále běhu na 4 x 400 metrů skončila štafeta USA, jejímž byl členem, na druhém místě. Vytvořil postupně pět světových rekordů: na 1000 metrů 2:20,8 v roce 1953 a čtyři na yardových tratích.\n\nPo skončení sportovní kariéry působil v Africe jako vyslanec dobré vůle a jako trenér pomáhal místním sportovcům. Například na přelomu semdesátých a osmdesátých let působil jako hlavní poradce etiopských vytrvalců a do okruhu jeho svěřenců v té době patřil i dvojnásobný olympijský vítěz z her v roce 1980 v Moskvě Miruts Yifter.\n\n"}
{"id": "891747", "url": "https://cs.wikipedia.org/wiki?curid=891747", "title": "Karl von Banhans", "text": "Karl von Banhans\n\nKarl von Banhans (12. června 1861 obec \"Kloster\" v Čechách – 15. června 1942 Vídeň) byl rakousko-uherský, respektive předlitavský státní úředník a politik, v letech 1917–1918 poslední ministr železnic Předlitavska.\n\nJeho otcem byl předlitavský ministr obchodu Anton von Banhans. Karl von Banhans vystudoval práva na Vídeňské univerzitě a od roku 1884 nastoupil do státních služeb jako úředník státních drah. Od roku 1886 pracoval v odboru železniční dopravy na ministerstvu obchodu, později na nově zřízeném ministerstvu železnic. Roku 1906 se stal sekčním šéfem a ředitele právě zestátněné Severní dráhy císaře Ferdinanda. Provedl zde rychle organizační začlenění této tratě do systému státních drah.\n\nZa vlády Ernsta Seidlera se stal ministrem železnic. Post si udržel i v následující vládě Maxe Hussarka a vládě Heinricha Lammasche. Funkci zastával od 23. června 1917 do zániku monarchie 11. listopadu 1918. Ve funkci musel řešit udržení železničního provozu i v těžké situaci posledních měsíců války.\n\nV roce 1923 se stal viceprezidentem Rakouských spolkových drah a roku 1930 prezidentem správní komise tohoto podniku.\n"}
{"id": "891749", "url": "https://cs.wikipedia.org/wiki?curid=891749", "title": "Červená Řečice (zámek)", "text": "Červená Řečice (zámek)\n\nZámek Červená Řečice stojí v centru města Červená Řečice, v okrese Pelhřimov. Od roku 1963 je chráněn jako kulturní památka; roku 2014 došlo k prohlášení za národní kulturní památku.\n\nUž ve 12. století vlastnili řečické panství pražští biskupové, kteří někdy ve druhé polovině 13. století nechali na místě zámku vystavět tvrz. Biskup Tobiáš z Bechyně nechal tvrz a nedaleký kostel opevnit proti nájezdům Oty Braniborského a taktéž proti Vítkovcům. Na počátku 14. století za arcibiskupa Arnošta z Pardubic prošla přestavbou do podoby gotického hradu. V této době hrad sloužil především správě panství. K rokům 1384 a 1392 jsou doloženy pobyty arcibiskupa Jana z Jenštejna s doprovodem, v němž je zmiňován i generální vikář Jan z Pomuku. V roce 1415 hrad od arcibiskupa Konráda z Vechty odkoupil Jan z Chotěmic. Ten ovšem musel coby katolík odejít do vyhnanství a během husitských válek hrad v roce 1422 pravděpodobně obsadili husité.\n\nKolem roku 1428 se panství dostalo do rukou Mikuláše Sokola z Lamberka, který na hradě vyjednal mír s Oldřichem II. z Rožmberka. V roce 1431 zde také organizoval výpravu do Dolních Rakous. V roce 1436 vrátil císař Zikmund panství Janu z Chotěmic, ovšem ten jej už roku 1437 zastavil Mikuláši Trčkovi z Lípy, po jehož smrti v roce 1453 se dostalo do rukou Ladislava Pohrobka. Od něho jej v následujícím roce získal páni z Ústí, čímž se dostalo do majetku Jindřicha ze Stráže. Po Jindřichově smrti v roce 1466 hrad zdědil jeho syn Michal, který se postavil proti králi Jiřímu z Poděbrad. Roku 1467 hrad dobyl Petr Břekovec z Ostromeče, pán na Kamenici a Loutkově a umístil sem svoji posádku. Hrad připadl králi a ten jej daroval Petru Břekovcovi. Ten jej krátce na to prodal Trčkům z Lípy. Nedlouho poté se nejvyšší kancléř Jan ze Šelmberka, manžel Johanky ze Stráže, přihlásil o panství jako o dědictví Jindřicha ze Stráže a panství roku 1480 získal. Od něho jej roku roku 1497 odkoupil Bohuslav Leskovec z Leskovce.\n\nV 60. letech 16. století za Šebestiána Leskovce z Leskovce prošel hrad přestavbou na renesanční zámek. Přestavbu zámku dokládá i přídomek \"na Nové Řečici\", pod kterým je Šebestián Leskovec zaznamenán na sněmech v letech 1569–1570. Po jeho smrti roku 1582 se o zámek starala vdova Žofie z Nečtin a po ní od roku 1585 Kryštof starší z Leskovce, který provedl další úpravy. Po roce 1595 zámek spravovala jeho sestra Anna, manželka Jana Šlejnice ze Šlejnic. Již roku 1597 mění panství majitele znovu, když jej odkoupil Heřman z Říčan. Někteří příslušníci vedlejších větví Leskovců se proti tomuto obchodu postavili a Albrecht Šebestián Leskovec dokonce zámek, jenž byl sídlem Viléma mladšího z Říčan, obsadil, ale nakonec zůstal v držené pánů z Říčan. Roku 1612 zámek zdědil Jan z Říčan, ovšem po Bílé hoře o něj přišel a roku 1623 jej císař Ferdinand III. postoupil arcibiskupu Arnoštu Vojtěchu z Harrachu. Ten zde za třicetileté války hledal úkryt.\n\nDalší arcibiskupové se o zámek příliš nezajímali, až na Matouše Ferdinanda Sobka z Bílenberka, který jej nechal opravit. Poslední velká rekonstrukce před znárodněním proběhla za Františka Kordače a jeho nástupce Karla Kašpara.\n\nV současnosti je zámek v soukromých rukou a v posledních třech letech (od roku 2011) se dočkal zahájení oprav, v areálu se rozběhly záchranné práce.\n\nDne 15. května 2014 vypukl na zámku požár (zřejmě v důsledku pálení klestí v jeho sousedství), který se podařilo záhy lokalizovat a uhasit. Zasáhl a zničil pouze střechu věžičky na severní straně zámku. \n\nZámek se nachází přímo v centru Červené Řečice a okolo vede silnice II/112 s cyklostezkou 1224 (od náměstí na Popelištnou), přičemž cyklostezku na náměstí kříží cyklostezka 1218 od Milotiček na Želiv. Místem také prochází trojice turistických tras – červená od Želiva na Rovnou, modrá od Křelovic na Bácovice a žlutá směrem na Brtnou.\n\nZámek je rozsáhlá budova, obklopující 2 nádvoří. Okolo prvního nádvoří stojí patrová křídla, z Jižního vystupuje hranolová Hodinová věž. Nejstarší částí areálu je střední křídlo, na které na východě navazuje okrouhlá věž Hláska. Na druhé nádvoří se dostaneme průchodem pod spojovací chodbou. Ta je vyzdobena cennými renesančními sgrafity, poškozenými ve 20. století. Západní stranu druhého nádvoří tvoří ruiny mohutné sýpky, na něž z obou stran navazují patrové renesanční bašty. Kromě nich z hradební zdi ještě vystupuje Jižní bašta, zvaná Hladomorna. Zámek obklopuje vodní příkop, ve kterém rostou památné staré stromy. Před zámkem se dříve nalézala zahrada, dnes zaniklá a zarostlá náletovými dřevinami.\n\n"}
{"id": "891751", "url": "https://cs.wikipedia.org/wiki?curid=891751", "title": "Bengálské písmo", "text": "Bengálské písmo\n\nBengálské písmo (bengálsky বাংলা হরফ, \"bangla horof,\" বাংলা লিপি, \"bangla lipi)\" je písmo používané pro několik indoárijských jazyků, zejména bengálštinu a ásámštinu. V upravené podobě slouží i pro další jazyky severovýchodní Indie. Některé z nich patří do jiných jazykových rodin, např. sinotibetské nebo mundské. V minulosti se také používalo pro zápis sanskrtských textů, které vznikly v této oblasti. Bengálské písmo se řadí mezi tzv. abugidy, což znamená, že samohlásky se obvykle nepíšou jako samostatná písmena, ale jako diakritická znaménka u znaků pro souhlásky. Píše se zleva doprava a nerozlišuje velká a malá písmena. Jeho výrazným rysem je vodorovná linka, která spojuje písmena podél jejich horního okraje. Tuto vlastnost mají ještě příbuzná písma dévanágarí (používané pro hindštinu, maráthštinu a nepálštinu) a gurmukhí (používané pro paňdžábštinu).\n\nVzhledem k velké populaci gramotných mluvčích bengálštiny je bengálské písmo jedním z nejpoužívanějších písem na světě.\n\nBengálské písmo se vyvinulo z písma siddham, které patří do rodiny písem odvozených z bráhmí, spolu s většinou písem používaných na Indickém subkontinentu. Výslovnost některých znaků se v jednotlivých jazycích, které bengálské písmo používají, liší. Kromě toho existují i jisté typografické rozdíly mezi písmem používaným pro ásámštinu, manipurštinu a maithilštinu, a mezi písmem používaným pro bengálštinu a ostatní jazyky.\n\n\"Příklad:\"\n\n\nBengálské písmo se původně nespojovalo s žádným konkrétním jazykem, ale často se používalo ve východních oblastech středověké Indie. Zpočátku se používalo pro zápis sanskrtu. Hinduistické eposy včetně Mahábháraty a Rámájany se v této oblasti přepisovaly písmem mithilakshar/tirhuta. Na konci středověku přestal být sanskrt jediným psaným jazykem. Na scénu vstoupil jazyk páli a posléze lidové jazyky, které dnes známe jako maithilštinu, bengálštinu a ásámštinu. Za vlády Britské Východoindické společnosti bylo písmo standardizováno Išvarem Čandrou.\n"}
{"id": "891756", "url": "https://cs.wikipedia.org/wiki?curid=891756", "title": "Emil von Homann", "text": "Emil von Homann\n\nEmil von Homann, též Emil svobodný pán Homann von Herimberg (1. září 1862 Vídeň – 9. února 1945 Leoben), byl rakousko-uherský, respektive předlitavský státní úředník a politik, v letech 1917–1918 poslední ministr veřejných prací Předlitavska.\n\nVystudoval práva na Vídeňské univerzitě a báňskou akademii v Leobenu. Od roku 1887 nastoupil do státních služeb jako úředník ministerstva zemědělství v Leobenu, od roku 1888 ve Vídni. V letech 1893–1899 působil ve správě revírního báňského úřadu ve Štýrském Hradci, od roku 1899 pracoval v právním odboru ministerstva zemědělství, později převzal vedení tohoto odboru. V roce 1908 přešel na nově utvořené ministerstvo veřejných prací. Zde se roku 1909 stal sekčním šéfem. Zaměřoval se na rozvoj těžby ropy v Haliči a na posílení báňské inspekce.\n\nZa vlády Ernsta Seidlera se 23. června 1917 stal ministrem veřejných prací, nejprve jako provizorní pověřený správce rezortu. V některých českých pramenech se uvádí, že již 30. srpna 1917 ho vystřídal v čele rezortu Friedrich von Wieser. V Homannově biografickém heslu v rakouském biografickém slovníku se ale uvádí, že 30. srpna 1917 byl naopak jmenován řádným ministrem. A setrvání Homanna v čele rezortu potvrzuje i dobový vídeňský tisk, kde je 31. srpna 1917 zveřejněno formální jmenování ministrem z rozhodnutí císaře Karla I. Post ministra si udržel i v následující vládě Maxe Hussarka a vládě Heinricha Lammasche. Funkci zastával až do zániku monarchie 11. listopadu 1918.\n\nV letech 1919–1920 vedl jako úředník likvidaci zrušeného ministerstva války. V období let 1927–1935 byl prezidentem Dorothea. Od roku 1921 také působil jako předseda rakouského spolku inženýrů a architektů.\n"}
{"id": "891765", "url": "https://cs.wikipedia.org/wiki?curid=891765", "title": "Římskokatolická farnost Křetín", "text": "Římskokatolická farnost Křetín\n\nŘímskokatolická farnost Křetín je územní společenství římských katolíků s farním kostelem svatého Jeronýma v děkanátu Boskovice. Do farnosti patří kromě obce Křetín také Dolní Poříčí, Prostřední Poříčí, Vranová a Vřesice. \nVes byla původně církevním majetkem, ve 13. století náležela zřejmě do majetku řádu templářů. První zmínka o faře pochází z roku 1574. Původní křetínský kostel stál přibližně v místě kostela dnešního. Stavba však byla ve špatném stavu, byla v 17. století zbourána a nahrazena novým barokním kostelem. V roce 1852 při požáru obce shořela střecha kostela včetně báně, poškozen byl i interiér.\n\nPo roce 1898 zde na zámku působil jako zámecký kaplan Dr. Pavel hrabě Huyn, pozdější brněnský biskup (1904–1916) a pražský arcibiskup (1916–1919). Jako duchovní zde od roku 1988 působil R. D. Mgr. Zdeněk Veith, nejdříve jako administrátor, od října 2010 do července 2014 jako farář. Od 1. srpna 2014 byl farářem ustanoven R. D. Mgr. Michal Polenda.\n\n"}
{"id": "891767", "url": "https://cs.wikipedia.org/wiki?curid=891767", "title": "Brno Contemporary Orchestra", "text": "Brno Contemporary Orchestra\n\nBrno Contemporary Orchestra (BCO) je komorní orchestr, který zahájil svou činnost v roce 2011 v Brně. Orchestr se zaměřil na současnou klasickou hudbu s přesahem do 20. století. Ve svých originálních projektech usiluje o propojení hudby s filmem, výtvarným uměním či architekturou. Zakladatelem, uměleckým vedoucím a šéfdirigentem je \"Pavel Šnajdr\". Jedním z cílů orchestru je podněcovat soudobé skladatele k tvorbě nových děl na míru orchestru. Heslo BCO je \"Janáčkem to nekončí!\". Orchestr má proměnlivý počet členů, kteří jsou zváni na jednotlivé projekty. Orchestr uskutečnil koncert věnovaný estonskému skladateli \"Erki-Sven Tüürovi\" v rámci Hudebního fóra Hradec Králové . Zúčastnil se festivalu \"Setkávání nové hudby plus\" v Brně. Pravidelně realizuje koncerty v brněnské Vile Tugendhat. Největším koncertem sezóny 2012/2013 bylo vystoupení \"1913 - 1923 - 1933\" u příležitosti životních jubileí významných skladatelů Benjamina Brittena, Györgye Ligetiho, Witolda Lutosławského a Henryka Góreckého. Orchestr též nastudoval skladby brněnských skladatelů Aloise Piňose, Ivo Medka, Víta Zouhara, Petra Grahama. Od sezóny 2014/2015 má BCO svůj koncertní cyklus v rámci abonentní řady Filharmonie Brno. \n\nAktuální koncerty: http://bcorchestra.cz/cs/koncerty/#obsah \n\n\n"}
{"id": "891768", "url": "https://cs.wikipedia.org/wiki?curid=891768", "title": "Marek Vomáčka", "text": "Marek Vomáčka\n\nMarek Vomáčka (* 3. října 1973) je bývalý český fotbalista, záložník. Po skončení aktivní fotbalové kariéry se věnuje kulturistice.\n\nV české lize hrál za Bohemians Praha. Nastoupil ve 3 utkáních. V nižších soutěžích hrál za SK Český Brod, FC Švarc Benešov, SC Xaverov Horní Počernice, FK Admira Slavoj Praha a DAC Dunajská Streda. S mládežnickým reprezentačním týmem do 16 let se stal mistrem Evropy v roce 1990 v Německém Erfurtu, kde ve finálovém souboji výběr Československa porazil tehdejší Jugoslávii 4:2 po prodloužení.\n\n"}
{"id": "891769", "url": "https://cs.wikipedia.org/wiki?curid=891769", "title": "Biskupský sněm", "text": "Biskupský sněm\n\nBiskupský sněm nazývaný též \"Biskupský synod\" (lat. \"Synodus Episcoporum\") je stálá instituce sboru biskupů katolické církve. Instituce byla založena papežem Pavlem VI. dne 15. září 1965, který tak reagoval na přání \"koncilních otců\" II. vatikánského koncilu mít takovou instituci. Biskupský sněm byl ustanoven apoštolským listem–Motu proprio \"Apostolica sollicitudo\". Toto shromáždění zástupců katolického episkopátu má za úkol pomáhat svou radou papeži při řízení \"univerzální církve\".\n\nBiskupský sněm je stanoven Kodexem kanonického práva z roku 1983 v kánonech 342-348 a také Kodexem kánonů východních církví kán. 46. Biskupský sněm podléhá přímo papeži, který jej svolává, který mu předsedá, a který ho uzavírá.\n\nČleny biskupského sněmu mohou být ti, kteří patří do sboru biskupů svátostným svěcením, jsou v \"plném společenství\" s katolickou církví, byli buď zvoleni svými biskupskými spolubratřími nebo přímo jmenováni papežem. Biskupského sněmu se mohou zúčastnit také nebiskupové, kteří byli pozváni z důvodu své odbornosti nebo i z dalších důvodů. Jejich úloha na sněmu je definována případ od případu.\n\nBiskupský sněm se koná ve třech formách:\n\nNázory a hlasování biskupského sněmu jsou poradní, nemají právní sílu rozhodovací. Nicméně obvykle papež bývá inspirován závěry sněmu a po jeho skončení zveřejní \"postsynodální\" apoštolskou exhortaci, nebo jiný dokument magisteria, který je pro celou církev odrazem práce biskupského sněmu.\n\n\nOd svého založení až do roku 2012 některým shromážděním předcházela „presynodální sympozia“.\n\nSněm jakožto poradní orgán končí seznamem návrhů a úvah, které dodali \"synodální otcové\" římskému biskupovi.\n\nŘádnému valnému shromáždění předchází proces přípravy ze strany sekretariátu biskupského sněmu tzv. \"Lineamenta\". Lineamentum je přípravný dokument rozebírající témata určená pro sněm podle požadavků biskupů z celého světa.\n\nNásledně zpracování témat je v jiném přípravném dokumentu, který se nazývá \"Instrumentum laboris\". Toto Instrumentum laboris vždy formuluje sekretariát sněmu.\n\nPo skončení sněmu obvykle papež, který je inspirován probíraným tématem, vydává apoštolskou exhortaci, která syntetizuje závěry biskupského sněmu. V ní jsou popsány problémy i apoštolská napomenutí promulgovaná papežem.\n\n\n"}
{"id": "891772", "url": "https://cs.wikipedia.org/wiki?curid=891772", "title": "Ivan Horbaczewski", "text": "Ivan Horbaczewski\n\nIvan Horbaczewski, též Jan Horbaczewski nebo Johann Horbaczewski, ukrajinsky Іван Якович Горбачевський, \"Ivan Jakovyč Horbačevs’kyj\" (15. května 1854, Zarubynci, dnešní Ternopilská oblast Ukrajiny – 24. května 1942, Praha), byl lékař a chemik ukrajinského původu z Haliče, působící jako vysokoškolský pedagog převážně v Praze, za Rakouska-Uherska státní úředník a politik, v letech 1917–1918 ministr bez portfeje Předlitavska, v roce 1918 první a poslední ministr zdravotnictví Předlitavska.\n\nV rodné obci vychodil německo- a polskojazyčné gymnázium. Běžně používal ukrajinštinu, němčinu, češtinu i polštinu. Vystudoval medicínu na Vídeňské univerzitě, kde roku 1880 získal titul doktora lékařství. Po absolvování školy působil jako asistent Ernsta Ludwiga. Specializoval se lékařskou chemii, zejména na studium albuminoidů, později elastinů. Uznání si získal, když ve věku 28 let dokázal synteticky vyrobit kyselinu močovou. V období let 1884–1917 působil jako pedagog v oboru lékařské chemie na české Univerzitě Karlově v Praze. Na českou univerzitu ho přilákal chirurg Eduard Albert. V roce 1884 se stal řádným profesorem. Přednášel farmakologii a soudní chemii Ve školním roce 1902/1903 byl rektorem univerzity. Zde prosazoval rozvoj oboru lékařské chemie, který byl od roku 1900 povinně zařazen do osnov. Byl aktivní ve vědeckých organizacích. Působil také jako úředník. Od roku 1898 byl členem zemské zdravotní rady, od roku 1906 zasedal v nejvyšší zdravotní radě.\n\nV roce 1909 byl jmenován doživotním členem Panské sněmovny. Krátce před rozpadem monarchie se zapojil i do vládní politiky. Za vlády Ernsta Seidlera se stal 30. srpna 1917 ministrem bez portfeje. Byl prvním Ukrajincem v předlitavské vládě. Kromě toho měl na starosti přípravu vzniku nového rezortu zdravotnictví. Post ministra bez portfeje si udržel i v následující vládě Maxe Hussarka. Již 30. července 1918 byl v této vládě oficiálně jmenován ministrem zdravotnictví (ministerstvo bylo aktivováno 27. července 1918). Jím zůstal i ve vládě Heinricha Lammasche a funkci zastával až do zániku monarchie 11. listopadu 1918. Některé zdroje uvádějí, že ovšem krátce před koncem války na ministerský post rezignoval.\n\nByl orientován prorakousky a nesouhlasil s rozpadem monarchie. Po válce žil zpočátku ve Vídni a učil na Ukrajinské svobodné univerzitě, kterou založila skupina antikomunistických emigrantů z východní Evropy. Později se tato univerzita přestěhovala do Prahy a Horbaczewski s ní. Působil v ní jako čestný profesor až do roku 1939 a ve 20. letech 20. století byl jejím rektorem. Publikoval desítky monografií a další četné kratší studie v oboru lékařské chemie.\n\nJe pohřben na hřbitově Šárka u dejvického kostela sv. Matěje.\n\n"}
{"id": "891780", "url": "https://cs.wikipedia.org/wiki?curid=891780", "title": "Juliusz Twardowski", "text": "Juliusz Twardowski\n\nJuliusz Twardowski, uváděn též jako M. von Twardowski, Julius von Twardowski nebo Juliusz Twardowski ze Skrzypny (1874 – 1945), byl polský politik z Haliče, před rokem 1918 aktivní v rakousko-uherské, respektive předlitavské politice, v letech 1917–1918 ministr pro haličské záležitosti.\n\nZa vlády Ernsta Seidlera se stal ministrem pro haličské záležitosti. Funkci zastával v období 23. června 1917 – 25. července 1918. Profesí byl právník. Publikoval studie o státoprávních otázkách ale i o kulturních tématech. Po roce 1918 byl aktivní v rakousko-polských vztazích. Působil jako umělecký referent listu \"Fremden-Blatt\".\n"}
{"id": "891782", "url": "https://cs.wikipedia.org/wiki?curid=891782", "title": "Česká florbalová extraliga mužů 2012/13", "text": "Česká florbalová extraliga mužů 2012/13\n\nČeská florbalová extraliga mužů 2012/13 byla nejvyšší mužskou florbalovou soutěží v sezoně 2012/13 v Česku. Poprvé se extraliga jmenovala podle nového sponzora AutoCont Extraliga (dosud \"Fortuna extraliga\").\n\nSoutěž odehrálo 12 týmů systémem 2× každý s každým. Prvních 8 týmů postoupilo do play-off, ostatní 4 týmy hrály o udržení (play-down).\n\nMistrovský titul získal popáté tým 1. SC WOOW Vítkovice, který ve finále porazil tým TJ JM Pedro Perez Chodov. Finálový zápas sledovalo 10 451 diváků, rekord českých klubových soutěží. Pro Chodov to byla první účast ve finále Extraligy, poté, co v semifinále vyřadil mistra předešlé sezóny, Tatran Omlux Střešovice. Pro Tatran to byl první ročník Extraligy, ve kterém se nedostal do finále.\n\nV této sezoně poprvé obdržely nejlepší týmy finanční odměnu.\n\nNováčkem v této sezoně byl tým AC Sparta Praha Florbal, vítěz 1. ligy v předchozí sezóně. Sparta se vrátila do Exraligy po jedné sezóně v 1. lize. Svoji Extraligovou účast sice neobhájila po prohře v baráži s týmem Sokol Pardubice, ale v soutěži nakonec zůstala díky spojení se zanikajícím týmem SSK Future. Pardubice se vrátily do Extraligy po jedné sezóně v 1. lize.\n\nPo prohře v play-down sestoupil po dvou sezónách v Extralize tým Torpedo Pegres Havířov. Byl v následující sezóně nahrazen vítězem 1. ligy, týmem FBC Kladno, který se do Extraligy vrátil po dvou sezónách v 1. lize. Havířov se v další sezóně nepřihlásil ani do 1. ligy a sestoupil tak až do 2. ligy.\n\nPrvní tři týmy si postupně zvolily soupeře pro čtvrtfinále z druhé čtveřice.\n\nHrálo se na 4 vítězství. O 3. místo se nehrálo. Získal ho poražený semifinalista, který měl po základní části\nlepší umístění.\n\n\nTatran Omlux Střešovice – TJ JM Pedro Perez Chodov 2 : 4 na zápasy\n1. SC WOOW Vítkovice – BILLY BOY Mladá Boleslav 4 : 2 na zápasy\n\nO mistru extraligy se rozhodlo v tzv. Superfinále, jediném utkání, které se odehrálo 20. dubna 2013 v O areně v Praze.\n\n\nHrálo se na 3 vítězství.\n\nAC Sparta Praha Florbal – FBC Liberec 2 : 3 na zápasy\n\nFbŠ pipni.cz Bohemians – Torpedo Pegres Havířov 3 : 0 na zápasy\n\nAC Sparta Praha Florbal – Torpedo Pegres Havířov 3 : 0 na zápasy\n\nTorpedo Havířov sestoupilo do 1. ligy a Sparta Praha hrála baráž.\n\nHrál vítěz 2. kola s poraženým finalistou 1. ligy.\n\nAC Sparta Praha Florbal – Sokol Pardubice 2 : 3 na zápasy\n\n\n"}
{"id": "891788", "url": "https://cs.wikipedia.org/wiki?curid=891788", "title": "Salih Uçan", "text": "Salih Uçan\n\nSalih Uçan [salih učan] (* 6. ledna 1994, Marmaris, Turecko) je turecký fotbalový záložník a reprezentant, od roku 2012 hráč tureckého klubu Fenerbahçe Istanbul.\nNa klubové úrovni působil mimo Turecko v Itálii.\n\nDo Fenerbahçe Istanbul přestoupil mladý záložník z Bucasporu v létě 2012. V Evropské lize 2012/2013 pomohl klubu k postupu do čtvrtfinále. V odvetném osmifinálovém zápase 14. března 2013 proti českému mužstvu FC Viktoria Plzeň vstřelil úvodní gól, když v pokutovém území obral o míč plzeňského Pavla Horvátha a vystřelil po zemi k tyči brankáře Matúše Kozáčika. Zápas skončil remízou 1:1, což tureckému klubu stačilo po výhře 1:0 z Plzně k postupu. Salih šel na hřiště za zraněného Mehmeta Topala a díky vstřelené brance se stal nejmladším střelcem Fenerbahçe v evropských pohárech. S tureckým klubem se probojoval až do semifinále, nastoupil v odvetném zápase s portugalským klubem Benfica Lisabon. Benfica ale zvítězila 3:1, smazala prohru 0:1 z prvního zápasu v Istanbulu a postoupila do finále, Fenerbahçe bylo vyřazeno. \n\nNa konci sezony 2013/14 se s Fenerbahçe radoval ze zisku ligového titulu (pro klub celkově devatenáctého).\n\nV červenci 2014 odešel na hostování do italského AS Řím.\n\nSalih Uçan nastupoval za turecké mládežnické výběry od kategorie do 15 let.\n\nV A-mužstvu Turecka debutoval 15. listopadu 2013 v přátelském utkání v Adaně proti týmu Severního Irska (výhra 1:0), nastoupil na hřiště v 67. minutě.\n\n"}
{"id": "891789", "url": "https://cs.wikipedia.org/wiki?curid=891789", "title": "František Nábělek", "text": "František Nábělek\n\nFrantišek Nábělek (3. března 1852 Cetechovice – 29. října 1915 Kroměříž) byl český pedagog, fyzik a astronom, který v rotundě Květné zahrady v Kroměříži instaloval Foucaultovo kyvadlo.\n\nVyrůstal v chudé rodině. Jeho studijní předpoklady objevil střílecký pan farář, na jehož popud odešel studovat do Kroměříže. Nejprve se musel naučit němčinu na hlavní škole u piaristů, latinu jej vyučoval farář ze Střílek. Na svá studia si musel sám vydělávat. Po úspěšném složení maturitní zkoušky se odebral studovat do Vídně. Zde úspěšně dokončil svá studia, po kterých se vydal na učitelskou praxi nejprve na piaristickém gymnáziu v Kroměříži (později postátněno na německé gymnázium), dva roky vyučoval na českém gymnáziu v Přerově (dnešní gymnázium Jakuba Škody)) a poté opět zpátky na německém gymnáziu v Kroměříži. Získal profesorskou aprobaci z matematiky, fyziky, češtiny, filozofie a těsnopisu převážně pro vyšší třídy střední školy českých i německých a filozofický doktorát z klasické filologie.\n\nByl aktivní i politicky. Patřil do katolického táboru. Ve volbách do Říšské rady roku 1911 jej na Zlínsku porazil T. G. Masaryk. Zemřel v roce 1915 na rakovinu žaludku, a je pohřben na kroměřížském hřbitově.\nNa jeho náhrobek byl vytesán úryvek z básně Jana Nerudy:\n\"„Klečím a hledím v nebe líc,\"\n\"myšlenka hledí světům vstříc.\" \n\"Vysoko-převysoko a slza vnikla v oko\".“\n\nPostupem času se tento verš stal téměř nečitelným. Péčí správy hřbitova byl v roce 2018 nápis na náhrobku obnoven.\n\nUměl své posluchače zaujmout nejenom svým hlasovým projevem, ale i svými pokusy. Zajímal se zejména o pokusy s elektrickým výbojem ve vakuovaných trubicích. Vlastnosti záření, které je tímto výbojem vyvoláno, později objevil W. C. Röntgen, a byly nejprve pojmenovány jako paprsky X, nyní se tento jev označuje jako rentgenové záření. Přednášel nejčastěji o astronomii v Měšťanském nadsklepí v Kroměříži, např. o Měsíci, o Slunci, o meteoritech a kometách. Jeho pozorování nebeské oblohy za městem, ale i pokusy s Foucaultovým kyvadlem dlouhým 24 m navštívilo mnoho lidí z okolí.\n\nBěhem svého života vytvořil řadu hvězdných map, s některými mu pomáhala jeho dcera Marie, jednalo se o první původní české mapy hvězdné oblohy vydané v Čechách. Dále publikoval knížku \"O hvězdách\" (1906). Svá pojednání a práce zveřejňoval ve výročních zprávách, nebo časopisech.\n\n"}
{"id": "891793", "url": "https://cs.wikipedia.org/wiki?curid=891793", "title": "Sto nejvlivnějších psychologů 20. století", "text": "Sto nejvlivnějších psychologů 20. století\n\nSto nejvlivnějších psychologů 20. století je žebříček nejcitovanějších autorů v oboru psychologie, který roku 2002 sestavil psycholog Steven J. Haggbloom z Western Kentucky University a zároveň stejnojmenný článek, v němž žebříček publikoval, a který vyšel v odborném časopise \"Review of General Psychology\" (6/2002). Haggbloom žebříček sestavil dle tří kvantitativních kritérií (citace v odborných časopisech, citace v učebnicích, počet reakcí na dílo) a tří kvalitativních (členství v národní akademii věd, prezidentství psychologických institucí či ocenění jimi a eponymnost autora).\n\n"}
{"id": "891795", "url": "https://cs.wikipedia.org/wiki?curid=891795", "title": "Ivan Žolger", "text": "Ivan Žolger\n\nIvan Žolger uváděn též jako Ivan von Žolger (22. října 1867 Devina – 16. května 1925 Laßnitzhöhe), byl rakousko-uherský, respektive předlitavský státní úředník a politik slovinského původu, v letech 1917–1918 ministr bez portfeje Předlitavska.\n\nVychodil základní školu v Slovenske Bistrici, pak gymnázium v Mariboru a v letech 1889–1894 studoval právo na univerzitě ve Štýrském Hradci a v Paříži. V roce 1895 získal titul doktora práv. Nastoupil jako státní úředník k politické správě, nejprve na okresní hejtmanství v Ptuji. Od roku 1898 pracoval přímo na ministerstvu. Zde postupně získal vysoké úřednické posty a roku 1915 se stal sekčním šéfem.\nZa vlády Ernsta Seidlera se stal ministrem bez portfeje Předlitavska. Funkci zastával v období 30. srpna 1917. – 6. května 1918. V českých pramenech uváděno, že ministrem byl od 24. července 1917 do 26. května 1918. Byl prvním Slovincem ve vládách Předlitavska. Jeho úkolem bylo připravit obrysy státoprávní reformy monarchie včetně federativního uspořádání. Na funkci ministra ovšem v květnu 1918 rezignoval pro neschopnost překonat tlak německého obyvatelstva monarchie a taky pro konflikty s předsedou vlády Seidlerem.\n\nPo roce 1918 se angažoval jako diplomat v Království Srbů, Chorvatů a Slovinců. Anton Korošec ho vybral jako člena delegace tohoto nového jihoslovanského státu na mírovou konferenci do Paříže, kde měl reprezentovat zájmy Slovinců.\n"}
{"id": "891803", "url": "https://cs.wikipedia.org/wiki?curid=891803", "title": "Vláda Maxe Hussarka", "text": "Vláda Maxe Hussarka\n\nVláda Maxe Hussarka byla předlitavská vláda, úřadující od 25. července 1918 do 25. října 1918 (podle jiných zdrojů do 27. října 1918). Sestavil ji Max Hussarek von Heinlein poté, co skončila předchozí vláda Ernsta Seidlera.\n\nVláda Maxe Hussarka nastoupila v situaci, kdy se již vojenská i diplomatická situace Rakouska-Uherska rychle zhoršovala. K ekonomickým a sociální obtížím přibývaly rostoucí odstředivé tendence jednotlivých neněmeckých etnik, která žádala buď zásadní federalizaci monarchie nebo samostatné etnické státy. Hussarek se na počátku své vlády dohodl s představiteli Polského klubu na podpoře, čímž dočasně obnovil parlamentní většinu pro svůj kabinet (právě opozice Poláků vedla k pádu předchozí Seidlerovy vlády). Výraznější státoprávní ústupky ale nemohl provést, protože monarchie byla stále pod vlivem Německa. Dohodové velmoci mezitím uznaly československou exilovou vládu. Debata o státním rozpočtu v Říšské radě spuštěná 1. října 1918 již ukázala, že začíná rozpad státu. Čeští poslanci oznámili, že o české otázce se již nebude rozhodovat na předlitavském fóru, ale na mezinárodní scéně. Podobně vystupovali Jihoslované. 5. října 1918 se Rakousko-Uhersko a Německo obrátily na amerického prezidenta Wilsona s žádostí o zahájení jednání o příměří. V následujících dnech se zhroutila balkánská fronta. Císař Karel I. ohlásil 15. října přetvoření Předlitavska ve federativní stát založený na etnických celcích. Pro tuto zamýšlenou reformu měla do čela státu nastoupit nová vláda, která by pak jednala s dohodovými mocnostmi. Kabinet Maxe Hussarka proto skončil a 25. října 1918 ho nahradila vláda Heinricha Lammasche, která pak představovala poslední předlitavskou vládu v době faktického rozpadu monarchie. \n"}
{"id": "891808", "url": "https://cs.wikipedia.org/wiki?curid=891808", "title": "Jerzy Wiktor Madeyski", "text": "Jerzy Wiktor Madeyski\n\nJerzy Wiktor Madeyski, uváděn též jako Georg rytíř von Madeyski-Poray (1872 – 24. ledna 1939 Krakov), byl rakousko-uherský, respektive předlitavský politik polského původu z Haliče. Pocházel z polského šlechtického rodu. Za první světové války vedl rakouskou správu na území okupovaného Polska (polská část Ruské říše). Za vlády Maxe Hussarka se stal ministrem kultu a vyučování. Funkci zastával od 25. července 1918 do 25. října 1918. Později působil jako polský velvyslanec v Berlíně.\n"}
{"id": "891813", "url": "https://cs.wikipedia.org/wiki?curid=891813", "title": "Kamil Mihola", "text": "Kamil Mihola\n\nKamil Mihola (* 11. ledna 1972) je bývalý český fotbalista.\n\nV české lize hrál za FC Baník Ostrava. Nastoupil v 1 utkání. Ve druhé lize hrál za FK Ústí nad Labem, nastoupil ve 3 utkáních a dal 1 gól.\n\n"}
{"id": "891815", "url": "https://cs.wikipedia.org/wiki?curid=891815", "title": "Chorinští z Ledské", "text": "Chorinští z Ledské\n\nRod Chorinských z Ledské ( \"Chorinski von Ledske\", \"Choryński\" / \"Choryńscy\") byl nejvýznamnějším držitelem panství Veselí nad Moravou. Na tamním panství sídlili od roku 1731 do roku 1945, kdy byli nuceni zámek opustit a odcestovat z tehdejšího Československa. Jejich majetek byl zkonfiskován.\n\nChorinští z Ledské, kteří své jméno odvozují od obce Choryně na Vsetínsku, pocházejí ze starého českého rodu pánů z Ledské, usídleného na tvrzi Ledská u Kostelce nad Orlicí ve východních Čechách. První zmínka o příslušníku rodu s přízviskem \"z Ledské\" je z poloviny 14. století. V pramenech se častěji objevují od poloviny 15. století. Hlavní větev rodu po nějaké době přibírá příjmení \"Absolonové\", podle často se vyskytujícího rodového jména. Pravděpodobně na počátku 17. století vymírají, alespoň další osudy Absolonů z Ledské nejsou známé.\n\nV osmdesátých letech 15. století zakládá jeden z členů pánů z Ledské samostatnou rodovou linii Chorinských z Ledské. Jedná se o Ctibora (†1491), který v roce 1480 získal léno olomouckého biskupství, ves Choryni u Valašského Meziříčí. V průběhu 16. století vliv rodiny vzrůstal, budování pevné základny však přetrhaly bělohorské události a účast Chorinských na protihabsburském stavovském povstání. Majetek jim byl zkonfiskován. K znovunabývání vlivu dochází od 2. poloviny 17. století za Absolona Chorinského, syna Ctibora (†1621), účastníka stavovského povstání. Rod postupně získává a rozšiřuje majetek.\n\n\nZakladatelem hlavní rodové větve Chorinských, sídlící ve Veselí nad Moravou, se stal druhorozený František Jan (1725–1812). Patřil mezi osvícenské aristokraty se zájmem o vědu, umění, přírodu i podnikání. Pro svůj rod získal v roce 1764 dědičný úřad korouhevníka Království českého. Sňatkem s Marií Kajetánou Walldorfovou rozšířil rodový majetek o rozsáhlé dědictví po Walldorfech. Od roku 1796 Chorinští vlastnili, mimo své domovské Veselí, i panství Sádek a Rokytnici u Třebíče, Osovou-Rojetín u Velké Bíteše, Želetice-Žerotice-Domčice u Znojma a Brumov na Zlínsku. Zděděné statky však byly značně zadlužené.\n\nPokračovatelem hlavní rodové linie byl syn Františka Jana František Kajetán (1761–1821), který se věnoval vojenské kariéře. Oženil se s Konstancií z Fürstenberku-Weitry. Jeho bratr Ignác Karel (1770–1823) patřil mezi významné státní úředníky a stal se zakladatelem boční, v Rakousku sídlící rodové větve.\n\nNásledovníkem a dědicem veselského panství se stal Bedřich Karel Chorinský (1802–1861), jediný syn Františka Kajetána. Díky jeho sňatku s Marií Terezií Esterházy de Galántha Chorinští pronikli mezi nejvyšší dvorskou aristokracii. V poslední třetině 19. století, po smrti svého bezdětného bratra Karla Bedřicha (1833–1877), vlastnil panství Viktor Pavel (1838–1901). Vzhledem ke složité hospodářské situaci odprodal část majetku; v roce 1863 statky Želetice, Žerotice, Domčice a v roce 1896 Brumov II. Jeho manželkou se stala další příslušnice vysoké, tentokrát rakouské aristokracie, Marie Anna z Trauttmansdorff-Weinsbergu. Posledním držitelem veselského panství byl Bedřich Chorinský (1867–1947), který převzal rodinný majetek po smrti svého otce v roce 1901. Se svou druhou ženou Marii Topor Kaplinskou měl tři děti; Bedřicha Viktora (1923–2008), Františka Kajetána (1925 – padl ve 2. světové válce) a Marii Annu (*1927), poslední z rodiny Chorinských, která prožila dětství a mládí ve Veselí nad Moravou.\n\nChorinští z Ledské se spojili s dalšími rody, např. s Fürstenbergy z Weitry, Esterházy de Galántha, Trauttmansdorffy z Weinsbergu\n\nErb Chorinských z Ledské zobrazuje dva buvolí rohy (jeden černý a jeden stříbrný) ve zlatém poli, z nichž každý má po stranách trojici račích klepet opačné barvy. Na přilbě s černo-zlatým krytím jsou oba buvolí rohy.\n\n\n"}
{"id": "891818", "url": "https://cs.wikipedia.org/wiki?curid=891818", "title": "Okres Wieruszów", "text": "Okres Wieruszów\n\nOkres Wieruszów (polsky \"Powiat wieruszowski\") je okres v polském Lodžském vojvodství. Rozlohu má 577,21 km² a v roce 2011 zde žilo 42 434 obyvatel. Sídlem správy okresu je město Wieruszów.\n\nMěstsko-vesnická:\n\nVesnické:\n\n"}
{"id": "891821", "url": "https://cs.wikipedia.org/wiki?curid=891821", "title": "Bůh ostrova", "text": "Bůh ostrova\n\nBůh ostrova (v italském originále , ale uvedeno pouze v anglickém překladu jako ) je jednoaktová opera italsko-amerického skladatele Giana Carla Menottiho na vlastní (italské) libreto z roku 1941, přeložené do angličtiny Flemingem McLeishem. Byla napsána na objednávku newyorské Metropolitní opery, která ji také poprvé uvedla 20. února 1942 (v kombinaci s Leoncavallovými \"Komedianty\", později též s Pucciniho \"Bohémou\").\n\nPodnětem k objednávce byl zejména úspěch, který v Metropolitní opeře předtím (roku 1939) měla skladatelova komická aktovka \"Amélie jde na ples\". Nová opera – přes účast oblíbených pilířů newyorského souboru, barytonisty Leonarda Warrena jako Ila a mezzosopranistky Astrid Varnayové v úloze zasněné Teley – neměla velký úspěch u obecenstva, které podle obou předchozích Menottiho děl (\"Amélie\" a \"Staré panny a zloděje\") očekávalo něco zábavného, ale ani u kritiky. Kritik Oscar Thompson v \"Musical America\" o libretu prohlásil, že je „poetické“, ale „spíše statické“ a „účinnější jako literární koncept než jako materiál pro operu“. Hudba je podle Thompsona „převážně v post-pucciniovském ariosovém stylu“ s příliš lomozným orchestrálním doprovodem (což však mohla být vina dirigenta) a nejvíce si z dramatického i hudebního hlediska cenil hádankového milostného dialogu Lucy a Teley. \"Bůh ostrova\" se hrál celkem jen čtyřikrát.\n\nSkladatel s operou později nebyl spokojen a nepovolil její další provozování, naopak pokoušel se zničit všechny exempláře partitury. Část neúspěchu kladl na nevhodné nastudování a u všech svých pozdějších oper usiloval o zásadní dohled nad inscenací, většinu jich i sám režíroval. Na rozdíl od jiných oper však nikdy neusiloval o znovuuvedení \"Boha ostrova\", v jednom z rozhovorů řekl: „Těchto muk vás ušetřím.“ Podle pozdějších vzpomínek se po kritickém úspěchu svých prvních komických oper rozhodl napsat něco hlubokomyslného, aby ukázal svůj talent, a napsal „obrovskou nudu“.\n\n(1. obraz) Rybář Ilo a jeho žena Telea na útěku před utlačovateli, kteří obsadili jejich zemi, připlouvají na opuštěný středomořský ostrov, kde naleznou zbořený chrám. Když Ilo vzdává chrámovému bohu dííky za své bezpečné přistání, bůh oživne a nakáže Ilovi, aby chrám opravil.\n\n(2. obraz) Zatímco Ilo je ponořen do práce, připluje na ostrov jiný rybář, Luca. Nejprve se setkává s Teleou, když se pak objeví Ilo, ptá se Luca neznámého páru, zda jim může nějak pomoci. Ilo jej odbývá s tím, že nemají ničeho zapotřebí, ale Telea svého muže obviní, že z pýchy nemluví pravdu. Nakonec Ilo zdráhavě povolí, aby jim Luca přinesl, co uzná za vhodné.\n\n(3. obraz) Luca přinesl potraviny, hrozny a květiny. On a Telea se do sebe rychle zamilují a plánují, že spolu z ostrova uprchnou. Protože se bojí, že je Ilo může sledovat, opravují spolu rybářskou síť a hovoří spolu v podobě slovní hry. Když se ale nakonec obejmou, přiřítí se Ilo s kladivem v ruce a ohrožuje Lucu. Telea na manžela hodí rybářskou síť, spolus Lucou ji uváží a prchají. Ilo se dovolává boha ostrova a skutečně se obloha zatáhne a moře rozbouří, Luca a Telea přesto šťastně odplují.\n\nIlo věří, že jej bůh ostrova opustil, a poznává, že se ho bůh bojí, nedbá proto jeho proseb ani výhrůžek a zničí obnovený chrám. Bůh pak Ila zabije, načež sám zanikne, protože nezbyl nikdo, kdo by jej uctíval.\n"}
{"id": "891826", "url": "https://cs.wikipedia.org/wiki?curid=891826", "title": "Římskokatolická farnost Benešov nad Ploučnicí", "text": "Římskokatolická farnost Benešov nad Ploučnicí\n\nŘímskokatolická farnost Benešov nad Ploučnicí (něm. \"Bensen\") je územním společenstvím římských katolíků v Benešově nad Ploučnicí a okolí. Organizačně spadá do děčínského vikariátu, který je jedním z deseti vikariátů litoměřické diecéze.\n\nFarnost se v Benešově nad Ploučnicí poprvé připomíná v roce 1384. Současný farní kostel byl vybudován na místě kostela staršího v letech 1484–1557. Jedná se o ojedinělou stavební památku v přechodném goticko-renesančním stylu, spolu s místními zámky – Horním a Dolním. V době reformace přestoupila farnost k luteránství a v průběhu třicetileté války se navrátila ke katolické víře. Farnost je i ve 2. dekádě 21. století obsazována sídelním knězem. Od roku 2012 zde duchovní správu vedou jezuité.\n\n"}
{"id": "891828", "url": "https://cs.wikipedia.org/wiki?curid=891828", "title": "Mistrovství Evropy v judu 1984", "text": "Mistrovství Evropy v judu 1984\n\nMistrovství Evropy mužů se konalo v Lutychu, Belgie 3.-6. května 1984 a Mistrovství Evropy žen se konalo v Pirmanses, Západní Německo 17.-18. března 1984.\n\nMuži\n\nŽeny\n"}
{"id": "891829", "url": "https://cs.wikipedia.org/wiki?curid=891829", "title": "Nejdůležitější muž", "text": "Nejdůležitější muž\n\nNejdůležitější muž (v anglickém originále ) je opera o třech dějstvích italsko-amerického skladatele Giana Carla Menottiho na vlastní libreto z roku 1971. Poprvé ji uvedla dne 12. března 1971 New York City Opera v State Theater v newyorském Lincoln Center for the Performing Arts (předpremiéra se konala 7. března).\n\nNámětem opery je kolonialismus a rasismus a Menotti tak v ní pokračoval v eticky angažované linii své tvorby (jako \"Konzul\", \"Svatá z Bleecker Street\" a \"Maria Golovin\"). Sám ji považoval i za jednu ze svých nejlepších oper, kritický ohlas na první inscenaci však byl vesměs negativní. I pozitivně naladěná kritika zmiňuje obvyklou výtku, že „[v] této nové opeře se stěží nalezne pasáž, která by zarazila v partituře Pucciniho“, stejně jako jeho „beznadějně dětinskou zápletku“ a sklon k pompéznosti, ale uznává, že Menotti „má to, co měl Puccini, totiž schopnost zorganizovat všechny své zdroje – jak vokální, tak instrumentální – tak, aby celé dílo vyznělo větší než souhrn jeho částí.“\n\nMenotti poté operu mírně revidoval a přeložil do italštiny; premiéra této verze se konala 17. ledna 1972 v divadle Teatro Comunale „Giuseppe Verdi“ v italském Terstu. Ani tato verze se však na repertoáru neprosadila.\n\nDvě flétny a pikola, dva hoboje a anglický roh, dva klarinety a basklarinet, dva fagoty a kontrafagot, čtyři lesní rohy, tři trubky, tři pozouny, tuba, tympány, dvě bicí soupravy, harfa, klavír, varhany, smyčce.\n\nOdehrává se v africké zemi, kde vládnou běloši, v současnosti (tj. kolem roku 1970).\n\nDo laboratoře významného vědce prof. Otto Arneka se vloupal černošský muž a je profesorem přistižen. Ukáže se, že „lupičem“ je jeho bývalý talentovaný žák Toimé Ukamba. Před lety jej Arnek pod společenským tlakem propustil a nahradil bělošským asistentem Erikem. Mladý Ukamba, které snil o tom, že se stane „nejdůležitějším mužem na světě“, pak marně hledal po všech koutech zeměkoule, včetně Spojených států, místo odpovídající jeho vzdělání a schopnostem. Musel se přitom živit příležitostnými pracemi a krádežemi. Arnek nyní lituje, jak se k Ukambovi zachoval, a nabízí mu, aby u něj zůstal, protože se chystá na významný výzkumný projekt.\n\nUkamba tedy zůstal u Arneka, ale pod podmínkou, že bude bydlet přímo v jeho domě. To všem vzbuzuje značné pohoršení mimo jiné u profesorovy manželky Leony, u asistenta Erika a u celého sousedstva; jen profesorova dcera Cora je mu nakloněna. Od jeho návratu uplynulo už několik let a mezitím v rámci profesorova výzkumu Ukamba objevil vzorce, které jsou schopny zcela změnit lidský život. – Profesor Arnek o významných objevech nadšeně zpravuje své vědecké kolegy, ale zdráhá se je vydat vládě, v niž nemá důvěru. Když pak ještě uvede, že objevy pocházejí ve skutečnosti od jeho černošského žáka a že tedy on je tím „nejdůležitějším člověkem,“ dosahuje veřejné pohoršení vrcholu.\n\nLeona sděluje svému manželovi novinu, že Cora je těhotná a že otcem dítěte je Ukamba. Profesor, který po celou dobu držel nad černošským vědcem ochrannou ruku, mu vyčítá zradu; navíc se bojí, že Ukamba výsledky práce prozradí. Profesorovo okolí intenzivně pracuje na Ukambově odstranění, on sám se rezignovaně zcela stahuje do ústraní a předává číslo od trezoru, v němž jsou vzorce ukryty, asistentovi Erikovi. Ten se chystá papíry odcizit, je však při tom překvapen Ukambou a v následující šarvátce přijde o život. Toimé a Cora chtějí uprchnout, jsou však dostiženi policií. Ukamba papíry zničí a je při tom policisty zastřelen.\n"}
{"id": "891834", "url": "https://cs.wikipedia.org/wiki?curid=891834", "title": "Dead Trigger", "text": "Dead Trigger\n\nDead Trigger je česká videohra z roku 2012. Vytvořilo ji studio Madfinger Games. Hra je určená pro IOS Android. Vývojáři se také snaží na steamu vydat verzi pro Windows. Jedná se o first-person shooter s tematikou zombie a prvky RPG. Hra vyhrála na konferenci Unity Awards 2012 v kategoriích \"Nejlepší technický počin\" a \"Komunitní volba\". Hra byla v anketě Booom 2012 nominována na nejlepší českou hru roku 2012 a na nejlepší mobilní hru roku 2012. Nakonec byla zvolena za 3. nejlepší mobilní hru roku. V roce 2013 vyšel druhý díl.\n\nHráč začíná na screenu mapy, kde může buď začít některou z přístupných misí nebo vstoupí do jiných módů ve hře jako třeba kasino, obchod či aréna. Kromě příběhových misí zde bývá i několik náhodně se objevujících misí. Hráč si také může každý den zahrát bonusovou misi, v níž může získat Gold bonus.\n\nVe hře jsou dva druhy měny – cash a gold. Cash se získává v průběhu misí zabíjením zombií, sbíráním aktovek a plněním úkolů. Gold lze získat v denní bonusové misi. Gold hráč získává dohráním. Může také místo získání goldu přejít na vyšší level. Gold však působí hlavně jako předmět mikroplatby. Hráč jej může získat hlavně platbou pravými penězi, nebo stažením jiných her.\n\nZa Cash a Gold může hráč získat zbraně, vybavení nebo vylepšení. Zbraně jsou většinou reálné (například Colt 1911 nebo AK-47). V Dead Trigger se vyskytují zbraně jako pistole, pušky, brokovnice, kulomety ale i zbraně pro boj zblízka.\n\nHráč získává zkušenostní body, za které si může zvyšovat level. Vyšší level pouze otevírá nové zbraně a jiné předměty v obchodě.\n\nMise spočívají v úkolech jako obrana dveří nebo zabití určitého počtu zombií. Počet možných lokací je unačně omezený a stejné lokace se opakovaně objevují v příběhových i náhodných misí. Mód arena je založen na tom, že se hráč brání vlnám nepřátel a snaží se přežít co nejdéle.\n\nNeznámá nákaza zahubila miliardy lidí a zbytek musí bojovat o přežití. Mnozí se změnili v monstra toužící po lidském masu a krvi. Jedním z přeživších je i hlavní hrdina hry, který se setkává se skupinkou přeživších, kteří si vytvořili v jedné z kancelářských budov útočiště známé jako New Hope.\n\n\nHra původně vyšal jako placený titul na iOS a později byla vydána i pro Android. Později však vývojáři přešli na systém Free to play, kvůli vysoké míře pirátství.\n\nDo října 2013 si hru stáhlo 23 milionů hráčů.\n\nHra byla kladně přijata kritikou, která oceňovala grafiku hry, množství zbraní a obsahu. Kritiku si však vysloužila za repetitivnost misí Hra také získala několik ocenění. Například byla oceněna na Anifestu, pro Technický přínos české herní tvorbě. Hra také obdržela dvě ceny na Unity Awards. Hra byla oceněna, jako nejlepší technický počin a v kategorii komunitní volby. Hra byla na Booom nominována na nejlepší českou hru roku a na nejlepší mobilní hru roku. Nakonec však byla zvolena třetí nejlepší mobilní hrou roku. V kategorii českých her svou nominaci neproměnila.\n\n"}
{"id": "891838", "url": "https://cs.wikipedia.org/wiki?curid=891838", "title": "MacConkeyův agar", "text": "MacConkeyův agar\n\nMacConkeyův agar je selektivní médium pro růst laktózu kvasících gramnegativních bakterií. Obsahuje žlučové soli, které inhibují růst většiny grampozitivních bakterií, a barviva, která umožňují na základě barevné změny média rozlišit bakterie fermentujících laktózu od bakterií, které ji nakvasí vlivem produktů metabolismu.\nSložení agaru bývá poněkud modifikováno dle jeho účelu.\n"}
{"id": "891839", "url": "https://cs.wikipedia.org/wiki?curid=891839", "title": "Světový pohár v biatlonu 2012/2013", "text": "Světový pohár v biatlonu 2012/2013\n\nSvětový pohár v biatlonu 2012/2013 byl už 36. ročník Světového poháru IBU. Sezóna začala 24. listopadu 2012 ve švédském Östersundu a skončila 17. března 2013 ve finále Světového poháru v ruském Chanty-Mansijsku. Součástí světového poháru bylo i MS v biatlonu, konané od 7. do 17. února 2013 v Novém Městě na Moravě v Česku. Vítězství ze sezóny 2011/12 obhajovali Francouz Martin Fourcade a Němka Magdalena Neunerová, která ale před touto sezónou ukončila kariéru.\n\nKompletní program Světového poháru v biatlonu 2012/2013\n\n"}
{"id": "891843", "url": "https://cs.wikipedia.org/wiki?curid=891843", "title": "Aostalli", "text": "Aostalli\n\nAostalli je italské příjmení: \n\n"}
{"id": "891853", "url": "https://cs.wikipedia.org/wiki?curid=891853", "title": "Zástupce kupujícího", "text": "Zástupce kupujícího\n\nZástupce kupujícího je odborník, který při koupi nemovitosti zastupuje výhradně zájmy kupujícího. V realitních obchodech se zabývá pouze koupí, nikdy však prodejem nemovitostí. Nedochází tak ke střetu zájmů jako v případech, kdy tyto služby nabízejí realitní kanceláře. Ty se snaží nejprve spárovat poptávku s nabídkou nemovitostí, které mají ve svém portfoliu. \n\nZástupce kupujícího prohledá nabídky nemovitostí napříč trhem, vybere ty, které nejlépe odpovídají požadavkům klienta, prověří jejich právní a technický stav, zastupuje klienta při jednáních, a zajistí pro něj realizaci celé transakce. \n\n\n\n\n\nVýraz „zástupce kupujícího“ pochází z anglického \"buying agent\". Tato služba je zcela běžná v zemích západní Evropy, USA nebo Austrálii. \n\nVýše provize pro zástupce kupujícího se v jednotlivých zemích liší. V České republice je výše provize stanovena buď procentuelně z vyjednané slevy kupní ceny nemovitosti (obvyklá provize je 50%) nebo opět procentuelně z kupní ceny (obvykle 1%) či pevnou částkou za jednotlivé úkony. Obvykle však částka, kterou kupující za využití služeb zaplatí, je o mnoho převýšena částkou, kterou ušetří (ať už díky ušetřenému času, vyjednané nižší ceně nebo výhodnějším podmínkám financování).\n\nZájmy klienta však musí být vždy nad finančními zájmy zástupce. Ten musí klientovi poskytnout veškeré podstatné (a pravdivé) informace, i kdyby to mělo znamenat, že se klient rozhodne od koupě odstoupit. \n\nZásadním rozdílem mezi realitním makléřem a zástupcem kupujícího je v zastupující straně. Zatímco realitní makléř jedná ve prospěch prodávajícího, zástupce kupujícího jedná tak, aby zajistil ty nejvýhodnější podmínky pro kupujícího. Zajišťuje také, aby kupující získal co nejnižší cenu s ohledem na stav nemovitosti. \n\n\n\n"}
{"id": "891856", "url": "https://cs.wikipedia.org/wiki?curid=891856", "title": "Melvin Rhyne", "text": "Melvin Rhyne\n\nMelvin Rhyne (12. října 1936 Indianapolis, Indiana, USA − 5. března 2013 tamtéž) byl americký jazzový varhaník a hudební skladatel. Začínal jako klavírista ve skupině Rahsaana Rolanda Kirka, ale krátce poté přešel k varhanům. Později hrál například s B. B. Kingem a T-Bone Walkerem. V roce 1959 se stal členem nově vzniklého tria Wese Montgomeryho. Mimo to spolupracoval s umělci, jako byli Herb Ellis, Rob Dixon nebo Fareed Haque.\n\n"}
{"id": "891857", "url": "https://cs.wikipedia.org/wiki?curid=891857", "title": "Donald Hebb", "text": "Donald Hebb\n\nDonald Olding Hebb (22. července 1904, Chester, Nové Skotsko – 20. srpna 1985, Chester, Nové Skotsko) byl kanadský psycholog, představitel neuropsychologie. \n\nVýznamně přispěl ke zkoumání neuronu a k neuropsychologické teorii učení. Byl 19. nejcitovanějším psychologem ve 20. století. K jeho nejznámějším pracím patří kniha \"The Organization of Behavior\" z roku 1949, v níž zkombinoval výzkum mozku s výzkumem lidského chování a vyšších psychických funkcí. Rozvinul zde teorii učení, která je někdy nazývána hebbovské učení. Byl též kritizován za neetičnost některých svých výzkumů, zejména výzkumu senzorické deprivace, některé experimenty byly označeny za týrání dobrovolníků. Na tomto výzkumu měl spolupracovat i se CIA.\n\n\n"}
{"id": "891860", "url": "https://cs.wikipedia.org/wiki?curid=891860", "title": "West Chester", "text": "West Chester\n\nWest Chester může být:\n\n"}
{"id": "891861", "url": "https://cs.wikipedia.org/wiki?curid=891861", "title": "Westchester", "text": "Westchester\n\nWestchester může být:\n\n\n"}
{"id": "891862", "url": "https://cs.wikipedia.org/wiki?curid=891862", "title": "Horní Cerekev (zámek)", "text": "Horní Cerekev (zámek)\n\nZámek Horní Cerekev stojí na okraji Zámeckého rybníka ve městě Horní Cerekev, v okrese Pelhřimov. V blízkosti se nachází kostel Zvěstování Panny Marie. V současné době není veřejnosti běžně přístupný, interiéry je možné prohlédnout na požádání správce. Od roku 1963 je zámek chráněn jako kulturní památka České republiky.\n\nTvrz, která zámku předcházela, nechal na přelomu 13. a 14. století postavit tehdejší majitele vsi Dobeš z Bechyně. Další majitelé jsou známi až z doby okolo roku 1360, kdy se uvádí Hynek a Matěj z Vlašimi. V roce 1373 se dostala do majetku Čeňka Krušiny z Lichtenburka a v roce 1387 Hynka Krušiny. Někdy okolo 1411 získali panství Leskovcové z Leskovce, o jejichž vlastnictví Cerekve je první zmínka právě k roku 1411, kdy je připomenut Jan Leskovec. Ten roku 1424 umírá v bitvě u Želiva. Někdy kolem roku 1505 smrtí Albrechta Leskovce vymírá tato větev rodu a roku 1514 přechází Cerekev do majetku druhé rodové větve, resp. Kryštofa a Mikuláše, synů Bohuslava Leskovce. Leskovcové v této době vlastnili rozsáhlé majetky na Pelhřimovsku, v jejich vlastnictví byl např. Nový Rychnov či Červená Řečice. Kryštofův syn Jan nechal tvrz přestavět v duchu renesance a přidal si ji do predikátu (\"na Nové Cerekvi\"). V následujících letech se majitelé z rodu střídali. V roce 1619 Albrecht Šebestián Leskovec o Cerekev přišel, neboť byl straníkem Ferdinanda II. a stavovský sněm jej vyhostil. Po Bílé hoře se však vrátil.\n\nRoku 1655 Leskovcové vymřeli a panství získal Maxmilián z Martinic. Ten Cerekev roku 1662 prodal vyšehradskému proboštu Ferdinandu Leopoldu Benovi z Martinic. Roku 1691 ji zdědil hrabě a pozdější pražský arcibiskup František Ferdinand Khünburg. V roce 1718 Horní Cerekev a nedalekou Novou Bukovou zakoupil hrabě Arnošt August Metternich. V roce 1720 po sňatku hraběnky Eleonory Kristiny Metternichové přešlo panství do vlastnictví Regalů. Ti nechali roku 1734 tvrz přestavět na zámek. Při dělení majetku po smrti Maxmiliána Regala roku 1767 připadlo panství kněžně Eleonoře Rindsmaulové.\n\nV následujících letech docházelo k častému střídání majitelů. V roce 1790 ji vlastnila kněžna Marie Alžběta Mansfeldová a roku 1802 ji od hraběnky Karolíny Fuggarové zakoupil Václav Ubelli ze Siegburgu, ovšem již v následujícím roce je jako majitel uváděn Jan Klein. V roce 1807 zámek vlastnil pražský měšťan Václav Novák a od roku 1816 Kryštof a Alžběta Cavrianiovi. \n\nPosledními šlechitickými majiteli byli letech 1842-1948 Hohenzollernové. Ti zde však nesídlili a zámek sloužil úředníkům. Po komunistickém převratu v roce 1948 byl zámek zestátněn a byly zde zřízeny byty. \n\nOd roku 1994 je zámek v soukromém vlastnictví, kdy jej koupili manželé Přenosilovi, kteří provedli generální rekonstrukci objektu. Dnes zámek slouží jako letní sídlo majitele pražské firmy.\n\nZámek se nachází na břehu Zámeckého rybníka. Je to trojkřídlá dvoupatrová budova s arkádami v nádvoří, v patrech zasklenými. V interiérech zámku jsou cenné renesanční malby (dnes bohužel ve špatném stavu). K zámku také patří úřednický dům, tzv. Bašta, ze kterého vede chodba do oratoře v místním kostele.\n\n"}
{"id": "891866", "url": "https://cs.wikipedia.org/wiki?curid=891866", "title": "You're Never Alone with a Schizophrenic", "text": "You're Never Alone with a Schizophrenic\n\nYou're Never Alone with a Schizophrenic je čtvrté sólové studiové album britského zpěváka Iana Huntera. Jeho nahrávání probíhalo ve studiu The Power Station v New Yorku a album vyšlo v březnu 1979 u vydavatelství Chrysalis Records. Jeho producentem byl Hunter spolu s Mickem Ronsonem, který na albu rovněž hrál na kytaru. Vedle jiných na albu hráli i členové skupiny E Street Band: klávesista Roy Bittan, bubeník Max Weinberg a baskytarista Garry Tallent; dále například Ellen Foley, John Cale a Eric Bloom.\n\nAutorem všech skladeb je Ian Hunter, mimo skladby „Just Another Night“, kterou napsal spolu s Mickem Ronsonem. Na původním vydání na LP desce bylo prvních pět skladeb na první straně a zbylé čtyři na druhé.\n"}
{"id": "891871", "url": "https://cs.wikipedia.org/wiki?curid=891871", "title": "Zahraniční rukojmí v Pákistánu", "text": "Zahraniční rukojmí v Pákistánu\n\nToto je seznam známých zahraničních rukojmí v Pákistánu. Cizinci jsou často unášeni různými ozbrojenými skupinami, které vydělávají na současné válce v Severozápadním Pákistánu a mají spojitost s terorismem v Pákistánu.\n\n\n\n\n\n\n\n\n"}
{"id": "891872", "url": "https://cs.wikipedia.org/wiki?curid=891872", "title": "Mistrovství Evropy v judu 1983", "text": "Mistrovství Evropy v judu 1983\n\nMistrovství Evropy mužů se konalo v Paříži, Francie 12.–15. května 1983 a Mistrovství Evropy žen se konalo v Janově, Itálie 5.–7. května 1983.\n\nMuži\n\nŽeny\n"}
{"id": "891873", "url": "https://cs.wikipedia.org/wiki?curid=891873", "title": "Koketa", "text": "Koketa\n\nKoketa (angl. \"Coquette\") je černobílý dramatický film režiséra Sama Taylora z roku 1929 s hvězdou němé éry Mary Pickfordovou v hlavní roli. Film byl natočen na motivy divadelní hry \"Coquette; a Play in Three Acts\" George Abbotta a Ann Preston Bridgersové z roku 1927. Mary Pickfordová, pro niž to byl její první zvukový film, si za svůj výkon v roli koketující Normy vysloužila na 2. ročníku udílení Oscarů cenu za hlavní ženský herecký výkon.\n\nNorma Besantová je jižanskou kráskou a dcerou lékaře Besanta (John St. Polis). Je nenapravitelná koketa a má mnoho nápadníků. Jedním z nich je i kultivovaný a galantní Stanley (Matt Moore), který se zamlouvá i otci Normy. Ona však propadne lásce k jednoduššímu muži jménem Michael Jeffrey (Johnny Mack Brown). Doktorovi se tenhle obyčejný mládenec moc nelíbí a nařídí dceři, aby se s ním nestýkala. Nicméně Norma dá Michaelovi slib, že na něj počká šest měsíců a pak se vezmou.\n\nUběhne čtvrt roku, když se Norma rozhodne zajít na taneční večer se Stanleym. Když se u tanečního klubu objeví znenadání Michael, Norma je štěstím bez sebe. Chtějí mít chvilku pro sebe a proto odejdou do lesa, do chatky Michaelovi matky. Tam spolu rozmlouvají o budoucnosti a popíjí kávu. Jimmy (William Janney) hledá sestru téměř celou noc, až to nakonec vzdá a vrací se domů. Norma se dostane do postele až po čtvrté hodině ranní.\n\nDruhý den ráno doktor přísně pokárá svého syna za pozdní příchod. Ptá se ho, kdy se vrátila Norma, o které se začínají po okolí roznášet klepy. Když to zjistí Michael, rozhodne se Normu hned navštívit, i když ví, že to může být nepříjemné. Otec je objeví v náručí, jak si vyznávají lásku. Vzteky zapomíná na slušné vychování a chudého chlapce vyhazuje z domu. Ten se brání a přizná, že noc strávil s Normou. Otec nejdřív vynadá Normě, pak si ze sekretáře sebere zbraň a jde hledat Michaela. Stan, který se právě ukáže v domě, chce zabránit tragédii a utíká za doktorem Besantem.\n\nLékař však mladého nápadníka zraní s Stanley přichází do domu, aby to Normě oznámil. Se slzami utíká do domu Michaelovy matky, kde nalézá svého milovaného ve smrtelném zranění. Vyznají si navzájem lásku a Michael umírá. Normu navštíví blízký rodinný přítel, aby ji požádal o zalhaní před soudem. Vyjadřuje znepokojení nad tím, co se otci může stát, když ho soud uzná vinným a žádá Normu, aby prohlásila, že Michael byl zrůda. Ona to odmítá a zanevře na otce.\n\nKdyž se pak soudní proces blíží, Norma má již chladnou hlavu a částečně vyléčené srdce. Rozhodne se proto lhát a otce bránit. Ten se nakonec sám před soudem přizná a své dceři vyjádří hluboké city. Když se Norma uklidní, otec popadne pistoli, která ležela před ním jako důkaz zločinu a před zraky všech se zastřelí. Stanley nabídne Normě doprovod, zdrcená hrdinka to však odmítá a odejde od soudu sama.\n\n\n"}
{"id": "891874", "url": "https://cs.wikipedia.org/wiki?curid=891874", "title": "Birgit Õigemeel", "text": "Birgit Õigemeel\n\nBirgit Õigemeel (* 24. září 1988 Kohila, Raplamaa, Estonská sovětská socialistická republika, Sovětský svaz, dnes Estonsko) je estonská zpěvačka a herečka, známá díky vítězství v první řadě estonské pěvecké soutěže \"Eesti otsib superstaari\". V roce 2007 na festivale \"L'Olivo d'Oro\" jako první neitalský umělec obdržela ocenění \"Zlatá olivová větev\". V květnu 2013 reprezentovala Estonsko na Eurovizi 2013 ve švédském Malmö s písní \"\"Et Uus Saaks Alguse\"\", s níž obsadila 20. místo se ziskem 19 bodů.\n\nJako mladá docházela na školní hodiny herectví a mimo pěveckou kariéru hraje v divadle. Ztvárnila mimo jiné Sylvii v Shakespearově komedii Dva šlechtici z Verony v režii Lembita Petersona v estonském divadle Theatrum. V divadle Vanemuine hrála hlavní roli v muzikále \"The Sound of Music\" а objevila se také v rockové produkci \"Peko\" (2010).\n\nPartnerem Birgit je její manažer a člen její kapely Indrek Sarrap. Na podzim 2013 pár očekává narození prvního potomka.\n\n\n"}
{"id": "891878", "url": "https://cs.wikipedia.org/wiki?curid=891878", "title": "Julie Covingtonová", "text": "Julie Covingtonová\n\nJulie Covingtonová (* 11. září 1947 Londýn, Anglie) je britská zpěvačka a herečka.\n\nProfesionální zpěvačkou se stala v roce 1967, kdy zpívala v pořadu Davida Frosta. Své první album nazvané \"While the Music Lasts\" vydala v tomtéž roce. V roce 1971 hrála v muzikálu \"Godspell\" v The Roundhouse, o dva roky později pak v \"The Rocky Horror Show\". V letech 1976 a 1977 hrála ve dvou sériích pořadu \"Rock Follies\". V roce 1971 vydala své druhé album \"The Beautiful Changes\" a další (eponymní) až v roce 1978. Toto album se umístilo na dvanáctém místě v britském žebříčku a obsahovalo i coververzi písně „Only Women Bleed“ od Alice Coopera. Na albu mimo jiné hrál John Cale.\n\n\n"}
{"id": "891881", "url": "https://cs.wikipedia.org/wiki?curid=891881", "title": "Římskokatolická farnost Žďárná", "text": "Římskokatolická farnost Žďárná\n\nŘímskokatolická farnost Žďárná je územní společenství římských katolíků s farním kostelem svatého Bartoloměje v děkanátu Boskovice. Do farnosti patří kromě obce Žďárná také Ludíkov, Suchý, Valchov a Velenov.\n\nKostel a fara byly ve Žďárné již ve středověku. Zpráva o žďárenském faráři Martinovi pochází z roku 1418. Ve zprávě z roku 1569 při prodeji boskovického panství Jarošovi z Zástřizl, je uvedena ves Žďárná s kostelním podacím. I na mapě z roku 1716 je obec Žďárná zakreslena jako ves s kostelem. Kostel v nynější podobě byl vystavěn v letech 1759–1760. \n\nAdministrátorem excurrendo je od 1. října 2010 R. D. Mgr. Pavel Koutník.\n\nNa 12. ledna připadá Den vzájemných modliteb farností za bohoslovce a bohoslovců za farnosti brněnské diecéze. Adorační den se koná nejbližší 17. prosince.\n\nVe farnosti se pravidelně pořádá tříkrálová sbírka. V roce 2017 dosáhl výtěžek sbírky ve Žďárné 19 819 korun.\n"}
{"id": "891884", "url": "https://cs.wikipedia.org/wiki?curid=891884", "title": "Yakubu Alfa", "text": "Yakubu Alfa\n\nYakubu Alfa (* 31. prosince 1990, Minna) je fotbalista, záložník či útočník z Nigérie, který v současnosti působí v FK AS Trenčín.\n\nS fotbalem začal v Niger Tornadoes FC. Mezi jeho další angažmá patří: Helsingborgs IF, Škoda Xanthi, AEK Larnaka a FK AS Trenčín.\n"}
{"id": "891887", "url": "https://cs.wikipedia.org/wiki?curid=891887", "title": "TJ Lokomotiva Vršovice", "text": "TJ Lokomotiva Vršovice\n\nHázenkářský oddíl TJ Lokomotiva Vršovice Praha. Mezinárodní házená, tj. handball se zde hraje již od roku 1967. Mezinárodní házená se v oddíle rekrutovala z oddílu české házené, která se v klubu hrála již od roku 1945.\nDo sezóny 2008/2009 setrvávali muži (po úpadku české házené) v Pražské divizi. Tato sezóna byla průlomová. Hráči, kteří se zde sešli z klubů jako Slavia, Bohemians či Sparta (převážně se jednalo o odchovance Lokomotivy, kteří v dorosteneckém věku přestoupili a do mužů se vrátili zpět) postoupili do Středočeské regionální ligy (3. liga) a jako nováček se po podzimu usídlila na 3. místě tabulky. V roce 2015 tým mužů postoupil do 2. ligy.\n\nV roce 2009 začal klub znovu systematickou práci s mládeží. Umístění mládeže v přeboru Prahy:\n\nV sezóně 2014/2015 skončili muži na 2. místě ve Středočeské regionální lize a postoupili do 2. ligy JZČ. V nováčkovské sezóně 2015/2016 skončili na 9. místě se ziskem 14 bodů. V následující sezóně byl klub přeřazen do severovýchodní části 2. ligy a Lokomotiva skončila na 11. místě se ziskem 11 bodů. \n\nSezóna 2017/2018 byla nejhorší po postupu do 2. ligy, vlivem odchodu některých hráčů a velkému počtu zranění skončila Lokomotiva na posledním místě se ziskem pouhých 7 bodů. \n\nPo nepovedené sezóně přišlo oživení v podobě příchodu několika talentovaných hráčů z Lovosic a klub tak dosáhl historického úspěchu. V sezóně 2018/2019 skončil na 5. místě 2. ligy JVČ. \n\nV současnosti se může Lokomotiva Praha pyšnit velmi dobrou mládežnickou základnou. Pod vedením šéftrenéra Antonína Pokorného se s dětmi pracuje systematicky napříč všemi kategoriemi. Starší žáci postupili v sezóně 2018/2019 do žákovské ligy a udělali tak historický úspěch v této kategorii, nic na tom nemění ani konečné 24. místo a zisk 4 bodů.\n\nMladší i starší dorost hraje v současnosti 2.ligu. \n\n\nOficiální stránky klubu\n\nStránky PSH\n"}
{"id": "891888", "url": "https://cs.wikipedia.org/wiki?curid=891888", "title": "Únos švýcarských turistů v Balúčistánu", "text": "Únos švýcarských turistů v Balúčistánu\n\n2. července 2011 byl v jihozápadním Pákistánu v provincii Balúčistán unesen švýcarský pár. Pár cestoval autem do sousedního Íránu, když byli přepadeni neznámými ozbrojenci v okrese Loralai, která je 150 km severně od hlavního města provincie Kvéta. Bylo to poprvé, kdy se švýcarští občané stali cílem takového incidentu v Pákistánu, jak uvádí švýcarské ministerstvo zahraničních věcí. Později oznámil Pákistánský Taliban zodpovědnost za únos.\n\nPákistánské úřady oznámily incident švýcarské diplomacii v zemi okamžitě po události. Balučistánská policie zahájila pátrací operaci pod přímým vedením balučistánské vlády.\n\nV březnu 2012, tedy po více než osmi měsících, pár uprchl ze zajetí Talibanu.\n"}
{"id": "891889", "url": "https://cs.wikipedia.org/wiki?curid=891889", "title": "Telč (zámek)", "text": "Telč (zámek)\n\nZámek Telč stojí ve městě Telč, v části Vnitřní Město, na náměstí Zachariáše z Hradce, nad meandrem Telečského potoka mezi Ulickým a Štěpnickým rybníkem. Zámek je chráněn jako kulturní památka a v roce 1995 byl zámecký areál společně s panskou sýpkou prohlášen národní kulturní památkou. Od roku 1992 je zámek spolu s historickým centrem Telče zapsán na Seznam světového kulturního dědictví UNESCO. Je ve vlastnictví státu (správu zajišťuje Národní památkový ústav) a je přístupný veřejnosti.\n\nPo požáru města v roce 1387, při kterém pravděpodobně definitivně zanikl první telčský hrad, se Telč ocitla bez panského sídla. Ve třetí čtvrtině 14. století proto nechal Jindřich III. z Hradce postavit na místě dnešního zámku, přesněji v jeho severovýchodní části, vodní hrad. Jindřichův syn Jan III. z Hradce držel ochranou ruku nad mistry pražské univerzity, především pak nad Stanislavem ze Znojma. Obdobně se choval i jeho syn Jan IV., přesto byl telčský hrad dne 21. září 1423 dobyt husity. Pánům z Hradce se jej podařilo získat zpátky a lednu 1437 zde pobýval císař Zikmund Lucemburský. Jan se později stal členem Jednoty strakonické a postavil se proti králi Jiřímu z Poděbrad. Po Janově smrti v roce 1452 panství zdědil jeho syn Jindřich IV., který se roku 1463 postavil proti králi. Roku 1471 se pak zavázal uherskému králi Matyášovi Korvínovi. Po uzavření olomouckého míru uznal za panovníka Vladislava II. a ten jej jmenoval komorníkem Království českého. V Telči stihl nechat hrad přestavět v duchu gotiky, ovšem během lovu dne 15. ledna 1507 Jindřich nešťastně umírá. Telč tak zdědil Adam I. z Hradce, po jehož smrti v roce 1531 došlo k rozdělení panství a Telč získal mladší Zachariáš z Hradce. Za vlastnictví Zachariáše zažívala Telč největší rozmach. Právě on nechal přestavět hrad na zámek.\n\nZachariáš z Hradce nechal přestavět gotický hrad na renesanční zámek a vytvořil z něj svoje reprezentativní dílo. V letech 1551–1552 se zúčastnil výpravy českých velmožů do Janova. Tady se seznámil s italskou renesancí a tato zkušenost se poté promítla do přestavby telčského sídla. V roce 1553 se oženil s Kateřinou z Valdštejna, díky které získal panství Polná. V roce 1589 po Zachariášově smrti panství zdědil jeho synovec Adam II. z Hradce.\n\nNa počátku 17. století, po vymření pánů z Hradce, se zámek dostal do vlastnictví Slavatů a to prostřednictví sňatku Lucie Otýlie z Hradce s Vilémem Slavatou z Chlumu a Košumberka. Slavatové se pokusili o obrácení obyvatel Telče na katolictví, jak dokládá jezuitský kostel Jména Ježíš, vystavěný v blízkosti zámku. Do architektonické podoby zámku výrazněji nepromluvili ani následující majitelé – Lichtenštejnové z Kastelkornu a Podstatští z Lichtenštejna. Jejich pozornost se zaměřila především na úpravy zámeckého parku, kde došlo k výstavbě empírového skleníku.\n\nPůvodní podobou připomínal spíše opevněný dvorec. Hrad tvořily budovy uzavírající malý dvorek v severovýchodní části dnešního zámku. Na východě stál jednokřídlý dvoupatrový palác, k němuž na jihovýchodě přiléhala kaple sv. Jiří. Ta původně prostupovala patry a zakončovala ji hvězdicovitá žebrová klenba. Na sever pak vedlo zámecké křídlo, ze kterého se do současnosti dochovaly původně dvoupatrové sklepy a části obvodových zdí. Ke zboření tohoto křídla došlo v období renesance. Přízemí paláce se otevíralo do dvorku lemovaného arkádami s lomenými oblouky. Ve směru z jihu na sever pak celek uzavírala v renesanci rozbořená zeď. Hrad v podstatě pouze doplňoval hradby města a střežil jednu z městských bran.\n\nZa Jindřicha IV. z Hradce prošel hrad gotickou přestavbou, během níž měla být zvýšena bezpečnost sídla. V severním nároží došlo k vystavění hranolové věže a další přibyla u kaple v jižním nároží. Severní věž se dochovala v přízemí a v patře v původním stavu a její součástí byl prevét se střílnami. Kromě nich vzniklo i nové jižní křídlo s lomenými arkádami, tzv. Zbrojnice, a při severní stěně paláce další přístěnek. Palác a další obytné budovy byly obehnány ochozy, zrušené při vybudování zámecké zahrady. V období pozdní gotiky přibyla i hradní kuchyně.\n\nDo současnosti se dochovaly i zbytky předhradí – severní hradba s baštou, dnes začleněné do západní části renesančního paláce, a o něco západněji budova, kterou se původně do areálu vstupovalo. Ještě více na západ stával hradní pivovar. V budově bývalého konviktu se dochovala další z hradních věží.\n\nPřestavbou hradu na reprezentativní sídlo byli pověřeni mistři z Itálie a probíhaly ve dvou etapách. Zajímavé je, že ve stejné době probíhala i přestavba sídla v Jindřichově Hradci, kde sídlil Zachariášův bratr Jáchym, přičemž na obou stavbách působili stejní architekti a umělci.\n\nPrvní etapa probíhala v letech 1550-1553 a její realizací byl pověřen Leopold Esterreicher ze Slavonic. Ten se zaměřil především na oblast původního dvora – v paláci nechal prolomit nová okna, zazdil arkády a omítky vyzdobil rustikou. V přízemí byly vybudovány nové místnosti (obytné i reprezentativní). Došlo také k zaklenutí \"Zbrojnice\" hvězdicovitou klenbou. Změny se nevyhnuly ani zámecké kapli, při nichž byl snížen strop a zrušeny žebrové klenby. Nové klenby dostaly také místnosti v prvním patře. Přes celé druhé patro se táhla \"Velká hodovní síň\". Místy jsou dosud patrné sklípkové klenby.\n\nPřestavba představoval pro Zachariášovu pokladnu velkou zátěž, nicméně díky ziskům na panství a také těžby v dolech na stříbro, které získal především sňatkem s Kateřinou z Valdštejna, ji dokázal finančně utáhnout. V roce 1553, právě v roce svatby s Kateřinou, započala druhá, nejnáročnější, etapa přestavby. Svatba se také promítla na výzdobě zámku a to prostřednictvím aliančních erbů novomanželů, umístěných na portálech, fasádách a interiérech zámku.\n\nVedením prací v druhé etapě přestavby, která probíhala od roku 1553 do konce 60. let 16. století, byl pověřen stavitel Antonín Vlach z Itálie, jenž se také podílel na přestavbách zámku v Jindřichově Hradci. Během této etapy přibyly další dva zámecké paláce, doplněné o hospodářské budovy. V roce 1561 byla dokončena výstavba \"Severního paláce\", v jehož prostorách vznikla dominanta telčského zámku – \"Zlatý sál\". V roce 1564 došlo k zaklenutí zámecké kaple křížovou klenbou. V letech 1566-1568 přibyl \"Jižní palác\" a také průjezd do dvora v západní části zámeckého areálu. Tady od roku 1550 stával pivovar a další hospodářské budovy, později spojené do jednoho gotického domku. V roce 1563 při výstavbě krytého schodiště došlo také k úpravám tohoto prostoru.\n\nDefinitivní podobu zámeckému areálu dodal během třetí etapy přestavby, probíhající do roku 1580, Baldassare Maggi z Arogna, jenž se také podílel na přestavbách zámků na Hluboké, v Českém Krumlově, Jindřichově Hradci či v nedaleké Brtnici. Během této přestavby došlo ke spojení jednotlivých zámeckých paláců – Severní a Jižní palác s palácem v místě hradu – arkádovými chodbami. V Jižním paláci byla v roce 1580 vystavěna pohřební kaple Všech svatých.\n\n\"Zámecký park\" se rozkládá na severozápad od zámku a vytvořen byl již v 16. století. Tvoří jej především vzácné dřeviny, součástí je také dříve empírový, dnes klasicistní skleník. V roce 1848 o park pečoval zahradník, sběratel a cestovatel Benedikt Rozel, který během svých cest po střední Americe popsal několik nových druhů rostlin (zejména orchidejí).\n\n\"Zámecká zahrada\" vznikla již v 70. letech 16. století a řadí se tak k nejstarším architektonickým zahradám v České republice. Ze dvou stran ji lemují arkády, v jejichž výklencích stávaly busty panovníků. Štukový reliéf na stěně paláce pak znázorňuje Neptuna se čtyřspřežím.\n\nZámek se objevil v následujících filmech a pohádkách:\n\n\n\n"}
{"id": "891890", "url": "https://cs.wikipedia.org/wiki?curid=891890", "title": "Bitva u Ořechova", "text": "Bitva u Ořechova\n\nBitva u Ořechova proběhla ve dnech 18.–24. dubna 1945 v prostoru současné obce Ořechov v okrese Brno-venkov v rámci bratislavsko-brněnské operace.\n\nJednotky Rudé armády společně s jednotkami Rumunské královské armády postoupily v průběhu první poloviny dubna 1945 od Bratislavy (obsazena 4. dubna) do prostoru jižně od Brna, kde si zejména po bojích u Rajhradu a Holasic zajistily 18. dubna nástupiště v prostoru Syrovic, Bratčic a Mělčan. Německá obrana, tvořená zde pouze slabšími jednotkami z frekventantů vojenských škol z Vyškova, výcvikovým praporem SS a Volkssturmem, se stáhla k obcím Ořechov, Tikovice a Ořechovičky. Zdejší návrší s kostelem Všech svatých skýtalo strategický bod, odkud bylo možné ostřelovat i Brno. Odpoledne 18. dubna 1945 byl zahájen úspěšný útok sovětských vojsk na Ořechov; němečtí obránci se v noci stáhli do Ořechoviček, následujícího dne ještě dále severním směrem. Večer 19. dubna dorazily však do Brna řádné německé posily, které ještě tentýž večer po ostřelování z raketových vrhačů zaútočily na ořechovské návrší, kde překvapily sovětské vojáky a z velké blízkosti přímo zničily některé jejich tanky T-34 a samohybná děla SU-100. Stažená sovětská vojska začala poté ostřelovat ořechovské obce kaťušemi, naopak německé jednotky podnikaly v následujících dnech přepady jižním směrem. Dne 22. dubna Sověti dosáhli silnice Ořechov – Hajany, ráno 23. dubna zaútočily sovětské tanky a kozáci na Ořechov, Tikovice a Silůvky. Již v předchozích dnech se ale některé sovětské jednotky dostaly přes Silůvky a Radostice až do Střelic, takže Němci byli 23. dubna v Ořechově obklíčeni ze tří stran. V noci na 24. dubna se německá armáda začala z tohoto prostoru přesouvat k Brnu, odpoledne toho dne již Ořechov, Tikovice a Ořechovičky obsadila Rudá armáda.\n\nV bitvě bylo zničeno přes 30 tanků a obrněných vozidel (zdroje uvádí 34 strojů na obou stranách nebo 35 strojů na sovětské straně) a podle zprávy v deníku \"Slovo národa\" ze dne 7. srpna 1945 v ní padlo 960 sovětských a 275 německých vojáků. V bojových akcích zemřelo také 23 občanů Ořechova, Tikovic a Ořechoviček, v těchto třech obcích bylo zničeno 189 domů, většina ostatních byla těžce poškozena včetně kostela Všech svatých. Právě u kostela, v místech nejtěžších bojů, byl po válce vybudován hřbitov Rudé armády, kde bylo pohřbeno 1452 vojáků a důstojníků, a památník.\n\nBitva u Ořechova, která je označována za největší tankovou bitvu na Moravě, je připomínána od druhé poloviny 90. let 20. století bojovými ukázkami poblíž obce.\n"}
{"id": "891893", "url": "https://cs.wikipedia.org/wiki?curid=891893", "title": "Papežské jméno", "text": "Papežské jméno\n\nPapežské jméno přijímá papež po svém zvolení. Zpravidla jím naznačuje, k odkazu kterého ze svých předchůdců se hlásí.\n\nPůvodně nástupci sv. Petra používali během pontifikátu své vlastní křestní jméno. Teprve Jan II. se rozhodl nepoužívat své původní jméno Mercurius podle pohanského boha Merkura, nýbrž zvolil si jméno odlišné. Volba odlišného jména se stala běžnou praxí počínaje Sergiem IV. v roce 1009 (vlastním jménem Pietro Martino Boccapecora), po něm použili své skutečné jméno už jen Julius II., Hadrián VI. a Marcel II. První zdvojené papežské jméno přijal Jan Pavel I. (v roce 1978) a po něm už pouze Jan Pavel II.\n\nDosud nepoužité papežské jméno si zvolil nynější papež František, naposledy před ním užíval dosud neužívané jméno Lando (v letech 913 až 914), které bylo jeho jménem vlastním.\n\n\n"}
{"id": "891894", "url": "https://cs.wikipedia.org/wiki?curid=891894", "title": "František Kubík", "text": "František Kubík\n\nFrantišek Kubík (* 14. března 1989, Prievidza) je slovenský fotbalový záložník a reprezentant schopný nastoupit i v útoku či obraně, od října 2019 hráč českého klubu MFK Frýdek-Místek. Mimo Slovensko působil na klubové úrovni v Nizozemsku, Rusku, Řecku, na Ukrajině, v Kazachstánu a v Česku. 14. prosince 2013 se oženil, manželka se jmenuje Soňa.\n\nSvoji fotbalovou kariéru začal v mužstvu FK Mesto Prievidza, jehož je odchovanec. V létě 2007 se propracoval do seniorské kategorie. Za první tým odehrál dohromady 41 zápasů v lize a dal deset gólů.\n\nV zimním přestupovém období ročníku 2008/09 přestoupil do klubu FK AS Trenčín, který tehdy působil ve druhé nejvyšší slovenské soutěži. Celkem za Trenčín odehrál 36 ligových střetnutí, ve kterých vsítil sedm branek.\n\nV létě 2010 odešel na své první zahraniční angažmá, konkrétně na roční hostování do nizozemského klubu ADO Den Haag.\n\nLigový debut za Haag si připsal v úvodním kole hraném 8. 8. 2010 proti týmu Vitesse, odehrál celé utkání. ADO Den Haag podlehl soupeři na jeho hřišti v poměru 1:3. Svůj první gól dal v následujícím kole proti mužstvu Roda JC Kerkrade (prohra 1:3), ve 4. minutě dal první branku zápasu. Podruhé se střelecky prosadil 29. srpna 2010 proti klubu PSV Eindhoven, když devět minut před koncem srovnal na konečných 2:2. 18. 9. 2010 vstřelil dva góly v souboji s týmem Willem II Tilburg (výhra 4:2), prosadil se ve 49 a v 80.minutě. Následně se trefil v 9. kole proti mužstvu SBV Excelsior (výhra 2:1) a v 10. kole, kdy Haag prohrál s klubem FC Twente 2:3. V těchto utkáních dal svoji pátou a šestou branku v ročníku. Po půl roce jednal Haag s Trenčínem o přestupu, ale nedohodli se na podmínkách a Kubík i na jaře 2011 v týmu hostoval. Posedmé vsítil gól 30. 1. 2011 v souboji 21. kola, kdy v odvetě proti týmu SBV Excelsior pomohl k vysoké výhře 5:1. 20. března 2011 se trefil ve 31. minutě proti slavnému mužstvu AFC Ajaxu, Haag porazil soupeře doma 3:2. S týmem skončil na konci ročníku v tabulce na sedmém místě a postoupil s ním do play-off o účast v Evropské ligy UEFA 2011/12. V úvodním semifinále se prosadil ve 14. minutě při výhře 4:2 nad klubem Roda JC Kerkrade. Haag zvládl i odvetou, ve které zvítězil v poměru 1:2. Ve Finále se představil proti mužstvu FC Groningen a po domácí výhře 5:1 přišla prohra 2:5 po penaltách, ale Haag se i tak do předkol EL kvalifikoval. Během roku nastoupil v lize k 31 zápasům.\n\nV průběhu sezony 2011/12 přestoupil do Ruska, uzavřel čtyřletou smlouvu s tehdejším nováčkem nejvyšší souteže Kubáněm Krasnodar. Svůj první ligový start si připsal 21. 8. 2011 ve 21. kole proti klubu FK Volga Nižnij Novgorod. Krasnodar vyhrál vysoko 5:0, Kubík přišel na hrací plochu v 77. minutě. V celku nakonec strávil pouze půl roku, během kterého nasbíral jen pět ligových startů.\n\nPo nepovedeném angažmá v Krasnodaru přestoupil v únoru 2012 na Ukrajinu do týmu Tavrija Simferopol. S mužstvem uzavřel kontrakt do léta 2015. Debut si na své konto připsal ve 22. kole hraném 11. března 2012 proti Karpaty Lvov (výhra 3:2), odehrál celých 90 minut. V srpnu 2012 v Simferopolu předčasně skončil. Během svého působení odehrál v lize pouze 11 zápasů.\n\nV průběhu ročníku 2012/13 se vrátil do Trenčína, kam zamířil jako volný hráč (zadarmo). Společně s ním přišel ze Simferopolu také další bývalý hráč Trenčína, nigerijský útočník Fanendo Adi.\n\nObnovenou ligovou premiéru v trenčínském dresu absolvoval 27. 10. 2012 ve 14. kole proti Tatranu Prešov, odehrál celé utkání a jeho celek zvítězil v Prešově 2:1. Prvního střeleckého zásahu po návratu se dočkal 9. března 2013, když v 55. minutě vstřelil vítězný gól na 2:1 proti klubu MFK Ružomberok. Ve 23. kole se trefil podruhé, proti týmu FC Nitra (výhra 3:0) otevřel skóre střetnutí. Své třetí branky v ročníku docílil ve 29. kole hraném 5. května 2013 proti Slovanu Bratislava (výhra 4:1), když v 54. minutě zvyšoval na 4:0. V posledních dvou kolech se trefil nejprve dvakrát v odvetě do sítě Ružomberoku (výhra 5:0) a následně jednou do branky ViOnu Zlaté Moravce (výhra 2:1). Na jaře 2013 pomohl Trenčínu ke konečnému třetímu místu a premiérové účásti v kvalifikaci o Evropskou ligu UEFA. Za tým si tentokrát připsal 19 ligových startů.\n\nV létě 2013 odešel opět do zahraničí, kde se na rok upsal ukrajinskému Arsenalu Kyjev. V říjnu 2013 však Arsenal zkrachoval a Kubík se stal volným hráčem. Za Kyjev odehrál šest zápasů v lize.\n\nV prosinci 2013 byl na 10denních testech v anglickém druholigovém mužstvu Brighton & Hove Albion, kde se setkal se svým krajanem Peterem Brezovanem. Nakonec si našel nové angažmá v lednu 2014 v řeckém celku PAE Ergotelis, podepsal kontrakt do konce sezony 2013/14. V dresu Ergotelis debutoval 27. 1. 2014 proti PAE Panaitolikos (prohra 0:1). Při své premiéře přišel na hřiště na posledních 19 minut. Svůj první a zároveň jediný gól během tohoto angažmá vstřelil v posledním 34. kole ve 37. minutě a pomohl k výhře 3:0 nad klubem AEL Kallonis. Na jaře 2014 skončil Ergotelis na 15. místě a sestoupil do druhé ligy. Odehrál zde deset ligových zápasů.\n\nPřed sezonou 2014/15 po vypršení smlouvy v Ergotelisu zamířil podruhé zpět do týmu FK AS Trenčín. V přípravném zápase 1. července 2014 vystřílel čtyřmi góly ve druhém poločase obrat na konečných 4:2 pro Trenčín proti polskému mužstvu Ruch Chorzów. S Trenčínem se představil v Evropské lize UEFA 2014/15. Klub nejprve postoupil ve druhém předkole přes Vojvodinu Novi Sad ze Srbska (výhra 4:0 a prohra 0:3). Následně byl vyřazeno ve 3. předkole anglickým týmem Hull City AFC (remíza 0:0 a prohra 1:2).\n\nSvůj ligový debut si při druhém návratu odbyl 12. července 2014 v 1. kole proti mužstvu FC DAC 1904 Dunajská Streda (výhra 2:1), odehrál celý zápas. V šestém kole se velkou mírou podílel na výhře 4:2 nad klubem MFK Košice, když během čtvrt hodiny zkompletoval hattrick. Za Trenčín tentokrát odehrál jen sedm utkání v lize, jelikož v průběhu podzimu odešel. Na jaře 2014 Trenčín získal poprvé ve své historii mistrovský titul, na kterém se Kubík částečně podílel.\n\n31. srpna 2014 přestoupil z Trenčína do konkurenčního Slovanu Bratislava.\n\nS týmem se představil v základní skupině I Evropské ligy UEFA 2014/15, kam byl Slovan nalosován společně s celky SSC Neapol (Itálie), Young Boys Bern (Švýcarsko) a AC Sparta Praha (Česko). Mužstvo skončilo ve skupině na posledním místě, jelikož nezískalo žádný bod a do jarního play-off nepostoupilo.\n\nLigový debut v dresu Slovanu si připsal v devátém kole hraném 14. září 2015 proti klubu MŠK Žilina (prohra 0:3), nastoupil na celých devadesát minut. Poprvé se střelecky prosadil v souboji s Košicemi v 16. kole, když ve 45. minutě zvyšoval na 2:0. Slovan nakonec porazil svého rivala na domácí půdě v poměru 3:0. Ve 14. kole hraném 10. 3. 2015 proti Spartaku Trnava vyrovnával na 1:1 a tímto výsledkem zápas i skončil. Potřetí se trefil 30. května 2015 na půdě týmu FC DAC 1904 Dunajská Streda, v 54. minutě zvyšoval na konečných 3:0. Během roku odehrál 17 ligových střetnutí.\n\nSe Slovanem došel na podzim 2015 přes mužstvo Europa FC z Gibraltaru (výhry 6:0 a 3:0) a irský klub UC Dublin (výhry 1:0 a 1:5) až do třetího předkola Evropské ligy UEFA 2015/16, kde nastoupil proti ruskému týmu FK Krasnodar a po prohře 0:2 a remíze 3:3 s ním vypadl.\n\nPoprvé v ročníku se trefil ve 20. kole proti Trenčínu, tedy v souboji se svým bývalým zaměstnavatelem. Slovan vyhrál na hřišti soupeře 2:0 a Kubík dal první gól utkání. Následně rozvlnil síť 5. března 2016 v následujícím kole proti mužstvu FO ŽP ŠPORT Podbrezová, jeho branka z 6. minuty byla jedinou v tomto střetnutí. Se Slovanem na jaře 2016 došel až do finále slovenského poháru, kde tým podlehl v utkání hraném v Trnavě klubu AS Trenčín 1:3. Během sezony si připsal v lize 28 startů.\n\nS mužstvem se představil v prvním předkole Evropské ligy UEFA 2016/17 proti albánskému týmu KF Partizani. První zápas skončil bezbrankovou remízou, ale odveta v Senici se neuskutečnila. Partizani bylo přesunuto do druhého předkola Ligy mistrů UEFA 2016/17 na místo tehdejšího albánského mistra KF Skënderbeu Korçë vyloučeného kvůli podezření z ovlivňování zápasů a Slovan postoupil automaticky do dalšího předkola. Ve druhém předkole Slovan remizoval 0:0 a prohrál 0:3 s mužstvem FK Jelgava z Lotyšska a vypadl. První střelecký zásah v sezoně si na své konto připsal ve 14. kole hraném 30. 10. 2016 proti Podbrezové a podílel se na výhře 2:0. V ročníku 2016/17 získal se Slovanem domácí pohár, když společně se svými spoluhráči porazil ve finále hraném 1. května 2017 na stadionu NTC Poprad tehdy druholigový tým MFK Skalica v poměru 3:0. Svůj druhý ligový gól dal do sítě Trenčína ve 32. kole, ale konečné prohře 2:3 na půdě soupeře nezabránil. Celkem v sezoně odehrál 29 ligových utkání.\n\n23. června 2017 odehrál za mužstvo celých devadesát minut v utkání Česko-slovenského Superpoháru hraného v Uherském Hradišti proti českému celku FC Fastav Zlín, kterému Slovan Bratislava podlehl v penaltovém rozstřelu. Se Slovanem postoupil přes arménský klub FC Pjunik Jerevan (výhry 4:1 a 5:0) do druhého předkola Evropské ligy UEFA 2017/18, kde bratislavský tým vypadl po prohrách 0:1 a 1:2 s mužstvem Lyngby BK z Dánska. V zimě 2017/18 byl před soustředěním v tureckém městě Belek přeřazen do třetiligové juniorky a zároveň dostal svolení hledat si nové působiště. V sezoně 2017/18 se Kubík částečně podílel na vítězství ve slovenském poháru, jehož zisk \"belasý\" obhájily z předešlého ročníku.\n\nV lednu 2018 uzavřel jako volný hráč smlouvu do konce roku 2019 s klubem MŠK Žilina, i když měl nabídky z Polska a Kazachstánu. V Žilině se sešel s trenérem Adriánem Guľou, s nímž se znal ze společného působení v Trenčíně.\n\nAktuální k 28. květnu 2018\n\nKubík působil v mládežnické reprezentaci Slovenska do 19 let, v jejímž dresu v letech 2007-2008 odehrál celkem devět zápasů a vstřelil jeden gól.\n\nV A-týmu Slovenska debutoval pod trenérem Vladimírem Weissem v přátelském zápase 9. února 2011 proti Lucembursku (prohra 1:2). Nastoupil na hrací plochu v 68. minutě. 19. listopadu 2013 dostal další příležitost pod trenérem Jánem Kozákem v přátelském utkání proti Gibraltaru, které mělo dějiště v portugalském Algarve ve městě Faro a bylo vůbec prvním oficiálním zápasem Gibraltaru po jeho přijetí za 54. člena UEFA v květnu 2013. V zápase se zrodila překvapivá remíza 0:0, za slovenský výběr nastoupili hráči z širšího reprezentačního výběru a také několik debutantů.\n\n"}
{"id": "891897", "url": "https://cs.wikipedia.org/wiki?curid=891897", "title": "Kluci, pozor", "text": "Kluci, pozor\n\nKluci, pozor je československý animovaný televizní seriál z roku 1973 vysílaný v rámci večerníčku. Poprvé byl uveden v lednu roku 1974. Bylo natočeno celkem 13 epizod. Pod výrobou seriálu je podepsán výtvarník Radek Pilař a spisovatelé Jiří Havel a Lenka Vosková.\n\nSeriál byl natočen jako výchovný s námětem dopravní výchovy ...\n\n"}
{"id": "891899", "url": "https://cs.wikipedia.org/wiki?curid=891899", "title": "Kominíček", "text": "Kominíček\n\nKominíček je československý animovaný televizní seriál z roku 1980 vysílaný v rámci večerníčku. Poprvé byl uveden v září téhož roku. Bylo natočeno celkem 13 epizod.\n\n"}
{"id": "891901", "url": "https://cs.wikipedia.org/wiki?curid=891901", "title": "Uranyl", "text": "Uranyl\n\nUranyl (UO) je složený kationt obsahující uran a kyslík. Lze jej odvodit od oxidu uranového odtržením jednoho atomu kyslíku (přesněji oxidového aniontu O). Vzhledem k tomu, že uran nemá žádný stabilní izotop, jsou všechny uranylové sloučeniny radioaktivní.\n\nProtože je uranyl kationt, vytváří soli s anionty kyselin:\n\nTéž také:\n\norganické soli\n\nUranyl se také vyskytuje v některých minerálech uranu, kterými jsou hlavně:\n\n"}
{"id": "891904", "url": "https://cs.wikipedia.org/wiki?curid=891904", "title": "Gloucester Courthouse", "text": "Gloucester Courthouse\n\nGloucester Courthouse je hlavní město okresu Gloucester ve Virginii ve Spojených státech amerických. Při posledním sčítáním lidu v roce 2000 měl Gloucester 2269 obyvatel.\n\nGloucester Courthouse se nachází na souřadnicích\n37 ° 24'46 \"N 76 ° 31'27\" W / 37.41278 ° N 76.52417 ° W / 37.41278; -76.52417(37.412876, -76.524140).\n\nPodle amerického Úřadu pro sčítání lidu, má celá oblast 7.2 čtverečních mil (18,6 km ²), z čehož půda tvoří 7,0 čtverečních mil (18,1 km ²) a vodních plochy 0.2 čtverečních mil (0.5 km2) tj. 2.78%.\n\nPodle posledního sčítání v roce 2000 zde žilo 2269 lidí v 857 domácnostech a 561 rodinách. Hustota obyvatelstva na jednu míli čtvereční (125,3/km2) činila 324.7 obyvatel. Na 129.8 čtverečních milích (50.1/km²) se průměrně nacházelo 907 bytových jednotek. Rasovou strukturu obyvatelstva tvořilo 86.78% bělochů, 10.67% afrikoameričanů, 0.48% severoamerických Indiánů, 0.26% Asiatů a 0.48% činily ostatní rasy. 1.00% domácností mělo 7 lidí z nichž bylo 1.32% obyvatel dvou a více ras. Hispánci nebo Latinoameričané tvořili 1.15% populace.\n857 domácností tvořilo 28.1% dětí do věku 18 let, 51.3% manželských párů žijících společně, 11.0% domácností tvořily ženy, žijící bez manžela a 34.5% činily nerodinné domácnosti (tj. spolubydlící nebo neprovdané páry). 30.6% všech domácností tvořili jednotlivci z čehož v 15.5% domácnostech žili osamoceně lidé ve věku 65 let nebo starší. Průměrná velikost domácnosti byla 2.28 členů a průměrná rodina měla 2.82 členů.\n\nPrůměrné věkové složení obyvatelstva činilo 20.0% osob do věku 18 let, 5.5% osob ve věku od 18 do 24 let, 23.7% osob ve věku od 25 do 44 let, 23.8% osob ve věku od 45 do 64 let, a 27.1% osob ve věku 65 let nebo starších. Průměrný věk byl 46 roků. Na 100 žen připadlo 75.2 mužů. Na 100 žen ve věku 18 a více, připadlo 71.3 mužů.\n\nPrůměrný roční příjem domácnosti tvořil 40.292 dolarů a průměrný roční příjem rodiny činil 56.406 dolarů. Muži měli průměrný roční příjem 43.971 dolarů oproti 26.477 dolarů průměrného ročního příjmu žen. Průměrný roční příjem na obyvatele činil 20.749 dolarů. Asi 4.3% rodin, což je 6.2% populace, žilo na hranici bídy, z čehož tvořilo 6.2% osob mladších 18 let a 1.9% osob ve věku 65 let nebo starších.\n\nNezávislá škola Ware Academy je určena pro děti od školky do osmého stupně, tj. 13-14 věku dětí, která se nachází ve vzdálenosti jedné míle od města Courthouse Gloucester. Byla založena v roce 1949 a v současné době zde studuje 162 studentů.\n\nÚkolem Ware Academy je u studentů rozvíjet myšlení, fyzickou aktivitu a charakter, což každému absolventu školy umožní snáze získat akademické návyky, a to bez ohledu na rasu nebo místo původu.\n\n1.^ a b \"American FactFinder\". United States Census Bureau. Retrieved 2008-01-31.\n2.^ \"US Board on Geographic Names\". United States Geological Survey. 2007-10-25. Retrieved 2008-01-31.\n3.^ \"Find a County\". National Association of Counties. Retrieved 2011-06-07.\n4.^ \"US Gazetteer files: 2010, 2000, and 1990\". United States Census Bureau. 2011-02-12. Retrieved 2011-04-23.\n\n"}
{"id": "891905", "url": "https://cs.wikipedia.org/wiki?curid=891905", "title": "Birgit Õigemeel (album)", "text": "Birgit Õigemeel (album)\n\nBirgit Õigemeel je název debutového alba estonské zpěvačky Birgit Õigemeel, která se také stala prvním vítězem soutěže Estonský idol (\"Eesti otsib superstaari\"). Album bylo vydáno 25. ledna 2008 nahrávací společností \"MTM Publishing\".\n"}
{"id": "891907", "url": "https://cs.wikipedia.org/wiki?curid=891907", "title": "Le Moulin", "text": "Le Moulin\n\nLe Moulin (114 m n. m.) je kopec na ostrově Sark v Lamanšském průlivu při pobřeží Normandie. Je to nejvyšší místo ostrova i celé britské korunní dependence Guernsey.\n\n"}
{"id": "891913", "url": "https://cs.wikipedia.org/wiki?curid=891913", "title": "Nicos Poulantzas", "text": "Nicos Poulantzas\n\nNicos Poulantzas, řecky \"Νίκος Πουλαντζάς\" (21. září 1936, Atény – 3. října 1979, Paříž) byl řecký marxistický teoretik, představitel marxistického strukturalismu a politický sociolog.\n\nByl jedním z vůdčích ideologů tzv. eurokomunismu 70. let. Marxisticky analyzoval zejména fenomén fašismu a pravicových autoritářských režimů - Francova ve Španělsku a Salazarova v Portugalsku. Novátorská byla rovněž jeho teorie státu, odmítl klasickou marxistickou tezi, že stát je nástrojem vládnoucí třídy k ovládání tříd podřízených. Pozdní kapitalismus se dle něj též vyznačuje fragmentací třídní struktury a vznikem jakési pseudoburžoazie (\"\"le petit bourgeoisie\"\") uvnitř dělnické třídy. V letech 1968-1979 působil na Univerzitě Paříž VIII. Spáchal sebevraždu skokem z okna.\n\n\n\n"}
{"id": "891915", "url": "https://cs.wikipedia.org/wiki?curid=891915", "title": "Les Platons", "text": "Les Platons\n\nLes Platons (136 m n. m.) je kopec na ostrově Jersey v Lamanšském průlivu při pobřeží Normandie. Je to nejvyšší místo ostrova i celé stejnojmenné britské korunní dependence. Nachází se ve Vingtaine de la Ville-à-l'Évêque na území obce Trinity. Na vrcholu stojí televizní vysílač a radarová stanice.\n\n"}
{"id": "891917", "url": "https://cs.wikipedia.org/wiki?curid=891917", "title": "Kosí bratři a větrný kohout", "text": "Kosí bratři a větrný kohout\n\nKosí bratři a větrný kohout je československý animovaný televizní seriál z roku 1982 poprvé vysílaný v rámci večerníčku v prosinci téhož roku. Jednalo se o volné pokračování seriálu Kosí bratři z roku 1980. Námět dodal Ludvík Středa, do scénáře zpracovala Jiřina Středová. Kameru obstarali Jaroslav Forman a Dana Olejníčková. V seriálu všechny postavy namluvil Stanislav Fišer. Režii vedl Garik Seko. Bylo natočeno 13 epizod, každá v délce cca 8 minut.\n\nHlavními postavami večerníčku jsou dva kosí bratři, Josef s modrou čepičku s bambulí a Václav s červenou kšiltovku. V této sérii získávají nového kamaráda, větrného kohouta Kamila a společně zažívají různá dobrodružství…\n\n\n\n"}
{"id": "891918", "url": "https://cs.wikipedia.org/wiki?curid=891918", "title": "Kouzelník Mařenka", "text": "Kouzelník Mařenka\n\nKouzelník Mařenka je československý animovaný televizní seriál z roku 1982 vysílaný v rámci večerníčku. Poprvé byl uveden v květnu téhož roku. Seriál namluvila Jiřina Bohdalová. Bylo natočeno celkem 7 epizod, ty byly v délce 7 minut.\n\n\n"}
{"id": "891919", "url": "https://cs.wikipedia.org/wiki?curid=891919", "title": "Ilus aeg", "text": "Ilus aeg\n\nIlus aeg je název alba estonské zpěvačky Birgit Õigemeel, která se také stala prvním vítězem soutěže Estonský idol (\"Eesti otsib superstaari\"). Album bylo vydáno 10. listopadu 2008 nahrávací společností MTM Publishing.\n\n"}
{"id": "891923", "url": "https://cs.wikipedia.org/wiki?curid=891923", "title": "Kostel Nanebevzetí Panny Marie (Zlonice)", "text": "Kostel Nanebevzetí Panny Marie (Zlonice)\n\nKostel Nanebevzetí Panny Marie ve Zlonicích je monumentální barokní dominanta Zlonic i jejich okolí. Jedná se o významnou realizaci českého architekta Františka Maxmiliána Kaňky z let 1727–1744 a je nemovitou kulturní památkou České republiky.\n\nKostel zasvěcený Panně Marii se v těchto místech nacházel od středověku, první zmínka je doložena z roku 1352. Do dnešní doby se z něj dochovaly některé části mobiliáře a to liturgické předměty či portréty některých členů rodiny Valkounů, patronů kostela. Mezi nimi vyniká zejména votivní obraz Bohuchvala Valkouna z Adleru (1580–1653) z roku 1608. Nedlouho před zbořením starší stavby věnoval kostelu také tehdejší patron hrabě Norbert Liebštejnský z Kolovrat sochu Panny Marie dovezenou přímo z italského Loreta.\n\nIniciátorem novostavby kostela byl jednak nový majitel Zlonic a patron chrámu kníže Filip Josef Kinský a také proslulý zlonický děkan Jan Adam Svoboda. První zmínka související se záměrem novostavby pochází z dubna 1723, kdy žádá Filip Josef Kinský o povolení pražskou konzistoř. V tomto roce byl ve Zlonicích také autor návrhu, významný český architekt František Maxmilián Kaňka, jehož autorství je dnes nezpochybnitelné. Práce samotné započaly v roce 1727 pod vedením pražského stavitele Ferdinanda Hübnera, k požehnání základního kamene došlo ovšem až 23. září 1731. K roku 1738 byla dokončena loď a presbytář k roku 1744 definitivně také věže.\n\nZásadní obnovy a úpravy v novobarokním stylu se kostel dočkal v závěru 19. století, kdy bylo původní Kaňkovo architektonické pojetí považováno za příliš střízlivé. Plány vypracoval roku 1892 architekt Friedrich Ohmann. Práce byly zahájeny roku 1895 úpravou průčelí odkud byly sneseny původní sochy svatého Petra a Pavla a Immaculaty od Josefa Kleina (dnes umístěny v areálu kostela) a nahrazeny novými od Stanislava Suchardy a dále pokračovaly opravou střechy a vztyčením nové sanktusové věže nad křížením. K roku 1898 byly dokončeny úpravy interiéru včetně odstranění ochozu v presbytáři propojujícího oratoře, čímž bylo docíleno většího prosvětlení prostoru, a dále štukových reliéfů a zrcadel na klenbě pro zamýšlenou freskovou výzdobu. Kolaudace dokončených prací proběhla 16. října 1899. Ohmann pojal do svých plánů také celkovou úpravu okolí kostela včetně vztyčení Mariánského sloupu na náměstí proti západnímu průčelí, nového západní vstupní schodiště či úpravy závěru. Tyto záměry však nakonec nebyly realizovány. Další etapa obnovy pokračovala po roce 1900 tentokrát již podle návrhů architekta Josefa Fanty. V duchu počínající secese Fanta navrhl jednak nové oplocení pod terasou kostela dále rekonstrukci schodiště a několik historizujících neobarokních doplňků v interiéru včetně úpravy svatostánku hlavního a dvou bočních oltářů (realizace pražským cizelérem Josefem Hirschem). Definitivně byly úpravy chrámu dokončeny v letních měsících 1909–1911 freskovou výzdobou již Ohmannem připravených polí pod vedením Adolfa Liebschera (návrh vyhotoven 1908), profesora ČVUT v Praze, za spolupráce s Juliem Fischerem a synem Adolfem. Poslední obnovou prošel exteriér kostela v letech 1992–1995.\n\nKostel Nanebevzetí Panny Marie se nachází ve středu obce na vyvýšené terase nad náměstím, která sloužila již staršímu středověkému chrámu. Jedná se o jednolodní stavbu křížové dispozice se dvěma věžemi s cibulovými báněmi po stranách kněžiště. Západní průčelí člení svázané pilastry nesoucí úseky kladí a vrcholí trojúhelným štítem. Po stranách středového okna jsou niky s polopostavami národních patronů svatého Václava a svatého Vojtěcha doprovázených klečícími anděly od Stanislava Suchardy, andělé provází také sochu beránka na vrcholu. Konvexní průčelí severního a jižního rizalitu je členěno obdobně ovšem bez nik a sochařské výzdoby. Boční fasády a věže jsou členěny rovněž vysokým pilastrovým řádem a vertikalizujícími polokruhově ukončenými okny.\n\nInteriér kostela je sklenut plackovou klenbou, pouze závěr presbytáře konchou. Autorem návrhu architektury oltářů mohl být opět František Maxmilián Kaňka, i když jasné důkazy pro to schází. Jejich sochařská výzdoba je už prokazatelně dílem klasicistně orientovaného sochaře pozdního baroka Josefa Kleina, který zde působil s přestávkami v letech 1740–1763. Jeho dílem je také kazatelna z roku 1743. Původní obrazy pro titulární hlavní oltář, Nanebevzetí Panny Marie, a pro dva oltáře boční, svatého Jana Nepomuckého a svaté Anny, nechal zhotovit roku 1744 Filip Josef Kinský u neznámého autora ve Vídni (v letech 1738–1745 tam působil jako nejvyšší kancléř Českého království). Do dnešní doby se zachoval pouze obraz svatojánský nahrazený ovšem stejně jako všechny ostatní oltářní obrazy v průběhu druhé poloviny 19. století plátny novými. Pozoruhodný je také votivní obraz svatého Floriána z roku 1767, na kterém je pod postavou světce dobové vyobrazení Zlonic. Varhany (1745–1746) jsou dílem slavného varhanáře Václava Starka z Lokte.\n\nDříve vedla odborná veřejnost spor o autorství kostela. Někteří badatelé považovali na základě formálního srovnání s dalšími stavbami za autora zlonického kostela Kiliána Ignáce Dientzenhofera, Kaňka se měl podílet pouze dílčím způsobem při samotné výstavbě. Tuto teorii nepřímo podporovala i skutečnost, že Dientzenhofer byl prokazatelně autorem návrhu zlonického děkanství, který u něj pořídil roku 1748 Jan Adam Svoboda. Tyto dohady jsou však dnes definitivně ukončeny a za architekta zlonického kostela je jednoznačně určen František Maxmilián Kaňka a to jak vzhledem k blízkosti k dalším jeho realizacím tak na základě archivních pramenů. Původní vzhled (před novobarokní úpravou) tak odpovídá více Kaňkově umělecké orientaci hlásící se k mírnějšímu klasicizujícímu pojetí vrcholně barokní architektury. Za předchůdce zlonického chrámu je potom možné považovat kostel svatého Vojtěcha v západočeských Vejprnicích.\n\n\n\n"}
{"id": "891927", "url": "https://cs.wikipedia.org/wiki?curid=891927", "title": "Jindřich Šikola", "text": "Jindřich Šikola\n\nJindřich Šikola (* 29. března 1969, Československo) je trenér české juniorské biatlonové reprezentace. Jeho domácím klubem je KB Jilemnice. Jako trenér ženské biatlonové reprezentace se účastnil Zimních olympijských her ve Vancouveru v roce 2010.\n\nSezóna 2012/13:\n\nPřed štafetovým závodem v Ruhpoldingu 2013 se s děvčaty vsadil, že pokud dojedou v závodě do třetího místa, tak sní svojí čepici. Štafeta dojela bronzová.\n\nGabriela Koukalová často připomíná jeho výrok \"Poslední ránu nedávají jen pitomci.\"\n"}
{"id": "891933", "url": "https://cs.wikipedia.org/wiki?curid=891933", "title": "Stojan Jankulov", "text": "Stojan Jankulov\n\nStojan Jankulov \"Стоян Янкулов\" (* 10. září 1966 Sofie), známý také jako Stundži \"Стунджи\" je jeden z nejpopulárnějších bulharských bubeníků a perkusionistů. \n\nJankulov spolu s Elicou Todorovou reprezentoval Bulharsko na Eurovizi 2007 v Helsinkách, kde s písní \"\"Water\"\" obsadili 5. místo, a opět vystoupili na Eurovision Song Contest 2013 v Malmö s písní \"\"Samo Šampioni\"\", s níž skončili dvanáctí v druhém semifinálovém kole.\n\nJankoulov absolvoval hudební školu \"Ljubomir Pipkov\" (Любомир Пипков) v Sofii a poté Státní hudební školu \"Pančo Vladigerov\" (Панчо Владигеров) v oboru bicích nástrojů. Hrál s rockovými a jazzovými skupinami, folklorními soubory, jazz-rockovými a smíšenými kapelami. Také obsadil roli v mnoha folklorních a jazzových festivalech napříč Evropou a Spojenými státy.\n\nStojan Jankulov projevil zájem o bicí nástroje už ve velmi mladém věku. Když Stojan měl 10 let, byl nejmladším bubeníkem v dechové kapele ve městě Elin Pelin. Mezitím Stojan utvořil pop rockovou skupinu Astronax ( Астронакс), ve které hrál na bubny. Repertoár skupiny zahrnoval písně od skupin Supermax, Kiss, Deep Purple, Uriah Heep, Shturtzite, FSB a dalších, ale žádné originální písně. Čas strávený s kapelou pomohl mu rozvinout smysl pro rytmus a dal mu důvěru být páteří své vystupující skupiny. Již pohlcen ve světě bubnů Stojan, také pokračoval v lekcích klavíru, se kterými začal v osmi letech.\n\nJeho první profesionální vystoupení se konalo v jazz-rockové skupině \"Tact\" ( Такт) s klavírstou Javorem Dimitrovem, baskytaristou Miroslavem Janevem a kytaristou Evgenijem Simeonovem. Poté, co se skupina rozpadla, hrál mnoha profesionálních skupinách během svého středoškolského studia. Sotva co začal vyšší studium se přidal Big Bandu bulharského národního rádia, ve kterém hrál 7 let. Hraním v mnoha jazzových formacích se rychle dostal do swingu jazzové hudby a stal se pravidelným účastníkem na významných jazzových festivalech městech Varna, Sozopol, Plovdiv, Ruse a jiných.\n\nNejdelší čas strávil ve skupině \"Zone C\", která byla založena v roce 1994 s baskytaristou Vesselinem Vesselinovem-Echem a klavíristou Vasilem Parmakovem. Později se přidali Mišo Grozdanov, saxofonista Vladko Karparov a Atešghan Juseinov (kytara, tambura). Stojan Jankulov utvořil duo s hráčem na kaval Teodosijem Spassovem a později spolu s saxofonistou Anatoliem Vapirovem, který položil základy tria Fairy Tale.\n\nV roce 2000 Stojan Jankulov potkal bulharskou folklórní zpěvačku Elicu Todorovu na Bulharskem hudebním festivale konaného v Kanadě. Rychle si vyměnili představy o jejich společném zájmu – bicích nástrojích, rychlých elektronických rytmech a oddanosti k bulharskému folklóru. O 3 roky později duo Elica Todorova a Stojan Jankulov začali pracovat na společné hudbě.\n\nDne 25. února 2007 Elicina a Stojanova píseň \"\"Water\"\" vyhrála bulharskou národní veřejnoprávní televizní soutěž a byli vybráni, aby reprezentovali Bulharsko na Eurovision Song Contest 2007. Na Eurovizi vystupovali jako duo Elica & Stojan.\nPočátkem roku 2013 byli oba interně nominováni bulharským veřejnoprávním vysílatelem jako reprezentantI země na Eurovision Song Contest 2013 v Malmö. V národním kole zvítězila píseň „\"Kismet\"“, ovšem o několik dní později byla z právních důvodů diskvalifikována. Duo bude proto vystoupilo s písní „\"Samo Šampioni\"“ (\"Само Шампиони\"). V druhém semifinále 16. května obsadili nepostupové 12. místo se ziskem 45 bodů.\n\nStojan rozvíjí umění hry na bubny a další bicí nástroje s použitím nových technik a nestandardních hudebních nápadů. Široce experimentuje i s pomocí starého motoru od traktoru. Hraním na mnoho hudebních nástrojů najednou Stojan vytváří orchestrální zvuk, z kterého může mít posluchač pocit, že hraje více bubeníků.\n\n\n"}
{"id": "891934", "url": "https://cs.wikipedia.org/wiki?curid=891934", "title": "Římskokatolická farnost Bělá pod Bezdězem", "text": "Římskokatolická farnost Bělá pod Bezdězem\n\nŘímskokatolická farnost Bělá pod Bezdězem (něm. \"Weisswasser\") je územním společenstvím římských katolíků v rámci mladoboleslavského vikariátu litoměřické diecéze.\n\nNejstarší zmínka o duchovní správě v Bělé pod Bezdězem je z roku 1336. V té době byl zřejmě také vybudován farní kostel Povýšení sv. Kříže. Roku 1345 byl v Bělé vybudován augustiniánský klášter, který s několika přerušeními trval až do roku 1950. Farní kostel v roce 1635 vyhořel, a v letech 1650-1655 byl obnoven. K litoměřické diecézi farnost patří od roku 1786.\n\n\"Začátek působnosti jmenovaného v duchovní správě farnosti od:\"\nKněz z Bělé pod Bezdězem spravuje – mimo bělské farnosti samotné – také tyto farnosti:\n\n"}
{"id": "891939", "url": "https://cs.wikipedia.org/wiki?curid=891939", "title": "Dhani Harrison", "text": "Dhani Harrison\n\nDhani Harrison (* 1. srpna 1978, Windsor, Berkshire, Anglie) je anglický zpěvák, hudebník a jediný syn George Harrisona, člena skupiny The Beatles, a jeho druhé ženy Olivia Harrison. \n\nVe škole se stal členem veslařského týmu a také chodil do skautu. Stejně jako jeho otec projevoval zájem o hudbu. Oblíbil si hru na ukulele, začal hrát na klavíru a otec ho naučil hrát na kytaru. V roce 1991 začínal doprovázet svého otce na vystoupení. Původně se chtěl věnovat aerodynamice. Práce ho však neuspokojovala a proto se dal v otcových šlépějích. Po otcově smrti dokončil jeho album. V roce 2006 založil kapelu Thenewno2. Své první sólové album nazvané \"In Parallel\" vydal roku 2017.\n\n \n"}
{"id": "891944", "url": "https://cs.wikipedia.org/wiki?curid=891944", "title": "Mistrovství Evropy v judu 1982", "text": "Mistrovství Evropy v judu 1982\n\nMistrovství Evropy mužů se konalo v Roztokách, Východní Německo 14.-16. května 1982 a Mistrovství Evropy žen se konalo v Oslu, Norsko 12.-14. května 1982.\n\nMuži\n\nŽeny\n"}
{"id": "891945", "url": "https://cs.wikipedia.org/wiki?curid=891945", "title": "Edgar Knobloch", "text": "Edgar Knobloch\n\nJUDr. Edgar Knobloch (11. listopadu 1927 Praha – 3. února 2013 Quillan, Francie) byl český a evropský badatel, historik, polyglot a spisovatel.\n\nVystudoval právnickou fakultu University Karlovy v Praze. Jeho celoživotním zájmem byly dějiny a umění Středního východu a Orientu. Znalost ruštiny, tureckého jazyka a arabštiny mu umožňovala orientovat se ve východních kulturách. Podnikl více než třicet cest do států středního až dálného východu, od Jemenu po Xinjiang, stejně jako do asijských států bývalého Sovětského svazu. Psal beletrii, cestopisy i poezii a limericky.\n\n\n\nZ autorových překladů je třeba vzpomenout překlady Carpiniho, Rubrucka a Clavija.\n\n"}
{"id": "891950", "url": "https://cs.wikipedia.org/wiki?curid=891950", "title": "Polaris Music Prize", "text": "Polaris Music Prize\n\nPolaris Music Prize je hudební ocenění, které je každoročně předáváno nejlepšímu kanadskému albu. Jeho udělení je založeno na umělecké hodnotě, bez ohledu na žánr, prodejích nebo nahrávací společnosti. Hudební ceny Polaris Music Prize byly založeny v roce 2006. Odměnou pro umělce bylo mimo jiné 20 000 dolarů v hotovosti, což bylo v roce 2011 navýšeno na 30 000 dolarů v hotovosti.\n\nVzorem pro Polaris Music Prize byly britské/irské ceny Mercury Prize.\n\nSponzory Polaris Music Prize jsou: MuchMusic, Sirius Satellite Radio, Government of Canada, FACTOR, Rdio, Slaight Communications, Radio Starmaker Fund, SOCAN, Studio Moves, MROC, Galaxie, The Waldorf Hotel, Steam Whistle Brewing a The Drake Hotel. Vysílání cen zprostředkovává živě Sirius Satellite Radio, online prostřednictvím CBC Radio 3 a video přenos živě je umístěn na stránkách MuchMusic.com.\n\nNa Polaris Music Prize neexistuje žádný proces výběru nebo vstupní poplatek. Porotci vyberou 5 nejlepších alb uplynulého roku podle vlastních preferencí. Hlasovací lístky obsahují tabulku, ve které album umístěné na první místo dostává 5 bodů, druhé místo je oceněno 4 body a tak to pokračuje dále. Seznam 40 alb je poté v polovině června veřejně vystaven. Seznam se poté vrací porotě, která nakonec znovu vybere 5 nejlepších titulů.\n\nNásleduje opětovné seřazení do tabulky a výběr nejlepších 10 alb. Tento vyběr je zveřejněn v polovině července. Konečný vítěz je zvolen 11člennou porotou, která se na konci září schází v Torontu, kde probíhá slavnostní předávání cen.\n\nPorotci jsou vybíraní členy představenstva Polaris Music Prize z listu více než 200 kanadských hudebních novinářů, bloggerů a moderátorů. Aby byla zajištěna nestrannost poroty, je zakázáno mít přímé finanční vztahy s některým z nominovaných umělců. Organizace je zaregistrována jako nevýdělečná organizace.\n\n"}
{"id": "891953", "url": "https://cs.wikipedia.org/wiki?curid=891953", "title": "Mistrovství Evropy v judu 1981", "text": "Mistrovství Evropy v judu 1981\n\nMistrovství Evropy mužů se konalo v Debrecínu, Maďarsko 15.-17. května 1981 a Mistrovství Evropy žen se konalo v Madridu, Španělsko 27.-29. března 1981.\n\nMuži\n\nŽeny\n"}
{"id": "891957", "url": "https://cs.wikipedia.org/wiki?curid=891957", "title": "Katrán", "text": "Katrán\n\nKatrán (\"Crambe\") je rod čítající okolo 35 druhů z nichž se asi 10 vyskytuje v Evropě. Přísluší do čeledě brukvovitých a jako takový má obvykle olejnatá semena a v rostlinných buňkách glykosidy. Jeho domovem je Starý svět (Evropa, Asie a Afrika) a některé jeho druhy zdomácněly v Severní Americe.\n\nJsou to jednoletky nebo trvalky, nejčastěji byliny s našedlou rozvětvenou lodyhou vyrůstající vzpřímeně, jsou lysé nebo porostlé jednoduchými chlupy. Listy má dvojího typu, jednak řapíkaté v přízemní růžici a pak obvykle menší lodyžní, mezidruhově jsou variabilní i ve velikostech. Přízemní bývají různě laločnaté, lyrovité, zpeřené, často zvlněné a hrubě zubaté. Na lodyze vyrůstají střídavě a jsou menší, více celistvé a jemněji zubaté, mají i kratší řapíky.\n\nKvěty jsou oboupohlavné, pravidelné, se čtyřmi kališními a čtyřmi korunními plátky, vyrůstají na vztyčených a rozbíhajících se stopkách, bývají sestaveny do rozměrných květenství hroznů nebo lat. Kališní lístky jsou volné, vejčité nebo podlouhlé a na vrcholu jsou tupé. Korunní lístky bílé nebo žluté barvy jsou také volné, obvejčité, eliptické nebo podlouhlé, s celistvým okrajem i vrcholem a vždy výrazně delší než kališní. V květu je šest čtyřmocných volných tyčinek, kratší vnější mají nitky bez přívěsků, prašníky jsou vejčité nebo podlouhlé. Semeník obsahuje dvě vajíčka, jediný pestík někdy nemá čnělku ale jen hlavičkovitou bliznu. Plody jsou dvoudílné nepukavé šešulky, spodní díl u stopky je prázdný, horní kulovitý nebo vejčitý obsahuje jediné neokřídlené semeno. Květy jsou opylovány cizím a většinou i vlastním pylem. Rozšiřují se převážně semeny, někdy i oddenky.\n\nNěkteré druhy např. katrán etiopský jsou perspektivními olejnatými rostlinami které postupně nacházejí uplatnění jako průmyslové i potravinářské, mohou být v určitých klimatických podmínkách přímou poživatinou nebo zdrojem oleje a rostlinných nedřevitých vláken pro specifické využití. Jiné druhy vyrůstají jako nechtěný plevel na obdělávaných polích.\n\nV České republice rostou tři druhy rodu katrán, z nichž jeden je původní\n\na dva jsou řídce se vyskytující zavlečené neofyty:\n\n \n"}
{"id": "891959", "url": "https://cs.wikipedia.org/wiki?curid=891959", "title": "Království květin", "text": "Království květin\n\nKrálovství květin je český animovaný televizní seriál z roku 1993 poprvé vysílaný v rámci večerníčku v prosinci téhož roku. Seriál vznikl na základě knihy Království květin belgického spisovatele Maurice Carêmeho. Současně se seriálem vznikl i stejnojmenný film.\n\nScénář připravili Jarmila Turnovská, Libuše Koutná a Josef Lamka, který se současně ujal režie. V seriálu si zahrála živá herečka, byla jí Lucie Vondráčková, všechny ostatní postavy byly loutky a namluvili je Milena Dvorská, Libuše Havelková, Aťka Janoušková, Věra Kubánková, Naďa Konvalinková, Stella Zázvorková, Vlastimil Bedrna, Jiří Bruder a Roman Skamene. V rámci seriálu bylo připraveno 8 epizod, v délce mezi 9 a 10 minutami.\n\n\nHlavní postavou je Anička, která byla pozvána Vlčím mákem do Království květin za to, že květinám neublížila. Setkává se s reportérem Růžového plátku, je předvedena před královnu Floru a zažije krásná a napínavá dobrodružství…\n\n\n"}
{"id": "891965", "url": "https://cs.wikipedia.org/wiki?curid=891965", "title": "Coloane Alto", "text": "Coloane Alto\n\nColoane Alto ( , 170,6 m n. m.) je kopec na ostrově Coloane v Jihočínském moři při pobřeží Číny. Jedná se o nejvyšší bod ostrova i celé zvláštní správní oblasti Macao. Na vrcholu stojí socha bohyně Ma-cu vytesaná z bílého mramoru a dokončená 28. října 1998. Sochu tvoří 120 mramorových bloků, je vysoká 19,99 m a váží asi 500 tun.\n\n"}
{"id": "891966", "url": "https://cs.wikipedia.org/wiki?curid=891966", "title": "Pohár federace 1968", "text": "Pohár federace 1968\n\nPohár federace 1968 byl 6. ročník týmové tenisové soutěže žen v Poháru federace, od roku 1995 konané pod názvem Fed Cup. Soutěž se odehrála mezi 21. až 26. květnem 1968 na otevřených antukových dvorcích areálu Stade Roland-Garros. Turnaj proběhl ve francouzské metropoli Paříži.\n\nSoutěže se zúčastnilo dvacet tři zemí. Třetí vítězství si připsalo družstvo Austrálie, které ve finále zdolalo hráčky Nizozemska. Ty se do boje o titul probojovaly poprvé. Výhru Australankám zajistily dvěma body z dvouher Kerry Melvilleová a Margaret Courtová, když porazily Marijke Jansenovou a Astrid Suurbeckovou. Obě australské singlistky za rozhodnutého stavu nastoupily do čtyřhry, v níž přidaly třetí bod.\n\nPoprvé v šestileté historii soutěže se do finále neprobojoval tým Spojených států amerických, který vypadl v semifinále s Nizozemskem.\n\nZávěrečná čtyřhra semifinálového utkání mezi australským párem Margaret Courtová a Kerry Melvilleová a britskou dvojicí Winnie Shawová a Virginia Wadeová se zapsala do historie Fed Cupu nejvyšším počtem – 51 odehraných gamů v jednom zápase před zavedením tiebreaku. Zápas skončil výhrou Australanek poměrem 9–7, 3–6 a 14–12.\n\nTurnaj zahrnoval hlavní soutěž hranou vyřazovacím systémem, z níž vzešel celkový vítěz Poháru federace.\n\n<br>\n"}
{"id": "891968", "url": "https://cs.wikipedia.org/wiki?curid=891968", "title": "Třetí vláda Benjamina Netanjahua", "text": "Třetí vláda Benjamina Netanjahua\n\nTřetí vláda Benjamina Netanjahua byla od 18. března 2013 do 14. května 2015 v pořadí 33. izraelskou vládou. Jejím sestavením byl po předčasných parlamentních volbách v lednu 2013 prezidentem Šimonem Peresem pověřen předseda vítězného uskupení Likud Jisra'el bejtenu a dosluhující premiér Benjamin Netanjahu.\n\nSoučástí vládní koalice byly strany Likud, Jisra'el bejtenu, Ješ atid, Židovský domov a ha-Tnu'a, které ve 120členném Knesetu dohromady disponovaly 68 poslaneckými mandáty. Strana ha-Tnu'a bývalé ministryně zahraničí Cipi Livniové podepsala s Netanjahuovým uskupením koaliční dohodu již 19. února, zatímco zbývající dvě strany (Ješ atid a Židovský domov) až 15. března. Celkem trvala vyjednávání o koaliční vládě šest týdnů.\n\nMezi programové body koaliční smlouvy patřila například úprava volebního systému (zvýšení volebního prahu ze 2 na 4 %) nebo přijetí legislativy týkající se povinné vojenské služby charedim.\n\nV sobotu 16. března představil Netanjahu svou novou vládu prezidentu Peresovi a 18. března byla vládě vyslovena důvěra, když 68 poslanců hlasovalo pro a 48 proti.\n\nV pořadí 33. izraelská vláda sestávala z následujících ministrů:\n"}
{"id": "891970", "url": "https://cs.wikipedia.org/wiki?curid=891970", "title": "Králík Fiala", "text": "Králík Fiala\n\nKrálík Fiala je český animovaný televizní seriál z roku 2008 poprvé vysílaný v rámci večerníčku v listopadu roku 2011.\n\nAutorem námětu a scénáře byl Ivan Binar, režijně natáčení vedl David Súkup. Výtvarné ztvárnění dodala Eva Sýkorová–Pekárková. Seriál namluvil frontman skupiny MIG 21 Jiří Macháček. Hudbu zkomponoval Zdeněk Zdeněk. Bylo natočeno 7 epizod, délka se pohybovala kolem 10 minut.\n\nFiala je králík s fialovou barvou, žlutým vnitřkem uší a růžovým nosem, který bydlí se svými lidmi Marií, Maxmiliánem a bratrancem Kubíkem, kmenem statečných Ma-Ma-Kuů, na pražské Letné. Nejvíce si pochutná na mrkvičkové zmrzlině a je přirozeně zvídavý, nesmírně kamarádský a hodně zcestovalý. Má štěstí, že zná tetu Vlastu z Kanady, která se vždy vyskytne ve správný čas na správném místě a může Fialu vytáhnout z každé šlamastyky…\n\n\n\n"}
{"id": "891971", "url": "https://cs.wikipedia.org/wiki?curid=891971", "title": "Paul Lafargue", "text": "Paul Lafargue\n\nPaul Lafargue (15. leden 1842, Santiago de Cuba – 26. listopad 1911, Draveil) byl francouzsko-kubánský novinář, literární kritik a politický aktivista marxistické orientace.\n\nByl zetěm Karla Marxe, manželem jeho dcery Laury. Jeho nejznámější prací je kniha \"Právo na lenost\" (\"Le Droit à la paresse\") z roku 1880, kde odmítl liberální, konzervativní, křesťanské, ale i převládající socialistické pojetí práce a zejména levicový koncept „práva na práci“, naopak za zdroj lidského pokroku označil lenost a z ní pramenící kreativitu. Práce v jeho představě člověka ničí. Toto pojetí nenašlo v socialistickém hnutí jeho doby příliš pochopení, avšak ovlivnilo některé politické směry druhé poloviny 20. století, zejména situacionismus a některé proudy anarchismu. Známé jsou jeho korespondenční disputace s Karlem Marxem, při nichž Marx použil známý bonmot, že „je jisté, že není marxistou“. Byl známým oponentem reformismu Jeana Jaurèse. Roku 1911 spáchal Lafargue sebevraždu spolu se svou manželkou Laurou.\n\n\n\n"}
{"id": "891973", "url": "https://cs.wikipedia.org/wiki?curid=891973", "title": "Lunetka, Martin a …", "text": "Lunetka, Martin a …\n\nLunetka, Martin a … je československý animovaný televizní seriál z roku 1986 vysílaný v rámci večerníčku. Poprvé byl uveden v říjnu téhož roku. Bylo natočeno celkem 13 epizod.\n\n"}
{"id": "891974", "url": "https://cs.wikipedia.org/wiki?curid=891974", "title": "První vláda Davida Ben Guriona", "text": "První vláda Davida Ben Guriona\n\nPrvní vláda Davida Ben Guriona, která byla v pořadí první izraelskou vládou, byla vytvořena 10. března 1949 po lednových parlamentních volbách. Sestávala z Ben Gurionova vítězného Mapaje a stran Sjednocená náboženská fronta, Progresivní strana, Sefardové a orientální komunity a Demokratická kandidátka Nazaretu, a dohromady měla ve 120členném Knesetu podporu 73 poslanců. Samotná vláda se skládala z dvanácti ministrů.\n\nPři formování vlády Ben Gurion vyslovil zásadu, že se jí mohou zúčastnit všechny strany „bez Cherutu [revizionistů] a Maki [komunistů]“. Bylo to dáno jeho dlouhodobou nevraživostí k revizionistickému sionismu a předsedovi Cherutu Menachemu Beginovi. U obou stran byl navíc přesvědčen, že usilují o zničení demokracie.\n\nV průběhu roku 1949 se Ben Gurionově vládě podařilo uzavřít dohody o příměří s Libanonem, Jordánskem a Sýrií (s Egyptem byla uzavřena ještě před jmenováním vlády). Za jejího funkčního období pokračoval masivní příliv nových přistěhovalců, zejména z arabských zemí. Mezi zásadní legislativu přijatou vládou patří vzdělávací zákon z roku 1949, který zavedl povinnou školní docházku pro děti ve věku 5 až 14 let, a zákon o návratu z 5. července 1950, zaručující každému Židovi právo přesídlit do Izraele a získat tam občanství.\n\nVláda padla 15. října 1950 po Ben Gurionově rezignaci poté, co Sjednocená náboženská fronta protestovala proti jeho požadavkům na zrušení ministerstva přídělového systému a zásobování, personální obsazení postu ministra obchodu a průmyslu, a sporům ohledně vzdělávání v imigračních táborech.\n\n\n"}
{"id": "891975", "url": "https://cs.wikipedia.org/wiki?curid=891975", "title": "Lux a Delux", "text": "Lux a Delux\n\nLux a Delux je československý animovaný televizní seriál z roku 1992 poprvé vysílaný v rámci večerníčku v červnu téhož roku. Seriál vznikl na základě komiksové předlohy Kosmonauti Lux a Delux z planety Xylofon, která vycházela v roce 1990 na pokračování v komiksu Aréna.\n\nScénář připravili Jaroslav Pacovský a Jiří Šebánek, režii obstaral Ilja Novák. Výtvarnou stránku seriálu dodal Petr Poš. Bylo natočeno 13 epizod, v délce mezi 9 a10 minutami.\n\nHlavními hrdiny jsou dva mimozemští kosmonauti Lux a Delux, kteří zkoumají planetu Zemi…\n\n\n\n"}
{"id": "891976", "url": "https://cs.wikipedia.org/wiki?curid=891976", "title": "Hasan Tuhamí", "text": "Hasan Tuhamí\n\nHasan Tuhamí (: حسن التهامي; ‎26. dubna 1923 – 9. prosince 2009) byl egyptský politik, diplomat a místopředseda vlády za dob prezidentství Anvara Sadata. Podílel se na egyptsko-izraelském mírovém procesu a jeho schůzka s izraelským ministrem zahraničí Moše Dajanem otevřela prostor pro historickou návštěvu prezidenta Sadata v Jeruzalémě.\n\nNarodil se v tehdejším Egyptském království a v roce 1942 absolvoval egyptskou vojenskou akademii. V roce 1952 se coby důstojník egyptské armády zúčastnil druhé egyptské revoluce. Zprvu měl blízko k prezidentovi Gamalu Násirovi, avšak po vyjádření nesouhlasu s Násirovou sociální politikou byl odstaven a jmenován egyptským velvyslancem v Rakousku. Po egyptské porážce v šestidenní válce v roce 1967 se vrátil do země a byl jmenován členem vlády.\n\nV roce 1973 byl během jomkipurské války zodpovědný za obranu města Suez. Ve válce padl jeho syn, pilot egyptského vojenského letectva. V letech 1974 až 1975 byl generálním tajemníkem Organizace islámské spolupráce.\n\nV září 1977 roku se za zprostředkování Nicolae Ceaușeska a Hasana II. v Maroku sešel v rámci předběžné fáze egyptsko-izraelského mírového procesu s izraelským ministrem zahraničí Moše Dajanem. Dajanovi tlumočil Sadatovu ochotu k bilaterálnímu jednání a možnost uzavření mírové smlouvy výměnou za izraelské stažení ze Sinajského poloostrova. Tato schůzka otevřela prostor pro Sadatovu historickou návštěvu Jeruzaléma o dva měsíce později, 20. listopadu 1977. Tuhamí se posléze podílel na jednáních s Izraelem a v prosinci se opět sešel s Dajanem. Po uzavření dohod z Camp Davidu a egyptsko-izraelské mírové smlouvy se rozhodl ukončit svou politickou kariéru.\n"}
{"id": "891982", "url": "https://cs.wikipedia.org/wiki?curid=891982", "title": "Ivan Sedliský", "text": "Ivan Sedliský\n\nIvan Sedliský, rodným jménem Ivan Kopřiva (14. května 1926, Ostrava, Československo – 19. března 1999, Praha, Česko), byl český malíř a grafik známý především svými cykly obrazu světových malířů či jiných významných osobností.\n\nMalíř používal také jméno \"Ivo Sedliský\". Jeho bratrem byl český grafik a typograf Milan Kopřiva. Studoval na AVU v Praze u Vratislava Nechleby, u kterého v letech 1952–1960 působil jako jeho asistent. Věnoval se především\nfigurálním kompozicím, byl autorem mnoha monumetálních prací. Znám je především cykly rozměrných obrazů s náměty světových malířů, herců a politiků, ale také portréty žen. Známé jsou i jeho obrazy automobilových závodníků. V 60. a 70. letech 20. století kromě České republiky vystavoval také v dalších evropských státech například v Německu či Nizozemí. Kromě olejomaleb jsou také ve veřejných prostorech k vidění jeho mozaiky. Například \"Lázně Luhačovice\".\nJeho obrazy jsou zastoupeny v galeriích a soukromých sbírkách v Evropě a Severní Americe.\nV od roku 2000 se jeho obrazy objevují v prodejních galeriích a aukčních síních. V roce 2012 proběhla výstava v zámku Letovice.\n\n\n\n"}
{"id": "891986", "url": "https://cs.wikipedia.org/wiki?curid=891986", "title": "Centrum textilního tisku", "text": "Centrum textilního tisku\n\nCentrum textilního tisku je druhem muzea, vytvořeném v roce 2011 v České Lípě u hradu Lipý. Jeho hlavní náplní je zmapování historie dříve rozšířeného textilního průmyslu na Českolipsku.\n\nCentrum bylo otevřené pro veřejnost 16. února 2011 v ulici U Vodního hradu, v sousedství bývalého vodního hradu Lipý a Červeného domu. Je svěřena do péče městské příspěvkové organizace Lipý Česká Lípa. Náklady na její vybudování byly 16 milionů Kč.\n\nJsou zde k vidění tiskařské stroje a pomůcky z různých období i míst okresu, mnohé ukázky potištěných textilií (vzorníky), dokumentace týkající se textilního průmyslu na Českolipsku. Řadu exponátů zapůjčilo centru Vlastivědné muzeum a galerie v České Lípě. K vidění je videoprojekce ze současné výroby textilních potisků.\n\nMimo prohlídky exponátů organizuje centrum řadu workshopů za účasti odborníků, během nichž jsou návštěvníkům ukazovány v praxi způsoby používání různých tiskařských technik a mohou si je sami vyzkoušet. Mohou si koupit a potisknout vlastnoručně triko. Od třetího roku existence jsou v prostorách CTT pořádány i koncerty a přednášky.\n\nOtevřeno je celoročně mimo několikatýdenní zimní pauzy a funguje i jako pokladna návštěvníků sousedního hradu Lipý.\n\n"}
{"id": "891991", "url": "https://cs.wikipedia.org/wiki?curid=891991", "title": "Leica M Monochrom", "text": "Leica M Monochrom\n\nLeica M Monochrom je digitální fotoaparát ze série dálkoměrných aparátů společnosti Leica Camera AG řady M vybavený monochromatickým obrazovým senzorem. Fotoaparát byl na trh uveden 10. května 2012 a je prvním full-frame digitálním černobílým aparátem.\n\nLeica uvádí, že aparát poskytuje 100% ostřejší obraz než monochromatické snímky pořízené fotoaparátem s barevným senzorem (při srovnatelném počtu megapixelů). Aparát je schopen měnit zachycený obraz třemi tónovacími efekty (tzv. sépie, studená a selenium).\n\nDosažení ostrosti je vzhledem k absenci barevného filtru (color filter array, CFA, například Bayerova maska), čímž se zabrání procesu zvanému demosaicing tím, že čip zachytí skutečnou hodnotu jasu každé fotocitlivé buňky. Odstranění barevného filtru také znamená, že se nefiltruje příchozí světlo, takže senzor je na světlo mnohem citlivější. To vysvětluje také vysoké přirozené ISO 320.\n\n\n"}
{"id": "891994", "url": "https://cs.wikipedia.org/wiki?curid=891994", "title": "Albert Ellis", "text": "Albert Ellis\n\nAlbert Ellis (27. září 1913, Pittsburgh – 24. července 2007, New York) byl americký psycholog a sexuolog židovského původu. Proslul především vyvinutím tzv. racionálně-emotivní behaviorální terapie, známé pod zkratkou REBT (\"Rational Emotive Behavior Therapy\"), která tvoří pilíř širšího proudu kognitivně behaviorální terapie. Je spolu s rogersovskou terapií a psychoanalýzou považována za nejvlivnější psychoterapii 20. století. \n\nVyšel z psychoanalytických pozic, ovlivnily ho texty Karen Horneyové a Harry Stack Sullivana, v 50. letech však začal svůj terapeutický přístup pozměňovat, mimo jiné i pod vlivem generální sémantiky Alfreda Korzybského. Hovořil nejprve o „racionální terapii\", neboť chtěl pacienty přivádět k pochopení svých iracionálních postojů a pomoci je nahradit racionálními konstrukty. \n\nPozději svůj přístup rozšířil, přidával koncepty kognitivní teorie i behaviorismu, a s tím měnil v postupných krocích i název pro svou terapii, finální podoba pochází z 90. let. Hlavní zásady své terapie shrnul v klíčové práci \"How to Live with a Neurotic\" z roku 1959.\n\nVe chvíli, kdy dovršoval své klíčové dílo, nicméně obrátil svou pozornost novým směrem, k sexuologii. Roku 1958 vydal slavnou knihu \"Sex Without Guilt\" (\"Sex bez viny\"), která se stala symbolem liberálního a humanistického přístupu k sexualitě. Podle něj pornografie a na druhé straně neurotická forma náboženské morálky ničí sexuální prožitek a ničí emoční (vztahový) život. Náboženství je v knize přímo označováno za příčinu psychických potíží a ateismus za předpoklad duševního zdraví. Tyto teze, pod tlakem velké kritiky, později mírnil. Ellis sám byl ateistou, nicméně zdůrazňoval, že zastávání ateistických postojů není podmínkou pro provádění či úspěšné absolvování racionálně-emotivní behaviorální terapie.\n\n\n\n"}
{"id": "891995", "url": "https://cs.wikipedia.org/wiki?curid=891995", "title": "Marie Alexandrovna Romanovová", "text": "Marie Alexandrovna Romanovová\n\nMarie Alexandrovna Romanovová (17. října 1853, Carské Selo, Rusko – 24. října 1920, Curych, Švýcarsko) byla rodem ruská velkokněžna a sňatkem vévodkyně z Edinburghu a vévodkyně sasko-kobursko-gothajská.\n\nMarie se narodila jako nejmladší dcera ruského cara Alexandra II. a jeho manželky, carevny Marie Alexandrovny z hesenské dynastie. Jako taková byla tetou posledního ruského cara Mikuláše II., zavražděného v roce 1918.\n\nU příležitosti pobytu carevny Marie Alexandrovny a velkokněžny Marie na zámku Heiligenberg u carevnina bratra Alexandra a jeho morganatické manželky Julie von Hauke se poznala s Alfrédem, vévodou z Edinburghu, druhým synem britské královny Viktorie; manželem Alfrédovy sestry Alice byl Mariin bratranec Ludvík Hesenský. 23. ledna roku 1874 se Marie v Zimním Paláci v Petrohradě za Alfréda provdala, třebaže matky snoubenců nebyly sňatku nakloněny – Rusko bylo od Krymské války nepřítelem Británie.\n\nMariin otec dal dceři jako věno v té době neslýchanou sumu 100 000 liber, navíc pak ještě každoroční příspěvek ve výši 20 000 liber. Vévoda a vévodkyně z Edinburghu přibyli do Londýna 12. března. Londýnská high society Marii však nepřijala a shledávala ji příliš povýšenou a arogantní, Marie zase hleděla na britskou královskou rodinu s despektem. Problémy nastaly hned po svatbě stran zařazení Marie v hierarchii královské rodiny. Car Alexandr II. trval na tom, aby byla jeho dcera oslovována nikoli jako «Vaše královská Výsost», ale jako «Vaše císařská Výsost» a aby měla přednost před princeznou waleskou, tedy manželkou následníka trůnu. Královna Viktorie vyhlásila, že titul «Její královská Výsost», jenž získala sňatkem, bude změněn na «Její císařská Výsost», který jí náležel podle původu. Krom toho ovšem byla novopečená vévodkyně uražena také proto, že princezna waleská (Alexandra Dánská), dcera \"pouze\" dánského krále Kristiána IX., má přednost před ní, dcerou ruského cara. Po svatbě byla titulována «Její královská Výsost, «Její královská a císařská Výsost», a «Její císařská a královská Výsost». Královna Viktorie jí dala první místo po princezně waleské.\n\nSnad i pro tyto okolnosti manželství nebylo příliš šťastné, vévodkyně navíc platila za bezcitnou a tvrdou osobu. Narodilo se z něho šest dětí, čtyři dcery a dva synové.\n\n\nPo smrti Afrédova strýce Ernesta II., staršího bratra jeho otce, se v roce 1893 stal Mariin manžel novým vévodou Sasko-kobursko-gothajským, poté co se práv k trůnu vévodství zřekl jeho starší bratr, princ waleský Eduard. Po získání tohoto trůnu se zřekl ročního důchodu od britského parlamentu a místa ve Sněmovně lordů. Třebaže byl zpočátku ve své nové zemi považován za cizozemce, podařilo se mu postupně získat oblibu u svých poddaných. Marie byla šťastná, že opustila Londýn. Při oslavách Diamantového jubilea královny Viktorie se jí po technické stránce dostalo zadostiučinění za dřívější nepříjemnosti stran jejího postavení v královské rodině, když – jako manželka německého vévody a suveréna – měla přednost před všemi svými švagrovými.\n\nNejstarší syn vévodského páru se ve 24 letech (1899) zastřelil; důvod jeho sebevraždy se spatřuje v onemocnění syfilidou, tehdy neléčitelné a především společensky nepřijatelné nemoci. Vévoda Alfréd kladl smrt syna za vinu své ženě, odešel od ní a své hoře utápěl v alkoholu. Skonal rok a půl po svém synovi 30. července roku 1900 ve věku 56 let. Druhý jejich syn zemřel hned po narození, vévoda Alfréd tedy nezanechal po sobě následníka. Na koburský trůn pak nastoupil jeho synovec Karel Eduard, vévoda Albany.\n\nMarie zemřela 20 let po svém manželovi ve věku 67 let v říjnu roku 1920 v Curychu ve Švýcarsku. Pochována byla v mauzoleu na rodinném hřbitově vévodské rodiny u Coburgu.\n\nPo Marii Alexandrovně jsou nazvány sladké sušenky \"Maria\", které vznikly roku 1874 v Londýně ve vyhlášeném pekařství \"Peek Freans\" na památku svatby Marie Alexandrovny a vévody Alfréda. Oblíbené jsou v Evropě, Latinské Americe i řadě asijských zemí; ve Španělsku po občanské válce byly symbolem hospodářské obnovy, když jich pekařství produkovala velké množství díky velkému nadbytku pšenice a následnému snížení jejích cen.\n\n\n"}
{"id": "891996", "url": "https://cs.wikipedia.org/wiki?curid=891996", "title": "Poša", "text": "Poša\n\nPoša je obec na Slovensku, v okrese Vranov nad Topľou v Prešovském kraji.\n\nV roce 2011 zde žilo 913 obyvatel.\n"}
{"id": "891998", "url": "https://cs.wikipedia.org/wiki?curid=891998", "title": "Balúčistánská osvobozenecká armáda", "text": "Balúčistánská osvobozenecká armáda\n\nBalúčistánská osvobozenecká armáda (také Baloch Liberation Army nebo Balochistan Liberation Army) (BLA) je separatistickou ozbrojenou skupinou založenou v Balúčistánu, horském regionu Pákistánu. Balúčistánská osvobozenecká armáda se stala známou během léta 2000 poté, co uznala zodpovědnost za sérii bombových útoků na pákistánské úřady v odpovědi na údajně špatné zacházení s Balúčistánskou provincií ze strany Pákistánu.\n\nSkupinu v současnosti vede Hyrbyair Marri a přibližná síla je 500 ozbrojenců.\n\nV dubnu 2006 byla Balúčistánská osvobozenecká armáda prohlášena Pákistánem za teroristickou organizace. Stalo se tak po sérii útoků vedených skupinou cíleně na bezpečnostní personál, civilisty a novináře. Vláda Velké Británie zařadila BLA do zakázaných skupin dle Terrorism Act 2000. Důsledkem je, že jakákékoliv osobě spojené s touto organizací je zakázán vstup do Velké Británie. Činnost skupiny byla prohlášena za teroristickou Ministerstvem zahraničí Spojených států amerických.\n\nPákistán byl opakovaně obviňován Indií z podpory balúčských vojenských skupin.\n\n"}
{"id": "892000", "url": "https://cs.wikipedia.org/wiki?curid=892000", "title": "All American Alien Boy", "text": "All American Alien Boy\n\nAll American Alien Boy je druhé sólové studiové album britského zpěváka Iana Huntera, vydané v roce 1976 u vydavatelství Columbia Records. Vedle jiných se na albu podíleli členové skupiny Queen (Freddie Mercury, Brian May a Roger Taylor), kteří zpívali doprovodné vokály. V roce 2006 vyšlo album v reedici doplněné o šest bonusových písní.\n\nVšechny skladby napsal Ian Hunter.\n"}
{"id": "892001", "url": "https://cs.wikipedia.org/wiki?curid=892001", "title": "Fincentrum", "text": "Fincentrum\n\nFincentrum se zabývá poskytováním služeb finančního poradenství a službami v oblasti korporátních obchodů. Nabízí poradenský servis v oblasti pojištění, úvěrů, investic, úspor a zabezpečení na stáří. Na českém trhu působí od roku 2000, kdy byla založena společnost Fincentrum s.r.o. Martinem Nejedlým a Petrem Stuchlíkem. \n\nV roce 2018 se Fincentrum stalo součástí zahraniční skupiny Swiss Life. Dnes funguje jako divize Fincentrum společnosti Fincentrum & Swiss Life Select a.s. \nPetr Stuchlík společně s Martinem Nejedlým založili 6. dubna 2000 společnost Fincentrum s. r. o. Dne 30. října téhož roku spustili finanční portál www.fincentrum.cz, který později sloužil jako rozcestí směrující na ekonomické zpravodajství www.idnes.cz a na oficiální webový server společnosti Fincentrum. \n\nSedmého listopadu 2002 společnost Fincentrum a. s. organizovala první ročník ocenění MasterCard Banka roku. \n\nRokem 2003 je spuštěn nový projekt Fincentrum Hypoindex, tedy ukazatel úrokových sazeb hypotečních úvěrů. \n\nPrvního dubna 2003 Fincentrum zorganizovalo první ročník soutěže Credit Suisse Zaměstnavatel roku. \n\nDne 27. října 2003 Fincentrum spolu se společností Santé zakládají akciovou společnost Benefity, která stále poskytuje zaměstnavatelům v ČR a SR komplexní služby v oblasti správy benefitů. Později, v roce 2008, byl však padesátiprocentní podíl Fincentra v tomto projektu odprodán firmě spřízněné se Santé s. r. o., a to z toho důvodu, že vedení společnosti vyhodnotilo svou angažovanost v projektu Benefity jako investici, která nenaplnila původní očekávání.\n\nKe konci prosince 2003 Fincentrum převedlo své internetové aktivity na MAFRA a. s. a dočasně se internetu přestalo plně věnovat. \n\nProběhl i návrat na internetovou scénu a Fincentrum Media 13. června 2006 spustilo portál www.investujeme.cz. \n\nDne 30. listopadu 2006 Fincentrum zorganizovalo první ročník maďarské banky roku MasterCard - Az év bankja. \n\nŠestého prosince roku 2007 Fincentrum v Kyjevě vyhlašuje MasterCard Bank roku/ Bank goda, tedy první ročník ukrajinské banky roku. \n\nDne 10. března 2008 Česká televize v rámci pořadu Černé ovce testuje české poradenské společnosti. Fincentrum je zde označeno jako vítězná firma, před společnostmi Partners, AWD a OVB. \n\nDále proběhlo spuštění dalších dvou internetových portálů – www.hypoindex.cz (31. 3. 2008) a www.investujeme.sk (1. 1. 2009). \n\nPrvním červencem 2009 byla rovněž navázána strategická spolupráce se společností Sodexo v oblasti zaměstnaneckých výhod. \n\nTřetího srpna 2009 bylo Fincentrum časopisem Profit označeno jako vítězná poradenská firma roku. \n\nO rok později, 13. dubna 2010, oslavilo Fincentrum své desáté výročí, a to koncertem České filharmonie v pražském Rudolfinu. 18. srpna 2010 ve spolupráci s ČMFS a pojišťovnou Generali rovněž došlo ke spuštění fotbalového projektu TREFA na podporu neprofesionálních hráčů fotbalu v ČR. \n\nRoku 2010 bylo Fincentrum zařazeno do žebříčku soutěže Českých 100 nejlepších (jako historicky první finančně-poradenská společnost), jejímž cílem je najít a zvýraznit firmy a podniky s vynikajícími či mimořádnými výsledky v ekonomických aktivitách. Fincentrum se v tomto ročníku umístilo na 65. místě. \n\nDne 8. února 2011 Fincentrum Media ve spolupráci s PwC ČR vyhlásilo první ročník analýzy investičního trhu Investice roku. \n\nO měsíc později, 21. března 2011 Fincentrum Media spouští portál www.CeskeReformy.cz, a to tentokrát ve spolupráci s Fakultou financí a účetnictví Vysoké školy ekonomické v Praze. Spuštění portálu odstartoval předseda vlády Petr Nečas. \n\nDne 1. dubna 2011 byla založena divize Korporátních obchodů, která zastřešuje služby Fincentra právnickým osobám. V srpnu téhož roku došlo k vytvoření prvního dvousemestrálního kurzu pro finanční poradce v ČR, a to znovu ve spolupráci s Fakultou financí a účetnictví v Praze. \n\nSpolečnost Fincentrum se 28. 11. 2011 opětovně umístila v žebříčku Českých 100 nejlepších, obsazeno bylo 78. místo, roku 2012 pak místo třicáté osmé. \n\nV květnu roku 2012 bylo Fincentrum českým ekonomickým týdeníkem EURO vyhodnoceno jako nejlepší finančně-poradenská společnost pro penzijní reformu.\n\nNa začátku roku 2013 vstoupily kapitálově do Fincentra strategičtí partneři - ARX Equity Partners a Capital Dynamics. Spoluinvestorem se stal i Lubomír Žalman.\n\nV září 2013 Fincentrum založilo dceřinou společnost Fincentrum Reality, která se zaměřuje na zprostředkování obchodů v oblasti nákupu a prodeje nemovitostí. Fincentrum tak umí nejen poradit s financováním nemovitosti, ale i s její koupí nebo prodejem. \n\nKe konci roku 2013 bylo Fincentrum oceněno jako 30. nejlepší společnost v Česku a 3. v kategorii Dynamický růst & Stabilita v žebříčku Českých 100 nejlepších firem.\n\nV roce 2013 Fincentrum zvýšilo obrat o 13 % na 1,375 miliardy Kč.\n\nV žebříčku Českých 100 Nejlepších v roce 2015 se Fincentrum umístilo v první desítce.\n\nFincentrum spustilo 20. 4. 2015 klientskou aplikaci MůjŠanon.\n\nObrat skupiny Fincentrum v České republice a na Slovensku se v roce 2015 navýšil na 1,53 miliardy Kč.\n\nV roce 2017 se Fincentrum jako jediná finančně-poradenská společnost již potřetí umístila v první desítce ocenění Českých 100 Nejlepších.\n\nFincentrum se 19. 10. 2018 stalo součástí skupiny Swiss Life.\n\nSpojením společnosti Swiss Life Select Česká republika s.r.o. s Fincentrem vznikla k 1. 9. 2019 nová nástupnická společnost s názvem Fincentrum & Swiss Life Select a.s.\n\nZákladním kapitálem společnosti Fincentrum & Swiss Life Select a.s. je částka 700 700 000 Kč. \n\nObrat společností skupiny Fincentrum v roce 2017 činil 1, 21 mld. Kč. \nAuditovaný obrat v milionech českých korun: \n\nOcenění: \n\n\nO Fincentru: \n\n\n"}
{"id": "892002", "url": "https://cs.wikipedia.org/wiki?curid=892002", "title": "Broderie", "text": "Broderie\n\nBroderie je název pro ornamentální výzdobu zahrady s geometricky pravidelnými vzory, obvykle jde o kombinaci výsadby dokonale střiženého velmi nízkého zimostrázu a ploch barevných štěrků, mušliček, sazí a písků. Nachází se obvykle v blízkosti budovy jako část parteru. Je typickým znakem zahradní architektury francouzské zahrady a používána je v sadovnické tvorbě od 17. století.\n\nNázev broderie pochází z francouzštiny. V některých evropských zemích mimo Česka je pro broderie v parcích používán ve stejném významu název broderiový parter – \"parterre de broderie\". V Česku je také rozšířený název \"brodérie\", někdy však používaný i pro jakékoliv symetrické výsadby okrasných záhonů.\n\nNěkdy kolem roku 1595 Claude Mollet představil vzorované květinové partery v královské zahradě v zámku Saint-Germain-en-Laye a Fontainebleau. Plně rozvinutý \" parterre de broderie\" se objevuje poprvé u Alexandre Franciniho při návrhu úprav výsadby ve Fontainebleau a Saint-Germain-en-Laye v roce 1614.\nBroderie byly široce používány zahradními architekty jako André Le Nôtre a Alexandre-Jean-Baptiste Le Blond. Příklady brodérií lze nalézt v Hampton Court v Anglii a ve Versailles ve Francii, ale i v Belvedere ve Vídni, kde byla zahrada vytvořena žákem Le Nôtreho, Dominikem Girardem. Broderie vyšla z módy v 18. století s nástupem módy anglického parku.\n\n"}
{"id": "892006", "url": "https://cs.wikipedia.org/wiki?curid=892006", "title": "Sonny Fortune", "text": "Sonny Fortune\n\nSonny Fortune (19. května 1939 Filadelfie, Pensylvánie, USA – 25. října 2018, New York City, New York) byl americký jazzový saxofonista a flétnista. Od roku 1967 působil ve skupině Elvina Jonese. Od roku 1974 byl pak členem souboru Milese Davise, se kterým nahrál alba \"Get Up with It\" a \"Big Fun\" (obě 1974). Rovněž spolupracoval s hudebníky, jako byli Nat Adderley, McCoy Tyner, Mal Waldron, Dizzy Gillespie nebo George Benson. Od roku 1974 rovněž vydával alba pod svým jménem, do roku 2009 jich vydal více než patnáct.\n\n\n"}
{"id": "892009", "url": "https://cs.wikipedia.org/wiki?curid=892009", "title": "Šaráda (rozcestník)", "text": "Šaráda (rozcestník)\n\nŠaráda může být:\n\n"}
{"id": "892012", "url": "https://cs.wikipedia.org/wiki?curid=892012", "title": "István Pásztor (rozcestník)", "text": "István Pásztor (rozcestník)\n\nJméno István Pásztor nosí více lidí:\n\n"}
{"id": "892013", "url": "https://cs.wikipedia.org/wiki?curid=892013", "title": "Blood, Sweat &amp; Tears 3", "text": "Blood, Sweat &amp; Tears 3\n\nBlood, Sweat & Tears 3 je třetí studiové album americké skupiny Blood, Sweat & Tears, vydané v červnu 1970 u vydavatelství Columbia Records. Jeho producenty byli Bobby Colomby a Roy Halee. Album se umístilo na prvním místě v žebříčku Billboard 200.\n\n"}
{"id": "892014", "url": "https://cs.wikipedia.org/wiki?curid=892014", "title": "Adéla Augusta Bavorská", "text": "Adéla Augusta Bavorská\n\nAdéla Augusta Bavorská \"Duni\" (: \"Adelgunde Auguste Charlotte Caroline Elisabeth Amalie Marie Sophie Luise von Bayern\"; 19. března 1823, Würzburg – 28. října 1914, Würzburg) byla rodem bavorská princezna z rodu Wittelsbachů, sňatkem vévodkyně modenská.\n\nNarodila se jako šesté dítě bavorského krále Ludvíka I. a jeho ženy Terezy Sasko-Hildburghausen. Byla vnučkou bavorského krále Maxmiliána I. Josefa. Jejími bratry byli např. králové Maxmilián II. Bavorský a Ota I. Řecký. Její výchova byla striktně katolická. Nápadníky měla z Francie, Koburgu i Nasavska.\n\nV roce 1842 se provdala za dědičného prince Františka Modenského, který roku 1846 nastoupil po svém otci jako modenský vévoda František V. Manželům se v roce 1848 narodila dcera, která žila pouze několik měsíců. V roce 1859 se musel František V. pod tlakem hnutí za sjednocenou Itálii vzdát vlády. Jeho smrtí roku 1875 vymřela linie Rakouských-Este. Jeho titul a majetek připadly arcivévodovi Františku Ferdinandovi.\n\nAdelgunda pak žila střídavě ve Vídni v paláci Modena, v Mnichově v rezidenci a na svém zámku Wildenwart v Chiemgau. Když její bratr Luitpold převzal v Bavorsku roku 1886 regentskou vládu, patřila tu k nejvlivnějším osobám. Se svou neteří Terezou se starala o rodinné i společenské záležitosti. I když se tvářila jako dobromyslná a staromódní dáma, budila respekt nejen u bavorských ministrů, ale i berlínské vlády. Pro Mnichov představovala vliv z Vídně a byla jednou vůdčích osobností konzervativní procírkevní dvorní strany. Zemřela v roce 1914 a byla pohřbena v kapucínské kryptě ve Vídni.\n\n"}
{"id": "892017", "url": "https://cs.wikipedia.org/wiki?curid=892017", "title": "Mistrovství Evropy v judu 1980", "text": "Mistrovství Evropy v judu 1980\n\nMistrovství Evropy mužů v judu se konalo ve Vídni, Rakousko 15.-18. května 1980 a Mistrovství Evropy žen se konalo v Udine, Itálie 15.-16. března 1980.\n\nMuži\n\nŽeny\n"}
{"id": "892019", "url": "https://cs.wikipedia.org/wiki?curid=892019", "title": "Pavel Kikinčuk", "text": "Pavel Kikinčuk\n\nPavel Kikinčuk (* 27. října 1959 Hradec Králové) je český herec, známý především z filmu režiséra Zdeňka Trošky \"Slunce, seno, jahody\", kde ztvárnil hlavní roli studenta Šimona Pláničky či z trilogie \"Babovřesky\", kde ztvárnil roli starosty Karla Stehlíka.\n\nV mládí studoval na gymnáziu a hrál v ochotnickém divadle \"Vítězný únor\", který vedl herec Vladimír Kettner. Po gymnáziu studoval brněnskou JAMU. Po dokončení byl angažován do divadla Josefa Kajetána Tyla v Plzni, kde působil do roku 1999. Poté přestoupil do Činoherního klubu v Praze.\n\nPřestože je jeho kariéra zaměřena více na divadelní tvorbu, objevil se i v televizi a ve filmu. V televizi se poprvé objevil v roce 1982 ve filmu \"Sázička pro štěstí\". Po ní v roce 1983 dostává hlavní roli ve filmu Slunce, seno, jahody. V dalších letech se na televizních obrazovkách vyskytoval jen sporadicky, spíše ve vedlejších rolích, například ve filmu \"Byl jednou jeden polda\". V roce 2007 vystupoval také v satirickém pořadu \"Tele Tele\". Větší role přišla v roce 2008 v pohádce \"Nejkrásnější hádanka\" režiséra Zdeňka Trošky, kde ztvárnil zápornou roli lakotného hofmistra. Další příležitost přišla v roce 2010 ve filmu \"Okresní přebor\" a v roce 2013 si zahrál v komedii \"Babovřesky\", kde ztvárnil roli \"starosty Stehlíka\".\n\nRodinu má stále v Plzni, jeho manželka Jindřiška Crhová je principálkou plzeňského šantánového a kabaretního divadla \"Pluto\". Spolu mají dceru Kamilu, která vystupuje v plzeňském divadle Josefa Kajetána Tyla, k vidění je např. ve hře Antonína Procházky \"Kouzlo 4D\" v postavě Aurélie či v Molièrově hře \"Lakomec\", kde alternuje postavu Mariany.\n\n\n\n"}
{"id": "892026", "url": "https://cs.wikipedia.org/wiki?curid=892026", "title": "Vlajka Balúčistánu", "text": "Vlajka Balúčistánu\n\nVlajka Balúčistánu je vlajka používána balúčistánským nacionálním hnutím, vedoucím ozbrojený boj za nezávislost Balúčistánu, (provincie Pákistánu). \n\nBarvy a obrazy ve vlajce Balúčistánu symbolizují:\n"}
{"id": "892038", "url": "https://cs.wikipedia.org/wiki?curid=892038", "title": "Letecká záchranná služba v Polsku", "text": "Letecká záchranná služba v Polsku\n\nLetecká záchranná služba v Polsku tvoří nedílnou součást poskytování odborné přednemocniční neodkladné péče v systému zdravotní péče. Od roku 2000 její provoz zajišťuje Lotnicze Pogotowie Ratunkowe (LPR), nezávislé veřejné zdravotnické zařízení, jehož zřizovatelem je polské ministerstvo zdravotnictví. Na systému poskytování letecké záchranné služby v Polsku neparticipují žádní soukromí dopravci, služba je garantovaná státem a hrazena z veřejného zdravotního pojištění.\n\nV roce 2017 bylo v Polsku k dispozici 22 provozních stanic letecké záchranné služby, z nichž jedna měla omezenou sezónní provozní dobu. Na všech stanicích slouží od roku 2011 moderní dvoumotorové vrtulníky Eurocopter EC 135, jejichž provoz odpovídá leteckým předpisům JAR-OPS 3. Akční rádius vrtulníků LPR je přibližně 80 km s doletovou dobou do 23 minut od přijetí tísňové výzvy. Kromě vrtulníků provozuje LPR také dva letouny Piaggio P.180 Avanti pro dálkové a repatriační lety. \n\nAčkoliv proběhlo několik záchranných letů již před druhou světovou válkou, až po válce byl vytvořen propracovanější systém letecké lékařské služby. V roce 1955 vzniklo v Polsku 15 stanic, které zajišťovaly leteckou lékařskou službu s dvouplošníky CSS S-13. Později se používaly letouny Jakovlev Jak-12, PZL-101 Gawron, Antonov An-2, Aero Ae-45, Let L-410 Turbolet a další. Do služby byly zařazeny také první vrtulníky SM-1 a SM-2. K přelomu došlo v roce 1975, kdy byly postupně všechny starší stroje nahrazovány modernějšími dvoumotorovými vrtulníky Mil Mi-2. Modernizované varianty těchto vrtulníků sloužily na všech základnách až do roku 2011, kdy byly postupně nahrazeny dvoumotorovými vrtulníky Eurocopter EC 135.\n\nV systému zajišťování letecké záchranné služby došlo k velké změně v roce 2000, kdy vzniklo nezávislé veřejné zdravotnické zařízení Lotnicze Pogotowie Ratunkowe. To má na starosti komplexní zajištění vrtulníků, stanic a personálu pro potřeby letecké záchranné služby, která je tak garantována státem a hrazena z veřejného zdravotního pojištění.\n\nV roce 2017 bylo v Polsku zřízeno celkem 22 provozních stanic letecké záchranné služby (HEMS, ), z nichž jedna stanice v Koszalinu měla omezenou sezónní provozní dobu. V roce 2011 byl rozšířena provozní doba stanic ve Varšavě, Gdaňsku a Vratislavi na nepřetržitý provoz, tedy i během noci. V roce 2012 byl noční provoz zaveden také na stanicích v Białystoku, Krakově a Štětíně. K rozšíření letecké záchranné služby došlo v roce 2016, kdy byly do provozu uvedeny čtyři základny HEMS: 18. listopadu byla otevřena základna ve městě Ostrów Wielkopolski ve Velkopolském vojvodství, následovaná 22. listopadu základnou ve městě Gorzów Wielkopolski v Lubušském vojvodství. 24. listopadu byla do provozu uvedena základna se sídlem ve městě Sokołów Podlaski v Mazovském vojvodství a 30. listopadu byla zprovozněna základna v Opolí v Opolském vojvodství. Akční rádius vrtulníků LPR je přibližně 80 km s doletovou dobou do 23 minut od přijetí tísňové výzvy. V roce 2017 sloužily na všech stanicích moderní dvoumotorové vrtulníky Eurocopter EC 135, kterých mělo Lotnicze Pogotowie Ratunkowe k dispozici celkem 27. Kromě toho LPR zajišťuje také dálkové a repatriační lety.\n\nDo roku 2011 sloužily na všech stanicích letecké záchranné služby v Polsku vrtulníky Mi-2 Plus, které ale nesplňovaly přísné předpisy pro provoz vrtulníků pro leteckou záchrannou službu. V červnu 2008 byla podepsána smlouva na dodávku 23 vrtulníků Eurocopter EC 135. První stroj EC 135 přistál v Polsku 10. září 2009, další stroje byly dodány v prosinci 2010. Do služby byly stroje zařazeny v roce 2011 a na všech stanicích nahradily starší vrtulníky Mi-2. Flotila vrtulníků byla v roce 2015 rozšířena o další čtyři stoje EC 135 P3 pro nové základny, které vznikly v roce 2016. V letech 2005–2009 provozovalo Lotnicze Pogotowie Ratunkowe také jeden vrtulník Agusta A109E Power, který 20. listopadu 2009 havaroval ve Varšavě a do služby se již nevrátil. \n\nPro dálkové a repatriační lety využívá LPR dva italské letouny Piaggio P.180 Avanti, které jsou v případě potřeby připraveny na Letišti Frédérica Chopina ve Varšavě.\n\n\n"}
{"id": "892041", "url": "https://cs.wikipedia.org/wiki?curid=892041", "title": "Denys Arcand", "text": "Denys Arcand\n\nGeorges-Henri Denys Arcand (* 25. června 1941, Deschambault, Québec, Kanada) je kanadský filmový režisér, scenárista a producent. Mezinárodní pozornost mu přinesly filmy \"Úpadek amerického impéria\" (\"Le Déclin de l'empire américain\") a \"Invaze barbarů\" (\"Les Invasions barbares\"), v roce 2003 oceněný Oscarem za nejlepší cizojazyčný film. Natočil také řadu dokumentárních snímků.\n\n\n\n"}
{"id": "892042", "url": "https://cs.wikipedia.org/wiki?curid=892042", "title": "Římskokatolická farnost Bezděz", "text": "Římskokatolická farnost Bezděz\n\nŘímskokatolická farnost Bezděz je územním společenstvím římských katolíků v rámci mladoboleslavského vikariátu litoměřické diecéze.\n\nNejstarší zprávu o kostele sv. Jiljí na dnešním místě máme z roku 1293. Místní duchovní správa byla \"mateřskou farností\" několika farností v okolí (Dolní Krupá, Chlum, Kuřívody). Původně románský bezdězský kostel byl v pozdější době několikrát upravován, naposledy v barokním stylu.\n\nBudova fary byla v sousedství kostela vybudována v letech 1765-1769. Udržovací opravy kostela byly prováděny v letech 1921 (výměna šindelové střechy) a 1935 (oprava fasády). Farnost byla obsazována kněžími až do konce 2. světové války. Poslední farář odešel v roce 1945, a farnost začala být administrována ex currendo odjinud. V letech 1950-1951 byla opravena střecha a kostel byl odvlhčen.\n\nFarnost je dnes administrována ex currendo z Bělé pod Bezdězem. V kostele jsou pravidelné bohoslužby. Fara donedávna sloužila jako administrativní budova hradu Bezděz, v současné době se hledá její nové využití.\n\n\n\n"}
{"id": "892044", "url": "https://cs.wikipedia.org/wiki?curid=892044", "title": "Seznam Sithů", "text": "Seznam Sithů\n\nToto je seznam Sithů ze světa Star Wars.\n\nTemní Pánové žijící v dobách Impéria od 6900 BBY po 5000 BBY.\n\nAjunta Pall je vůbec první Temný Pán ze Sithu, tedy sithský lord nesoucí tento titul. Známým se stal i díky výrobě smrtelně mocného a nebezpečného meče, který údajně přivodil jeho pád.\n\nAjuntu Palla vycvičili Jediové na akademii na Ossusu, kde později získal titul mistra a pustil se do hlubšího zkoumání Síly. Během svého bádání narazil na spisy odkazující na umění alchymie, jež byla spojena s temnou stranou Síly. Po dohledání těchto zdrojů, kterými byly sithské manuskripty, jež si nějakým způsobem našly cestu do prostoru Republiky), se naučil manipulovat s živou hmotou a tvořit pomocí Síly život nový.\n\nRada Jediů však jeho objevy zavrhla jako nebezpečné a vedoucí k temné straně Síly, proto praktikování těchto Pallových znalostí zakázala. Ajuntu Palla i jeho přátelé toto rozhodnutí zaskočilo a urazilo. Zbytku řádu vyhlásili válku, jež vešla do dějin jako Druhé velké schizma nebo Stoletá temnota. Během celého století se zdokonalil v užívání temné strany Síly, prodloužil si tak život, a v rozhodující bitvě o Corbos v roce 6 900 BBY sám porazil na tucet Jediů. Přesto byl nakonec poražen a postaven před soud Rady Jedi. Byl i se svými temnými Jedi zbaven všech titulů a zbraní a všichni byli vypovězeni za hranice Republiky.\n\nSe svými následovníky cestoval nahodile v tehdy neprobádaných oblastech galaxie, až je cesta zavedla na Korriban, kde objevili rasu Sithů ovládající temnou stranu Síly, avšak ti vypadali ve srovnání s temnými Jedi zaostale. Tehdejší vládce Korribanu Hakagram Graush je nechal zatknout, ale Ajunta Pall přesvědčil jeho pravou ruku, aby je pustila z vězení. Pall pak Hakagrama Graushe zajal a popravil jeho vlastním mečem. Sithové, kteří obdivovali znalosti temných Jediů, jejich vesmírné lodě a výbavu, se jim poklonili a uznali je za své bohy. Pall i jeho následovníci tuto poklonu přijali a začali jim vládnout. Sithové Palla nazvali Jen'ari, což znamená „Temný pán“.\n\nPřijal titul Temný Pán ze Sithu a civilizaci na Korribanu zmodernizoval. Poté dal kolonizovat a dobývat okolní světy. Jako hlavní svět Impéria zvolil mrazivou planetu Ziost, kterou Sithové už jednou kdysi kolonizovali. Ajunta Pall odtamtud vládl Impériu několik desetiletí, až nakonec zemřel. Byl pohřben v Údolí Temných Pánů na Korribanu dle sithské tradice, společně s prokletým mečem a dalšími artefakty. Impérium se však nerozpadlo, ale žilo dál, ačkoliv jméno jeho nástupce není známo.\n\nJeho duše však nenalezla klid a zůstala uvězněná v jeho vlastní hrobce v důsledku jeho experimentů se sithskou alchymií. Během celých tisíciletí v samotě přemýšlel, zda jednal přijetím temné strany Síly správně. Jeho pochybnosti vzrostly ještě více, když byl svědkem pádů a zrad jeho nástupců. V roce 3 956 BBY do jeho hrobky vnikl Revan, aby našel Pallův prokletý meč ve snaze zajistit si větší prestiž v akademii Sithů, aby se dostal ke hvězdné mapě v hrobce Nagy Sadowa. Revanovi se zjevil, aby mu pověděl o smutku a hanbě, kterou cítí, a o tom, že Jedie neviní ze zničení sithské civilizace ve Velké hyperprostorové válce, kterou zpovzdálí sledoval. Byl přesvědčen, že jeho nástupci zničili sami sebe neustálými rozbroji a nedůvěrou. Revan Ajuntu Palla přesvědčil, aby odvrhl temnou stranu Síly a navrátil se ke světlu, to ukončí jeho utrpení. Pallův duch souhlasil a splynul se Sílou, když nalezl konečně klid.\n\nZdroje\n\nTulak Hord byl Temný Pán ze Sithu, který vládl Sithskému impériu někdy v období před 5500 BBY. Byl poprvé představen ve hře jako dávný vládce impéria, jenž spočinul jako jeden z mnoha vládců Sithů v Údolí Temných Pánů na Korribanu. Více detailů o jeho životě prozradila ve hře sithská lordka Darth Traya, jež ho označila za jednoho z nejlepších bojovníků se světelným mečem všech dob. Další detaily přinesla až hra , v níž docházelo k intenzivnějšímu průzkumu tohoto období dějin Sithů.\n\nUž jako velmi mladý byl známý a obávaný pro své mistrovství s mečem, světelným mečem, přestože panovalo přesvědčení, že v době jeho života Sithové ještě světelné meče nepoužívali, a též pro zdatnost v užívání Síly. Stal se legendou po duelu se svým rivalem Khem Valem, jenž se pak stal jedním z Tulakových nejoddanějších spojenců.\n\nProslul při potlačování povstání na planetách Yn a Chaboosh, jež byly v 6.-7. tisíciletí BBY i přes vzdálenost od Ziostu pod vlivem impéria. Místnímu odboji pomáhali i Jediové planetární blokádou Chabooshe. Jejich odpor Hord rozdrtil tak efektivně, že se v Republice ani v řádu nikdo nedozvěděl, co se stalo. Během bitvy Horda oslovil sithský válečník Aloysius Kallig, který toužil Hordovi sloužit, ten však odmítnul. Uražený Kallig vyzval na souboj jednoho z Hordových generálů a porazil ho, čímž si nakonec vysloužil Hordův respekt i místo v jeho armádě, kde vybojoval několik cenných vítězství. Tulak Hord si pomáhal svými pokročilými znalostmi sithské alchymie a několikrát provedl rituál, při němž vysál z nepřátel jejich Sílu. Byl znám nejprve pod titulem Pán nenávisti, později vystoupal na stupeň nejvyšší a stal se Temným Pánem ze Sithu.\n\nTulak Hord z bitev neodešel nikdy poražen, ale obával se Kalligova vlivu, proto na něj zosnoval atentát. Během své vlády prohluboval znalosti Temné strany Síly, sepsal mnoho odborných manuskriptů, knih, a také sestrojil svůj holokron. Říkalo se, že znal způsob, jak si zajistit věčný život, proto své nejcennější spisy ukryl na tajná a těžko dosažitelná místa, aby se k nim dostali jen ti nejpovolanější. Ovládl více než stovku světů, jež začlenil do Sithského impéria, včetně záhadného Dromundu Kass.\n\nKe konci života poctil svého věrného spojence Khem Vala úkoly, jež má vykonat v budoucnosti, a umístil ho do stáze v jeskyni, která byla o staletí později přestavěna na hrobku Nagy Sadowa. Nedlouho poté Tulaka Horda zavraždil zákeřně bodnutím zezadu jeho učedník Ortan Cela. Zdali se jeho učedník stal novým Temným pánem ze Sithu, není známo.\n\nZůstalo po něm mnoho svitků o moci Temné strany a holokron, z nichž se většina při bombardování Korribanu po Velké hyperprostorové válce ztratila, stejně jako většina informací o jeho činech. Jeho loajální sluhové mu vybudovali hrobku v Údolí Temných Pánů na Korribanu, kde jeho tajemství chránilo velké množství pastí, a kde se nacházela i jeho typicky černá maska s trojicí vzácných druhů krystalů do světelného meče. Hordův světelný meč byl nalezen až kolem roku 3678 BBY příslušnicí temné rady Sithů na planetě Dromund Fels.\n\nZdroje\n\nMarka Ragnos je dávný Temný Pán ze Sithu, jenž byl poprvé představen v komixu , kdy byl se všemi poctami pochován po stoleté vládě. Od té doby byl v galaxii přítomen jen jako duch, například v díle . Po porážce císaře Palpatina se objevila skupina kolem Taviony Axmis, která usilovala o vzkříšení tohoto dávného Temného pána. Přestože se jedná o jednoho z nejvýznamnějších Sithských lordů, neobjevil se nikdy v žádném díle s tematikou Star Wars, kde by byl naživu.\n\nAčkoliv byl sithsko-lidský kříženec, byl Marka Ragnos přímým potomkem temných Jediů vedených Ajuntou Pallem. Narodil se mnoho let před rokem 5100 BBY, kdy zemřel tehdejší Temný Pán ze Sithu. Patřil mezi nejobávanější a nejrespektovanější sithské lordy a Ragnos postoupil ve společenském žebříčku Sithů na nejvyšší pozici. Postavil se mu jeho rival Simus, jehož Ragnos porazil v duelu se světelnými meči, který ukončil zkrácením Simuse o hlavu. Lépe řečeno, Simuse spíše zkrátil o zbytek těla a zůstala jen hlava, jež byla schopná přežít ve zvláštní nádrži ještě následujících sto let. Ragnos tak získal titul Temného Pána ze Sithu.\n\nV brutální kampani odstranil své další odpůrce. Využíval metody, kdy své nepřátele poštvával proti sobě a metodou rozděl a panuj si zajistil, aby nikdo nezpochybnil legitimitu jeho železné vlády, která trvala úctyhodných sto let. Během té doby sepsal několik důležitých dokumentů „epistely“ a vyrobil žezlo, s jehož pomocí dokázal absorbovat moc Temné strany Síly z různých zdrojů a předávat ji ostatním, i těm, kdo Silou nevládne. Na začátku své vlády narazil na 13letého sitha jménem Tenebrae, jenž toužil stát se Ragnosovým učedníkem. Ragnos sice tohoto talentovaného sitha cvičit odmítnul, přesto na něj hoch udělal dojem talentem i vysokými ambicemi. Jmenoval ho tedy vládcem Medriaasu a udělil mu titul sithský lord a nové jméno Vitiate.\n\nV roce 5000 BBY zemřel přirozenou smrtí a byl se všemi poctami pohřben na Korribanu v Údolí Temných Pánů. Jeho smrt také znamenala konec éry zvané Zlaté období Sithů. Ihned po jeho pohřbu totiž povstali dva velcí rivalové Naga Sadow a Ludo Kressh. Ragnosův duch jejich souboj pozoroval, ale pak připomněl oběma kohoutům slávu Impéria a hlavně nejistou budoucnost, ve které je místo pouze pro jednoho silného Temného pána. Zatímco oba nadále soupeřili o moc a prohráli kvůli tomu Velkou hyperprostorovou válku, čímž způsobili zánik Impéria, Ragnosův chráněnec lord Vitiate v tichosti vyčkával na svůj čas. Od té doby odpočíval i duch Ragnose ve své hrobce na Korribanu.\n\nAž teprve v roce 3996 BBY ho nechtěně probudili padlí Jediové Exar Kun a Ulic Qel-Droma, kteří zápasili na světě Císařovny Tety o moc a použili jeho staré talismany. Po neúspěchu Sadowa a Kresshe tentokrát vyřešil spor mezi dvěma potenciálními pokračovateli slavného Sithského impéria direktivněji. Exara Kuna jmenoval Temným pánem ze Sithu a Ulica Qel-Dromu jeho učedníkem. Ani oni neuspěli, navíc přinesli rozvrat celé galaxii. Podobně nakonec selhal i jeho někdejší chráněnec lord Vitiate, který prohrál tažení proti Republice více než 1300 let po Ragnosově smrti. V době po 100 BBY vstoupil do Ragnosovy hrobky Temný Pán ze Sithu Darth Plagueis a dospěl k názoru, že bájní duchové Temných pánů nejsou skuteční. O opaku se ho Ragnos snažil přesvědčit svým zjevením na jeho lodi a varoval ho, aby neznevažoval dávné tradice Korribanu. Neodpověděl však na Plagueisovy další dotazy a jen v kouři zmizel. Tuto zkušenost svého mistra popsal později Darth Sidious ve svém díle \"Kniha Sithů: (Book of Sith).\"\n\nV roce 14 ABY se v jeho hrobce shromáždil kult zvaný \"Učedníci Ragnose\", vedený Tavionou Axmis, jež byla Desannovou učednicí. Ta nalezla staré Ragnosovo žezlo schopné vysávat Sílu a předávat ji ostatním. Tím Axmis posílila své spojence a veškerou moc hodlala využít ke vzkříšení Marky Ragnose. Luke Skywalker a Kyle Katarn dokázali s novým řádem Jedi Učedníky Ragnose včas odhalit. Jaden Korr při bitvě o Korriban vstoupil do hrobky Marky Ragnose, aby konfrontoval Axmis, ale dorazil pozdě, neboť ta mezitím vyvolala Ragnosova ducha, který ovládl její tělo. Přesto dokázal Korr tohoto reinkarnujícího se Temného Pána porazit a jeho ducha zneškodnil a zapečetil do jeho sarkofágu. Ragnos v křiku přísahal, že se jednou stejně vrátí.\n\nZdroje\n\nNaga Sadow [\"čtěte: Naga Sadou\"] je fiktivní postava ze světa Star Wars. Byl to mocný Temný Pán ze Sithu. Představen byl poprvé v komiksu , jak stál za rozpoutáním konfliktu Velká hyperprostorová válka, která se spolu s konfliktem mezi ním a Ludo Kresshem stala zkázou starého sithského impéria. Jeho činy byly mnohokrát citovány v sérii her .\n\nNaga Sadow byl křížencem sitha a člověka a zároveň přímým potomkem temných Jediů Ajunty Palla. V jeho krvi však kolovala pouze minimální sithská složka. V mládí podstoupil trénink u mistra Simuse, někdejšího rivala Temného pána ze Sithu Marky Ragnose. Už v té době si vybudoval nepřátelství s Ludo Kresshem. Po Ragnosově smrti se právě oni dva prohlásili za jeho nástupce. Kressh vyčetl Sadowovi zneuctění Ragnosovy památky pozdním příletem na Korriban a přímo při pohřbu se utkali v duelu, který měl rozhodnout o jeho nástupci. Duch Marky Ragnose oběma připomněl slávu Impéria a jeho nejistou budoucnost, i přání o silném nástupci a jednotě Impéria. Poté přímo do Údolí Temných Pánů přistála loď, z níž vystoupili dva prospektoři Gav a Jori Daragonovi ve snaze navázat s touto „neznámou“ planetou a Republikou výnosné obchodní vztahy. Oba byli zatčeni a zavlečeni na Ziost.\n\nSadow i Kressh svolali zasedání Temné rady, která měla rozhodnout o osudu přišelců. Kressh navrhoval okamžitou popravu kvůli obavám, že do Impéria přivedou armádu, která by je zničila všechny. Sadow samozřejmě nesouhlasil a spolu s mistrem Simusem viděli přítomnost prospektorů jako příležitost k rozšíření Impéria, když z jejich lodi získali mapu Republiky i hyperprostorové souřadnice. Vyhrocené hlasování (doprovozené rvačkou) vyhrál Kressh. Sadow se s tím nesmířil a po oznámení data popravy oběma vězňům v ziostských docích v jejich lodi Starbreaker 12 našel jejich zbraně a blastery. Ty použil k infiltraci věznice a Gava s Jori osvobodil. Blasterem zabil každého, koho viděl, včetně svého mistra Simuse. Vražednou zbraň nechal schválně na místě a oba prospektory ukryl na svou základnu na Khar Delbě.\n\nDruhý den Temná rada projednávala úprk vězňů a dle všeho Republika podnikla tajnou záchrannou operaci, tedy to Sadowovi spolkli i s navijákem. Sadow předstíral šok ze smrti svého mistra, požadoval odvetný úder a aby byl úspěšný, musí být ihned zvolen nový Temný Pán ze Sithu. Všech osm zbylých členů mu dalo svůj hlas, jen Ludo Kressh ne. Sadow oba sourozence Daragonovi rozdělil, aby Gava Daragona nahlodal Temnou stranou Síly, protože u něj odhalil nadání pro Sílu. Jori schoval do své falešné základny a vyslal massassije s republikovými zbraněmi přepadnout ziostský hangár, aby přivezli Starbreaker 12 s sebou. Na místě zanechali na Sadowův příkaz jeho vlastní emblém, což byla past na Luda Kresshe, protože věděl, že přijde incident osobně vyšetřit. Ludo Kressh přispěchal na Khar Delbu s dalšími dvěma sithskými lordy a mnoha bombardéry za zády. Sadow na Starbreaker 12 nechal nainstalovat sledovací zařízení a poslal vystrašenou Jori domů „do bezpečí,“ ačkoliv mu dalo práci přesvědčit ji, aby letěla bez svého bratra. Jakmile massassijové potvrdili, že zmizela v hyperprostoru, vydal své armádě pokyn obklíčit Kresshovu flotilu a zničit ji, a také vyslal signál oběma sithským lordům, kteří Kresshovi loajalitu jen předstírali, aby zabili Kresshovy kapitány lodí. Kressh byl poražen a Sadow z Gava Daragona udělal regulérního učedníka, aby Sithům pomohl svými znalostmi s invazí do Republiky. Díky sourozeneckému poutu s ním snadno manipuloval. Nedlouho poté se nad Khar Delbou znovu objevila Kresshova vlajková loď, odkud mu Kressh přednesl ultimátum. Sadow poručil Gavovi stisknout tlačítko na stěně, aby předem připravená past způsobila zničení jeho lodě. Gav v šoku, že někoho zabil, propadl Temné straně Síly, a Sadow se pustil do přípravy celé sithské flotily na invazi.\n\nSadowovu volání po krvi mnoho lokálních sithských lordů nemohlo odolat a brzy byla flotila shromážděna, včetně jednoho z nejobávanějších generálů Shar Dakhana, jenž měl velet invazi. Gavu Daragonovi svěřil velení nad vojskem, jež dobývalo jeho vlastní domovinu Koros Major, a Sadow sám se zavřel do meditační sféry na oběžné dráze veleobra Primus Goluud. Tak byla zahájena Velká hyperprostorová válka. Sadow také nařídil jiné doprovodné mise, jež skončily neúspěchem a vznikem několika sithských kolonií na světech mimo území Impéria, které si říkaly „Ztracené kmeny.“\n\nSvou bojovou meditací Sadow ochabil odhodlání nepřítele a Republika málem ztratila svou metropoli Coruscant. Sithové téměř dobyli i Kirrek. Jenže Gav po setkání se svou sestrou prozřel a opustil bojiště na Korosu. Bez velitele zde pak Sithové rychle padli. Gav na Goluudu vypálil salvu do Sadowovy meditační sféry, aby zničil výhodu Sithů na všech třech frontách (Korosu, Kirreku i Coruscantu). Sadow Gava nalákal do meditační sféry vyříkat si to osobně, jenže sithský lord tam Gava nechal zamčeného za trest za jeho zradu. Gav proto poslal zprávu armádě císařovny Tety, aby poslala armádu do soustavy Goluud, avšak zpoza tohoto rudého obra Sadow použil tajnou zbraň, kterou tuto hvězdu přeměnil v supernovu. Gav těsně před smrtí dal císařovně Tetě souřadnice do Impéria a informaci, že je nyní slabě bráněno.\n\nZbytky Sadowovy flotily se vrátily na Korriban, kde na něj čekal Ludo Kressh, jenž ho mezitím za nezodpovědné vedení války sesadil z pozice Temného Pána ze Sithu a prohlásil se jím sám. Krátkou bitvu Sadow ukončil tak, že do Kresshovy vlajkové lodi poslal jeden z vlastních poškozených křižníků. Krátce poté ale musel čelit koroské flotile, jež přiletěla na Gavovo doporučení ihned. Neměl proti nim šanci, přestože mu zbytky Kresshových jednotek přísahalo věrnost. Sadow nechal na bojišti většinu svých jednotek a se svou poškozenou vlajkovou lodí uprchl, přičemž vyhodil svou superzbraní do vzduchu hvězdu Denarii, aby po sobě zahladil stopy a zničil pronásledovatele. Naga Sadow dorazil se svými nejvěrnějšími massassii na měsíc Yavin 4, aby začal od nuly. Sithskou alchymií své massassie geneticky upravil, aby mu bezmezně sloužili a uctívali ho. Vystavěli mu na Yavinu velké chrámy a Sadow jen snil o obnově svého impéria. Uvedl se do stáze na příhodnější dobu a vyčkával.\n\nO 600 let později se na Yavin 4 dostal padlý Jedi jménem Freedon Nadd, kterého Sadow přijal za svého učedníka. Nakonec byl právě Naddem zabit, jakmile ho Sadow naučil dost o sithské alchymii.\n\nZdroje\n\nLudo Kressh je fiktivní postava ve světě Star Wars, dávný samozvaný Temný Pán ze Sithu, jenž byl poprvé představen v komiksu jako rival sithského lorda Nagy Sadowa. Jeho konečný osud byl představen v díle , kde byl zabit. Od té doby upadl do zapomnění, ovšem ve hře byla objevena jeho narychlo zbudovaná hrobka v hlubinách korribanských jeskyň s jeho ostatky. Další detaily o Ludo Kresshovi přinesla počítačová MMORPG . V roce 2008 bylo jeho jméno poprvé zařazeno do díla \"The Complete Star Wars Encyclopedia\".\n\nLudo Kressh se narodil na světě Rhelg v prostoru ovládaném Sithy jako kříženec sitha a člověka a patřil mezi přímé potomky temných Jediů Ajunty Palla. V mládí objevil svůj talent v ovládání Síly. Nakonec se z nuly vypracoval na pozici mocného a váženého sithského lorda, který si vydobyl právo zasedat v Temné radě na Ziostu a našel si rivala v osobě ambiciózního Nagy Sadowa. Je známo, že měl minimálně jednoho syna jménem Elcho Kressh. Volný čas trávil ve své hlavní pevnosti na Rhelgu vynalézáním přístroje sithské alchymie, který by ochránil jeho syna. Také byl znám tím, že jako otroky využíval pouze lidi, ke kterým se občas choval krutě, zvláště když se opil. Přesto měl oblíbenou otrokyni jménem Seelah.\n\nJeho život se změnil v roce 5000 BBY při úmrtí Marky Ragnose. Při pohřbu byl na čestné stráži a vykonal tradici předat Ragnosovu helmu symbolizující vítězství do sarkofágu. Jeho arcirival Naga Sadow dorazil na obřad pozdě a Kressh ho obvinil ze zneuctění památky zesnulého Temného pána ze Sithu. Hádka přerostla v souboj s meči přímo před hrobkou, přičemž Kressh vyčetl Sadowovi zbrklost a nesmyslnou agresivitu, zatímco Sadow nařkl Kresshe ze zpátečnictví. Jejich boj ukončil duch Marky Ragnose, jenž je varoval před nejistou budoucností Impéria a vyzval je k jednotě. Ihned poté přistála do Údolí Temných Pánů malá loď se dvěma republikovými prospektory Jori a Gavem Daragonovými. Sithové je oba zatkli a na Ziostu se sešla Temná rada, aby rozhodla o jejich osudu. Kressh požadoval jejich okamžitou popravu, neboť považoval tuto „znovuobjevenou“ Republiku za hrozbu pro Impérium a tyto dva za předvoj invaze. Naproti tomu Sadow a jeho mistr Simus je chtěli mučením vyslýchat a informace využít k expanzi Impéria. Odlišné postoje obou dvou vyvolal v Temné radě hromadnou bitvu, navíc přes noc někdo oba vězně vysvobodil, zavraždil mistra Simuse a podle všeho za tím byli republikoví agenti, což Kresshe i zbytek Temné rady rozhněvalo. Když na další jednání dorazil (opět pozdě) Naga Sadow, rychle se rozhodlo, že Republika je hrozba, kterou je potřeba zlikvidovat. Ke Kresshově nelibosti byl Naga Sadow zvolen Temným pánem ze Sithu a pustil se okamžitě do přípravy invaze do zbytku galaxie. Kressh znechucen odešel s tím, že toto nepřijímá a zpochybnil Sadowovy plány.\n\nKressh z opatrnosti poslal na Ziost své massassijské stráže, aby dohlédl na loď Starbreaker 12. Ta však byla ukradena neznámými pachateli. Kressh při ohledání svých mrtvých stráží zjistil, že to byla práce Nagy Sadowa a jeho massassijů. Také mu došlo, že Daragonovi nebyli vysvobozeni Republikou, ale stál za tím rovněž Sadow, aby si našel záminku k invazi do Republiky a hlavně, aby mu tento úskok pomohl dostat se podvodně k titulu Temný pán ze Sithu. Vrátil se na Rhelg, aby zorganizoval trestnou výpravu do sídla Sadowa na Khar Delbu. Vypukla velká bitva, na jejímž konci byla Kresshova armáda obklíčena. Navíc Sadow informoval svého soka, že zaútočil na falešnou základnu a vydal svým špehům v Kresshově armádě pokyn zabít důstojníky. Šokovaný Kressh se rychle se zbytkem své flotily stáhnul. Tímto fiaskem však Kressh legitimizoval Sadowovu pozici, který svolal o nějakou dobu později na Khar Delbu jednání Temné rady, kam Kressh poslal svou vlajkovou loď s nahrávkou, kde varoval, že jim invaze do Republiky přinese zkázu. Sadow loď s pohrdáním zničil a domníval se, že Kressh na ní zahynul. Ten však ve skutečnosti měl vlastní plány a ve stínech vyčkával na svou příležitost.\n\nSadow mezitím rozpoutal Velkou hyperprostorovou válku, z níž odešel poražen. V době Sadowovy nepřítomnosti se Kressh vrátil na scénu a získal podporu těch, kteří neodešli válčit. Prohlásil se Temným pánem ze Sithu sám a postavil flotilu na likvidaci navrátivšího se Sadowa. Svému synovi Elchovi ale zakázal účastnit se převratu, protože bezpečí jeho potomků bylo pro Kresshe na prvním místě. Kressh prohlásil Sadowa za sesazeného a vyhnaného, protože je největší hrozba, jaké kdy Sithové čelili. Sadow však i se zbytkem své flotily dokázal Kresshově vzpouře vzdorovat, ale v době, kdy byl Sadow už téměř poražen, svou porážku dokázal přetavit ve vítězství, když poručil jedné z poškozených lodí provést sebevražedný útok na Kresshovu vlajkovou loď. Kressh se ještě před kolizí pokusil zachránit si život vyjednáváním, ale neúspěšně. Sadow Luda Kresshe neušetřil.\n\nByla to tím pádem vůbec nejkratší vláda Temného pána ze Sithu v historii, trvající jen pár dnů, možná jen hodin nebo minut. I když Kressh zemřel ve vesmíru, byly jeho ostatky a meč jeho věrnými nějakým způsobem zachráněny a uloženy do narychlo vytesané hrobky hluboko v shyracké jeskyni v Údolí Temných Pánů na Korribanu. Vzhledem k tomu, že krátce po jeho smrti byly zbytky armády Sithů zlikvidovány republikovou flotilou pod velením císařovny Tety z Korosu a Impérium jako takové bylo obráceno v prach při sithském holocaustu, byla poloha jeho hrobky v podstatě zapomenuta. Objevila ji o víc jak 1000 let později Vypovězená, která si prohlédla jeho mumii a vzala si jeho meč.\n\nZdroje\n\n\nTemní páni žijící v období Sithských válek nebo těsně před nimi či po nich, v době od 4015 BBY po 3951 BBY.\n\nFreedon Nadd se poprvé vyskytnul jako duch Temného Pána ze Sithu v komiksu z roku 1993 i v dalších dílech série jako ústřední záporná postava. Zprvu nebylo o tomto temném pánovi mnoho známo, ale jeho životní příběh byl objasněn v roce 1996 v knize \"Tales of the Jedi Companion\". Později byly Naddovy ostatky znovu součástí dění ve hře . V roce 2008 byly Naddovy činy zahrnuty v díle \"The Complete Star Wars Encyclopedia.\". Zemřel jako král Onderonu a měl na něj vliv i několik staletí po smrti.\n\nŽil 600 let po Velké hyperprostorové válce a studoval v chrámu Jediů na Ossusu. Jeho ohromující schopnosti, otevřenost i smysl pro harmonii Galaxie byly oceňovány mistry Jedi, za svého žáka si ho vybral i legendární Odan-Urr a bylo zřejmé, že Nadd dosáhne titulu mistr Jedi mnohem dříve, než bylo obvyklé. Svůj velký test však nezvládl. Nezkrotil svou pýchu a aroganci, když byl jako padawan pozván na shromáždění, kde se udělovaly tituly Jedi. Všem pozvaným byl udělen, pouze jemu ne. Pro Nadda to byla velká rána a nedokázal pochopit, proč ho mistři nepovýšil. Vyhledal radu u své mistryně Jedi Mattu Tremayne, jež v ossuských zahradách cvičila se světelným mečem jiné padawany. Frustrovalo ho, že mu vůbec nevěnovala pozornost, tak ztratil po půl hodině marného čekání nervy a dal volný průchod emocím, které se skrz něj valily už od oné ceremonie. Tremayne ladně nastavila světelný meč pár milimetrů od jeho krku, aby ho uklidnila, ale pak ho zase ignorovala, tak naštvaně odešel. Mistryně ho zavolala zpět a informovala ho, že musí sám zjistit, co musí udělat a z čeho se má poučit. Diskuzi uzavřela prohlášením, že z něj rytíř Jedi nebude. Nadd reagoval čistou zlobou a prohlásil, že bude nejmocnějším Jediem v dějinách, který nepotřebuje mistry. Mistryně Tremayne znovu zapnula světelný meč a vyzvala svého žáka na souboj, aby dokázal, že takovou moc skutečně má. Porazil ji, ale při posledním úderu při pohledu do jejích očí si uvědomil, že je již naprosto vyrovnaný a celý duel byla jen další zkouška. V ten moment ale nedokázal svou čepel zastavit, ač se snažil, a zabil ji. Mistryně splynula se Silou. Ze smrti mistryně byl zdrcen a nahromadil se v něm vztek na ostatní mistry, že zvolili špatnou metodu jeho testování. Došel k závěru, že si jeho mistryně mohla za své zabití díky provokacím sama, a že se ho ostatní mistři snažili vyštípat z řádu. Se zatemněnou myslí opustil Ossus a vydal se do území bývalého Sithského impéria, aby byl velmistrem \"bájné\" temné strany Síly.\n\nNavštívil svět Aschas Ree, kde nalezl holokron dávného sithského krále Adase, v němž nalezl informace o dalších členech sithské rasy. Procestoval křížem krážem všechny světy bývalého Impéria, ale nikde je nenalezl. Zklamán dokonce zvažoval návrat k Jediům, ale vše přehodnotil, když narazil na informaci o Temném Pánu ze Sithu jménem Naga Sadow. V soustavě Yavin vyhledal jeho ostatky a narazil zde na massassije, geneticky modifikované čistokrevné Sithy. Ti se Nadda pokusili zabít, ale ubránil se světelným mečem i mocí temné strany, kterou se naučil na svých cestách ovládat. Massassijové uznali Nadda za osobu hodnou Sadowova odkazu a pustili ho do chrámu, kde se setkal s probuzeným duchem sithského pána. Sadow usoudil, že je Nadd skutečně hoden nést odkaz Sithů, tak ho učinil svým učedníkem a učil ho vše, včetně sithské alchymie. Jednoho dne Sadow trénink zastavil, protože se sám stále považoval za legitimního Temného Pána ze Sithu, třebaže jen jako duch. Nadd však byl toho názoru, že zná vše, tak po sestrojení vlastního sithského holokronu svou mocí navždy zapudil duši svého mistra a prohlásil se Temným Pánem ze Sithu sám.\n\nPřestože toužil po pomstě na Jediích, věděl, že celý řád porazit sám nezvládne. Opustil Yavin a hledal další sithské artefakty. Poté vyhledal dle Adasova holokronu ztracený svět Onderon, obývaný primitivním společenstvím lidí v jediném městě Iziz, o kterém nevěděla ani Republika ani Jediové. Svrhl existujícího vládce a prohlásil se za krále Onderonu. Přestože vládl krutě, lid Onderonu jeho učení přijal bez větších výhrad, získal si ho moderními zbraněmi a technologiemi, které pomohly ochránit Iziz před ukrutnou onderonskou přírodou, zejména před bestiemi z měsíce Dxun v době spojení atmosfér obou těles. Jeho příznivci později k Naddově potěšení brojili proti odpůrcům jeho vlády a rád takové obviňoval ze zrady a bavil se tím, že je nechával přehodit přes izizskou zeď napospas onderonské divočině, kde je zvířata roztrhala na kusy. Své loajalisty učinil oficiální onderonskou armádou a mnohé učil používat Sílu a sithskou alchymii. Tito si později říkali Naddisté. Někteří odsouzenci však přežili a na ochočených bestiích zachraňovali další, s nimiž vytvořili národ jezdců, vzdorující Naddovi. Osedlaná monstra byla natolik odolná a strašlivá, že je nedokázala likvidovat ani onderonská armáda ani temná strana Síly. Tento konflikt trval i staletí po smrti temného pána a říkalo se mu Zvířecí války. Jeho ostatky a artefakty byly uloženy do královské hrobky pod palácem, která zkazila okolí temnou stranou Síly, aby si Nadd zajistil moc nad svými potomky při čekání na příležitost k návratu. Jeho duch jim ochotně radil, většinou šlo jen o boje s rebely. Až král Ommin ho požádal o úplný trénink na Sitha, čemuž vyhověl. Jeho žena Amanoa však propadla zoufalství a depresím, takže ji Nadd též nahlodal temnou stranou Síly, protože byla též talentovaná. Deprese proměnil v hluboké opovržení jejím mužem a v čistou nenávist a tak učinil svou učednicí i ji, aniž by si to sama kdy uvědomila. Nadd je hodlal využít k vlastnímu vzkříšení a věřil, že to Ommin dokáže, takže po nich žádal zdokonalení sithské alchymie na takovou úroveň, aby mu vytvořili nové tělo schopné pojmout jeho podstatu. Po letech však začalo Omminovo tělo selhávat a upoutali ho na lůžko. Vlády se chopila Amanoa, která se s ním odmítla dál prát, navíc se znovu naplno rozhořely Zvířecí války. Takovýto vývoj Nadda zklamal, a tak na čas zmizel.\n\nPo nějaké době se pokusil znovu ovládnout královnu Ammanou, a namluvil jí, že padne s prohrou ve Zvířecích válkách. Ta však opět sithského lorda nemile překvapila. Onderon totiž nedávno objevila Republika a Amanoa požádala o pomoc Jedie, kteří poslali padawany Ulica a Caye Qel-Dromovy a Totta Doneetu. Nadd musel opět zmizet. I tak jeho ducha Jediové nakonec odhalili i díky princezně Galii, která odmítla hrát Naddovu hru, a nechala se dobrovolně unést jezdci, aby zorganizovala jeho definitivní porážku spolu s Jedii, kteří se na královnin příkaz vydali po ní pátrat. Amanoa v panice vyvolala na pomoc ducha Nadda, čímž konečně propadla temné straně Síly a Jediové ji v bitvě o Iziz zneškodnili až v Naddově hrobce. Mistr těchto padawanů Arca Jeth později svou přítomností na čas potlačil Naddův vliv. Nadd však královnu Amanou dále nepotřeboval, protože se naskytl plán „B“. Jediové zorganizovali přesun jeho ostatků na Dxun a Nadd se znovu obrátil na umírajícího krále Ommina, kterému namluvil, že Jediové chtějí ovládnout Onderon. Ommin pod obnoveným vlivem temné strany Síly náhle zesílil a uzdravil se, ale nadále hrál mrzáka. Vydal rozkaz tajné, 350 let budované podzemní naddistické armádě, vedené temným Jedi Warb Nullem, zamezit přesunu ostatků Nadda. Dále zajal mistra Arcu Jetha a s pomocí Nadda ho paralyzoval a pokusil se ho obrátit mučením a alchymií na temnou stranu. Plán málem vyšel, ale bratři Qel-Dromovi si zavolali na Ossus o pomoc, a tak bylo Povstání Naddistů poraženo na hlavu. Král Ommin byl zabit Ulicem Qel-Dromou, kterého Nadd rovněž ponechal svému osudu, neboť se objevil plán „C“.\n\nV soustavě císařovny Tety totiž dva rozmazlení mladí členové císařského rodu Satal a Aleema Ketovi založili pseudo-sithskou organizaci Krath a sháněli sithské artefakty. Jejich pátrání je dovedlo na rozbouřený Onderon ke králi Omminovi, aby jim pomohl se čtením sithského rukopisu, ukradeného z coruscantského muzea. Od něj před jeho smrtí dostali sithský amulet a duch Freedona Nadda v nich spatřil potenciál nést sithské dědictví. Rozhodl se nespoléhat na své nespolehlivé potomky, svěřil jim své další artefakty a sithské meče a poslal je domů. Jeho duch po Omminově smrti Jediům oznámil příchod nového zlatého věku Sithů, ale Arca Jeth jeho duši navždy vypudil z Onderonu. Pohřbem jeho ostatků a relikvií na Dxun do hrobky z mandalorianské oceli se Jediové mylně domnívali, že dxunská divočina a odlehlost odradí vykradače hrobů. Mýlili se. Freedon Nadd se zjevil Ulicovi Qel-Dromovi, aby ho odradil plést se do záležitostí Sithů, avšak ten se ho pokusil zapudit. Sithský lord si to však rozmyslel a předpověděl mu osud o návratu Sithů s ním v čele. Nadd se od té doby zjevoval jen ve své hrobce a občas díky artefaktům i v soustavě císařovny Tety novým učedníkům Satalovi a Aleemě Ketovým, které podrobil intenzivnímu výcviku v sithské alchymii a v manipulaci mysli. Nabyté znalosti využili ke svržení svých rodičů z trůnu a nastolení brutální krathské diktatury. Vyhlásili svatou válku Republice a Jediům a za pomoci temného umění manipulace mysli a bojové meditace porazili republikovou flotilu, přitom se jim povedlo nakazit sithským jedem Ulica-Qel Dromu. Díky Naddovi Satal Keto odhalil místo a čas konání jedijské konkláve na Denebě, kde jeho bojoví droidi přepadli i zabili Naddova nepřítele, mistra Arcu Jetha. Tím probudil hněv v Ulicovi Qel-Dromovi, jenž hodlal infiltrovat se mezi Krathy, aby je rozložil zevnitř. Dle Naddova plánu Ulic propadnul temné straně Síly zabitím Satala.\n\nNa Dxunu se však zjevil ještě jeden perspektivní padlý Jedi, Exar Kun, hledající tajemství Sithů. Probudil Nadda z jeho „spánku“ a ten v Kunovi ucítil neutuchající touhu po moci a identifikoval ho jako konečně toho pravého, kdo mu pomůže vrátit se mezi živé. Namluvil mu, že v hrobkách dávných sithských pánů na Korribanu nalezne, co hledá. Tímto trikem Nadd dále nahlodával Kuna temnou stranou a lhaním ho přiměl poddat se v bezvýchodné situaci v tamní pasti hněvu, nenávisti, jinak zemře. Poté mu Naddův duch sebral světelný meč a seslal na něj hordu tuk'at, aby je mohl nový učedník pomocí temné strany porazit, což nakonec udělal. Nadd byl potěšen a následně svého nového učedníka nasměroval na Yavin 4, kde se s ním Nadd opět setkal až poté, kdy ho zajali massassijští válečníci, aby ho obětovali obrovskému sithskému wyrmovi, který sídlil v jednom ze Sadowových chrámů. Kun na Naddovu radu Silou uchopil sithský amulet, aby se před wyrmem zachránil. Nadd byl opět potěšen, protože jeho učedník prokázal ohromnou moc a talent k vykonání jeho reinkarnace. Exara Kuna však podcenil. Ještě než mu jeho mistr odhalil své skutečné záměry, ho přítomnost ducha Nadda dráždila, takže se rozhodl ho zbavit. Nasměroval na něj energii z amuletu a Naddova ducha nadobro zničil. Než bylo dokonáno, snažil se Nadd na poslední chvíli kontaktovat Satala a Aleemu Ketovi, aby je před Kunem varoval, protože ohrožuje jeho i jejich plány. Takto ale neopatrně Kunovi odhalil jména těch dvou a Ulica Qel-Dromu. Exar Kun po něm zdědil titul Temný Pán ze Sithu.\n\nO téměř 50 let později zkoušeli v jeho hrobce provést následovníci Darth Nihiluse sithský rituál, ale byli zastaveni společníky Vypovězené. O 3000 let později zde Darth Bane nalezl Naddův holokron. Použil ho k poslednímu doladění Pravidla dvou. Zde se také na Banea přisál Orbalisk a vytvořil mu živé brnění. Nadd byl Temným Pánem, který i přes svou touhu po moci nikdy nedobýval galaxii, ale usadil se na jediné planetě, které krutě vládl.\n\nZdroje\n\n\nSamozvaný Temný pán ze Sithu žijící v období let 5000 BBY až přibližně 3650 BBY. Vládl souběžně s Temnými pány z doby Sithských válek svému Impériu ukrytému v Neznámých oblastech galaxie.\n\n\nTemní Páni žijící v době Nových sithských válek a před nimi, od 3600 BBY a od 2000 BBY po 1000 BBY.\n\nDarth Desolous byl Temným Pánem ze Sithu v době, kdy byl v galaxii mír. Jeho osoba se vyskytuje coby hologram výcvikového programu ve hře , který spustil Starkiller.\n\nJeho původní jméno je neznámé, ale byl váženým pau'anským mistrem Jedi a mistrem v soubojích. Jeho studia bojového umění Sithů ho přivedla k temné straně Síly a jakmile byl ostatními mistry odhalen, byl radou Jedi vypovězen z řádu. Přísahal, že se jim pomstí a stal se Temným Pánem ze Sithu. Přijal jméno Darth Desolous a vytvořil si svou vlastní armádu z řad pau'anských válečníků, které svérázným způsobem učil své bojové umění.\n\nSpolu se svou armádou prováděl po celé galaxii výpady proti Jediům plnících nejrůznější mise, až jich zabili na dva tisíce. Tento úspěch ho potěšil, ale zároveň příliš zpychl, přestal být opatrný a obezřetný, a to se mu vymstilo, když přepadl se svou jednotkou malou skupinu Jediů na planetě Yaga Minor. Vůbec si neuvědomil, že tato malá skupinka sloužila jako návnada pro skryté zkušenější Jedie, jejichž stíhače se náhle vynořily z hyperprostoru a zablokovaly všechny únikové cesty ze soustavy. Postupně zlikvidovali jeho vojáky a nakonec i Dartha Desolouse samotného, ačkoliv ho dokázala přemoci až kompletní rada Jediů.\n\nJeho bojové umění však i přes jeho špatné skutky zaujaly radu natolik, že použila jeho hologram do programu rytířských zkoušek padawanů, který zůstal aktivní dokonce i po operaci Knightfall v roce 19 BBY, kdy byl vykonán rozkaz 66, a v roce 3 BBY se mu postavil Galen Marek.\n\nZdroje\n\nDarth Ruin byl ctihodným mistrem Jedi, původně se jmenoval Phanius, jenž byl znám svým svérázným učením a životní filozofií, která se v mnohém shodovala s filozofií šedých odštěpenců řádu Jedi, známých jako Potentia. Tuto postavu i její příběh navrhl sám George Lucas v rámci příprav na natáčení epizod I až III.\n\nPhanius nakonec porušil jedijskou přísahu a uprchl z řádu hledat indicie o zakázaném učení. Tímto činem se dostal do síně neslávy \"Ztracená dvacítka\" (20 mistrů Jedi, kteří kdy opustili řád). Potají sjednotil roztříštěné sithské klany, jež ještě v temnotách galaxie přežívaly, spolu se zbytky zbytky impéria po lordu Vitiate, kterými položil základy Nového sithského impéria. Budování svého nového řádu dokončil, když vypuklo čtvrté velké schizma, jehož následkem opustilo řád 50 rytířů Jedi. Ti přísahali Phaniovi věrnost a přijali temnou stranu Síly.\n\nPhanius se stal novým Temným pánem ze Sithu a přijal jméno Darth Ruin. Spolu se svými následovníky rozpoutal Nové sithské války proti Republice a Jediům, ovšem jeho kampaň neměla dlouhého trvání. Ruin byl totiž natolik tvrdohlavý, hloupý a příliš ambiciózní, že ho brzy jeho následovníci přestali respektovat a sami ho zabili.\n\nZdroje\n\nDark Underlord byl krvežíznivým Sithem, jenž byl proslul masakry během první čtvrtiny Nových sithských válek, jenž velel osobní jednotce sithských nájezdníků, známých jako černí rytíři.\n\nKolem roku 1750 BBY, kdy se stal Temným pánem ze Sithu, si postavil se svými černými rytíři pevnost na planetě Malrev IV, kde se nacházel i pradávný sithský chrám, který znásoboval uživatelům temné strany Síly jejich moc. Zda byl tento chrám Underlordem vystaven, nebo ho jen \"zdědil\" po předchozích vládcích Malrevu, není známo, každopádně tuto moc využil při obraně před armádou rytířů Jedi.\n\nJeho arcinepřítel, jedijský generál Murrtaggh, usiloval o jeho eliminaci, dokud byl na planetě. Takže Murrtaggh najal velké množství mandalorianských žoldnéřů, aby odlákali pozornost černých rytířů, zatímco se tomuto mistru Jedi povedlo proniknout za jejich obranné linie. Tuto lest však Underlord neprohlédl a chytil se do pasti. Nařídil svému zeltronskému generálovi všechny síly nasměřovat na odražení útoku Mandalorianů, a zůstal v pevnosti bez pořádné ostrahy. Murrtaggh ho tedy nerušeně vyzval k duelu, přičemž Underlorda porazil. Tento mistr Jedi však při bitvě sám propadl temné straně.\n\nZajímavostí je, že Dark Underlord nepoužíval světelný meč, místo toho preferoval dva alchymií očarované sithské meče, které používal navzdory tomu, že se na nich od dob starého impéria už podepsal zub času.\n\nZdroje\n\nDarth Rivan byl posledním známým Temným pánem ze Sithu před érou Dartha Banea, který si dal před své jméno titul Darth. Jméno Rivan si vybral poté, kdy narazil na dávný sithský manuskript zmiňující činy Dartha Revana i jeho vykoupení na světlou stranu, kterého měl za svůj vzor.\n\nPoté, co se stal Temným pánem, prozkoumal neprobádanou soustavu Cularin s planetou Almas, na které si nechal zbudovat svou pevnost, přestože tamní atmosféra byla téměř nedýchatelná. Kromě toho, že byla zdrojem velké moci temné strany Síly, tam chtěl vycvičit své vlastní sithské supervojáky, a to z toho důvodu, že jakmile se na jednom místě sejde více Sithů, dříve nebo později se navzájem zabijí, místo toho, aby spolupracovali. Tito supervojáci měli být se svým velitelem spojeni pomocí Silových pout natolik silných, že kdyby voják svého velitele napadnul, pocítil by bolest z rány také stejně silně.\n\nDále ze své pevnosti sestřeloval blesky válečné lodě nepřátel na povrch. Díky tomu, že byla převážně zbudovaná z mandalorianské oceli, nebylo možné čelit Silou tamním pastem a zničit ho světelnými meči. I díky tomu se až do dob bitvy o Naboo v roce 32 BBY, kdy tam byl proveden archeologický výzkum, dochovala rozsáhlá Rivanova knihovna, včetně jeho autobiografie v sithštině na nástěnných malbách. Byl držitelem vzácné zbraně, známé jako temná hůl, která byla schopna čerpat Sílu z ostatních živých bytostí.\n\nNejvětší zásluhu však měl na tom, že vyvinul speciální trávu, kterou rozšířil na celém Almasu a ta později přispěla k tomu, že se stala planeta obyvatelnou pro lidi. Na Almasu žil Rivan několik desítek let, a snažil se odhalit tajemství nesmrtelnosti, až se na planetě někdy před rokem 1250 BBY vylodil výsadek Jediů, když planetu napadla Republika a rozbombardovala pevnost (ale vnitřek včetně věže zůstal nepoškozen), takže musel Rivan uprchnout. Věřilo se, že byl tehdy zrazen a zabit svým učedníkem Darsinem.\n\nVe skutečnosti byl Darsin Jedii zabit dříve, než měl vůbec možnost to provést. Duši svého učedníka však Rivan modifikoval tak, že z něj udělal zotročeného ducha ze Síly, aby mu i nadále po smrti sloužil. Pak využil moc své temné hole, aby před jistou smrtí bláznivým rituálem přenesl své tělo i vědomí teleportací prostorem i časem. Záměr se sice povedl, ale určitě si to nepředstavoval takhle: ocitl se o několik staletí v budoucnosti na planetě Ruusan, kde zrovna zuřila jedna ze slavných bitev mezi Jedii a Bratrstvem Temnoty. Než se stihl rozkoukat a znovu nabít svou temnou hůl, zabil ho sithský lord, který byl skrze hologram, který po sobě v minulosti zanechal, jeho dalším učedníkem. Ještě na Almasu si pro sebe připravil mauzoleum, ale nakonec v něm nikdy nespočinul. Jeho spisy z almaské pevnosti byly o tisíc let později během klonových válek předány ke studiu řádu Jedi.\n\nZdroje\n\n\n\nSem patří stovky až tisíce Temných pánů, z nichž prakticky nikdo nebyl příliš významný. Doba spadá do století 1100 až 1000 BBY.\n\n\nTemní Páni v době od konce Nových sithských válek po konec Impéria, kteří následovali Pravidlo dvou. Časově od 1000 BBY do 4 ABY.\n\n\n\n\n"}
{"id": "892045", "url": "https://cs.wikipedia.org/wiki?curid=892045", "title": "Valentina Monetta", "text": "Valentina Monetta\n\nValentina Monetta (* 1. března 1975, San Marino, San Marino) je sanmarinská popová a jazzová zpěvačka. V letech 2012, 2013, 2014 a 2017 reprezentovala San Marino na Eurovizi s písněmi \"The Social Network Song\", \"Crisalide (Vola)\", \"Maybe\" a \"Spirit of the Night\". Nejlepšího výsledku dosáhla v roce 2014, kdy postoupila do finále a obsadila 24. místo.\n\nMezi hudební vzory Valentiny patří Ella Fitzgerald, Billie Holiday, Joni Mitchell či Whitney Houston. Monetta započala svoji kariéru vystupováním na jazzových a funkových hudebních akcích v San Marinu a Itálii. V roce 2001 se zúčastnila italské televizní soutěže \"Popstars\". O rok později v rámci projektu \"Charme\" u Sony Music vydala singl \"\"Sharp\"\".\nV roce 2006 se připojila k formaci 2Black, která spolupracovala mimo jiné s Papa Winniem, zpěvákem populárním především v Latinské Americe a Asii. O dva roky později se přihlásila do castingu, jehož vítěz měl odjet na Eurovizi. S písní \"\"Se Non Ci Sei Tu\"\" však neuspěla, vítězem se stala skupina MioDio. Debutové album \"Il Mio Gioco Preferito\" Valentina vydala v roce 2011 ve spolupráci s funkovou formací \"My Valentine\".\nV letech 2012, 2013 a 2014 byla Valentina interně nominována sanmarinskou veřejnoprávní televizí RTV coby reprezentantka San Marina na Eurovision Song Contest. V Baku v roce 2012 vystoupila s kontroverzní satirickou skladbou \"\"The Social Network Song\"\", která téměř nebyla na soutěž vpuštěna kvůli komerčnímu sdělení (úryvek textu hovořil o Facebooku). V semifinálovém kole obsadila až čtrnácté místo a nepostoupila do finále. Stejná situace se opakovala o rok později, kdy s favorizovaná písní \"Crisalide (Vola)\" v Malmö obsadila 11. místo v semifinále. O rok později\n\nDne 22. května 2012 vystoupila v prvním semifinále Eurovize v Baku (píseň byla představena pod názvem \"\"The Social Network Song\"\". San Marino se nedostalo mezi deset nejúspěšnějších semifinalistů a nepostoupilo proto do finále. San Marino obdrželo 31 bodů a obsadila 14. místo. O rok později obsadila 11. místo v semifinále s favorizovanou písní \"Crisalide (Vola)\", která navzdory neúspěchu sklidila značný úspěch mezi fanoušky soutěže. Postupu do finálového kola Monetta dosáhla při svém třetím a dle svých slov posledním pokusu - s písní \"Maybe\" obsadila ve finále 24. místo s 11 body. Je jedním ze čtyř interpretů, kteří na soutěži vystoupili ve třech za sebou jdoucích ročnících (dalšími jsou Lys Assia, Corry Brokken a Udo Jürgens).\n\nV červenci 2013 Valentina představila své nové album \"La storia di Valentina Monetta\", které zahrunuje verze písně \"Crisalide (Vola)\", ale i nové písně.\n\n"}
{"id": "892047", "url": "https://cs.wikipedia.org/wiki?curid=892047", "title": "Maduro", "text": "Maduro\n\nPříjmení Maduro může znamenat:\n\n"}
{"id": "892049", "url": "https://cs.wikipedia.org/wiki?curid=892049", "title": "Maroun Bagdadi", "text": "Maroun Bagdadi\n\nMaroun Bagdadi (21. ledna 1950 – 10. prosince 1993, Bejrút, Libanon) byl libanonský režisér a scenárista. Spolupracoval s Francisem Coppolou a jeho filmy natočené ve francouzštině zaznamenaly divácký ohlas ve Francii.\n\nBěhem války v Libanonu odešel do Francie a získal francouzské občanství. Zabil se při nehodě - pádem do výtahové šachty v Libanonu, kde připravoval svůj nový film.\n\n\n\n"}
{"id": "892051", "url": "https://cs.wikipedia.org/wiki?curid=892051", "title": "Mistrovství Evropy v judu 1979", "text": "Mistrovství Evropy v judu 1979\n\nMistrovství Evropy mužů se konalo v Bruselu, Belgie 25.-27. května 1979 a Mistrovství Evropy žen se konalo v Kerkrade, Nizozemsko jaro 1979.\n\nMuži \n\nŽeny\n"}
{"id": "892052", "url": "https://cs.wikipedia.org/wiki?curid=892052", "title": "Prorok (rozcestník)", "text": "Prorok (rozcestník)\n\nProrok může být:\n\n\n\n\n"}
{"id": "892060", "url": "https://cs.wikipedia.org/wiki?curid=892060", "title": "František Koláček", "text": "František Koláček\n\nFrantišek Koláček (9. října 1851 Slavkov u Brna – 8. prosinec 1913 Praha-Vinohrady) byl matematik, fyzik, profesor na pražské univerzitě a technice v Brně.\n\nNarodil se jako jediné dítě Kláře (roz. Karlická) a radnímu města Slavkova Janovi Koláčkovi (v letech 1851-61 starosta města, který zavedl českou řeč v městském úřadě). V devíti letech Fr. Koláček vstoupil na německé gymnázium v Brně, které úspěšně dokončil maturitní zkouškou v roce 1868. Poté rok studoval na pražské univerzitě. Státní zkoušku složil v roce 1872 na univerzitě ve Vídni, na které získal aprobaci učitele matematiky a fyziky pro vyšší gymnázia v jazyce českém i německém. Doktorát z filozofie získal v roce 1877 na pražské univerzitě. Po ročním suplování na německém gymnáziu v Brně, se stal profesorem na Slovanském gymnáziu. V roce 1882 habilitoval na německé technice v Brně. Docentury se vzdal po dvou letech. Během svého působení v Brně byl několikrát navrhován na místo řádným profesorem matematické fyziky na české univerzitě v Praze. Řádným profesorem byl jmenován až po smrti prof. A. Seydlera v roce 1891. V roce 1900 se vrací do Brna jako profesor experimentální fyziky na českou techniku, na které se snažil vybudovat co nejlepší vědecké prostředí. Po dvou letech byl znovu jmenován do Prahy, kde nakonec zůstal. V Brně jej vystřídal Vladimír Novák. Se svou manželkou Aloisií měl dceru Hermínu a syna Františka, který se v roce 1918 stal profesorem geografie na Masarykově univerzitě v Brně. Zemřel na srdeční mrtvici.\n\nZabýval se optikou, termodynamikou, akustikou, hydrodynamikou a teorií elektromagnetického vlnění. Nové poznatky uplatňoval v praxi. Své matematické schopnosti využil ve své práci pojednávající o teorii Lummerově planparalelní desce, ale i v práci o magnetostrikci a jevech s ní souvisejících, v níž se F. Koláčkovi podařilo tento jev obecně vyřešit i v souhlasu s pozorováním.\n\nJeho vědeckou práci dobře popsal jeho žák F. Záviška, zde bychom mohli uvést následující: „Fr. Koláček také první upozornil na důležitý a nyní všeobecně uznávaný důsledek elektromagnetické teorie světla, že totiž\nstarý spor mezi teorií Fresnelovou a Neumannovou o to, je-li kmitová rovina vektoru světelného k rovině polarizační kolmá nebo s ní paralelní, ze stanoviska teorie elektromagnetické nemá smysl, poněvadž ta má vektory dva, elektrickou sílu,\nresp. indukci, která je identická s vektorem Fresnelovým, a ma­gnetickou sílu, jež opět odpovídá vektoru Neumannovu. Každá\nzměna elektrické síly je doprovázena změnou magnetické síly a naopak; oba vektory vystupují tedy současně, jsou také vždy\nk sobě kolmé a k popisu optických dějů se hodí stejně. Tím tedy ukončil spor, jehož řešení bylo dlouho marně hledáno. Koláčkovy\nzásluhy v tomto směru zdůrazňuje sám G. L. Hertz“.\n\n\n"}
{"id": "892063", "url": "https://cs.wikipedia.org/wiki?curid=892063", "title": "Paolo Meneguzzi", "text": "Paolo Meneguzzi\n\nPaolo Meneguzzi, vlastním jménem Pablo Meneguzzo (* 6. prosince 1976) je švýcarský zpěvák populární hudby, který je známý především v italské části Švýcarska, v Itálii a některých zemích latinské Ameriky.\n\nNarodil se v obci Stabio, ve švýcarském kantonu Ticino v rodině Gomeze Meneguzziho a Loredany Pacchiani.\n\nV roce 1996, kdy nebylo jméno Paolo Meneguzzi v Itálii ještě známé, vyhrál na hudebním festivalu Viña del Mar International Song Festival v Chile s písní \"Aria, Ariò\". Úspěch písně byl podnětem k vydání jeho debutového alba \"Por Amor\" 27. března 1997. Paolo pokračoval v budování své kariéry vydáním dalšího alba \"Si enamorarse\".\n\nItalský debut Paola Meneguzziho se konal na Festivalu Sanremo v roce 2001. Jeho píseň \"Ed io non ci sto più\" mu získala sedmé místo v kategorii mladých zpěváků. Téhož roku vydal i album \"Un sogno nelle mani\".\n\nV roce 2007 se jeho píseň \"Musica\" umístila na šestém místě na Festivalu Sanremo.\n\n26. listopadu 2007 bylo oznámeno, že by Paolo mohl reprezentovat Švýcarsko v soutěži Eurovision Song Contest 2008 v Srbském Bělehradu. Zúčastnil se druhého semifinále soutěže 22. května 2008, ale nedostal se do finále.\n\n\n\n\n"}
{"id": "892091", "url": "https://cs.wikipedia.org/wiki?curid=892091", "title": "Bezvel", "text": "Bezvel\n\nBezvel (340 m n. m.) je vrch v okrese Mladá Boleslav Středočeského kraje, 1,5 kilometru severně od obce Katusice, do jejíhož katastrálního území náleží.\n\nJedná se o suk ve tvaru ploché, rozlehlé kupy budované odolnými křemitými a železitými pískovci turonu. Na vrchu stojí vodárna s dvěma kruhovými prvky, asi 30 metrů od ní jihozápadním směrem se nachází osamocená, stupňovitá skalní věž z pevného křemitého pískovce vysoká asi 10 metrů. Na vrcholku věže je, pro pískovce neobvyklá, skalní mísa, držící velmi dlouho po dešti vodu. Dříve zde stávaly i další bloky, ale vzaly za své při budování vodárny. Na západních svazích stojí další menší pískovcové balvany a na východním ubočí nizké zarovnané skalní bloky, pozůstatky po bývalé těžbě pískovce. Na jihojihozápadním svahu je další opuštěný kamenolom a v něm soukromá střelnice. Vrch je zalesněn dubovými a borovými porosty s příměsí akátu a břízy. Výhledy z kopce jsou jen dílčí mezi stromy. Od vrchu vede východním směrem asi 8 kilometrů dlouhé rozervané lesní údolí \"Bezvel – Důl\" ústící do údolí Jizery v obci Debř.\n\nVrch náleží do celku Jizerská tabule, podcelku Středojizerská tabule, okrsku Skalská tabule a podokrsku Strenická tabule.\n\nNa vrchol vede lesní cesta ze silnice Katusice–Březinka.\n\n"}
{"id": "892096", "url": "https://cs.wikipedia.org/wiki?curid=892096", "title": "Michael Polanyi", "text": "Michael Polanyi\n\nMichael Polanyi, rodným jménem Polányi Mihály (11. března 1891, Budapešť, Rakousko-Uhersko – 22. února 1976, Northampton, Anglie) byl maďarsko-britský filozof a chemik židovského původu známý svou kritikou pozitivismu, vůči němuž stavěl tezi, že „každé poznání je osobní“ a koncept „tichého poznání“, či kritikou centrálního plánování, jemuž oponoval například konceptem polycentrického spontánního řádu. Jeho starší bratr Karl Polanyi byl známý politický ekonom, autor \"Velké transformace\". Patřil spolu s Raymondem Aronem, Louisem Baudinem, Friedrichem Augustem von Hayekem, či Ludwigem von Misesem k zakládajícím členům Montpelerinské společnosti.\n\n\n\n"}
{"id": "892104", "url": "https://cs.wikipedia.org/wiki?curid=892104", "title": "Karel Cerman", "text": "Karel Cerman\n\nKarel Cerman (29. září 1926 – 12. března 2013) byl český horolezec, jeden ze členů „zlaté party“ ze Skaláku, která na počátku padesátých let 20. století určovala vývoj pískovcového lezení v Českém ráji a zimního horolezectví ve Vysokých Tatrách. Zúčastnil se prvních českých prvovýstupů na Kavkazu. Člen reprezentačního družstva v letech 1951 až 1966, v roce 1953 dostal titul Mistra sportu a v r. 1971 Zasloužilého mistra sportu. Účastník úspěšné expedice na Annapúrnu IV v roce 1969, v roce 1982 Ťan Šan. Ve svých 71 letech lezl znovu svou vůbec první cestu ve Skaláku – Heineckeho na Dračí věž. Při výstupu uklouzl a následkem pádu si vykloubil rameno, to znamenalo konec lezení.\n\n\nÚčastník první české himálajské expedice na Annapúrnu IV (1969) a Ťan Šan (1981). Členem reprezentačního družstva byl v letech 1951–1966. Byl čestným členem Českého horolezeckého svazu a nositelem titulu Zasloužilý mistr sportu.\n\n\n\n\n"}
{"id": "892118", "url": "https://cs.wikipedia.org/wiki?curid=892118", "title": "Josefína Bádenská", "text": "Josefína Bádenská\n\nJosefína Bádenská, plným jménem německy \"Josephine Friederike Louise von Baden\" (21. října 1813, Mannheim – 19. června 1900, Sigmaringen), byla rodem bádenská princezna a sňatkem kněžna von Hohenzollern-Sigmaringen.\n\nJosefina se narodila jako dcera velkovévody Karla Ludvíka Fridricha Bádenského a jeho manželky Stéphanie Louise de Beauharnais, hraběnky von Beauharnais.\n\nPo smrti jejího otce v roce 1818 převzal nad Josefínou a její sestrou Marií poručnictví Sigmund von Gemmingen-Hornberg zu Treschklingen.\n\n21. října roku 1814 se Josefina v Karlsruhe provdala za Karla Antona von Hohenzollern-Sigmaringengen, syna a následníka knížete Karla von Hohenzollern-Sigmaringen a princezny Antoinette Murat, neteře napoleonského maršála Joachima Murata. Z jejich manželství vzešlo šest potomků, čtyři synové a dvě dcery:\n\n\nJosefina zemřela v Sigmaringen roku 1900 v požehnaném věku 86 let.\n\nPodle legendy měla být mladší sestrou Kašpara Hausera, údajně jako kojence uneseného bádenského následníka, který byl ve zbědovaném stavu nalezen o šestnáct let později.\n\n\n\n"}
{"id": "892119", "url": "https://cs.wikipedia.org/wiki?curid=892119", "title": "Mistrovství Evropy v judu 1978", "text": "Mistrovství Evropy v judu 1978\n\nMistrovství Evropy mužů se konalo v Helsinkách, Finsko 5.-7. května 1978 a Mistrovství Evropy žen se konalo v Kolíně nad Rýnem, Západní Německo podzim 1978.\n\nMuži\n\nŽeny\n"}
{"id": "892120", "url": "https://cs.wikipedia.org/wiki?curid=892120", "title": "Kurt Koffka", "text": "Kurt Koffka\n\nKurt Koffka (18. března 1886 Berlín – 22. listopadu 1941 Northampton) byl německý psycholog.\n\nSpolu s Maxem Wertheimerem a Wolfgangem Köhlerem byl nejvýznamnějším představitelem gestaltismu. Byl žákem Carla Stumpfa, ke gestalt škole ho přivedl Wertheimer, když ho pozval na univerzitu ve Frankfurtu nad Mohanem, aby se podílel na výzkumu tzv. fí fenoménu. Významně přispěl k teorii učení a paměti. Závěr života strávil ve Spojených státech.\n\n\n\n"}
{"id": "892123", "url": "https://cs.wikipedia.org/wiki?curid=892123", "title": "Pikotka", "text": "Pikotka\n\nPikotka (z franc.: \"piquer\"=píchat) je druh efektů na nitích zpracovávaných do paličkovaných, šitých krajek, výšivek a podobných výrobků. \n\nU starších krajek se ke zpevnění pikotek často vkládaly dovnitř koňské žíně.\n\nNa makramé se tvoří pikotky např. z dvojitých plochých uzlů. \n\n\n"}
{"id": "892125", "url": "https://cs.wikipedia.org/wiki?curid=892125", "title": "Pohár federace 1969", "text": "Pohár federace 1969\n\nPohár federace 1969 byl 7. ročník týmové tenisové soutěže žen v Poháru federace, od roku 1995 konané pod názvem Fed Cup. Soutěž se odehrála mezi 19. až 25. květnem 1969 na otevřených antukových dvorcích Athénského tenisového klubu. Turnaj proběhl v řecké metropoli Athénách.\n\nSoutěže se zúčastnilo dvacet zemí. Čtvrté vítězství si připsalo družstvo Spojených států amerických, které ve finále zdolalo hráčky Austrálie. Výhru Američankám zajistila až závěrečná čtyřhra, když za stavu 1:1 na zápasy porazil americký pár Peaches Bartkowiczová a Nancy Richeyová australskou dvojici Margaret Courtová a Judy Tegartová ve dvou setech.\n\nTurnaj zahrnoval hlavní soutěž hranou vyřazovacím systémem, z níž vzešel celkový vítěz Poháru federace. Poprvé v sedmileté historii ženské události se uskutečnil tzv. turnaj útěchy, do nějž nastoupily některé týmy vyřazené ve druhém kole hlavní soutěže.\n\n<br>\n"}
{"id": "892127", "url": "https://cs.wikipedia.org/wiki?curid=892127", "title": "Tržní houby v České republice", "text": "Tržní houby v České republice\n\nTržní houby v České republice definuje příloha č. 13 vyhlášky č. 157/2003 Sb., která stanovuje požadavky pro čerstvé ovoce a čerstvou zeleninu, zpracované ovoce a zpracovanou zeleninu, suché skořápkové plody, houby, brambory a výrobky z nich, jakož i další způsoby jejich označování.\n\nV Českých zemích existovaly různé vyhlášky a nařízení upravující prodej hub již v 19. a počátkem 20. století. Obvykle měly jen krajovou nebo jiným způsobem omezenou platnost. Důvodem jejich existence většinou byla ochrana obyvatel před otravou. Významný byl dekret č. 13318 dvorního kancléře z 30. července 1818, který zakazoval prodej holubinek a hub, jejichž neškodnost není zcela bezpečně známa. Jeho platnost na území Moravy rozšířil zobrazený cirkulář hraběte Mitrovského. Tyto dokumenty ilustrují, že již na počátku 19. století nebyly známy pouze otravy po konzumaci neznámým druhem houby, ale především v důsledku záměny za jedlé druhy. 13. října 1819 byl dvorním kancléřem vydán dekret č. 19773, kterým byl zakázán prodej hub škodlivých, neznámých, rozkrájených a oloupaných (v důsledku čehož není možné tyto houby určit), dále hub shnilých, v oleji nebo soli naložených a nakonec i „špiček a holubinek“ (doslovně Nelkenschwämme und Täublinge).\n\nAž do přelomu 19. a 20. století nedošlo k žádné změně, maximálně byla původním předpisům obnovována platnost. 25. dubna 1906 se Městská zdravotní komise pražská usnesla k vytvoření úředního seznamu hub, který by obsahoval druhy povolené k prodeji včetně jejich vyobrazení (aby mohl být vyvěšen na pražských tržnicích). Regulativ obsahující 45 druhů hub byl vydaný k 23. červnu 1909 (postupně byla jeho platnost rozšířena pro všechny obce spadající pod tzv. „Velkou Prahu“), čímž předstihl rakouský potravinářský kodex. Ten byl, pod původním názvem Codex austriacus alimentarius, sepsán v roce 1911. Část věnovaná houbám byla připravena dvorním radou prof. Voglem a obsahuje 50 druhů doporučených k prodeji (kodex neměl zákonnou platnost, byl pouze vodítkem).\n\nRakouský kodex obsahoval oproti pražskému regulativu těchto 12 druhů (v tehdejším znění odborných názvů): muchomůrka císařka (\"Amanita caesarea\"), bedla vysoká (\"Lepiota procera\"), čirůvka zápašná (\"Tricholoma graveolens\"), čirůvka zemní (\"Tricholoma terreum\"), pečárka luční (\"Psalliota pratensis\"), ryzec peprný (\"Lactarius piperatus\"), pstřeň dubový (\"Fistulina hepatica\"), žemlovka /=krásnoporka žemlička/ (\"Polyporus confluens\"), dubovník /=trsnatec lupenitý/ (\"Polyporus frondosus\"), hřib bronzový¹) (\"Boletus aereus\"), hřib kravský (\"Boletus bovinus\") a kuřátka sličná (\"Clavaria formosa\").\n\n¹) Označení hřib bronzový (\"Boletus aereus\") bylo začátkem 20. století používáno pro hřib přívěskatý (\"Butyriboletus appendiculatus\"), nikoli pro houbu aktuálně známou pod názvem hřib bronzový (\"Boletus aereus\"). Více v článku \"Boletus aereus\".\n\nZahrnoval tyto druhy hub: čechratka černohuňatá, čechratka ohrnutá, čirůvka bílá (mechovka), čirůvka červenožlutá, čirůvka havelka (cikánka), hlíva buková, hřib obecný, hřib kaštanový, hřib královský (vlašský), hřib hnědý, hřib špičník (kozák), hřib žlutomasý (babky), kozí pysk, křemenáč osikový, choroš ovčí (mlynářka), choroš srostlý žemličkový, všechny druhy chřapáčů, zvláště: chřapáč jedlý-obecný, chřapáč obrovský, chřapáč svraštělý, klouzek obecný, klouzek bledožlutý, klouzek kravský, klouzek ovčí, klouzek pestrý (strakoš), klouzek žlutý-sličný, kotrč kadeřavý, kuřátka jarmusová, kuřátka žlutá, kyjanka Herkulova, lanýž černý, lanýž bílý (hlíva), liška obecná, lošák bílý, lošák jelení, májovka luční, opěnka, oříš, pečárka polní (žampion), pečárka ovčí, pečárka lesní, penízovka vřetenovitá, ryzec pravý, všechny druhy smržů, zvláště: smrž obecný, smrž jedlý, smrž český či kačenky, smrž špičatý, stroček rohový (kominíček), stroček kyjový (myší ouško), syrovinka, šedivka (kočárky), špička polní, špička česneková, ucháč obrovský, václavka, závojenka štítovitá (podtrnka) a zelenka.\n\nPražský regulativ obsahoval oproti rakouskému kodexu navíc hřib žlutomasý (\"Boletus chrysenteron\"), hřib kaštanový (\"Boletus castaneus\"), chřapáč obrovský /=ucháč obrovský/ (\"Helvella gigas\") a chřapáč svraštělý /=chřapáč kadeřavý/ (\"Helvella crispa\"). Zdravotní rada MUDr J. Reichert v roce 1924 doporučil do pražského regulativu zahrnout některé druhy obsažené v rakouském kodexu: bedla vysoká (\"Lepiota procera\"), čirůvka zápašná (\"Tricholoma graveolens\"), dubovník /trsnatec lupenitý/ (\"Polyporus frondosus\"), hřib bronzový /=hřib přívěskatý/ (\"Boletus aereus\") a kuřátka sličná (\"Clavaria formosa\"), dále několik druhů dosud v kodexech neuváděných: růžovka (\"Amanita rubescens\"), mlženka (\"Clitocybe nebularis\"), sluka (\"Rozites caperata\"), čechratka podvinutá (\"Paxillus involutus\"), čirůvka holá /= čirůvka fialová/ (\"Lepista nuda\"), pýchavka obrovská (\"Lycoperdon giganteum\"), pýchavka dlabaná (\"Lycoperdon caelatum\"), holubinka nazelenalá (\"Russula virescens\"), holubinka namodralá (\"Russula cyanoxantha\"), holubinka podrusá (\"Russula alutacea\"). Nakonec doporučil vypustit hřib žlutomasý (\"Boletus chrysenteron\"), protože se rychle kazí a může vyvolat trávicí potíže a dále chřapáč svraštělý /=kadeřavý/ (\"Helvella crispa\") a ostatní chřapáče s výjimkou chřapáče /ucháče/ obrovského (\"Helvella gigas\") a chřapáče obecného /=ucháč obecný/²) (\"Helvella esculenta\"). Nakonec Reichert doporučil zrušit zastaralý zákaz prodeje holubinek.\n\n²) Ještě téhož roku (1924) upozornil český mykolog Albert Pilát na hromadnou otravu osmi osob ucháčem obecným, k níž došlo v Německu (Alt Ruppin). Pilát doporučil houbu nekonzumovat a její prodej na trzích zakázat.\n\nČeskoslovenský potravinový kodex neboli Codex alimentarius vzniklý v roce 1937 zahrnoval 58 druhů hub, které bylo možné prodávat na trzích na území Čech a Moravy. Obsahoval většinu jedlých hojných druhů s výjimkou holubinek. Zdůvodnění spočívalo v možnosti záměny holubinek za jiné jedovaté druhy.\n\nRoku 1942 zařadil zahradnicko-ovocnický svaz prostřednictvím vyhlášky houby uvedené v potravinovém kodexu do 4 cenových skupin podle jakosti. I. skupina obsahovala 16 druhů plus podskupinu I.A, která specifikovala 3 druhy (částečně prolínající s I. skupinou) vhodné k nakládání. II. skupina uváděla dalších 16 druhů, III. skupina 10 druhů a IV. skupina 15 druhů.\n\n28. září 1950 vstoupila v platnost Vyhláška ministerstva zdravotnictví o zdravotních opatřeních při oběhu jedlých hub a výrobků z hub, která byla uveřejněná v „Úředním listu republiky Československé“ ze dne 10. října 1950, díl I., částka 146, vyhláška č. 586. Mykolog Albert Pilát ji považoval za nejúspěšnější a potřebě nejlépe vyhovující normu svého druhu nejen v Československu, ale i na celém světě. Její zásady podrobně rozebral český lékař a mykolog Josef Herink ve sborníku Česká mykologie v roce 1951. Vyhláška zahrnovala přílohu obsahující 64 druhů hub, které bylo povoleno uvádět do oběhu. Mimo druhy v příloze zmiňovala vyhláška ještě 10 druhů holubinek, které bylo možné používat k výrobě houbových výtažků a z nich ještě dva druhy povolovala nakládat do nálevů. Další dva druhy (holubinka a ryzec) vyhláška povolovala k výrobě kysaných (mléčně kvašených) hub.\n\nSeznam tržních hub vytvořený širším okruhem mykologů a znalců vznikl v roce 1953. Zapsán byl v tzv. kodexové knize – z toho důvodu byl pro tržní houby dlouho vžitý termín \"kodexové druhy\". Na tomto seznamu, který byl zakotven normou ČSN 48 0620, se podíleli mimo jiné Albert Pilát, František Smotlacha, Josef Herink, Květomír Kunc, Karel Kříž, Miroslav Smotlacha a další.\n\nV roce 1964 byla přijata norma ČSN 46 3195, která tento seznam přejala – zaměřena byla na čerstvé jedlé houby, přičemž parametry sušených hub ustanovila norma ČSN 56 9431.\n\nV 80. letech 20. století již bylo zřejmé, že výčet tržních hub nemůže odrážet pouze jejich jedlost a případnou zaměnitelnost, ale musí být v souladu také se snahami o ochranu hub. V té době se již pracovalo na zákonu o ochraně přírody (vydaném r. 1992) a Červené knize ohrožených druhů zaměřené právě na houby. Z toho důvodu podala Československá mykologická společnost a ochránci přírody návrh na vypuštění vzácných a chráněných druhů.\n\nNavrhováno bylo vypustit následující zástupce: bělolanýž obecný (\"Choiromyces venosus\"), kačenka česká (\"Ptychoverpa bohemica\"), kuřátka jarmuzová (\"Ramaria botrytis\"), kuřátka zlatá (\"Ramaria aurea\"), stročkovec kyjovitý (\"Gomphus clavatus\"), pstřeň dubový (\"Fistulina hepatica\"), trsnatec dubový (\"Grifola frondosa\"), choroš oříš (\"Grifola umbellata\"), hřib kaštanový (\"Boletus castaneus\"), hřib královský (\"Boletus regius\"), hřib borový (\"Boletus pinophillus\"), hřib bronzový (\"Boletus aereus\"), hřib přívěskatý (\"Boletus appendiculatus\"), hřib siný (\"Gyroporus cyanescens\"), kozák dubový (\"Leccinum tesselatum\"), mechovka obecná (\"Clitopilus prunulus\"), muchomůrka císařská (\"Amanita caesarea\"), náramkovec císařský (\"Catathelasma imperiale\"), šťavnatka březnovka (\"Hygrophorus marzuolus\"), ryzec krvomléčný (\"Lactarius sanguifluus\"), ryzec syrovinka (\"Lactarius volemus\"), vatovec obrovský (\"Langermannia gigantea\") a lošák jelení (\"Hydnum imbricatum\").\n\nV roce 1997 došlo k aktualizaci normy ČSN 46 3195. Vypuštěny byly druhy, na které se vztahovala zákonná ochrana, nebo již byly považovány za vzácné (viz výše). Do seznamu se vrátila kuřátka žlutá (\"Ramaria flava\"), pro lišák zprohýbaný (\"Hydnum repandum\"), stroček trubkovitý (\"Craterellus cornucopioides\") a klouzky (\"Suillus\") bylo upuštěno od omezení a přibyly i nové druhy: liška bledá (\"Cantharellus pallens\"), choroš šupinatý (\"Polyporus squamosus\"), hřib sametový (\"Xerocomellus pruinatus\"), klouzek slizký (\"Suillus viscidus\"), hlíva plicní (\"Pleurotus pulmonarius\"), líha klubčitá (\"Lyophyllum fumosum\"), líha srostlá (\"Lyophyllum connatum\"), ryzce smrkový (\"Lactarius deterrimus\"), slizák mazlavý (\"Gomphidus glutinosus\")a strmělka mlženka (\"Clitocybe nebularis\").\n\nStávající seznam tržních druhů podle přílohy č. 13 vyhlášky č. 157/2003 Sb. už přinesl jen dílčí změny. Některé druhy, které byly z důvodu vzácného výskytu v roce 1997 vypuštěny, připouští k prodeji za podmínky, že byly vypěstovány (trsnatec dubový) nebo pocházejí z dovozu (hřib borový). Vypuštěna byla líha srostlá (\"Lyophyllum connatum\"), již považovaná za jedovatou a relativně vzácná čirůvka zelánka (\"Tricholoma equestre\"). Po téměř čtyřicetileté odmlce se vrátila opeňka měnlivá (\"Kuehneromyces mutabilis\") a penízovka sametonohá (\"Flammulina velutipes\"), ovšem již jen jako pěstované druhy.\n\nHolubinky, které mohou být použity pouze k sušení pro další průmyslové zpracování k potravinářským účelům.\n"}
{"id": "892129", "url": "https://cs.wikipedia.org/wiki?curid=892129", "title": "Gaspar Ruiz", "text": "Gaspar Ruiz\n\nGaspar Ruiz je dobrodružná novela anglického spisovatele polského původu Josepha Conrada, která se odehrává v době bojů za nezávislost Chile na počátku 19. století. Prvně vyšla časopisecky roku 1906 ve \"The Strand Magazine\", knižně pak roku 1908 v autorově sbírce povídek a novel \"Šest příběhú\" (A Set of Six).\n\nPříběh je vyprávěn ústy generála republikánských vojsk Santierra, a to jako jeho vzpomínky na dobu před padesáti lety, kdy byl poručíkem. Hlavním hrdinou novely je pak silák, ale jinak prostý až jednoduchý muž Gaspar Ruiz.\n\nGaspar Ruiz je donucen stát se vojákem republikánské osvobozenecké armády generála San Martína a bojovat proti španělským royalistům. Když je jimi zajat, je opět donucen bojovat, tentokrát za ně. Je znovu zajat, tentokrát republikány, a jako zběh je odsouzen k trestu smrti zastřelením. Při popravě jej však všechny kulky jako zázrakem minou a je pak zachráněn díky royalistické rodině, kde se zamiluje do dívky Erminie. Při zemětřesení zachrání život nejen Erminii, ale také Santierrovi a generálovi Roblesovi, kteří jej přišli zatknout. Následně získá přízeň generála San Martína a vede proti royalistům gerilovou válku. Díky své mírnosti k poraženým a také díky tomu, že se oženil s royalisticky smýšlející Erminií, je pomlouván civilním guvernérem osvobozených provincií a nakonec je jím obviněn ze zrady. Když se to Gaspar Ruiz dozví, ve vzteku guvernéra zabije, přičemž na tomto činu má svůj podíl i Erminie, která vhodně volenými slovy jeho vztek přiživovala. Poté Gaspar Ruiz přebíhá k royalistům a stává se nejhorším nepřítelem republikánů.\n\nKdyž byla zradou vydána Ruizova žena a dcera do rukou republikánů, je Santierro právě zajatcem v Ruizově táboře, takže se stává svědkem posledních událostí Ruizova života. Ruiz oblehne pevnost, kde je držena jeho rodina, a snaží se jí rychle dobýt, než se přiblíží generál Robles s pomocí. Pošle tudíž pro dělo, ale mezek, který nese lafetu, se při nočním pochodu zřítí do propasti. Gaspar Ruiz se proto rozhodne, že díky své obrovské síle poslouží jako lafeta on sám, a nechá si dělo přivázat na záda. Brána pevnosti je sice rozstřelena, ale otřesy děla při výstřelu přerazí Ruizovy páteř. Vzápětí se objevuje Roblesova armáda. Druhý den Ruiz zemře. Erminie pak odevzdá dcerku Santierrovi a vrhne se do propasti.\n\n"}
{"id": "892135", "url": "https://cs.wikipedia.org/wiki?curid=892135", "title": "John Jacob Astor IV", "text": "John Jacob Astor IV\n\nJohn Jacob Astor IV (13. července 1864 – 15. dubna 1912) byl obchodník, vynálezce, spisovatel a v pozdější části svého života vlivný milionář. Byl nejbohatším cestujícím na palubě \"Titaniku\" a s odhadovaným jměním ve výši půl miliardy dolarů byl ve své době považován za nejbohatšího člověka světa.\n\nNarodil se v roce 1864 ve městě Rhinebeck ve státě New York do vlivného rodu Astorů rodičům Williamu Backhouse Astorovi, Jr., a Caroline Webster Schermerhorn Astorové jako nejmladší z pěti dětí. Rodiče, sourozenci a jeho nejbližší mu říkali přezdívkou \"Jack\".\n\nNavštěvoval školu sv. Pavla v Concordu (hlavním městě New Hampshire) a později Harvardovu univerzitu.\n\nPrvním jeho literárním úspěchem bylo \"A Journey in Other Worlds\" z roku 1894, sci-fi román z roku 2000 na Saturnu a Jupiteru. Ve stejném období ale začal podnikat. Bohatství vydělal v nemovitostech. Nejen prodejem ale i tím, že je nechával stavět – např. v roce 1897 postavil (Waldorf-)Astoria Hotel s přívlastkem nejluxusnějšího hotelu na světě. V polovině 90. let 19. století se angažoval v politice ve státě New York. Po roce 1898 financoval americkou armádu ve Španělsko-americké válce.\n\nByl dvakrát ženatý, jeho první manželka byla Ava Lowle Willing (1891–1910), poté Madeleine Astor (od roku 1911). Měl tři děti – Vincent Astor a Ava Alice Muriel Astor z prvního manželství a John Jacob Astor VI.\n\nSe svojí manželkou Madeleine Astor po svatbě zamířili do Evropy. Madeleine otěhotněla a chtěla, aby se její potomek narodil ve Spojených státech. Astor IV tak pro návrat zpět přes Atlantik zvolil plavbu v luxusní lodi Titanic. S jeho smrtí se stejně jako s osudem Titanicu pojí zajímavé konspirační teorie – jedna z nich staví na tom, že u Titanicu byly pár dní před vyplutím vyměněny všechny insignie se svou sesterskou lodí Olympic (jež nebyla ve stoprocentním stavu po nedávné kolizi s jinou lodí) a tedy potopení Titanicu/Olympicu byl pojistný podvod ze strany společnosti White Star Line; a druhá se týká odstranění Astora, kdy tento muž měl být významným odpůrcem tzv. „plánu z Jekyll Island“ z roku 1908, v němž několik vlivných amerických bankéřů plánovalo vznik kartelu komerčních amerických bank a převzetí několika významných privilegií jako rozhodováním o míře inflace či emisemi měny. Astor měl být jedním ze tří vlivných mužů, kteří údajně byli jediní schopni vznik tohoto kartelu ohrozit – dalšími byli Benjamin Guggenheim a Isidor Straus – a podle této teorie tedy museli být odstraněni. Všichni tři muži, shodou okolností všichni na palubě Titaniku, přišli při této tragédii o život. J. P. Morganovi, vlivnému bankéři a podnikateli, který společnost White Star Line financoval a měl zájem na vytvoření bankovního kartelu, to tedy mohlo nabídnout příležitost tyto okolnosti využít a „zabít tři mouchy jednou ranou“.\n\nAstor IV byl nalezen 22. dubna parníkem Mackay-Bennett společnosti White Star coby „číslo 124“. Identifikovaly ho kapesní hodinky, prstýnek a hotovost. Pohřben je v Trinity Church Cemetery v New York City. Jeho žena se zachránila a o pár měsíců později porodila zdravého syna, Johna Jacoba Astora VI.\n"}
{"id": "892136", "url": "https://cs.wikipedia.org/wiki?curid=892136", "title": "Malá čarodějnice", "text": "Malá čarodějnice\n\nMalá čarodějnice je československý animovaný televizní seriál z roku 1984 poprvé vysílaný v rámci večerníčku v listopadu téhož roku. Seriál vznikl na základě knihy Malá čarodějnice německého spisovatele a libereckého rodáka Otfrieda Preußlera. Původně vznikly tři epizody, následně bylo dotočeno dalších 11 epizod.\n\nScénář připravili Kamil Pixa, Zdeněk Smetana a Jaroslav Vokřál, režie se ujal Zdeněk Smetana. Hudbu zkomponoval Petr Skoumal, za kamerou stáli Jiří Ševčík a Zdeněk Pospíšil. Seriál namluvila Jiřina Bohdalová. Bylo připraveno celkem 14 epizod, v délce cca 9 až 10 minut.\n\nSeriál má také stejnojmennou filmovou verzi, která vznikla pospojováním všech seriálových dílů. \n\nHlavní postavou seriálu je malá čarodějnice, která bydlí v chaloupce, ani velké ani malé ani hezké ani ošklivé, tak akorát pro ni a jejího moudrého přítele havrana Abraxase. Má však jedno veliké přání: ráda by si s ostatními čarodějnicemi zatancovala na Skalnaté hoře o Filipojakubské noci. Starší družky ji nechtějí, protože je ještě malá a tak ji vyženou a navíc jí vezmou i létající koště. Malá čarodějnice se v celém příběhu snaží, aby se stala dobrou čarodějnicí a pomáhá lidem, jak se dá…\n\n\n\n"}
{"id": "892138", "url": "https://cs.wikipedia.org/wiki?curid=892138", "title": "Chalkogenovodíky", "text": "Chalkogenovodíky\n\nChalkogenovodíky jsou dvouprvkové sloučeniny s molekulami skládajícími se z dvou atomů vodíku a jednoho atomu chalkogenu, Jejich rozpouštěním (kromě vody samotné, která mezi ně také patří) ve vodě vznikají chalkogenovodíkové kyseliny. Patří sem oxidan (voda), sulfan, selan, tellan a polan.\n\nDíky nelineární stavbě molekuly úhel vodík-prvek-vodík je asi 109,5°) je voda jediným chalkogenovodíkem, který je za normálních podmínek kapalinou, ostatní chalkogenovodíky jsou plyny. S rostoucím protonovým číslem chalkogenu se jejich vlastnosti mění následovně:\n\nVšechny chalkogenovodíky kromě vody jsou jedovaté, polan je navíc díky obsahu polonia radioaktivní. Sulfan se také vyznačuje značnou hořlavostí a silným zápachem.\n\nChalkogenovodíky, a následně rozpouštěním ve vodě také chalkogenovodíkové kyseliny, mohou vzniknout buď přímým slučováním chalkogenu s vodíkem nebo působením minerálních kyselin na chalkogenidy neušlechtilých kovů, například:\n\nO + 2 H → 2 HO,\n\nNaS + HSO → NaSO + HS.\n"}
{"id": "892139", "url": "https://cs.wikipedia.org/wiki?curid=892139", "title": "Kostel Povýšení svatého Kříže (Vinoř)", "text": "Kostel Povýšení svatého Kříže (Vinoř)\n\nKostel Povýšení sv. Kříže ve Vinoři je nejvýznamnější barokní památkou Vinoře a jejího okolí. Je chráněn jako kulturní památka České republiky.\n\nPůvodně zde stál dřevěný kostel, který vyhořel a byl nahrazen kamennou románskou stavbou tribunového typu, z níž se dochovalo pouze zdivo věže. V letech 1727-1728 byl kostel barokně přestavěn architektem F.M. Kaňkou (obě postranní lodě). Tato barokní přestavba byla posledním rozsáhlejším zásahem do architektury kostela.\n\nV interiéru kostela jsou zachovány varhany z roku 1781 a další cenné artefakty. Na hlavním oltáři je obraz Povýšení sv. Kříže, (dílna Ignáce Raaba) a sochy sv. Václava a sv. Ludmily.\n\nNa náměstí před kostelem je sousoší sv. Jana Nepomuckého od Ignáce Františka Platzera (1755). Do roku 1805 byl kolem kostela hřbitov. Od tohoto roku se pohřbívá na novém hřbitově v ulici Mladoboleslavská, založeném ve 2. polovině 18. století.\n"}
{"id": "892141", "url": "https://cs.wikipedia.org/wiki?curid=892141", "title": "Lukáš Čmelík", "text": "Lukáš Čmelík\n\nLukáš Čmelík (* 13. května 1996, Žilina) je slovenský fotbalový útočník a mládežnický reprezentant, od července 2017 hráč DAC Dunajská Streda. Mimo Slovensko působil na klubové úrovni ve Švýcarsku a Polsku.\nJeho oblíbenou ligou je anglická Premier League.\n\nSvou fotbalovou kariéru začal v MŠK Žilina. V dubnu 2014 byl společně se spoluhráčem Petrem Lupčem vyřazen z disciplinárních důvodů z A-týmu. V letní přípravě jim dal trenér Adrián Guľa šanci a oba se do „áčka“ Žiliny vrátili. Do B-týmu byl přeřazen z disciplinárních důvodů opakovaně.\n\nV lednu 2016 jej Žilina uvolnila na 1,5-roční hostování s opcí na přestup do švýcarského klubu FC Sion. Během tohoto angažmá jej trápily zdravotní problémy, v květnu 2016 podstoupil operaci bederního kloubu poté, co si v únoru poranil slabiny. Na konci roku se vrátil do Žiliny.\nV únoru 2017 odešel hostovat do polského prvoligového mužstva Piast Gliwice vedeného trenérem Radoslavem Látalem. V červnu 2017 se vrátil z hostování do Žiliny. Vzápětí se ze Žiliny stěhoval na přestup do DAC Dunajská Streda, opačným směrem putoval Róbert Polievka.\n\nOd roku 2012 reprezentoval Slovensko v týmech do 16 a 17 let. Poté nastupoval za výběry U19 a U21.\n\n"}
{"id": "892145", "url": "https://cs.wikipedia.org/wiki?curid=892145", "title": "Jaroslav Mihalík", "text": "Jaroslav Mihalík\n\nJaroslav Mihalík (* 27. července 1994, Spišská Nová Ves, Slovensko) je slovenský fotbalový záložník a bývalý mládežnický reprezentant, od léta 2017 hráč klubu Cracovia. Mimo Slovensko působil na klubové úrovni v České republice, od roku 2017 je v Polsku.\n\nSvou fotbalovou kariéru začal v FK Spišská Nová Ves.\n\nOd dorostu působil v MŠK Žilina, kde se v roce 2011 propracoval do A-týmu. V sezóně 2011/12 získal se Žilinou double, tedy ligový titul a prvenství ve slovenském poháru. \nV odvetě třetího předkola Evropské ligy 2013/14 8. srpna 2013 se jednou vstřelenou brankou podílel na remíze 1:1 proti chorvatskému týmu HNK Rijeka, Žilina po porážce 1:2 z prvního utkání v Chorvatsku ze soutěže vypadla. V sezóně 2014/15 nastřílel 13 ligových gólů.\n\nV lednu 2016 přestoupil do SK Slavia Praha, kde podepsal kontrakt do června 2019. Během kalendářního roku 2016 odehrál 20 ligových zápasů, v nichž vstřelil dvě branky. V sezóně 2016/17 získal se Slavií titul mistra nejvyšší české soutěže, ačkoli jarní část ročníku strávil na hostování v Polsku.\n\nV lednu 2017 odešel ze Slavie na hostování do polského prvoligového klubu Cracovia z Krakova. V jarní části sezóny 2016/17 polské Ekstraklasy odehrál 10 zápasů a vstřelil jeden gól. Vedení klubu nemělo původně v úmyslu využít opce na přestup. Situace se změnila po evropském šampionátu hráčů do 21 let v Polsku, kde se hráč i celý slovenský tým dobře prezentoval. Cracovia tedy využila opci a Mihalík se stal v létě 2017 hráčem krakovského klubu.\n\nMihalík nastupoval ve slovenských mládežnických reprezentacích včetně U21.\nSe slovenskou „jedenadvacítkou“ slavil v říjnu 2016 postup z kvalifikace na Mistrovství Evropy 2017 v Polsku.\nTrenér Pavel Hapal jej zařadil v červnu 2017 do 23členné nominace na šampionát v Polsku. Ve třetím zápase Slovenska v základní skupině A proti Švédsku přispěl jedním gólem k vítězství 3:0. Slovensku těsně unikl postup ze základní skupiny do semifinále.\n\n"}
{"id": "892146", "url": "https://cs.wikipedia.org/wiki?curid=892146", "title": "Matylda (večerníček)", "text": "Matylda (večerníček)\n\nMatylda je český animovaný televizní seriál z roku 2000, jehož první série byla poprvé vysílaná v rámci večerníčku v říjnu téhož roku. Následně byly natočeny další dvě série, po úmrtí herečky Stelly Zázvorkové se tvůrci rozhodli sérii definitivně ukončit.\n\nScénář připravila Hana Lamková, režie se ujal její manžel Josef Lamka. Hudbu zkomponoval Petr Skoumal, za kamerou stál Jakub Halousek. Seriál namluvila Stella Zázvorková. Bylo natočeno celkem 33 epizod, v délce mezi cca 9 až 10 minut.\n\nSeriál pojednává o kachně Matyldě, která žije v malém domku na venkově. Matylda sice žije sama, ale doma moc času netráví. Nejraději chodí mezi ostatní zvířata a snaží se jim radit…\n\n\n\n\n\n"}
{"id": "892148", "url": "https://cs.wikipedia.org/wiki?curid=892148", "title": "Mistrovství Evropy v judu 1977", "text": "Mistrovství Evropy v judu 1977\n\nMistrovství Evropy mužů se konalo v Ludwigshafenu, Západní Německo 13.-15. května 1977 a Mistrovství Evropy žen se konalo v Arlonu, Belgie 1.-2. října 1977.\n\nMuži\n\nŽeny\n"}
{"id": "892149", "url": "https://cs.wikipedia.org/wiki?curid=892149", "title": "Theofil Presbyter", "text": "Theofil Presbyter\n\nTheofil Presbyter či Theophilus Presbyter bylo mnišské jméno nebo pseudonym zlatníka, který se pravděpodobně jmenoval \"Roger z Helmarshausenu\"; žil ve 12. století jako mnich řádu benediktinů a sepsal latinský spis o technikách uměleckých řemesel, zejména zlatnictví.\n\nSpis nazvaný \"Schedula diversarum artium“\" (v jiných opisech \"„De diversis artibus“\") vznikl mezi léty 1100 a 1120. Nejstarší dochovaný rukopis je v Rakouské národní knihovně ve Vídni pod označením Codex sign. 2527; druhý exemplář se dochoval v Knihovně vévody Augusta ve Wolfenbüttelu (pod signaturou Cod. Guelf. Gud. Lat. 69 2°). Spis objevil Gotthold Efraim Lessing, když byl knihovníkem ve Wolfenbüttelu. V roce 1874 následoval první částečný překlad do němčiny, po něm kompletní edice v angličtině, francouzštině, polštině, italštině a maďarštině, česky dosud nevyšel.\n\nTheofil výklad rozdělil systematicky do 96 kapitol. Detailně popisuje techniky a materiály středověkých řemesel, počínaje pracemi malířskými a kreslířskými pro knižní malbu. Vykládá recepty na zhotovování barev pro knižní i nástěnné malířství, pro výrobu skla pro okenní vitraje i pro smalty. Nejlépe zná zlatnické techniky a postupy, popisuje stavbu pece k tavení drahých i obecných kovů, všímá si různě legovaného zlata, stříbra, mědi i železa. Zná výzdobné techniky jako je rytí, smaltování nebo niello. Dále popisuje výrobky k chrámovému užití, například kříž, svícen, kadidelnici, liturgický kalich či paténu. Z kovolitectví di všímá zejména výroby píšťaly pro varhany, stavby varhan, a odlévání zvonů. Nakonec připojuje kapitoly o drahých kamenech a perlách.\n\nTheofil byl podle svého díla ztotožněn s porýnským mnichem a kazatelem Rogerem z benediktinského kláštera v Helmarshausenu. Data jeho života byla stanovena s pomocí nekrologií: Narodil se pravděpodobně kolem roku 1070. Pocházel z povodí řeky Maasy, kde vstoupil do kláštera ve Stavelotu. Mezi léty 1100 a 1107 pracoval v bazilice sv. Pantaleona v Kolíně nad Rýnem. Po roce 1107 odešel do kláštera v Helmarshausenu, kde zůstal až do smrti. Zemřel tam po roce 1125.\nNení jasné, zda pouze organizoval a vedl práci klášterních dílen bratří laiků, nebo zda byl sám také řemeslníkem.\n\n\n"}
{"id": "892150", "url": "https://cs.wikipedia.org/wiki?curid=892150", "title": "Mélanie Thierry", "text": "Mélanie Thierry\n\nMélanie Thierry (* 17. července 1981, Saint-Germain-en-Laye) je francouzská herečka a modelka.\n\nOd svých 13 let se objevovala v reklamách a televizi, kdy ji zastupovala agentura Boutchou. Později se stala se modelkou u agentury Karin a pózovala pro Hermès, fotografa Chica Bialase. Fotili ji i Paolo Roversi a Peter Lindbergh do \"Vogue Italia\", Jean-Baptiste Mondino pro \"The Face\", Bruno Aveillan do \"Double\". Pózovala také pro kampaně Krizia v \"Elle USA\" a \"Opium\" YSL.\n\nNavštěvovala kurz Jeana-Laurenta Cocheta a začala vystupovat v televizi a divadle. V roce 2010 obdržela Césara pro nejslibnější herečku za roli Magali v \"Le Dernier pour la route\".\n\nOd roku 2002 žije se zpěvákem Raphaëlem. Mají spolu syna, který se narodil v roce 2008.\n\n\n"}
{"id": "892152", "url": "https://cs.wikipedia.org/wiki?curid=892152", "title": "Kostel svaté Máří Magdaleny (Česká Lípa)", "text": "Kostel svaté Máří Magdaleny (Česká Lípa)\n\nKostel svaté Máří Magdaleny byl postaven v polovině 13. století u řeky Ploučnice v České Lípě a obnoven roku 1460. Později k němu byla postavena budova proboštství. Oba objekty jsou dnes na nábřeží Bedřicha Smetany ve středu města a v majetku i používání římskokatolické církve.\n\nKostelík byl postaven v gotickém slohu před rokem 1400. Předtím zde stál špitál plaských cisterciáků, kteří do budoucího města přišli roku 1253. V době vpádu lužických vojsk byl nevelký kostel poničen. Vlastník města Jindřich Berka z Dubé, (švagr krále Jiřího z Poděbrad) jej v roce 1460 nechal opravit.\n\nZhruba v roce 1490 byla v těsném sousedství přistavěna budova plaského proboštství (cisterciáci) a samotný kostel byl přestavěn ve stylu saské pozdní gotiky. Proboštství bylo za husitů vypáleno, v roce 1724 zapáleno bleskem, k přestavbě do barokního slohu došlo v roce 1756 (za plasského opata Fortunáta Hartmanna). Když mateřský klášter cisterciáků byl zrušen, místní areál koupil roku 1786 hrabě Michal Kounic, který tehdy vlastnil polovinu města.\n\nK další přestavbě došlo v roce 1872. Roku 1922 budovu koupilo město. Roku 1958 byla budova opravena a stala se sídlem děkana..\n\nRoku 1965 byly kostel i sousední budova proboštství zapsány do celostátního seznamu kulturních památek pod číslem 33485/5-2775.\n\nNa nevelké zahradě, dříve hřbitově, u kostela a proboštství jsou dvě státem chráněné lípy, stářím odpovídající době založení proboštství.\n\n\n"}
{"id": "892155", "url": "https://cs.wikipedia.org/wiki?curid=892155", "title": "Babovřesky", "text": "Babovřesky\n\nBabovřesky, celým názvem Babovřesky …aneb z dopisu venkovské drbny, je česká filmová komedie režiséra Zdeňka Trošky natočená v roce 2012 a 2013. Hlavní role byly obsazeny herci Veronikou Žilkovou, Janou Synkovou, Lucií Vondráčkovou a Janem Dolanským. V menší roli se objevila i zpěvačka Lucie Bílá. \n\nPremiéra filmu v českých kinech byla 14. února 2013. Jedná se o letní příběh, který s nadsázkou a nadhledem ukazuje život na jihočeském venkově. Příběh je založen na souhře náhod, nedorozumění a následné lásce, žárlivosti a humorných okamžicích. Film měl po premiéře u českých diváků úspěch, a to i přes nepřízeň filmových kritiků Film vznikl v jihočeských vesnicích Dobčice, Záboří, Dříteň, Pištín a Netolice. Film držel rekord návštěvnosti českých filmů při premiérovém víkendu, v prosinci 2016 jej ale překonal \"Anděl Páně 2\".\n\nTelevizní premiéru sledovalo 27. září 2014 na TV Nova 1,828 mil. diváků.\n\nNa jaře 2013 Zdeněk Troška natočil volné pokračování filmu s názvem \"Babovřesky 2\".\n\nNa jihočeském venkově umírá zámožná již stoletá \"Truda\". Její velký dům i pozemky chce získat místní starosta (Pavel Kikinčuk) a jeho povedený švagr (Radek Zima) za nepatrnou finanční částku. Na pozemku chtějí postavit autobazar, jenže o majetek projeví zájem dědicův syn \"Adam\" (Jan Dolanský), který chce celý dům zrenovovat. Zároveň do obce přichází nový farář (Lukáš Langmajer). Zbožné starší dámy v čele s drbnou \"Horáčkovou\" (Jana Synková) očekávají starého důstojného pána, jenže přichází mladý, sportovně vyhlížející muž, který má mladou sestru \"Ivanku\" (Lucie Vondráčková), což ovšem dámy netuší. Klevetivá \"Horáčková\" roznáší po vesnici drby a tak vznikne spoustu nedorozumění, kde údajně farář má mladou dívku, se kterou se peleší, kde údajně starosta s toutéž dívkou se dopouští nevěry a jeho žena (Veronika Žilková) se údajně dopouští nevěry s farářem, kde ve velkém domě po \"Trudě\" údajně straší. Nakonec se vše vysvětlí, sestra faráře \"Ivanka\" se zamiluje do \"Adama\", za kterého se provdá. Oddávajícím je její bratr a obřad proběhne v místním kostele. \n\n\"[Údaje o divácích a tržbách jsou uvedeny kumulativně, zdrojem jsou data převzatá ze stránek Unie filmových distributorů\".\n\nV roce 2013 film \"Babovřesky\" zhlédlo v kinech 652 458 platících diváků a tím se v České republice stal nejnavštěvovanějším filmem roku.\n\n"}
{"id": "892157", "url": "https://cs.wikipedia.org/wiki?curid=892157", "title": "Medvěd 09", "text": "Medvěd 09\n\nMedvěd 09 je československý animovaný televizní seriál z roku 1988 poprvé vysílaný v rámci večerníčku v září roku 1989.\n\nNámět i scénář připravil Rudolf Čechura, výtvarníkem byl Jan Sarkadr Tománek, kameru obstarali Zdeněk Pospíšil a Ivan Vít. Hudbu složil Ferdinand Havlík, seriál namluvili Jiří Lábus a Pavel Zedníček. Bylo natočeno 7 epizod, v délce cca 7 minut.\n\n\n\n"}
{"id": "892160", "url": "https://cs.wikipedia.org/wiki?curid=892160", "title": "Michal Romeo Dvořák", "text": "Michal Romeo Dvořák\n\nMichal Romeo Dvořák (* 29. ledna 1978, Praha) je český umělec, filmový a televizní režisér a producent žijící na Slovensku.\n\nJe významnou osobností československé hip-hopové scény, maloval graffiti, natočil několik českých i slovenských hudebních videoklipů, dokumentů a DVD, 5 let vedl českou hudební televizní hitparádu T-music. Pochází z Prahy, kde na VŠUP vystudoval konceptuální umění, kterému se dodnes věnuje. Je spoluzakladatelem umělecké skupiny Ztohoven, podílel se na vzniku pražského centra alternativní kultury Trafačka. Je majitelem filmové produkční společnosti Romeofilms s pobočkou v Praze a Bratislavě. Stál na začátku kariéry kapely Kontrafakt, natočil jim všechny první videoklipy. \n\nJe členem sdružení eSlovensko a autorem publikace pro mládež MAŤ FILIPA, věnující se duševnímu vlastnictví.\n\nSvojí graffiti tvorbou v konečné fázi (neue estetique) predběhl dobu a popřel všechny do té chvíle známé principy a formy práce s písmem. Graffiti se pro něj stalo souborem sémantických znaků, oprostil jej od ega tvůrce i formy. (citace, Babrák, r. 2004: \"“Procházím se životem. Slabý, malý, nahý a sám. Nerozumím, tolik toužím. Obsah-fillin-tvar se dávno vytratily. Graffiti-písmeno-slovo-já mizí v nenávratnu. Nejsem-nelpím. Existuji jako konstanta. Sprej je příliš tvrdý. Přesto ho mám rád. To jak se nedotkne, nepozná plochu. Nestrpí jí pražádnou bolest. Jen se vířivě jemně nanáší sen barvy...”\") Vrcholné období de-estetiky zakončil, doslova rozplynul do jemných a pomíjivých kreseb prstem v orosených oknech pražské MHD. Pomíjivost jako graffiti princip byl pro něj stěžejním, nikdy neopustil veřejný prostor města, neuchýlil se do galerijního prostředí. V roce 2001 svou graffiti tvorbu doslova ze dne na den ukončil, v graffiti přestal vidět smysl a naplno se začal věnovat a vzdělávat v kinematografii. Veřejný prostor ale neopustil, jako jeden ze zakládajících členů umělecké skupiny Ztohoven i nadále hledal jeho nové významy a formy projevu v něm.\n\nZtohoven projekty\n\n\n\n"}
{"id": "892161", "url": "https://cs.wikipedia.org/wiki?curid=892161", "title": "Česko na Halovém mistrovství Evropy v atletice 2007", "text": "Česko na Halovém mistrovství Evropy v atletice 2007\n\nHalového ME v atletice 2007 v Birminghamu se ve dnech 2. – 4. března zúčastnilo 11 českých atletů (7 mužů a 4 ženy). V bodovém hodnocení se Česko umístilo na 12. místě s 24 body.\n\nO největší český medailový úspěch se postaral vícebojař Roman Šebrle, který potřetí v řadě vybojoval titul halového mistra Evropy v sedmiboji (6 196 bodů). Druhou medaili získala Denisa Ščerbová ve skoku dalekém, když vybojovala bronz. Ve finále předvedla v páté sérii skok dlouhý 664 cm. Tímto výkonem vyrovnala vlastní český rekord z 2. února 2005. Těsně pod stupni vítězů, na 4. místě skončil výškař Tomáš Janků a tyčkařka Pavla Rybová.\n\nSedmiboj\n\n"}
{"id": "892164", "url": "https://cs.wikipedia.org/wiki?curid=892164", "title": "Hongdu K-8 Karakorum", "text": "Hongdu K-8 Karakorum\n\nHongdu K-8 Karakorum je čínsko-pákistánský cvičný a lehký bojový letoun vyvinutý čínskou společností Hongdu Aviation Industry Group (HAIG). Je to nejlevnější v současnosti vyráběný letoun své kategorie. Díky své jednoduchosti, výhodné ceně a zapojení domácího průmyslu se tento typ značně rozšířil. Do října 2012 už bylo vyrobeno přes 600 letadel.\n\nČínská lidová republika a Pákistán se roku 1986 dohodly na vývoji společného proudového letadla pro základní výcvik. Pákistán hledající náhradu za americké stroje Cessna T-37 přitom hradil 25 % nákladů. Vývoj letounu roku 1987 zahájily čínská letecká společnost Hongdu Aviation Industry Group (HAIG) a pákistánská Pakistan Aeronautical Complex (PAC). Typ tehdy nesl označení JL-8 (JiaoLian-8). Stavba prototypů začala roku 1989. V konstrukci letounu byla využita řada komponentů z tamních bezlicenčních kopií stíhacích letadel MiG. Komponenty, na jejichž vývoj Čína sama nestačila, měly být dodány z USA. Jednalo se například o avioniku, radiovybavení a motory Garrett TFE731. Dle odhadů se první tři prototypy skládaly z 50 % čínských komponentů, z 25 % amerických a z 25 % ruských. Po masakru studentů na Náměstí nebeského klidu v roce 1989 bylo na Čínu uvaleno zbrojní embargo a dodávky amerických komponentů byly zrušeny.\n\nK prvnímu letu prototypu došlo 26. listopadu 1990. Ve stejném roce typ dostal exportní název K-8 Karakorum. Uvalení embarga vývoj typu zdrželo. Chybějící komponenty přitom byly okopírovány či sehnány jinde. Například pohonnou jednotku TFE-731 nahradil ukrajinský dvouproudový motor Ivčenko AI-25TLK (stejný motor poháněl i československá cvičná letadla L-39 Albatros), na jehož výrobu pod označením WS-11 země získala licenci.\n\nV letech 1992–1996 bylo postaveno 15 předsériových letadel, z nichž bylo šest dodáno Pákistánu. Čínské letectvo stroj zařadilo do služby pod označením JL-8 (JiaoLian-8).\n\nJedná se o jednomotorový dvoumístný dolnoplošník koncepčně odpovídající cvičným letadlům předchozí generace (např. BAe Hawk, L-39 Albatros). Konstrukce letounu obsahuje pouze 5% kompozitních materiálů. K-8 může být vybaven moderním tzv. skleněným kokpitem, ale i klasickými analogovými přístroji.\n\n\n\n\n\n"}
{"id": "892165", "url": "https://cs.wikipedia.org/wiki?curid=892165", "title": "Medvídek Sněhůlek", "text": "Medvídek Sněhůlek\n\nMedvídek Sněhůlek je československý animovaný televizní seriál z roku 1981 poprvé vysílaný v rámci večerníčku v listopadu téhož roku.\n\nNámět i scénář připravila Marie Kšajtová, hudbu připravil Jaroslav Celba, kameru zabezpečily Eva Kargerová a Jaroslava Zimová. Režisérem byl Bohuslav Šrámek. Seriál namluvila Naďa Konvalinková. Bylo natočeno 13 epizod, v délce cca 7 minut.\n\n\n\n"}
{"id": "892166", "url": "https://cs.wikipedia.org/wiki?curid=892166", "title": "František Uher", "text": "František Uher\n\nFrantišek Uher (23. prosince 1825 Bystřec u Lanškrouna — 18. září 1870 Praha) byl český právník. Pracoval jako advokátní koncipient a počátkem 60. let 19. století zasedal jako poslanec českého zemského sněmu; postupně se však musel veškeré činnosti vzdát pro nezvladatelný alkoholismus. Žil potom v Praze jako žebrák a zemřel v nemocnici, kam ho přivezli z ulice v beznadějném stavu. Jeho životní příběh inspiroval tvůrce kabaretního představení (1893), dvou povídek (1893 a 1922), zpěvohry (1930) a dvou filmů (1928 a 1937), všechny s názvem \"Batalion\"; Uher je v nich líčen ve zromantizovaném pojetí jako advokát chudých, kterého svedla na scestí nevěra manželky a jenž složil píseň o vlastním smutném osudu.\n\nZákladní životopisné údaje se v historických zdrojích různí. Například \"Ottův slovník naučný\" uvádí „* kolem 1830“. Podle Ignáta Herrmanna, který nahlédl do matriky doktorů na pražské právnické fakultě, se měl narodit roku 1828 ve Waltersdorfu v Čechách; zakrátko se mu ale podařilo získat křestní list s datem 23. prosince 1825 v obci Bystřec. Spisovatel Josef Hais Týnecký, který se Uhrově památce věnoval ve 20. a 30. letech 20. století, zjistil vcelku správný údaj — 23. prosince 1825 ve Valteřicích u Lanškrouna, ale zjevně ho zmýlilo, že obec Waltersdorf má český název Bystřec (nedaleké Valteřice se dříve jmenovaly Neudorf). Definitivně správný údaj, potvrzený i místní matrikou narozených, tedy je, že se František Uher narodil 23. prosince 1825 v obci Bystřec, čp. 230, jako syn sedláka — „familianta“.\n\nStudoval na gymnáziích ve Svatém Jiří a v Bratislavě, pak filosofii v Litomyšli a práva nejprve v Olomouci, nakonec v Praze. Diplomovou práci obhájil 18. června 1856 a promován byl 21. června téhož roku.\n\nZačátkem 60. let pracoval jako advokátní koncipient postupně v několika kancelářích a pravděpodobně si občas — nelegálně — přivydělával poskytováním právních služeb (podle tehdejšího slangu „vinklařil“). Samostatným advokátem se však nikdy nestal. Určitou dobu byl rovněž varhaníkem na Karlově\n\nNěkolik let zasedal jako poslanec českého zemského sněmu. Byl navržen českým volebním sborem (pro první svobodné volby r. 1861) jako kandidát za venkovské obce v okresech Králíky a Žamberk, nebyl však úspěšný; místo toho byl ale zvolen za skupinu měst Lanškroun, Ústí nad Orlicí a Česká Třebová. (Jeden kandidát se tehdy mohl ucházet o poslanecký mandát v několika obvodech současně; například František Palacký kandidoval jak za venkovské obce okresů Brandýs nad Labem a Karlín, tak i za Nové Město pražské.) 26. dubna 1864 navrhl nejvyšší sněmovní maršálek, aby byl jeho mandát ukončen pro dlouhodobou neúčast na schůzích a tento návrh byl jednomyslně přijat. Ignát Herrmann v té souvislosti spekuloval, že možným skutečným důvodem byl Uhrův alkoholismus, o kterém už poslanci věděli, ale kvůli pověsti jak dr. Uhra, tak i samotné sněmovny, ho nechtěli zmiňovat v úředním dokumentu.\n\nRoku 1861 se seznámil se svou budoucí manželkou Annou Smutnou z Chrasti u Chrudimi. Bylo jí pouhých šestnáct let (* 1845), byla hezká a veselá, ale také nestálá a lehkomyslná. Oběma stranám velmi záleželo na sňatku: Uher zřejmě již tehdy usiloval především o její bohaté věno, rodina nevěsty byla zase nadšena možností provdat dceru za váženého doktora práv a poslance. Jednání o věnu, do kterého Uher zapojil i nevěstina bratra-gymnazistu, se protáhlo na několik měsíců. Určitou dobu také trvalo, než nezletilá nevěsta dostala úřední povolení k sňatku. Že v celém vztahu jde víc o majetek než o vzájemnou lásku, dokazuje i Uhrův dopis Anně z července 1861, v němž nevyjadřuje žádné city, ale zato píše o nákupu nábytku a společnou budoucnost pojímá skoro jako obchodní transakci.\n\nNakonec se vzali 21. listopadu 1861 v pražském kostele sv. Štěpána (oddával je farář Ignác Řivnáč, za svědky jim byli právník J. Eminger a vydavatel Josef Richard Vilímek) a s věnem 6000 zlatých se odstěhovali do Prahy. Bydleli nejprve v ulici V jámě, později v domě U zlatého křížku na Maltézském náměstí.\n\nV té době měl Uher zřejmě již problémy s alkoholem. Rodina Smutných dostala před svatbou anonymní dopis, který upozorňoval na Uhrův neuspořádaný život, dluhy a nadměrné pití. Z jeho působení v zemském sněmu se tradovala historka, že si od sluhy nechával často přinášet „vodu“; jednou se ale z jeho sklenice napil jiný poslanec a ihned zjistil, že průzračná tekutina je ve skutečnosti pálenka. Společný život s Annou trval krátce. Podle Ignáta Herrmanna během půl roku prohospodařil celé věno a začal rozprodávat nábytek, rovněž poskytnutý rodinou manželky. Ta si stěžovala rodičům, kteří ji i se zbylým vybavením bytu odvezli domů. Hais-Týnecký naopak zjistil jinou příčinu rozvratu — Anna se zamilovala do Uhrova bratrance Ludvíka Hojera, tajně se scházeli a Uher je počátkem roku 1862 přistihl. Ještě jedna, spíše nepravděpodobná verze byla, že Anna neuměla vést domácnost (což mimochodem dokládali svědkové) a Uher ji proto požádal, aby se to odjela domů naučit od maminky. V každém případě krátce po svatbě odjela a už se do Prahy nevrátila. (Její návrat do Chrasti byl v malém městě velkou událostí, umocněnou tím, že své nově nabyté svobody začala využívat k zábavě. Jako herečka místního ochotnického divadla se seznámila s mladým mlynářem, a protože se s ním nemohla vdát (s Uhrem se nikdy oficiálně nerozvedli), žili spolu bez oddavku ve společné domácnosti, k pohoršení konzervativního okolí. Mlynář na ni brzy začal žárlit a rovněž zemřel předčasně jako alkoholik. Nakonec se provdala za železničního zaměstnance, s nímž odjela do Vídně a žila tam v dobrých majetkových poměrech, zejména díky dědictví po rodičích a bratrovi. Zemřela roku 1897 a o manželství s Uhrem se s nikým nebavila.)\n\nOpuštěný Uher našel útočiště v kořalně Batalion, umístěné v prostoru dnešní Nové radnice naproti domu U Zelené žáby. Scházeli se tu lidé propadlí na společenské dno — tuláci, žebráci, ale také např. básník Václav Šolc, národohospodář Švarc, herec Mušek a další. Uher se stal jejich vůdcem a mluvčím před úřady, zejména před policií.\n\nPostupně se jeho alkoholismus stupňoval. Jeho přátelé, ve snaze mu pomoci, mu zajistili místo koncipienta u dr. Klímy v Domažlicích. Doufali, že příchodem do nového prostředí se mu podaří překonat návyk. Vášeň pro pití však byla silnější a jako zcela nespolehlivý musel být z práce propuštěn. Vrátil se do Prahy, kde žil v krátkodobých pronájmech. Časté stěhování pro něj byla nutnost — stíhali jej exekutoři, protože byl několikrát kvůli nemocem z nezdravého životního stylu hospitalizován, ale neplatil za poskytnutou péči. Chodil v otrhaném oblečení. Kolegové právníci se za něj styděli a občas mu dali šatstvo; Uher ale místo aby si ho vzal na sebe, raději jej levně prodal v zastavárně nebo hospodě. Ignát Herrmann, který ho někdy kolem roku 1869 potkal na ulici, ho ve vzpomínkách vylíčil takto:\n\nV květnu 1869 byl přijat na vyšetření do nemocnice Milosrdných sester na Malé Straně. Lékař konstatoval onemocnění mozku následkem přílišného požívání lihovin, všeobecné ochřadnutí těla a pokročilou nezhojitelnou blbost. Do nemocnice ho ale nepřijali, protože měl domovské právo v Bystrém, nikoliv v Praze. Pražská právnická obec v čele se starostou Klaudym pro něj uspořádala finanční sbírku, do níž přispěli např. František Ladislav Rieger a Karel Linha. Vybralo se celkem 300 zlatých, které umožnily, aby Uhra přijali do městského chorobince na Karlově. Pobýval tam od 16. května 1869 do 26. května 1870. Poté z ne zcela jasných důvodů odešel. Přespával pak na různých místech, například v kůlně Anežského kláštera nebo údajně i na hromadě smetí.\n\nZemřel 18. září 1870 v nemocnici Milosrdných bratří. Pohřben byl 21. září na Olšanech za účasti právníků (včetně dosluhujícího a nově zvoleného děkana právnické fakulty), lékařů, duchovních kláštera Milosrdných bratří v čele s převorem, spisovatele K. V. Hofa a mnoha nemajetných lidí, ale v nepřítomnosti manželky. (Některé zdroje, např. \"Ottův slovník naučný\", uvádějí nesprávné datum úmrtí 11. září 1871.)\n\nFrantišek Uher se posmrtně dočkal slávy. Jeho příběh zpracoval počátkem 90. let 19. století kabaretní herec a dramatik Leopold František Šmíd (1848-1915) jako populární divadelního hru \"Batalion\", „obrázek z ovzduší alkoholu“. V této hře rovněž zazněla slavná píseň „Ach pryč, ach pryč je všechno“ („Přestalo slunko svítit, pohasla láska má, Bůh musí tě zatratit, žes byla nevěrná“), připisovaná Uhrovi, ale složená nejspíš samotným Šmídem. Hlavní postavou je advokát Ungr (autor mu změnil jméno), obhájce chudých, svedený na scestí nevěrou manželky. Poprvé byla uváděna 9. září 1893. V téže době uveřejnil Karel Ladislav Kukla stejnojmennou povídku.\n\nŠmídova hra povzbudila další autory. Ze známých uměleckých děl, inspirovaných životem Františka Uhra, můžeme jmenovat:\n\nV žánru literatury faktu se životem Fr. Uhra zabývají např.:\n\nIgnát Herrmann ho považoval za oběť vlastní náruživosti a slabosti. Šmídova postava „doktora Ungra“, na kterou pak navázali další autoři, je podle něj oproti skutečnosti silně zromantizovaná.\n\nPodle Haise-Týneckého byl „slabý v lásce a slabý v odříkání“. Spolu s dalšími mařil v „Batalionu“ své nadání a schopnosti, které měl raději využít ve prospěch národa.\n\nByl autorem právního spisu \"Nový živnostenský řád a jak se mu má rozuměti\" (1860). Přispíval do Riegrova \"Slovníku naučného\" pod značkou „Ur“. Byla mu připisována píseň „Ach pryč ach pryč je všechno“, ta však pravděpodobně vznikla až po jeho smrti (viz výše).\n\n"}
{"id": "892167", "url": "https://cs.wikipedia.org/wiki?curid=892167", "title": "Norbert Gyömbér", "text": "Norbert Gyömbér\n\nNorbert Gyömbér [norbert ďembér] (* 3. července 1992, Revúca, Československo) je slovenský fotbalový obránce či záložník a reprezentant, od září 2017 působící v klubu FC Bari 1908, kde je na hostování z mužstva AS Řím. Mimo Slovensko působil na klubové úrovni v Itálii a Rusku.\nZa rok 2013 vyhrál cenu Petra Dubovského, která se na Slovensku uděluje nejlepšímu slovenskému hráči do 21 let. Účastník EURA 2016 ve Francii.\n\nSvoji fotbalovou kariéru začal v týmu MFK Revúca, odkud v roce 2006 v průběhu mládeže přestoupil do Dukly Banská Bystrica.\n\nPřed sezonou 2011/12 se propracoval do A-mužstvu. V dresu Dukly debutoval 1. října 2010 v ligovém utkání jedenáctého kola proti MFK Ružomberok (prohra 0:2), odehrál celý zápas. Především díky výkonům v podzimní části sezony 2012/13 se o něj začali v zimním přestupovém období zajímat zahraniční kluby. Celkem za Banskou Bystricu odehrál 44 ligových střetnutí.\n\nV červenci 2013 podepsat kontrakt s italským klubem Calcio Catania. V Serii A debutoval 19. října 2013 v utkání proti domácímu týmu Cagliari, které skončilo porážkou Catanie 1:2. Gyömbér nastoupil na hřiště v 71. minutě za stavu 1:1. O týden později nastoupil v základní sestavě proti US Sassuolo Calcio a kvalitním výkonem pomohl k zisku bodu za remízu 0:0. Byl vyhlášen nejlepším hráčem střetnutí a fotbalový portál \"Goal.com\" ho zařadil do ideální jedenáctky 9. ligového kola Serie A. Premiérový gól v Serii A vstřelil 26. března 2014 v zápase proti SSC Neapol (za který nastoupil jeho krajan Marek Hamšík), ale pouze mírnil skóre na konečných 2:4. Na jaře 2014 sestoupil s Catanií do Serie B. Celkem za tým odehrál 26 ligových zápasů.\n\nV srpnu 2015 odešel z Catanie na hostování s opcí na přestup do prvoligového italského klubu AS Řím. Ligový debut v AS Řím si odbyl v 7. kole hraném 4. 10. 2015 proti Città di Palermo (výhra 4:2), nastoupil na posledních osm minut. V létě 2016 klub uplatnil předkupní právo a podepsal s hráčem tříletý kontrakt. AS Řím udajně za hráče Catanii zaplatil 1,5 milionů eur.\n\nV srpnu 2016 odešel z AS kvůli většímu zápasovému vytížení na hostování do týmu Delfino Pescara 1936, nováčka Serie A 2016/17. Za Pescaru debutoval 21. srpna 2016 prvním kole proti SSS Neapol (remíza 2:2), odehrál celých 90 minut. V Pescare měl původně hostovat rok, nakonec se v únoru 2017 vrátil do AS Řím. Celkem za tým odehrál 10 střetnutí v lize.\n\nV únoru 2017 zamířil na čtyřměsíční hostování do ruského klubu RFK Terek Groznyj.\n\nKoncem srpna 2017 odešel na hostování z AS Řím do klubu FC Bari 1908 působícího v italské druhé lize Serie B. Součástí smlouvy byla i opce na přestup v případě postupu klubu do Serie A.\n\nFiguroval v kádru slovenského reprezentačního výběru U21 vedeného trenérem Ivanem Galádem v kvalifikaci na Mistrovství Evropy hráčů do 21 let 2013 v Izraeli, ve které se Slovensko probojovalo do baráže proti Nizozemsku. Gyömbér nastoupil v obou barážových zápasech, které skončily shodnou prohrou slovenského týmu 0:2. S týmem U21 odehrál i větší část následujícího kvalifikačního cyklu, kde se slovenskému týmu podařilo vyhrát 3. kvalifikační skupinu (zisk 17 bodů) před druhým Nizozemskem (16 bodů), což znamenalo účast v baráži o Mistrovství Evropy hráčů do 21 let 2015 v České republice.\n\nV A-týmu Slovenska debutoval pod trenérem Jánem Kozákem 5. března 2014 v přátelském utkání na stadionu Netanja proti domácímu Izraeli, které skončilo vítězstvím Slovenska 3:1. Nastoupil v základní sestavě a hrál do 86. minuty, kdy jej vystřídal další debutant Filip Kiss. 9. října 2014 byl u vítězství 2:1 v kvalifikačním zápase na EURO 2016 proti Španělsku. Slovensko po úvodní výhře nad Ukrajinou vyhrálo i nad úřadujícími mistry Evropy Španěly a potvrdilo tak výborný vstup do kvalifikace. Gyömbér hrál v úvodních třech kolech kvalifikace na různých pozicích, proti Ukrajině na stoperu (střed obrany), proti Španělsku na postu defenzivního záložníka a proti Bělorusku o 3 dny později (výhra 3:1) na levé straně obrany. Se slovenskou reprezentací slavil 12. října 2015 postup na EURO 2016 ve Francii (historicky první pro Slovensko v éře samostatnosti).\n\nTrenér Ján Kozák jej vzal na EURO 2016 ve Francii, kam se Slovensko probojovalo poprvé v éře samostatnosti. V prvním utkání proti Walesu (prohra 1:2) a ve druhém proti Rusku (výhra 2:1) nenastoupil. Objevil se až v posledním zápase základní skupiny proti Anglii, utkání skončilo skončilo remízou 0:0. Slovenští fotbalisté skončili se 4 body na třetím místě tabulky, v osmifinále se představili proti reprezentaci Německa, kterému podlehli 0:3 (Gyömbér nastoupil), a s šampionátem se rozloučili.\nV říjnu 2018, po prohře s Českem (1:2) v utkání Ligy národů, spolu s několika spoluhráči navštívil noční klub. Vzniklý skandál odnesl hlavní trenér Ján Kozák, který rezignoval.\n\n"}
{"id": "892168", "url": "https://cs.wikipedia.org/wiki?curid=892168", "title": "Římskokatolická farnost Dolní Krupá u Mnichova Hradiště", "text": "Římskokatolická farnost Dolní Krupá u Mnichova Hradiště\n\nŘímskokatolická farnost Dolní Krupá u Mnichova Hradiště je územním společenstvím římských katolíků v Dolní Krupé a okolí. Organizačně spadá do mladoboleslavského vikariátu, který je jedním z deseti vikariátů litoměřické diecéze.\n\nNejstarší zmínka o vesnici Dolní Krupá pochází z roku 1229, kdy král Přemysl Otakar I., uvedeného roku, daroval část vsi Chruppi benediktinskému klášteru v Opatovicích nad Labem. Místní kostel byl původně filiálním kostelem Bezdězu. Plebánie zde byla zřízena v roce 1293 pražským biskupem Tobiášem z Bechyně a potvrzena králem Václavem II. Fara zde trvala až do husitských válek, během nichž zanikla. Roku 1425 byl vypálen kostel, zvonice, fara, kněz Pavel třetí den od útoku podlehl následkům zranění a je pohřben v kostele. V 16. století se Dolní Krupá uvádí jako filiálka farnosti Bělá pod Bezdězem. Duchovní správu zde vykonával bělský farář, kterému velmi vypomáhali bělští augustiniáni. V letech 1724–1767 byla Dolní Krupá filiálkou Kuřívod.\n\nSamostatná farnost byla v Dolní Krupé obnovena v roce 1767, a prvním farářem zde byl instalován 28. září toho roku \"Jan Václav Langer\". Poslední farář, \"Franz Hellmich\", odešel z farnosti v roce 1946. Poté převzali duchovní správu kněží z Bělé pod Bezdězem. V roce 2014 převzal duchovní správu farnosti kněz z Mnichova Hradiště.\n\n"}
{"id": "892169", "url": "https://cs.wikipedia.org/wiki?curid=892169", "title": "Wieringermeer", "text": "Wieringermeer\n\nWieringermeer je název poldru v Nizozemsku, který vznikl odvodněním a vysušením části vodní plochy mořského zálivu Zuiderzee. Nachází se v provincii Severní Holandsko a má rozlohu přibližně 200 km². Výstavba hráze mezi prostorem budoucího poldru a volným mořem začala v roce 1927, území poldru bylo kompletně odvodněno roku 1930 a o čtyři roky později se začalo osidlovat a ekonomicky využívat (především zemědělství). \n\nPoldr vznikl jako součást projektu Zuiderzeewerken, který spočíval ve vytvoření umělého jezera IJsselmeer pomocí hráze Afsluitdijk a jeho následném částečném vysušení a zapoldrování (poldry Noordoostpolder, Wieringermeer, Oostelijk Flevoland a Zuidelijk Flevoland).\n"}
{"id": "892173", "url": "https://cs.wikipedia.org/wiki?curid=892173", "title": "Mire Bala Kale Hin", "text": "Mire Bala Kale Hin\n\nMire Bala Kale Hin je český animovaný televizní seriál natočený ve spolupráci s Finskem a Evropskou unií z roku 2003 poprvé vysílaný v rámci večerníčku v dubnu roku 2004. Další název seriálu jsou Romské pohádky.\n\nScénář připravily finská autorka Katariina Lillqvist a Margita Reiznerová, kameru svěřili Miloslavu Špálovi. Titulní skladbu složil Karel Holas, na tvorbě hudby se podílelo více autorů, Alec Kopyt, Vadim Kolpakov, Aale Lindberg a Miritza Lundberg, seriál namluvila Věra Galatíková. Bylo natočeno 6 epizod, v délce mezi 8 až 9 minutami.\n\nSeriál vznikl jako koprodukční projekt Česka, Finska a Evropské unie ve studiu Hafan film Praha. Byly vyrobeny česká, finská a anglická jazyková verze.\n\nSeriál vypráví příběhy a pohádky na motivy romských lidových pověstí z celého světa…\n\n\n\n"}
{"id": "892176", "url": "https://cs.wikipedia.org/wiki?curid=892176", "title": "Rudolf II. Saský", "text": "Rudolf II. Saský\n\nRudolf II. Saský (1307 – 6. prosince 1370 Wittenberg) byl říšský kurfiřt, vévoda saský a straník Karla IV..\n\nNarodil se jako nejstarší syn Rudolfa Saského a jeho první ženy Judity, dcery Oty Braniborského. Roku 1346 se společně s Janem Lucemburským zúčastnil na straně francouzského krále bitvy u Kresčaku a o dva roky později se společně s otcem a dalšími pány stal členem komise, jež měla za úkol zjistit totožnost starého muže, jenž o sobě prohlašoval, že je braniborský markrabě Valdemar. Zúčastnění pánové starce prohlásili za skutečného Valdemara a tím se jím podařilo otřást mocí Ludvíka Braniborského.\n\nRoku 1356 Rudolf zdědil otcův titul a roku 1363 se obzvláště nadchl pro křížovou výpravu. Idea kruciáty po smrti francouzského krále zcela zapadla. Na konci života Rudolf oslepl. Zesnul v prosinci 1370 a byl uložen k poslednímu odpočinku ve františkánském klášteře ve Wittenbergu. Ten byl časem zrušen a během vykopávek v roce 1883 byly nalezené ostatky příslušníků askánské dynastie přesunuty do místního zámeckého kostela, kde je v současnosti ve zdi vsazen Rudolfův náhrobek. Roku 2009 se během vykopávek na místě bývalého kláštera podařilo archeologům nalézt kosterní pozůstatky tří dospělých osob, jednoho muže a dvou žen. Podle velké vévodské pečeti, meče a záznamu v tzv. knize mrtvých se podařilo identifikovat mužské ostatky jako Rudolfa.\n\n"}
{"id": "892179", "url": "https://cs.wikipedia.org/wiki?curid=892179", "title": "Hadise", "text": "Hadise\n\nHadise Açıkgöz, známá též jako Hadise (* 22. října 1985 Mol, Belgie), je turecko-belgická populární zpěvačka a příležitostná moderátorka. Je známá díky účasti v belgické talentové soutěži \"Idool\" (2003) a reprezentaci Turecka na Eurovision Song Contest 2009 v Moskvě, kde s písní \"\"Düm Tek Tek\"\" obsadila čtvrté místo.\n\nHadise Açıkgöz se narodila v belgickém městě Mol (nedaleko Antverp) tureckým emigrantům ze Sivasu. Je druhou ze čtyř sourozenců.\n\nHudební vlohy projevovala již od dětství.\nPo vystudování školy ekonomie a jazyků se ve věku sedmnácti let přihlásila do vlámské odnože talentové soutěže Pop Idol, \"Idool 2003\". Přestože nepostoupila do finolových kol, zaujala natolik, že obdržela nabídku na nahrání alba od producenta Johana Hendrickxe, svého budoucího manažera.\n\nV roce 2004 se dočkala prvního úspěchu, když se její debutový singl \"\"Sweat\"\", vydaný v listopadu u 2Brain Records, vyšplhal na 19. místo vlámské hitparády.\nPozitivní reakce belgických posluchačů vedla k vydání stejnojmenného alba a dalších singlů (za zmínku stojí písně\n\"Milk Chocolate Girl\"\" a především \"\"Stir Me Up\"\", která zpěvačce zajistila popularitu v Turecku).\nAlbum se setkalo s vřelou odezvou v Belgii i v Turecku - v obou zemích Hadise za svůj debutový počin získala několik ocenění.\nHadise se následně prosadila i jako moderátorka v turecké televizní soutěži \"Popstars\", jejíž sledovanost se každý týden pohybovala okolo čísla 20 milionů diváků).\n\nNa druhém albu pod pracovním názvem \"On High Heels\", které bylo nakonec vydáno coby \"Hadise\", začala zpěvačka pracovat v prosinci 2007 - nahrávání probíhalo nejen v Belgii, ale i v Turecku, Francii a Itálii. Propagace se jí následně dostalo u posluchačů v rodné Belgii a Turecku.\nZa dva úspěšné singly z alba, \"\"A Good kiss\"\" a \"\"My Body\"\" obdržela již druhé ocenění TMF Awards. Současně si písně velmi dobře vedly v hitparádách. Album \"Hadise\" je jejím zatím nejúspěšnějším, a singl \"\"My Body\"\" (úspěšný také v balkánských zemích) v prodejích překonala až píseň z Eurovize, \"\"Düm Tek Tek\"\".\nPosléze Hadise začala moderovat druhou řadu belgické odnože reality-show X-Factor.\n\nZnačnou kontroverzi vyvolal videoklip k písni \"\"Deli Oğlan\"\", který byl údajně příliš erotický. Inkriminované scény byly později cenzurovány.\n\nTurecká veřejnoprávní televize TRT v říjnu 2008 oznámila, že Hadise, která zvítězila v anketě popularity na webu vysílatele, bude reprezentovat Turecko na Eurovision Song Contest 2009 v Moskvě. Zpěvačka o něco dříve vyjádřila svoji chuť zúčastnit se soutěže, přestože se v roce 2007 dala slyšet, že se jí nikdy účastnit nehodlá (její dobrá přítelkyně Kate Ryan totiž v roce 2006 neuspěla a nedokázala dostat Belgii do finále soutěže i přes značnou favorizaci a popularitu v Evropě). Otazníkem bylo, proč se zpěvačka rozhodla reprezentovat Turecko a nikoliv Belgii; podle bulvárních novin se jednalo o věk dobré finanční odměny ze strany TRT, zpěvačka však dle svých slov chtěla uspět v barvách Turecka, neboť se jí již v Belgii dostalo dostatečného úspěchu. V belgickém periodiku dále prohlásila, že se jí nelíbí způsob, jakým jsou reprezentanti v Belgii zvoleni, a soutěž se v Turecku těší větší popularitě. Management zpěvačky nabídl televizi tři písně, z nichž byl nakonec vybrán singl \"\"Düm Tek Tek\"\" - ten byl odprezentován v poslední den roku 2008. Jednalo se o první singl z připravovaného alba \"Fast Life\", které zpěvačka vydala den před účastí ve finále soutěže.\nNa Eurovizi v Moskvě zpěvačka vystoupila 10. května v prvním semifinálovém kole, odkud postoupila do finále. Tam 16. května obdržela 177 bodů a obsadila čtvrté místo. Úspěšnější byli pouze Alexander Rybak z Norska, Yohanna z Islandu a duo Arash & AySel z Ázerbájdžánu. Nejvyšší dvanáctibodová ohodnocení Hadise obdržela z Ázerbájdžánu, Belgie, Francie, Makedonie, Švýcarska a Spojeného království.\nPo vystoupení na soutěži se zpěvačka soustředila na propagaci alba \"Fast Life\" a dokončení prvního čistě tureckého alba \"Kahraman\", které vyšlo v červnu.\n\nPo úspěchu prvního tureckého alba začala Hadise pracovat na jeho nástupci, \"Aşk Kaç Beden Giyer?\". Spolu s prvním singlem \"\"Superman\"\" bylo vydáno v dubnu 2011. Masivní úspěch alba i jeho singlů zpěvačka doplnila rolí porotkyně v prvních dvou řadách turecké odnože reality-show The Voice, \"O ses Turkiye\".\n\nV červnu 2012 Hadise poprvé vyzkoušela nový žánr, když vydala hip-hopový singl \"\"Biz Burdayız\"\". Na anglické verzi singlu spolupracoval rapper Kaan. Píseň byla první vlaštovkou nového alba, které má být vydáno počátkem roku 2013.\n\nHadise zmínila jako své hudební vzory Shakiru, Jennifer Lopez, Britney Spears, Christinu Aguileru, Aliciu Keys, Janet Jackson, Mariah Carey a Prince.\nČasto je srovnávána s Beyoncé Knowles, přestože její dílo spojuje R'n'B s tureckou pop music (tato fúze je nejvíce patrná v singlech \"\"Bad Boy\"\", \"\"A Good Kiss\"\", \"\"Stir Me Up\"\" či \"\"Düm Tek Tek\".\n\nHadise se především v Belgii aktivně angažuje v různých kampaních; jako jedna z mnoha interpretů vystoupila na koncertě proti rakovině (akce zajistila 1,6 milionu Euro na účely výzkumu nemoci). V září 2009 se zapojila do projektu \"\"Školy bez šikany\". V souvislosti s kampaní zpěvačka hovořila o tom, jak byla jako malé děvče šikanována kvůli svému původu i kvůli oblečení.\n\nHadise je v médiích proslulá svým zvykem udržovat události ze svého soukromého života v tajnosti. Nikdy nemluví o svých partnerech. V současné době je ve vztahu se svým producentem a autorem písně \"\"Düm Tek Tek\"\", Sinanem Akçılem. V červenci 2009 jejich vztah prozradily fotografie na Internetu.\n\nHadise je fanynkou fotbalového klubu Galatasaray. Mluví plynně nizozemsky, turecky, anglicky, německy a francouzsky.\n\nKompletní diskografie viz \n\n\n\n\n\"Ocenění a nominace Hadise viz\" .\n\n"}
{"id": "892184", "url": "https://cs.wikipedia.org/wiki?curid=892184", "title": "Rahn Burton", "text": "Rahn Burton\n\nRahn Burton (10. února 1934 Louisville, Kentucky, USA − 25. ledna 2013 New York City, New York, USA) byl americký jazzový klavírista.\n\nSvou kariéru zahájil ve svém rodném městě, kde hrál s Tommy Walkerem a Edgarem „Eggeye“ Brooksem. Od roku 1953 hrál šest let ve skupině Rahsaana Rolanda Kirka. V roce 1960 se přestěhoval do New Yorku, kde doprovázel Chrise Powella a rovněž hrál na varhany ve skupině George Adamse. Později se opět spojil s Kirkem, se kterým nahrál několik alb. V sedmdesátých letech měl vlastní skupinu African-American Connection. V roce 1992 vydal album \"The Poem\", na kterém ho doprovázeli Jimmy Cobb a Walter Booker. Rovněž spolupracoval s hudebníky, jako byli Michael Carvin, Stanley Turrentine, Leon Thomas, Carlos Garnett, Hannibal Marvin Peterson, Charlie Rouse, Beaver Harris, Massimo Urbani nebo Nicolas Simion. \n"}
{"id": "892185", "url": "https://cs.wikipedia.org/wiki?curid=892185", "title": "Zuiderzeewerken", "text": "Zuiderzeewerken\n\nZuiderzeewerken je názvem rozsáhlého projektu, který spočíval v přehrazení mořského zálivu Zuiderzee, díky kterému se ze zálivu stalo umělé přehradní jezero, dále pak výstavbě polderů a vysušení části tohoto jezera. Sestával z kombinace hrází, odvodňovacích a melioračních opatření, přečerpávacích stanic. Poprvé byl projekt představen roku 1891, poslední související stavební činnost skončila v roce 1975, tzn. že toto gigantické vodohospodářské dílo vznikalo déle než tři čtvrtiny století. Během projektu vznikla jezera IJsselmeer, Markermeer a několik takzvaných „okrajových jezer“ Randmeren.\n\nIdeje o přehrazení Zuiderzee se objevovaly již od 17. století, ale jejich realizace nebyla vzhledem k tehdejšímu technickému pokroku možná. Plány z druhé poloviny 19. století byly již realizovatelné. Roku 1891 představil vodohospodář a politik Cornelis Lely svůj projekt, který byl základem pro realizaci Zuiderzeewerken. Ten zahrnoval především uzavírací hráz spojující Severní Holandsko s Frískem a oddělující Waddenzee od původního mořského zálivu, ze kterého se stalo sladkovodní jezero IJsselmeer, a dále pět velkých polderů. Proti se stavěli rybáři žijící na pobřeží Zuiderzee, avšak po povodních v zimě 1916 nizozemská vláda projekt definitivně schválila dne 14. července 1918.\nHlavními argumenty bylo:\n\nU polderů Noordoostpolder a Wieringermeer, které byly zbudovány přímým navázáním na okolní pevninu, bylo pozorováno snížení hladiny podzemní vody na původním území, což vedlo k jeho vysoušení a snížení úrodnosti. Zachováním dostatečně široké vodní plochy mezi původním pobřežím a novým polderem (takzvaná „okrajová jezera“ Randmeren) zůstal vodní režim původního pobřežního území nepozměněný a vodní hospodářství polderu je zcela nezávislé. Tento princip byl použit u polderů Oostelijk Flevoland a Zuidelijk Flevoland.\n\nOproti původnímu plánu, který počítal s výstavbou pěti hlavních polderů, bylo v průběhu prací odstoupeno od realizace polderu Markerwaard, když se pozornost a peněžní prostředky nizozemské vlády přesunuly na výstavbu protipovodňových hrází v Zeelandu (Deltawerken). Nově získané území rozlehlých polderů (Noordoostpolder, Wieringermeer a dvojpolder Flevopolder sestávající z Zuidelijk Flevoland a Oostelijk Flevoland) o celkové rozloze 1650 km² poskytlo projektantům různých oborů jedinečný prostor pro realizaci rozsáhlých projektů krajinného a městského inženýrství při formování nové kulturní krajiny. Většina území polderů (1650 km², což představuje přibližnou rozlohu okresu České Budějovice) je využívána pro zemědělství, v menší míře plní sídelní, industriální a ekologické funkce (především polder Zuidelijk Flevoland).\n\nV roce 2016 byl spuštěn projekt Marker Wadden (již mimo projekt Zuiderzeewerken), který sestává z realizace skupiny umělých ostrovů ve východní části původně zamýšleného polderu Markerwaard v blízkosti hráze Houtribdijk. Důvodem výstavby ostrovů je zvýšení ekologické hodnoty území. Ostrovy nebudou zastavěny či zemědělsky využívány – mají vytvořit biotop podobný wattovému pobřeží, ale bez slapových jevů, protože Markermeeer není spojené s otevřeným mořem. V roce 2018 zde byl vyhlášen národní park Nieuw Land zahrnující i část polderu Zuidelijk Flevoland. \n\nProjekt Zuiderzeewerken byl společně s Deltawerken v roce 1995 zařazen mezi „sedm moderních divů světa“ vybraných Americkou společností stavebních inženýrů (ASCE).\n"}
{"id": "892188", "url": "https://cs.wikipedia.org/wiki?curid=892188", "title": "Přepravní kontrolor", "text": "Přepravní kontrolor\n\nPřepravní kontrolor, obvykle nazývaný revizor (na Karlovarsku revizák), je osoba provádějící přepravní kontrolu, zejména v samoobslužných odbavovacích systémech. Přepravní kontrolor kontroluje u cestujících platnost jízdenek, průkazů na slevu jízdného a dokladů k bezplatné přepravě a dále dodržování přepravního řádu cestujícími. Za nepředložení platné jízdenky nebo za porušení přepravního řádu nebo za neuposlechnutí pokynů pracovníků dopravce je přepravní kontrolor oprávněn uložit cestujícímu sankci (finanční pokuta či přirážka, vyloučení z přepravy atd.). \n\nV odbavovacích systémech, kde za kontrolu cestujících primárně odpovídá řidič nebo průvodčí, je činnost revizora zaměřena též na kontrolu jejich práce, tedy správnost vydávání či kontroly jízdenek, případně prevenci krácení tržeb (vybírání jízdného bez vydání jízdenky). \n\nSoučasná česká legislativa (zákon 111/1994 Sb. o silniční dopravě, zákon 266/1994 Sb. o drahách a vyhláška Ministerstva dopravy a spojů 175/2000 Sb. o přepravním řádu pro veřejnou drážní a silniční osobní dopravu) neužívá pojem přepravní kontrolor, kontrolor, ani revizor, ale pracovníky dopravce kteří jsou ve styku s cestujícími (řidič, strojvedoucí, průvodčí, revizor, popř. i jiní) označuje souhrnným názvem \"osoba pověřená dopravcem\", zkráceně pověřená osoba. Dřívější právní úprava používala termín \"oprávněný zaměstnanec dopravce\"; změna terminologie reflektovala na to, že přepravní kontroloři mohou působit i na základě jiných typů smluv než podle pracovněprávní smlouvy s dopravcem.\n\nUčební text z roku 2006 pro přepravní kontrolory Dopravního podniku hl. m. Prahy a. s. uvádí: \"„Účel přepravní kontroly spočívá v preventivním působení na cestující a dále v působení sankčním, které nastupuje tehdy, pokud se účinky prevence nedostavily. Hrozba postihu má za cíl preventivně odrazovat cestující od neplnění stanovených přepravních a tarifních podmínek. Uplatnění postihu je pak právním následkem zjištěného nedodržení těchto podmínek.“ \n\nMěstská hromadná doprava v Plzni měla v době svého zahájení jednoho revizora - ve výroční publikaci\n\nje uvedeno doslovně: \"\"Elektrické dráhy pro Plzeň a okolí\" měly v počátku 97 stálých a 6 výpomocných zaměstnanců: ... 1 revizora jízdních lístků ...\" (datováno 1899). \n\nV městské hromadné dopravě v Praze nosili revizoři uniformu, následně civilní oděv s \"buřinkou\", od 1. října 1904 se prokazovali odznakem a od 1. července 1914 začali revizoři ukládat pokuty cestujícím bez jízdenky; do té doby cestující jen dopláceli chybějící jízdné.\n\nPřepravní kontrolu si typicky zajišťuje každý dopravce sám svými zaměstnanci (například Dopravní podnik hlavního města Prahy a. s. měl k červenci 2012 svých přepravních kontrolorů 162), v některých případech však pověřuje subdodavatelskou firmu, pracovníky objednatele nebo koordinátora dopravního systému (např. ROPID u menších dopravců v PID) či jeho subdodavatele atd. Například ve vnějších pásmech Pražské integrované dopravy je ROPIDem pro tuto činnost nasmlouvána od ledna 2009 firma ČSAD Ingsped Praha a.s. Na přepravní kontrolu ve vozidlech jiných subjektů se specializuje také například společnost Doprakon s.r.o. Kvalifikační podmínky pro přepravní kontrolory si stanovuje každý zaměstnavatel sám. U některých dopravců vedle funkce přepravního kontrolora existuje ještě různé typy dopravní kontroly, která je zaměřena na dodržování předpisů pracovníků dopravce při výkonu služby, zpravidla skrytě, inkognito, a to buď s důrazem na provozní předpisy (technika jízdy), nebo s důrazem na potřeby cestujícího (fiktivní zákazník).\n\nPřepravní kontroloři jsou většinou zainteresováni na vybírání pokut i tím, že je jim z nich vyplácen určitý podíl. \n\nK české tradici revizorů či přepravních kontrolorů patří, že pracují v civilním oblečení, nikoliv v uniformě jako řidiči či průvodčí. Dopravní podnik hl. m. Prahy a. s. od dubna 2004 zkušebně zavedl nošení uniforem pro kontrolory působící v pražském metru, příměstských autobusových linkách a v lanové dráze na Petřín, a to údajně v reakci na stížnosti, že revizoři chodí zejména v létě nevhodně oblečení a nosí krátké kalhoty nebo různě pomalovaná trička. V městských tramvajích a autobusech pracují revizoři pražského DP i nadále v civilním oblečení. Při své práci mnohdy používají propracovanou taktiku, pracují ve dvojicích či ve skupině, odznak vytahují až po uzavření dveří vozidla a vytipovávají si černé pasažéry tak, aby jim neunikali. Ve stanicích metra jsou jejich oblíbená místa za eskalátory. Mnozí černí pasažéři (či zaměstnanci dopravců) mají obdobně propracované taktiky, jak revizora rozeznat a včas na jeho přítomnost zareagovat.\n\nDopravní podnik měst Mostu a Litvínova, v dubnu 2013 revizory vybavil uniformami a poté, co v autobusech zavedl usměrněný nástup předními dveřmi s kontrolou jízdenek řidičem, zavedl na tramvajích téměř nepřetržitou přítomnost revizorů ve vozech, čímž jejich činnost přiblížil dřívější funkci průvodčího. Podnik má 18 revizorů a ti pracují ve dvojicích.\n\nVe veřejné silniční linkové dopravě v České republice musí být přepravní kontrolor jako pověřená osoba vybaven kontrolním odznakem a průkazem dopravce; ve veřejné drážní osobní dopravě v České republice musí být přepravní kontrolor jako pověřená osoba vybaven kontrolním odznakem nebo průkazem dopravce. Mimo to je pověřenou osobou vždy řidič nebo strojvedoucí a vždy průvodčí. Podobu a náležitosti odznaku či průkazu obecně závazné předpisy nestanoví. Obecně závazné předpisy neupravují, kdy, jakým způsobem a za jakých podmínek pověřená osoba prokazuje své oprávnění; stanoví pouze, co musí cestující dělat „na výzvu pověřené osoby“. \n\nPřepravní kontrolor může zejména vyžadovat předložení jízdních dokladů, vyžadovat upuštění od jednání, které je v rozporu s přepravním řádem (např. kouření, zneužívání signalizace), nebo dávat cestujícím pokyny týkající se bezpečnosti a plynulosti přepravy.\n\nCestujícímu, který nepředloží při kontrole platnou jízdenku (zejména nepředloží žádnou, předloží jen neplatnou nebo i jízdenku má, ale její předložení odmítne), může přepravní kontrolor uložit přirážku k jízdnému. Pokud přirážku cestující nezaplatí, je povinen se prokázat přepravnímu kontrolorovi osobním dokladem a sdělit osobní údaje potřebné na vymáhání zaplacení jízdného a přirážky, jimiž se rozumí jméno, příjmení, datum a místo narození a adresa pro doručování. Pokud cestující tuto povinnost nesplní, je povinen na výzvu následovat pověřenou osobu na vhodné pracoviště veřejné správy ke zjištění totožnosti anebo setrvat na vhodném místě do příchodu osoby oprávněné zjistit jeho totožnost. \n\nPřepravní kontrolor není úřední osobou a ani v minulosti nebyl veřejným činitelem.\n\nCestujícímu, který přes upozornění (nejen slovní a nejen od revizora) pokračuje v porušování přepravního řádu, může přepravní kontrolor uložit přirážku. Stejně i v případě, že cestující neuposlechne oprávněného pokynu.\n\nUstanovení zákonů ohledně práv pověřených osob byla mnohokrát novelizována., \n\nÚstavní soud vydal několik nálezů v kauzách týkajících s přepravní kontroly.\n\nPřepravní kontrolou se zabývají některé články na populárně-právním webovém deníku epravo.cz. \n\n\n"}
{"id": "892190", "url": "https://cs.wikipedia.org/wiki?curid=892190", "title": "Mistrovství Evropy v judu 1976", "text": "Mistrovství Evropy v judu 1976\n\nMistrovství Evropy mužů se konalo v Kyjevě, Sovětský svaz 7.-9. května 1976 a Mistrovství Evropy žen se konalo ve Vídni, Rakousko 10.-12. prosince 1976.\n\nMuži\n\nŽeny\n"}
{"id": "892193", "url": "https://cs.wikipedia.org/wiki?curid=892193", "title": "XXX – Music City/Open Air", "text": "XXX – Music City/Open Air\n\nArakain & Lucie Bílá - XXX Music City / Open Air je DVD skupiny Arakain natočené při přípravách na jarní turné ke 30 letům kapely. Na DVD se prolínají záběry ze společných zkoušek s Lucií Bílou v sále pražského hudebního obchodu Music City se záběry z letních festivalů. DVD obsahuje také bonusový materiál - rozhovory s muzikanty a přáteli kapely.\n"}
{"id": "892199", "url": "https://cs.wikipedia.org/wiki?curid=892199", "title": "Uprchlík (film, 1993)", "text": "Uprchlík (film, 1993)\n\nUprchlík je americký filmový thriller z roku 1993.\n\nDoktor Richard Kimble (Harrison Ford) je úspěšný chirurg. Jednoho dne najde svoji ženu v ložnici v kaluži krve a s roztříštěnou lebkou. Vrah je pořád v domě a vrhne se i na Kimbla. Vrah unikne z domu, zatímco se Kimble se snaží dát své ženě první pomoc. Policii řekne svou výpověď a říká jim, že vrah měl umělou ruku. Kimble je obviněn z vraždy svoji ženy a odsouzen k trestu smrti. Při převozu policejním autobusem do věznice, kde má být trest vykonán, se jeden z věznů pokusí utéci, vypukne přestřelka, řidič je zastřelen a autobus se svalí dolů ze srázu na vlakové koleje. Kimblovi se podaří uprchnout a musí se skrývat před agenty federální agentury pověřené stíháním uprchlíků (United States Marshals Service), které vede Samuel Gerard (Tommy Lee Jones), jenž chce Dr. Kimbla dostat za každou cenu. Kimble se musí schovávat a zároveň hledá vraha.\n\nV roce 1998 natočil režisér Pat Proft parodii \"Utopenec na útěku\" s Leslie Nielsenem v hlavní roli. Ve stejný rok vznikl také film Šerifové, který byl volným pokračováním Uprchlíka.\n"}
{"id": "892200", "url": "https://cs.wikipedia.org/wiki?curid=892200", "title": "Jenský kodex", "text": "Jenský kodex\n\nJenský kodex je bohatě iluminovaný český rukopis z konce středověku. Kniha byla po staletí uchovávána v Jeně, v padesátých letech 20. století ji Wilhelm Pieck jako státní dar předal Československu. Je uchovávána ve sbírce rukopisů Knihovny Národního muzea, výjimečně byla vystavena na Pražském hradě v březnu 2010. V roce 2009 vyšla faksimile kodexu.\n\nKodex obsahuje různé texty v češtině a latině na křesťansko-filosofická a husitská témata. Skládá se z několika rukopisů a jednoho prvotisku na 111 papírových a 9 pergamenových listech se 122 iluminacemi, jejichž autorem je asi převážně Janíček Zmilelý z Písku. Známé jsou zejména ilustrace zobrazující motivy z husitských dějin, jako např. upálení Jana Husa (38r) či slepý Jan Žižka v čele vojsk (76r), který se v upravené podobě objevil po roce 1970 na československé dvacetikoruně. Tendence díla je prohusitská, což se ostře projevuje v některých iluminacích, např. křižáci s nabodnutým dětským tělíčkem (56r), kardinál korunuje nevěstku papežskou tiárou (70r) nebo kněz vraždí své dítě (77r).\n\nO kodexu byl v roce 1954 natočen jedenáctiminutový dokumentární film.\n\n"}
{"id": "892210", "url": "https://cs.wikipedia.org/wiki?curid=892210", "title": "XXX – Praha PVA Expo", "text": "XXX – Praha PVA Expo\n\nArakain, Lucie Bílá, Petr Kolář – XXX – Praha PVA Expo je DVD skupiny Arakain natočené při pražském výročním koncertu ke 30 letům kapely 26. 10. 2012 na výstavišti PVA Expo v Letňanech. Hlavními hosty koncertu byli Petr Kolář a Lucie Bílá. DVD obsahuje všech 30 skladeb, které na koncertu zazněly, včetně bonusového materiálu – dokument s muzikanty a přáteli kapely.\n"}
{"id": "892213", "url": "https://cs.wikipedia.org/wiki?curid=892213", "title": "Mystic Pizza", "text": "Mystic Pizza\n\nMystic Pizza je americká romantická komedie z roku 1988, který režíroval Donald Petrie. V hlavních rolích hrají Annabeth Gish, Julia Robertsová a Lili Taylorová. Dále hrají: Vincent D'Onofrio, William R. Moses, Adam Storke a Conchata Ferrell.\nJde o příběh tří dívek (z toho dvou portugalských sester), servírek, které pracují v místní restauraci - portugalské pizzerii s názvem \"Mystic Pizza\". Námět a scénář vytvořila hollywoodská scenáristka Amy Holden Jones podle skutečné turisticky vyhledávané místní pizzerie z roku 1973.\n\n\n"}
{"id": "892214", "url": "https://cs.wikipedia.org/wiki?curid=892214", "title": "Jakub I. z Urgellu", "text": "Jakub I. z Urgellu\n\nJakub I. z Urgellu ( \"Jaume I d'Urgell\", 1321, Zaragoza – 15. listopadu 1347, Barcelona) byl aragonský infant a hrabě z Urgellu.\n\nNarodil se jako čtvrtý syn aragonského krále Alfonse IV. a jeho první choti Terezy, starší dcery Gombalda z Entença a dědičky Ermengola z Urgellu. Po matčině smrti roku 1327 zdědil hrabství Urgell a roku 1335 se oženil s Cecílií z Comminges. O rok později převzal vládu v hrabství.\n\nTéhož roku se jeho starší bratr Petr stal králem. Ač byl od roku 1338 ženatý, nedařilo se mu počít vysněného mužského potomka a proto jmenoval dědičkou trůnu dceru Konstancii a to až do doby, kdy ona sama porodí syna. Tímto rozhodnutím poškodil Jakubův nárok na trůn a popudil proti sobě nejen odstrčeného bratra, ale i řadu měst a představitelů šlechty. Následné vzpouře král nakonec ustoupil. Roku 1347 Jakub zemřel zřejmě bratrovým přičiněním.\n\nByl pohřben ve františkánském klášteře v Barceloně. Klášter byl roku 1835 zbořen a Jakubovy ostatky byly společně s dalšími přeneseny do katedrály sv. Kříže a sv. Eulálie. Ve 20. století byly společně s pozůstatky Alfonse III. uloženy v tumbě od Frederica Marèse.\n"}
{"id": "892220", "url": "https://cs.wikipedia.org/wiki?curid=892220", "title": "Mistrovství Evropy v judu 1975", "text": "Mistrovství Evropy v judu 1975\n\nMistrovství Evropy mužů se konalo v Lyonu, Francie 8.-10. května 1975 a Mistrovství Evropy žen se konalo v Mnichově, Západní Německo 12.-13. prosince 1975.\n\nMuži\n\nŽeny\n"}
{"id": "892224", "url": "https://cs.wikipedia.org/wiki?curid=892224", "title": "Čemeřice smrdutá", "text": "Čemeřice smrdutá\n\nČemeřice smrdutá (\"Helleborus foetidus\") je druh rostliny z čeledi pryskyřníkovité (\"Ranunculaceae\").\n\nJedná se o asi 40–100 cm vysokou vytrvalou bylinu, oddenek chybí. Stonek je dřevitý a přezimující, rostlina páchne. listy jsou pouze lodyžní, bazální listy chybí, listy jsou dlouze řapíkaté. Čepel je dlanitě členěná, znoženě sečná, na okraji jemně zubatá, naspodu žláznaté. Listy přecházejí v nečleněné vejčité listeny. Květy jsou nápadné, uspořádané do bohatých vrcholíků, stopky v květenství jsou žláznaté, jsou nicí a zvonkovitého tvaru. Rostliny kvetou brzy na jaře, v březnu až v dubnu. Kališních lístků je 5, jsou pataloidní, tedy napodobují korunu a jsou někdy interpretovány jako okvětí. Jsou zelené, na okraji často tmavě červeně lemované. Korunní lístky jsou přeměněny na nálevkovitá nektária, kterých je asi 7–8. Tyčinek je mnoho. Plodem je měchýřek, měchýřky jsou asi 2–2,8 cm dlouhé, kýlnaté a jsou uspořádány do souplodí, ovšem v nízkém počtu, často jen 1–3. Počet chromozómů je 2n=32.\n\nČemeřice smrdutá je původní v západní a jihozápadní Evropě s přesahem do severní Afriky, na sever po Anglii a Německo. V České republice je jen pěstovaná na zahrádkách jako okrasná jarní bylina, jen tu a tam zplaňuje. Jako původní se ale vyskytuje už v sousedním Rakousku a Německu.\n\n \n"}
{"id": "892227", "url": "https://cs.wikipedia.org/wiki?curid=892227", "title": "Římskokatolická farnost Vísky u Letovic", "text": "Římskokatolická farnost Vísky u Letovic\n\nŘímskokatolická farnost Vísky u Letovic je územní společenství římských katolíků s farním kostel svatého Michaela archanděla v děkanátu Boskovice. Do farnosti patří kromě obce Vísky také Bačov, Pamětice a Drválovice.\n\nFarní kostel svatého Michaela archanděla pochází ze 13. století. Je to stavba románského původu, goticky přestavěná, s pozdějšími barokními úpravami.\n\nOd roku 1968 byly v obci povoleny církevní průvody. V rámci mariánského průvodu se socha Panny Marie přenášela vždy začátkem května z kapličky do kostela a koncem měsíce zase z kostela zpět do kapličky.\n\nAdministrátorem excurrendo byl od 1. října 2010 do července 2014 R. D. Mgr. Jan Hodovský. Od srpna 2014 byl ustanoven novým administrátorem excurrendo R. D. ThLic. Jan Bezděk. Dnem 1. prosince 2014 ho v této funkci nahradil R.D. Tomáš Mikula. Novým administrátorem excurrendo se od 1. září 2016 stal opět R. D. Jan Hodovský.\n\nNa 12. května připadá Den vzájemných modliteb farností za bohoslovce a bohoslovců za farnosti brněnské diecéze. Adorační den se koná nejbližší neděli po 16. prosinci.\n\nVe farnosti se pravidelně pořádá tříkrálová sbírka. V roce 2017 dosáhl výtěžek sbírky ve Vískách 5 602 korun. O dva roky později se ve Vískách vybralo 11 211 korun. \n\nKaždý rok v červnu se koná farní den.\n"}
{"id": "892233", "url": "https://cs.wikipedia.org/wiki?curid=892233", "title": "Marie Kirillovna Ruská", "text": "Marie Kirillovna Ruská\n\nMarie Kirillovna Romanovová, rusky \"Мария Кирилловна Романова\", (2. února 1907, Coburg – 25. října 1951, Madrid) byla ruská velkokněžna.\n\nMarie Kirillovna se narodila jako nejstarší dcera velkoknížete Kirilla Vladimiroviče a jeho manželky Viktorie Melity Sasko-Koburské. Na svět přišla v německém Coburgu, kam se její rodiče uchýlili poté, co museli opustit Rusko, když se vzali bez souhlasu ruského cara Mikuláše II. Souhlas jim nemohl být udělen, neboť pravoslavná církev nepřipouští sňatky mezi bratranci a sestřenicemi a Kirillův otec a Viktoriina matka byli sourozenci.\n\nDívku nazývali francouzskou verzí jejího jména \"Marie\" nebo jednoduše rusky \"Máša\". Po babičce Marii Alexandrovně zdědila plavé vlasy a modré oči. Její rodina se vrátila do Ruska před 1. světovou válkou, zanedlouho však museli zemi opustit znovu, když zde vypukla revoluce.\n\nPo zavraždění cara Mikuláše II. a jeho rodiny a dalších příslušníků dynastie Romanovců se stal Mariin otec Kirill Vladimirovič nejstarším žijícím mužským příslušníkem rodu a jako takový se prohlásil za jeho hlavu a za cara a své děti povýšil do stavu velkoknížete a velkokněžen.\n\nMarie pak spolu s rodiči bydlela ve francouzském Saint-Briac-sur-Mer. V roce 1924 odjela do Rumunska ke své tetě Marii, rumunské královně, a tam údajně flirtovala se zetěm jedné dvorní dámy. Její patnáctiletá sestřenice, princezna Ileana, rozšířila o tomto románku klepy, když se Marie vrátila zpět domů, což způsobilo napětí ve vztazích mezi její matkou Viktorií Melitou a královnou Marií.\n\n14. února roku 1925 se Marie Kirillovna provdala za Fridricha Karla, prince Leiningen (13. února 1898 – 2. srpna 1946). Z manželství se narodilo sedm dětí, čtyři synové a tři dcery, nejmladší z nich však zemřelo za 2. světové války.\n\nMariin manžel byl za 2. světové války přinucen narukovat do německé armády a před koncem války padl do sovětského zajetí, kde v koncentračním táboře roku 1946 zemřel hlady. Marie zůstala se šesti dětmi sama a bez prostředků. Zemřela na srdeční infarkt roku 1951, pět let po svém manželovi.\n\n"}
{"id": "892243", "url": "https://cs.wikipedia.org/wiki?curid=892243", "title": "Římskokatolická farnost Kruh", "text": "Římskokatolická farnost Kruh\n\nŘímskokatolická farnost Kruh (něm. \"Kroh\") je územní společenství římských katolíků v Kruhu a okolí. Farnost organizačně spadá do českolipského vikariátu, který je jedním z deseti vikariátů litoměřické diecéze.\n\nPrvní zmínka o farnosti Kruh je z roku 1352. V letech 1724-1725 byl vybudován barokní farní kostel, zasvěcený sv. Vojtěchovi. Materiál z původního kostela byl použit na stavbu márnice. Projekt kostela zřejmě vypracoval Nicolo Raimondi.\n\nPo roce 1945 kostel zchátral, v současné době je rekonstruován.\n\n\"Začátek působnosti jmenovaného v duchovní správě farnosti od:\"\nZ důvodu efektivity duchovní správy byl vytvořen \"farní obvod\" (kolatura) sestávající z přidružených farností spravovaných excurrendo. Přehled těchto kolatur je v tabulce farních obvodů českolipského vikariátu.\n\n"}
{"id": "892245", "url": "https://cs.wikipedia.org/wiki?curid=892245", "title": "Perikarditida", "text": "Perikarditida\n\nPerikarditida (: \"Pericarditis\") je zánětlivé onemocnění osrdečníku (perikardu), tedy vaku obklopujícího srdce.\n\nMezi příznaky perikarditidy patří bolest na hrudi a teplota. Při poslechu se objevuje třecí šelest a patrné jsou též změny na EKG. Příčiny onemocnění jsou různé. Řadí se mezi ně virové či bakteriální infekce, idiopatické, posttraumatické, pooperační či lékové příčiny, urémie, infarkt myokardu atd.\n\nProbíhají buď jako akutní zánět s tvorbou výpotku (nebezpečí srdeční tamponády) nebo jako chronický zánět s fibrózou perikardu (nebezpečí konstrikce srdce). Bývají součástí systémových chorob.\n\nLéčba perikarditidy se řídí příčinou.\n"}
{"id": "892248", "url": "https://cs.wikipedia.org/wiki?curid=892248", "title": "Tanec jako sen", "text": "Tanec jako sen\n\nTanec jako sen je kniha básní a úvah amerického zpěváka, tanečníka a skladatele Michaela Jacksona vydaná v roce 1992. Tato jeho druhá kniha, která následuje autobiografii Moonwalk (1988) je věnována Michaelově matce Katherine Jackson a uvedena předmluvou jeho dlouholeté přítelkyně, herečky Elizabeth Taylor. Poezie a eseje jsou doplněny množstvím Jacksonových fotografií.\n\nTanec jako sen byla v USA publikována nakladatelstvím Doublesday 18. června 1992. V červenci 2009, měsíc po zpěvákově smrti, byla znovu vydána britským nakladatelstvím Transworld.\n\nSvazek sestává ze 46 básní a esejí. Jackson se v nich s láskou a obavami zabývá dětmi, zvířaty a planetou Zemí.\nVýběr téměř sta fotografií zahrnuje i do roku 1992 nepublikované záběry.\n\nKdyž Tanec jako sen v roce 1992 vyšla, byla nakladateli ohlašována jako kniha, která \"nás přiblíží Jacksonovu srdci a duši\" stejně tak, jako \"inspirativní a cituplný výběr jedinečného lidství\". Ve svém jediném interview, kde \"Tanec jako sen\" představoval, Jackson knihu popsal jako \"pouze slovní vyjádření toho, co obvykle vyjadřuji skrze svou hudbu a svůj tanec.\"\n\nSkrze svůj nevelký komerční úspěch je Tanec jako sen spíše jen darem Michaela Jacksona pro jeho fanoušky, než opravdovým pokusem o výdělek. \nV roce 1995 Michael Jackson v rozhovoru pronesl:\n\"\"Napsal jsem knihu Tanec jako sen. Byla více autobiografická než Moonwalk, na kterém jsem pracoval s paní Onassis. Nebyla plná drbů a skandálů a všeho toho odpadu, co lidé píší, takže si nemyslím, že jí lidé věnovali příliš pozornosti, ale pochází z mého srdce. Byly to úvahy, myšlenky a věci, které mne napadaly během turné.\"\"\n\n"}
{"id": "892249", "url": "https://cs.wikipedia.org/wiki?curid=892249", "title": "Edith Hrovatová", "text": "Edith Hrovatová\n\nEdith Hrovat, (* 15. ledna 1956, Bruck an der Mur, Rakousko) je bývalá reprezentantka Rakouska v judu.\n\nProfesí policistka patřila v 70. letech minulého století k průkopnicím ženského sportovního juda. Je několikanásobnou mistryní Evropy a světa. Aktivní kariéru ukončila po roce 1989.\n\n"}
{"id": "892252", "url": "https://cs.wikipedia.org/wiki?curid=892252", "title": "Kardiostimulátor", "text": "Kardiostimulátor\n\nKardiostimulátor (: \"pacemaker\") je přístroj, který se používá k léčbě poruch srdečního rytmu majících charakter bradykardií (srdeční akce je příliš pomalá). V takovýchto případech totiž dochází k nedokonalému čerpání krve vzhledem k potřebám organismu se všemi jeho důsledky.\n\nV roce 1899 J. A. William publikoval článek v British Medical Journal o experimentální aplikaci elektrických impulsů na lidské srdce při asystolii. Aplikace elektrických impulsů způsobila ventrikulární kontrakce. Srdeční rytmus o frekvenci 60-70 úderů za minutu mohl být evokován elektrickými impulsy přivedenými na srdeční sval v pravidelných intervalech.\nExterní kardiostimulátor byl navržen a zkonstruován Kanadským elektroinženýrem Johnem Hoppsem v roce 1950. Přístroj byl sestaven na základě podnětů kardiochirurga Wilfreda Gordona Bigelowa z Toronto General Hospital. Tento přístroj značných rozměrů využíval elektronek k transkutánní stimulaci srdce. Aplikace byla pro pacienta bolestivá a nepříjemná. Za běhu byl přístroj připojen do elektrické rozvodné sítě a pacient byl tak vystaven nebezpečí úrazu elektrickým proudem. \n\nVynález křemíkových tranzistorů a jejich komerční dostupnost v roce 1956 vedla, tak jako v mnoha různých oborech, k velmi rychlému rozvoji technologie kardiostimulátorů.\n\nPrvní klinická implantace kardiostimulátoru proběhla roku 1958 v Institut Karolinska ve švédské Solně. Byl navržen Runem Elmqvistem a chirurgický zákrok provedl Ake Senning. Elektrody byly zavedeny do srdečního svalu po chirurgickém otevření hrudní dutiny. Zařízení selhalo po třech hodinách. Následně implantovaný kardiostimulátor vydržel dva dny. Arne Larson, který byl tímto pacientem, během svého života vystřídal 26 různých druhů kardiostimulátorů. Zemřel v roce 2001 ve věku 86 let a přežil jak vynálezce prvního implantovatelného kardiostimulátoru, tak i lékaře, který zákrok provedl.\n\nPrvní implantovatelné kardiostimulátory byly nespolehlivé a měly krátkou životnost způsobenou napájecími zdroji. Z velké části se používaly rtuťové baterie. Na konci šedesátých let přišlo několik výrobců s kardiostimulátory napájenými radioizotopovými termoelektrickými generátory. Tato technologie byla však roku 1971 zastíněna vynálezem lithiové baterie Wilsonem Greatbatchem. Lithiové baterie se staly standardem pro další generace kardiostimulátorů.\n\nDalším důvodem nespolehlivosti dřívějších kardiostimulátorů bylo srážení vodních par, prostupujících z tělesných tekutin obalem z epoxidové pryskyřice, na elektrických obvodech zařízení. Tento problém byl vyřešen hermetickým uzavřením kardiostimulátoru do kovového obalu. Použití titanu jako obalového kovu se stalo standardem v polovině sedmdesátých let.\n\nKardiostimulátor je malá kovová krabička, z níž vycházejí jedna až tři elektrody. Stimulátor vytváří elektrické výboje, které jsou následně prostřednictvím elektrod přenášeny na srdeční svalovinu, kde iniciují srdeční kontrakci. Frekvenci takovýchto signálů lze upravit podle potřeby pacienta.\n\nNa titanovém pouzdře je laserem proveden popis od výrobce obsahující informace o kardiostimulátoru. Součástí tohoto popisu je speciální sekvence pěti znaků v NASPE/NPEG kódu, která definuje jeho typ.\n\n\nElektrody se do srdce zavádějí pod rentgenovou kontrolou z krátkého řezu pod klíční kosti cestou v. subclavia. Po zavedení elektrod je kardiostimulátor implantován do podkoží do místa původního řezu (infraklavikulární oblasti). Vzniklá rána se sešívá vstřebatelným materiálem. Vzhledem k tomu, že krabička stimulátoru není zavedena hluboko, je vidět jako vyklenutí kůže a pacient si ji může lehce nahmatat.\n\nPacienti se zavedeným kardiostimulátorem docházejí na pravidelné kontroly do arytmologické ambulance, kde kontrolují funkci kardiostimulátoru a po určité době doporučují výměnu baterie. K tomu je třeba přistoupit obvykle po několika letech. Jde o podobný postup, jakým je implantace kardiostimulátoru. Stará krabička se odstraní a nahradí novou. Operuje se opět v lokální anestezii.\n\n"}
{"id": "892254", "url": "https://cs.wikipedia.org/wiki?curid=892254", "title": "6. armáda (Wehrmacht)", "text": "6. armáda (Wehrmacht)\n\n6. armáda Wehrmachtu byla německá polní armáda, která se zapojila do bitev 2. světové války. Je známá především svou účastí při bitvě u Stalingradu, při které byla nakonec zničena.\n\n6. armáda vznikla 10. října 1939 přejmenováním 10. armády na 6. armádu. Do 1. ledna 1942 ji vedl generál Walter von Reichenau, poté do 31. ledna 1943 generál Friedrich Paulus. 6. armáda byla obnovena 5. března 1943. Byla zapojena do bojů na Ukrajině, v Rumunsku a Maďarsku. Zbytky 6. armády se vzdaly americkým jednotkám v Rakousku 9. května 1945.\n\nV době útoku na Polsko měla za úkol strážit západní hranice Říše před případnými útoky ze západu. Poté se účastnila útoku na Nizozemsko a Francii, kde zůstala dislokována až do května 1941.\n\n6. armáda byla na jaře 1941 přesunuta na východ, kde se měla zúčastnit tažení proti SSSR. Zde operovala v rámci vojsk skupiny armád Jih. Během postupu přes Bilou Cerkvu se vojáci armády stali svědky vraždění Židů. Když nad touto činností vyjádřili někteří důstojníci v čele H. Groscurthem pohoršení, byli velitelem armády von Reichenauem tvrdě odmítnuti a kritizováni. Za první měsíc tažení se armáda probojovala z oblasti Haliče a Volyně k řekám Bug a Styr. Později pronikla k Dněpr, vybudovala zde předmostí na jeho východním břehu a zúčastnila se bojů o Kyjev. V říjnu dosáhla řek Doněc a Psjol. \n\nKrátce po povýšení generálem polním maršálem zemřel Walter von Reichenau, když byl převážen do nemocnice po infarktu. Byl nahrazen svým náčelníkem štábu Friedrichem Paulusem. Pod jeho vedením, vybojovala výrazně posilněná 6. armáda na jaře 1942 bitvu o Charkov.\n\nPrůběh bitvy o Charkov rozhodl nasazení armády do bitvy u Stalingradu. 13. července 1942 proběhla reorganizace skupiny armád Jih. 6. armáda byla podřízena velitelství Skupiny armád B maršála Maximiliana von Weichse. Skupina armád B měla za úkol prekročit Volhu a dosáhnout pobřeží Kaspického moře u města Astrachaň. Taktika bleskové války zde však selhala a Němce u Stalingradu zastavil silný odpor sovětských vojsk. Boje se prodlužovaly a Friedrich Paulus byl nucen nasadit do bojů ve městě všechny svoje zálohy. Ke krytí jeho roztažených křídel, která na jihu sahala hluboko do stepi a na severu se táhla podél řeky Don, byly nasazeny slabé rumunské a maďarské jednotky. 17. října 1942, v období vrcholících bojů ve městě měla armáda 17 divizí, s asi 334 000 muži. Během pouličních bojů v oblasti Stalingradu 6. armádu zastihla zima a nedostatečný přísun zásob, který dlouhodobě vázl v důsledku přetíženosti železničních tratí.\n\n19. listopadu 1942 tvořil 6. armádu:\nPo vážných strategických chybách německého velení shromáždila Rudá armáda dostatek záloh a 19. listopadu 1942 přešla do protiofenzívy. Po útoku sovětských vojsk se 6. armáda dostala do obklíčení. Paulus urychleně zorganizoval obranu a zajistil týl před úplným zhroucením pod tlakem sovětských průlomů. Armáda více než dva měsíce vázala početné sovětské síly, ale od druhé poloviny ledna 1943 se nacházela v natolik špatném stavu, že přestávala klást efektivní odpor. Paulus se se svým štábem vzdal 31. ledna 1943. Zbytky XI. sboru pod velením Karla Streckera byly obklíceny v Stalingradském traktorovém závodě a kladly odpor ještě následující tři dny – do 2. února 1943. I když to nebyl definitivní konec 6. armády, byla to nejhorší porážka, jakou do té doby Německo ve válce utrpělo. Do zajetí upadlo asi 91 000 vojáků, z nichž většina byla ve zlém fyzickém stavu v důsledku podvýživy. Poté, co propukl v zajateckých táborech skvrnitý tyfus, asi polovina z nich do následujícího jara zemřela. Následný dlouhodobý pobyt v zajetí přežilo je kolem 5 až 6000 z nich.\n\nJeště během bitvy u Stalingradu byl započat proces formování nové 6. armády. Její jádro tvořili vojáci, evakuovaní ze Stalingradu, nebo ti, jimž nebylo umožněno návrat domů z dovolenek, poté, co se armáda ocitla v obklíčení, její podstatnou část též tvořily jednotky armádní skupiny Hollidt. Oficiálně vznikla 5. března 1943, velel jí generál Karl Adolf Hollidt. Zúčastnila se bojů na Ukrajině a v Rumunsku a znovu utrpela porážku u Kišiněva. 6. armáda tak byla jedinou německou armádou, která byla třikrát zničena v obklíčení. V tomto období se v jejím velení dvakrát vystřídali K. A. Hollidt s generálem de Angelisem.\n\nV říjnu 1944 se 6. armádě podařilo v bitvě o Debrecín obklíčit a zničit tři sovětské tankové sbory. V této době se pod velení 6. armády dostala i maďarská 2. armáda a pod vedením Maximiliana Frettera-Pica, známá jako \"Armeegruppe Fretter-Pico\" (armádní skupina Fretter-Pico). Tyto jednotky se zúčastnily bitvy o Budapešť a operace Konrad, což byl protiútok v oblasti jezera Balaton, jehož cílem bylo prorazit obklíčení Budapešti. Operace však nebyla úspěšná a do konce března 1945 jednotky 6. armády ustoupily do blízkosti Vídně, kde se pokoušely zastavit vídeňskou operaci a byly nuceny ustupovat dále na západ. Armáda, které od 23. prosince 1944 velel generál Hermann Balck, se vzdala americkým jednotkám armádě 9. května 1945.\n"}
{"id": "892255", "url": "https://cs.wikipedia.org/wiki?curid=892255", "title": "Manušické rybníky", "text": "Manušické rybníky\n\nManušické rybníky vyhlásil Krajský úřad Libereckého kraje v roce 2012 přírodní památkou, vláda ČR svým nařízením v roce 2013 Evropsky významnou lokalitou s předmětem ochrany kuňky ohnivé (Bombina bombina). Manušické rybníky leží na západním okraji města Česká Lípa, v blízkosti obce Manušice, na katastru obce Horní Libchavy. Chráněné území zahrnuje šest různě velikých rybníků, přičemž rybník pod názvem Napajedlo tvoří dvě vodní hladiny, napájených potokem Šporka, dále přilehlé mokřady a louky. Na rybnících hospodaří Rybářství Doksy s.r.o. Krajský úřad Libereckého kraje, odbor rozvoje venkova, zemědělství a životního prostředí vykonává státní správu, kontrolu hospodaření a dozor nad rybníkářstvím na Manušických rybnících. V roce 2006 KÚ zmapoval rybníky, jejich rozlohu, majitele a uživatele. Sportovní rybolov je v revírech prováděn Českým rybářským svazem.\nRozmach rybníkářství a chov kapra lze spatřit za vlády Karla IV. Zlatou dobou rybníkářství se pak označuje 16. století. Již od 15. století se v zemích Koruny české zakládaly rozsáhlé rybniční soustavy propojené umělými kanály, které umožňovaly nový třífázový chov kapra, tedy oddělený chov plůdku, násady a tržního kapra. Tím došlo ke zvýšení hospodářských výnosů. Soustavy rybníků zahrnovaly malé třecí rybníčky, dále tzv. „výtažné” rybníky pro chov rybí násady a „vejrostní” rybníky, v nichž ryby mohly dorůst do tržní velikosti. To je také období, kdy je doložena existence Manušických rybníků (r. 1575) a kdy panství Horní Libchava drželi Vartenberkové.\n\nV době pobělohorské nastal útlum rybníkářství, mnohé zpustly, některé se kvůli získání hospodářské půdy vysušovaly. To byl také případ Velkého širokého rybníka (Breite Teich), který byl za držení Maltézských rytířů od roku 1836 vysušen a jeho místo se nazývalo „Manischer Moosplan” (též jen Moosplan). Jeho vlhké rašelinné dno bývalo na jaře porostlé brusinkami. Přibližně od 80. let 19. stol. se rybníky nacházely v pachtu. Rybníky „Tiefteich” (Horní manušický rybník) a „Schlosserteich” (Malý Široký rybník) sloužily v rybničním hospodářství jako „vejrostní” (Abwachsteiche) a nehluboké rybníky „Tränkteich” (Napajedlo) a „Hegerteich” (Prostřední manušický rybník) se využívaly jako „výtažné” (Streckteiche), kam se vysazovaly jednoleté a dvouleté kapří násady.\n\nRybníky leží v Zákupské pahorkatině, v okrsku Českolipská kotlina. Samotná přírodní památka pod názvem Manušické rybníky zahrnuje Velký Široký rybník (Breite Teich), Malý Široký rybník (grosse Fahrteich, též Schlosserteich), Horní manušický rybník (Tiefe Teich, též Tiefteich), Prostřední manušický rybník (kleine Fahrteich, též Hegerteich), Dolní manušický rybník (Nieder Teich), rybník Napajedlo (Trenkteich, též Tränkteich), někdy ve 20. stol. došlo z hospodářských důvodů k jeho rozdělení a nově vzniklá rybniční plocha se nachází beze jména. Dále zčásti zamokřené louky a dvě cesty. Chráněná lokalita je na jižním okraji obce Manušice, po západní straně je ohraničena silnicí vedoucí z Libchavy přes Manušice do Skalice u České Lípy, po severovýchodním okraji je vedena Cyklostezka Varhany. Zmíněná silnice ji odděluje od území na západní straně ve správě CHKO České středohoří. Napájené jsou kanálem z potoka Šporka, který je přítokem Ploučnice.\n\n\nChráněny jsou biotopy celé rybniční soustavy na katastrálních územích Manušice a Horní Libchava, z živočichů zejména populace kuňky obecné. Větší část lokality (v rozsahu 14 ha) je pod kódem 2870 registrována jako Evropsky významná lokalita. Významnou částí lokality je zbytek rašeliniště a remízky borových doubrav.\n\nNa lokalitě se vyskytují chráněné a vzácné druhy:\n\nPlánovaná novostavba silnice I/9 o délce 10 km mezi Novým Borem a Dolní Libchavou má procházet též EVL - Manušické rybníky, kde je předmětem evropské ochrany kuňka obecná (Bombina bombina). Krajský úřad Libereckého kraje nevyloučil \"„významný vliv záměru samostatně nebo ve spojení s jinými koncepcemi nebo záměry na příznivý stav předmětu ochrany nebo celistvost evropsky nejen významné lokality (EVL) - Manušické rybníky”\", ale i EVL Horní Ploučnice, EVL Dolní Ploučnice, EVL Česká Lípa – mokřad v nivě Šporky, EVL Cihelenské rybníky a EVL Stružnické rybníky. Ředitelství silnic a dálnic ČR, správy Liberec nechalo na základě zákona č. 114/1992 Sb. (§ 45i) zpracovat posouzení vlivů záměru, jež uvádí, že při výstavbě v trase záměru (těsně za hranicí EVL) dojde k likvidaci části terestrického biotopu a že plánovaná silnice může omezit migrační možnosti kuňky obecné mezi EVL na Českolipsku:\n\n"}
{"id": "892258", "url": "https://cs.wikipedia.org/wiki?curid=892258", "title": "Česká Lípa – mokřad v nivě Šporky", "text": "Česká Lípa – mokřad v nivě Šporky\n\nČeská Lípa – mokřad v nivě Šporky je přírodní památka, která byla vyhlášena v roce 2012. Jedná se o lokalitu na severozápadním okraji města Česká Lípa, v sousedství městských čtvrtí Sever a Lada. Zamokřené území, napájené severněji tekoucím potokem Šporka, přítokem Ploučnice, má zároveň status Evropsky významné lokality. Chráněné území je ve správě Krajského úřadu Libereckého kraje.\n\nChráněná lokalita je na severozápadním okraji města Česká Lípa, od něhož ji odděluje násep železniční tratě 080 z České Lípy do Nového Boru. Při západní straně mokřadu je vedena po jiné, již zrušené trati cyklostezka Varhany. Severní stranu území uzavírá potok Šporka. Nejjednodušší přístup k lokalitě je z cyklostezky.\n\nDle geomorfologického členění se chráněné území nalézá v Zákupské pahorkatině, v okrsku Českolipská kotlina. Katastry zamokřeného území patří městu Česká Lípa, Dolní Libchavě a Ladům.\n\nPředmětem ochrany je mokřad a přilehlé vlhké louky Z fauny jsou chráněny zejména kuňka obecná (ohnivá), modrásek bahenní a modrásek očkovaný. Památku s přiděleným kódem 5728 vyhlásil Krajský úřad Libereckého kraje. Větší část lokality v rozsahu 19 ha je pod kódem 2854 registrována jako Evropsky významná lokalita. Označení PP na místě chybí.\n\n\n"}
{"id": "892259", "url": "https://cs.wikipedia.org/wiki?curid=892259", "title": "Římskokatolická farnost Želešice", "text": "Římskokatolická farnost Želešice\n\nŘímskokatolická farnost Želešice je územní společenství římských katolíků s farním kostelem Neposkvrněného početí Panny Marie v děkanátu Modřice. Farnost tvoří obec Želešice.\nV 80. letech 15. století byla v Želešicích postavena gotická kaple (dokončena 1491), jejíž část tvoří současný presbytář. K lodi kaple byla v roce 1676 přistavěna kaple svatého Josefa, v roce 1722 došlo k barokním úpravám celé stavby. Roku 1795 byla kaple svatého Josefa zbořena a její materiál byl použit k prodloužení kostelní lodě.\nAž do roku 1785 patřily Želešice do modřické farnosti, v tomto roce zde byla zřízena samostatná duchovní správa. Administrátorem excurrendo byl od 1. srpna 2012 P. Mgr. Vít Severa ze Syrovic. Toho od začátku července 2017 vystřídal jako administrátor excurrendo R. D. Mgr. Mariusz Józef Sierpniak.\n\nDnem vzájemných modliteb farností za bohoslovce a bohoslovců za farnosti brněnské diecéze je 23. únor. Adorační den připadá na 29. listopadu.\n\nNa území farnosti se koná Tříkrálová sbírka. V roce 2014 se při ní vybralo 37 949 korun, v roce 2015 pak 38 616 korun.\n\nV roce 1991 byla ve farnosti obnovena středověká tradice žehnání růží a dalších květin u příležitosti svátku Nanebevzetí Panny Marie (15. srpna). Při bohoslužbě v neděli nejbližší tomuto svátku jsou v kostele naaranžovány kytice ze stovek růží, květin a dalších darů přírody. Tuto unikátní květinovou výzdobu si mohou zájemci prohlédnout celý den a po bohoslužbě odnést požehnanou růži domů.\n\n"}
{"id": "892262", "url": "https://cs.wikipedia.org/wiki?curid=892262", "title": "Edward de Bono", "text": "Edward de Bono\n\nEdward de Bono (* 19. květen 1933) je maltský psycholog a kognitivní vědec. Proslul především studiem kreativity a s ním spjatým pojmem laterální myšlení. V managementu je velmi oceňována jeho metoda šesti klobouků, znám je i svou kritikou pozitivismu.\n\nLaterální myšlení Bono definoval ve své první, slavné knize \"The Use of Lateral Thinking\" z roku 1967. Staví ho do opozice k myšlení tzv. vertikálnímu, posloupně-logickému. Bono zdůrazňuje, že většina myšlenek, obzvláště těch originálních a kreativních, není zkombinována a postupně logicky vyvozena, ale přivalí se v jakési vlně ve svém celku. De Bono pak doporučuje různé techniky, jak laterální čili kreativní myšlení podpořit. Patří k nim i technika šesti klobouků, kterou definoval v knize \"Six Thinking Hats\" z roku 1985. Jde o doporučení, jak strukturovat kolektivní pracovní diskuse či tzv. brainstormingy. De Bono věří, že mozek pracuje v různých kontextech různě, a proto by diskuse měla mít přísně oddělené úseky, kde platí zcela jiná pravidla (ty mohou být symbolizovány i skutečně nasazenými klobouky různých barev). Bono doporučuje šest úseků: informační (shrnují se pouze známá fakta), emoční (sdělují se, ale neanalyzují, s tématem spjaté emoce), negativní (vyslovení pochybností a nastavení mezí tématu), pozitivní (hledání shody, na čem lze stavět a z čeho lze vyjít), kreativní (vrhání nových, i bláznivých nápadů bez logické kontroly) a přemýšlivou (hodnocení nápadů i celého procesu z odstupu a nadhledu).\n\nRozruch i posměch vzbudil jeho vstup do diskuse o blízkovýchodním konfliktu. Podle de Bona je agrese na blízkém východě způsobována nedostatečným příjmem zinku, který je dle něj zapříčiněn pojídání nekvašeného chleba (pita chléb). De Bono doporučil snížit nepřátelství mezi Židy a Araby kompenzačním pojídáním pomazánky z kvasnic, tzv. marmitu.\n\n\n\n\n"}
{"id": "892263", "url": "https://cs.wikipedia.org/wiki?curid=892263", "title": "PZL SM-2", "text": "PZL SM-2\n\nPZL SM-2 je lehký víceúčelový užitkový vrtulník s třílistým nosným rotorem a třílistým tlačným vyrovnávacím rotorem. Vyráběn byl v letech 1960–1963 polským leteckým závodem WSK PZL Świdnik. Jedná se o stroj konstrukčně vycházející ze sovětského vrtulníku Mil Mi-1, který byl v Polsku vyráběn licenčně pod označením PZL SM-1. Vrtulník je známý také pod označením WSK SM-2.\n\nOd roku 1956 byl v polském leteckém závodě WSK PZL-Świdnik vyráběn licenčně lehký čtyřmístný sovětský vrtulník Mil Mi-1, ovšem pod označením PZL SM-1. V roce 1957 byly v Polsku zahájeny práce na modernizované verzi, která by byla schopna transportovat pět pasažérů. Konstruktéři měli za cíl vytvořit cvičný stroj, ve kterém mohou být vedle sebe dva piloti. Hlavním konstruktérem byl Jerzy Tyrcha.\nNejvětších změn doznala kabina, která byla proudloužena a konstruována jinak. Kabina měla na bocích dveře posuvné směrem dozadu. Změny se naopak nedotkly pohonné jednotky s transmisní soustavou, rotorů a podvozku. Prototyp poprvé vzlétl 18. listopadu 1959, výroba byla zahájena v roce 1960. Letové vlastnosti nového vrtulníku byly ale v porovnání se strojem Mi-1 (SM-1) horší, především kvůli nevhodným vlastnostem karburátoru. Na některých strojích byl později karburátor vylepšen.\n\nCelkově bylo vyrobeno 91 nebo 88 kusů. Jednalo se o stroj vyráběný pouze v Polsku, souběžně s ním byly vyráběny také úspěšnější vrtulníky SM-1. V závodě byly produkovány tři hlavní varianty: vojenská varianta, sanitní varianta a varianta s jeřábem.\n\nZákladní transportní verze byla schopna transportovat pět cestujících včetně pilota, tři seděli v zadní části kabiny a jeden vedle pilota v přední část. Varianta určená pro leteckou záchrannou službu mohla být vybavena nosítky umístěnými uvnitř kabiny nebo gondolami po bocích trupu. Všechny varianty mohly být vybaveny přídavnými palivovými nádržemi o objemu 140 l, umístěnými na levé straně trupu. Přídavná palivová nádrž umožnila zvýšit dolet na 500 km. Varianta s jeřábem, označována jako SM-2R, byla vybavena navijákem s nosností 120 kg.\n\n\nPřevážná většina vrtulníků SM-2 sloužila v polském letectvu a námořnictvu (od konce roku 1960 bylo dodáno 75 kusů). Několik strojů provozovalo také polské ministerstvo vnitra pro policejní účely. Čtyři kusy byly provozovány pro potřeby letecké záchranné služby. Na konci 70. let byly vrtulníky SM-2 nahrazovány modernějšími sovětskými dvoumotorovými vrtulníky Mil Mi-2, poslední stroj ukončil činnost kolem roku 1981.\n\nJediný vrtulník SM-2 byl exportován do Československa, kde sloužil v letech 1963–1970 ve službách Leteckého oddílu Ministerstva vnitra (imatrikulační značka OK-BYK). Od roku 1970 do roku 1975 létal pro potřeby státního podniku Slov-Airu, který jej odkoupil za 40 tisíc korun československých. Vrtulníky SM-2 se dochovaly v počtu několika kusů v muzeích, například v Muzeu polského letectví v Krakově, Kolobřehu nebo Drzonówě. Jeden je umístěn také v expozici Leteckého muzea Kbely.\n\n Československo\n Finsko\n Maďarsko\n Polsko\n Rumunsko\nData podle publikace \"Jane's All The World's Aircraft 1965-66\".\n\n\n\n\n"}
{"id": "892266", "url": "https://cs.wikipedia.org/wiki?curid=892266", "title": "Tim Bogert", "text": "Tim Bogert\n\nTim Bogert (* 27. srpna 1944 New York) je americký rockový baskytarista a zpěvák. V roce 1966 spoluzaložil skupinu Vanilla Fudge a po jejím rozpadu v roce 1970 spolu s jejím bubeníkem Carmine Appicem založil skupinu Cactus. Skupina se rozpadla po vydání čtyř studiových alb v roce 1972. Spolu s Appicem a Jeffem Beckem založil trio Beck, Bogert & Appice, které hrálo do roku 1974. V letech 1982−1984, 1987−1988, 1999−2002, 2003−2008 a znovu v letech 2009−2011 byl členem obnovených Vanilla Fudge. V roce 2008 se vrátil ke skupině Cactus, v roce 2011 však odešel. V obou skupinách ho v roce 2011 nahradil Pete Bremy. Mimo to byl členem skupin Boxer a Bobby and the Midnites.\n\n"}
{"id": "892269", "url": "https://cs.wikipedia.org/wiki?curid=892269", "title": "Cactus (album)", "text": "Cactus (album)\n\nCactus je první studiové album americké hardrockové skupiny Cactus. Jeho nahrávání probíhalo od února do dubna 1970 ve studiu Ultra-Sonic Recording Studios v Hempsteadu v New Yorku a album pak vyšlo v červenci téhož roku u vydavatelství Atco Records. Vedle šesti původních skladeb obsahuje i dvě coververze; jde o skladby „Parchman Farm“ od Mose Allisona a „You Can't Judge a Book by the Cover“ Willieho Dixona.\n\nAutory všech skladeb jsou Carmine Appice, Tim Bogert, Rusty Day a Jim McCarty mimo uvedených výjimek.\n"}
{"id": "892273", "url": "https://cs.wikipedia.org/wiki?curid=892273", "title": "One Way...Or Another", "text": "One Way...Or Another\n\nOne Way…Or Another je druhé studiové album americké hardrockové skupiny Cactus. Jeho nahrávání probíhalo ve studiu Electric Lady Studios v New Yorku a album vyšlo v únoru 1971 u vydavatelství Atco Records. Vedle šesti původních skladeb obsahuje i dvě coververze; jde o skladby „Long Tall Sally“ od Little Richarda a „I Feel So Bad“ Chucka Willise.\n\nAutory všech skladeb jsou Carmine Appice, Tim Bogert, Rusty Day a Jim McCarty krom uvedených výjimek.\n"}
{"id": "892274", "url": "https://cs.wikipedia.org/wiki?curid=892274", "title": "Restrictions", "text": "Restrictions\n\nRestrictions je třetí studiové album americké hardrockové skupiny Cactus. Jeho nahrávání probíhalo ve studiu Electric Lady Studios v New Yorku a album vyšlo v říjnu 1971 u vydavatelství Atco Records. Vedle sedmi původních skladeb obsahuje i jednu coververzi; jde o skladbu „Evil“ od Howlin' Wolfa.\n\n"}
{"id": "892275", "url": "https://cs.wikipedia.org/wiki?curid=892275", "title": "'Ot 'n' Sweaty", "text": "'Ot 'n' Sweaty\n\n\"Ot 'n' Sweaty je čtvrté studiové album (obsahující i koncertní skladby) americké hardrockové skupiny Cactus. Album vyšlo v srpnu 1972 u vydavatelství Atco Records. Z původní sestavy, která nahrála tři předchozí alba, ve skupině zůstali pouze bubeník Carmine Appice a baskytarista Tim Bogert. Kytaristu Jima McCartyho nahradil Werner Fritzschings a zpěváka Rustyho Daye pak Peter French. Ke skupině se rovněž přidal klávesista Duane Hitchings, který se jako host podílel i na jejich předchozím albu \"Restrictions\". Jde o poslední album skupiny do roku 2006, kdy vyšlo \"Cactus V\".\n\n"}
{"id": "892276", "url": "https://cs.wikipedia.org/wiki?curid=892276", "title": "Grand Prix Austrálie 2013", "text": "Grand Prix Austrálie 2013\n\nGrand Prix Austrálie 2013 (oficiálně 2013 Formula 1 Rolex Australian Grand Prix) se jela na okruhu Albert Park Circuit v Melbourne v Austrálii dne 17. března 2013. Závod byl prvním v pořadí v sezóně 2013 šampionátu Formule 1.\n\n\n{|class=\"wikitable\" style=\"font-size: 85%;\"\n!\n! Pořadí\n! Konstruktér\n! Body\n"}
{"id": "892277", "url": "https://cs.wikipedia.org/wiki?curid=892277", "title": "Cactus V", "text": "Cactus V\n\nCactus V je páté studiové album americké hardrockové skupiny Cactus, vydané v červenci 2006 u vydavatelství Escapi Music. Jde o první album skupiny od roku 1972, kdy vyšlo \"'Ot 'n' Sweaty\". Na albu hrají tři původní členové skupiny; bubeník Carmine Appice, baskytarista Tim Bogert a kytarista Jim McCarty. Původní zpěvák Rusty Day zemřel v roce 1982 a na albu ho nahradil Jimmy Kunes.\n\nAutory všech skladeb jsou Appice, Bogert, Kunes a McCarty.\n"}
{"id": "892278", "url": "https://cs.wikipedia.org/wiki?curid=892278", "title": "Římskokatolická farnost Syrovice", "text": "Římskokatolická farnost Syrovice\n\nŘímskokatolická farnost Syrovice je územní společenství římských katolíků s farním kostelem svatého Augustina v děkanátu Modřice. Farnost tvoří obce Syrovice a Sobotovice.\n\nPozdně barokní kostel v Syrovicích byl postaven v roce 1775 Marií Cecílii ze Sekenberka. V letech 1862–1863 byl rozšířen o boční kaple.\n\n\nDnem vzájemných modliteb farností za bohoslovce a bohoslovců za farnosti brněnské diecéze je 23. únor. Adorační den připadá na 29. listopadu.\n\n"}
{"id": "892280", "url": "https://cs.wikipedia.org/wiki?curid=892280", "title": "Machar Marshes", "text": "Machar Marshes\n\nMachar Marshes je rozlehlá oblast mokřadů v Jižním Súdánu (stát Horní Nil).\nOdhady o velikosti se liší. Studie z roku 1950 říká, že bažiny mají rozlohu 6 500 km. Ale měření z roku 1980 ukazuje velikost 8 700 km. \n\nMokřady jsou napájeny řekami Yabus a Daga. V období dešťů také řekami Pibor a Adar. 60% tvoří lesy a travnaté porosty. \n"}
