{"id": "770883", "url": "https://cs.wikipedia.org/wiki?curid=770883", "title": "Jagmander Balyan Singh", "text": "Jagmander Balyan Singh\n\nJagmander Balyan Singh (* 1. března 1956) je bývalý indický zápasník, volnostylař. Dvakrát startoval na olympijských hrách. V roce 1980 na hrách v Moskvě, v kategorii do 68 kg vybojoval čtvrté místo a v roce 1984 na hrách v Los Angeles ve stejné kategorii vypadl ve čtvrtém kole.\n\nV roce 1982 startoval na mistrovství světa, kde obsadil deváté místo. Ve stejném roce zvítězil na hrách Commonwealthu. Čtyřikrát startoval na mistrovství Asie, v roce 1983 se umístil na 3 místě, v roce 1982 na čtvrtém a v letech 1974 a 1978 na pátém.\n\n"}
{"id": "770884", "url": "https://cs.wikipedia.org/wiki?curid=770884", "title": "Georgij Vins", "text": "Georgij Vins\n\nGeorgij Petrovič Vins (\"Георгий Петрович Винс\"; 4. srpna 1928 Blagověščensk, SSSR – 11. ledna 1998 Elkhart, USA) byl ruský baptistický pastor pronásledovaný sovětským režimem.\n\nPoté, co byl vypovězen ze SSSR, založil misijní organizaci \"Russian Gospel Ministries International\".\n\n"}
{"id": "770887", "url": "https://cs.wikipedia.org/wiki?curid=770887", "title": "Kostel svaté Máří Magdaleny (Božanov)", "text": "Kostel svaté Máří Magdaleny (Božanov)\n\nKostel svaté Máří Magdaleny je římskokatolický kostel v Božanově; je chráněn jako kulturní památka České republiky.\n\nPůvodní kostel sv. Bartoloměje na tomto místě je připomínán v roce 1384. Do roku 1626 byl farním. Stavba kostela byla zahájena za opata Otmara Zinkeho v roce 1709, avšak dokončena byla až v druhé etapě za opata Benno Löbla v roce 1743.\n\nV rámci Programu záchrany architektonického dědictví bylo v letech 1996-2000 na opravu kostela čerpáno 10 230 000 Kč.\nKostel je připojen ke starší věži. Loď je čtvercová s okosenými rohy. Předsíň s kruchtou a kněžištěm jsou k lodi připojeny. V průčelí kostela je socha patronky. Je to jediný kostel z broumovské skupiny, který je zaklenutý cihlovou klenbou. Na hřbitov ke kostel vede původní gotická brána z 15. století.\n\nHlavní oltář je pseudobarokní, boční jsou původní, barokní.\n\nBohoslužby se konají poslední neděli v měsíce v 8.30. Kostel je přístupný veřejnosti, věřícím i turistům a zájemcům o barokní architekturu.\n\n"}
{"id": "770888", "url": "https://cs.wikipedia.org/wiki?curid=770888", "title": "HS", "text": "HS\n\nSpojení písmen H a S může mít různé významy:\n\n"}
{"id": "770891", "url": "https://cs.wikipedia.org/wiki?curid=770891", "title": "NV", "text": "NV\n\nSpojení písmen N a V může mít různé významy:\n\n"}
{"id": "770892", "url": "https://cs.wikipedia.org/wiki?curid=770892", "title": "NU", "text": "NU\n\nSpojení písmen N a U může mít různé významy:\n\n\n"}
{"id": "770893", "url": "https://cs.wikipedia.org/wiki?curid=770893", "title": "NT", "text": "NT\n\nSpojení písmen N a T může mít různé významy:\n"}
{"id": "770897", "url": "https://cs.wikipedia.org/wiki?curid=770897", "title": "PN", "text": "PN\n\nSpojení písmen P a N může mít různé významy:\n\n\n"}
{"id": "770898", "url": "https://cs.wikipedia.org/wiki?curid=770898", "title": "PW", "text": "PW\n\nSpojení písmen P a W může mít různé významy:\n"}
{"id": "770913", "url": "https://cs.wikipedia.org/wiki?curid=770913", "title": "Josef Králíček", "text": "Josef Králíček\n\nJosef Králíček (13. ledna 1870 Nový Bydžov – 17. dubna 1939) byl český římskokatolický kněz a čestný kanovník Katedrální kapituly u sv. Štěpána v Litoměřicích.\n\nRodák z Nového Bydžova nad Cidlinou Josef Králíček byl na kněze vysvěcen 17. června 1894. Stal se farářem v Loukově u Semil v turnovském vikariátě litoměřické diecéze. Stal se biskupským vikářem a konzistorním radou litoměřické diecéze. Za svou práci byl oceněn titulem osobní arciděkan. Byl jmenován čestným kanovníkem katedrální kapituly v Litoměřicích. Zemřel 17. dubna 1939.\n\n\n\n"}
{"id": "770915", "url": "https://cs.wikipedia.org/wiki?curid=770915", "title": "Stykový zákon", "text": "Stykový zákon\n\nStykový zákon je neformální název zákona o zásadách jednání a styku obou komor českého Parlamentu mezi sebou jakož i navenek. Ústava ho už od doby svého přijetí předpokládá ve svém čl. 40, ale doposud nebyl přijat. \n\nV jeho případě je potřeba, aby byl schválen jak Poslaneckou sněmovnou, tak Senátem, takže Senát zde nemůže být podle čl. 47 Ústavy přehlasován. \n\nPrvní pokus o přijetí stykového zákona se odehrál v roce 2000. Návrh podala skupina poslanců, ústavně právní výbor však doporučil jeho projednávání přerušit a Poslanecká sněmovna se k němu již nevrátila. Druhý pokus následoval v roce 2008, kdy návrh podal Senát jako celek. Ústavně právní výbor Poslanecké sněmovny ovšem opět navrhl jeho projednávání přerušit a osud návrhu stykového zákona tak byl stejný.\n\n"}
{"id": "770919", "url": "https://cs.wikipedia.org/wiki?curid=770919", "title": "Jaroslav Novák (politik KSČ)", "text": "Jaroslav Novák (politik KSČ)\n\nJaroslav Novák (21. března 1913 – ???) byl český a československý politik Komunistické strany Československa a poúnorový poslanec Národního shromáždění ČSSR.\n\nVe volbách roku 1960 byl zvolen za KSČ do Národního shromáždění ČSSR za Středočeský kraj. V Národním shromáždění zasedal až do konce volebního období parlamentu, tedy do voleb v roce 1964.\n\n"}
{"id": "770921", "url": "https://cs.wikipedia.org/wiki?curid=770921", "title": "Jaroslav Novák", "text": "Jaroslav Novák\n\nJméno a příjmení Jaroslav Novák má více nositelů:\n\n"}
{"id": "770922", "url": "https://cs.wikipedia.org/wiki?curid=770922", "title": "Žaksilik Uškempirov", "text": "Žaksilik Uškempirov\n\nŽaksilik Uškempirov ( ; * 6. května 1951 Tegistik, Sovětský svaz) je bývalý sovětský zápasník, kazachstánského původu, reprezentant v zápase řecko-římském. V roce 1980 na olympijských hrách v Moskvě v kategorii do 48 kg vybojoval zlatou medaili.\n\n"}
{"id": "770924", "url": "https://cs.wikipedia.org/wiki?curid=770924", "title": "Vachtang Blagidze", "text": "Vachtang Blagidze\n\nVachtang Blagidze ( ; * 23. července 1957 Čochčeti, Sovětský svaz) je bývalý sovětský zápasník, gruzínského původu, reprezentant v zápase řecko-římském. V roce 1980 na olympijských hrách v Moskvě v kategorii do 52 kg vybojoval zlatou medaili. V letech 1978 a 1981 vybojoval titul mistra světa a v roce 1978 titul mistra Evropy.\n\n"}
{"id": "770925", "url": "https://cs.wikipedia.org/wiki?curid=770925", "title": "Marie Nováková (politička)", "text": "Marie Nováková (politička)\n\nMarie Nováková (5. června 1912 - ???) byla česká a československá politička Komunistické strany Československa a poúnorová poslankyně Národního shromáždění ČSSR.\n\nVe volbách roku 1960 byla zvolena za KSČ do Národního shromáždění ČSSR za Jihomoravský kraj. V Národním shromáždění zasedala až do konce volebního období parlamentu, tedy do voleb v roce 1964.\n\n15. sjezd KSČ zvolil jistou Marii Novákovou za kandidátku Ústředního výboru Komunistické strany Československa.\n\n"}
{"id": "770926", "url": "https://cs.wikipedia.org/wiki?curid=770926", "title": "Marie Nováková", "text": "Marie Nováková\n\nJméno a příjmení Marie Nováková má více nositelek:\n\n"}
{"id": "770935", "url": "https://cs.wikipedia.org/wiki?curid=770935", "title": "Guinevere", "text": "Guinevere\n\nGuinevere (výslovnost [ɡwɪnɨvɪər]) či Ginevra byla královna – manželka krále Artuše. V příbězích a folklóru se traduje, že měla milostný poměr s hlavním rytířem krále Artuše, Lancelotem. Tento příběh se objevuje v Chrétien de Troyes \"Lancelot aneb rytíř s károu\" a rovněž je častým motivem v rozsáhlé literatuře o králi Artušovi, počínaje \"Lancelot-Grail\" na začátku 13. století a v \"Post-Vulgate Cycle\" a v \"Artušově smrti\" od Thomase Maloryho. Zrada Artuše Guineverou a Lancelotem se často objevuje i jako důvod úpadku království.\n\nVelšská forma \"Gwenhwyfar\", která zřejmě odpovídá irskému jménu \"Findabair\", může být vykládána jako \"Bílá čarodějka\" nebo případně \"Bílá víla/duch\", z prakeltského \"*Uindo-\", tj. \"bílý, čestný, svatý\" + \"*seibarV\" (souhláska „V“) tj. \"magie\".\n\nNěkteří autoři uvádí, že jméno se mohlo odvodit od \"Gwenhwy-fawr\" nebo \"Gwenhwy the Great\", což je protiklad k postavě \"Gwenhwy-fach\" nebo \"Gwenhwy the less\". \"Gwenhwyfach\" se ve velšské literatuře objevuje jako sestra Guinevery Gwenhwyfar, avšak velšští akademici Melville Richards a Rachel Bromwich tuto etymologii odmítají (přičemž Richards uvádí, že Gwenhwyfach byla záložní jednotka a název vznikl nesprávným výkladem \"Gwenwhy-far\" jako \"Gwenhwy-fawr\").\n\nGeoffrey of Monmouth uvádí jako její jméno \"Guanhumara\" v latině (ačkoli existuje mnoho variant pravopisu v různých rukopisech) v jeho \"Historia Regum Britanniae\". Caradoc ve \"Vita Gildae\" uvádí \"Guennuuar\". Gerald z Walesu ji nazývá \"Wenneuereia\". V 15. století se ve hře \"Život svatého Ke\" (\"Bewnans Ke\") v kornštině jmenuje \"Gwynnever\". V moderní angličtině se toto kornské jméno změnilo na \"Jennifer\".\n\nV jedné z Velšských triád (\"Trioedd Ynys Prydein\", č. 56), se objevují tři Gwenhwyfary, které byly provdány za krále Artuše. První byla dcerou Cywryda z Gwentu, druhá Gwythyra ap Greidawl a třetí (G)ogrfana Gawra (\"Obra\")). Ve znění jiné Velšské triády (\"Trioedd Ynys Prydein\", č. 54) se zmiňuje jen jedna Gwenhwyfar, dcera Gogfrana Gawra. V dvou dalších Triádách (\"Trioedd Ynys Prydein\", č. 53 a 84) se objevuje zmínka o Gwenhwyfar v souvislosti s její sestrou Gwenhwyfach, která byla považována za příčinu bitvy u Camlannu. Ve velšské romanci Culhwch ac Olwen se objevuje spolu se svou sestrou Gwenhwyfach. V \"Historia Regum Britanniae\" Geoffrey of Monmouth uvádí, že je jednou z nejkrásnějších žen v Británii, původem ze šlechtické římské rodiny, kterou učil vévoda Cador z Cornwallu.\n\nV ne-velšské středověké romanci je dcerou krále Leodegrance a s Artušem se zasnoubila jako velmi mladá. Když později přišel Lancelot, okamžitě se do něj zamilovala a brzy dochází k cizoložství, které má přinést pád Artuše. Nicméně Artuš dlouho o jejich vztahu nebo cizoložství neví, a to do doby konání slavnosti, kdy si všimne, že tam ani Lancelot ani Guinevera nejsou. Jejich vztah odhalí dva ze synů krále Lota, Agravain a Mordred. Lancelot uprchne, zatímco Artuš Guineveru odsoudí ke smrti upálením na hranici. S vědomím toho, že se Lancelot a jeho rodina pokusí popravu překazit, Artuš vyšle mnoho svých rytířů, aby hranici střežili, rytíř Gawain se odmítne zúčastnit. Lancelot dorazí a královnu zachrání. V nastalé bitvě však jsou zabiti Gawainovi bratři Gaheris a Gareth, což Gawaina tak rozlítí, že Artuše tlačí do války s Lancelotem. V době, kdy Artuš odjede do Francie bojovat s Lancelotem, ponechá Guineveru v péči Mordreda, který však intrikuje, že se sám s Guineverou ožení a získá jeho trůn. V některých verzích Guinevere souhlasí s návrhem Mordreda, avšak v jiných se skrývá v Toweru v Londýně a poté uprchne do kláštera. Když se doslechne o zradě, Artuš se vrátí do Británie a Mordreda zabije, ale jeho vlastní zranění jsou tak rozsáhlá, že je převezen na Avalon. Guinevere se s Artušem naposledy setkává a poté se vrací do kláštera, kde stráví zbytek života.\n\nVe většině příběhů je Guinevere bezdětná, výjimkou jsou díla \"Perlesvaus\" a \"Alliterative Morte Arthure\". V prvním z nich je postava Loholt evidentně jejím synem, v jiných dílech se tato postava objevuje jako nelegitimní syn Artuše. Ve druhém jmenovaném díle se Guinevere dobrovolně stane chotí Mordreda a porodí mu dva syny, ačkoli toto vše se spíše dovozuje, ale není řečeno v textu výslovně. Rovněž ve Velšských triádách se rovněž zmiňují Artušovi synové, ačkoli jejich původ není jasný. Ostatní rodinné vztahy jsou rovněž nejasné, bratr a polorodá sestra představují nepřátele, v Lancelot-Grail a v německé romanci \"Diu Crône\", ale žádná z těchto postav není zmíněna jinde. Ve velšských tradicích se vzpomíná sestra královny Gwenhyvach a nepřátelství mezi nimi. Ačkoli pozdější literatura téměř vždy uvádí Leodegranceho jako otce Guinevery, její matka obvykle zmiňována není, ačkoli se na některých místech uvádí, že již zemřela. To je případ středoanglické romance \"The Awntyrs off Arthure\" (\"Artušova dobrodružství\"), kde Guineveře a Gawainovi zjevuje v Inglewoodském lese duch Guineveřiny matky. Jiná díla zmiňují bratrance či sestřenice, avšak ti se zpravidla neobjevují více než jednou.\n\nGuinevere je zachycována jako cokoli mezi slabým a prospěchářským zrádcem až po osudově zkaženou, ale i vznešenou a ctnostnou urozenou dámu. V díle \"Yvain, rytíř se lvem\" od Chrétiena je vychvalována pro svou inteligenci, přátelskost a noblesu, zatímco v \"Lanvalovi\" od Marie de France a v jeho middle english verzi od Thomase Chestra zvané \"Sir Launfal\", je to pomstychtivá cizoložnice, neoblíbená u protagonistů a všech slušných rytířů. Rané kroniky mají tendenci ji zachycovat nepříznivě a nemilosrdně, zatímco pozdější autoři využívají jejích dobrých a špatných vlastností k dokreslení propracovanější postavy, která hraje významnější roli. Díla Chrétiena jsou jedna z prvních, která postavu Guinevery popisují podrobněji než jen jako Artušovu manželku. K tomu pravděpodobně došlo díky jeho publiku toho času, dvoru Marie de Champagne, který byl složen z uhlazených dam, které hrály vysoké společenské role.\n\nNejranější zmínka o Guineveře je ve velšském příběhu \"Culhwch ac Olwen\", kde se objevuje, jako Artušova královna, ale je o ní uvedeno jen málo. Caradoc of Llancarfan, který napsal své \"Život Gildy\" před rokem 1136 uvádí, že byla unesena Melwasem, králem \"Letní země\" (\"Aestiva Regio\", což má snad znamenat Somerset), a byla vězněna v jeho pevnosti v Glastonbury. Příběh uvádí, že Artuš strávil rok jejím hledáním a sestavil armádu, která vtrhla do Melwovy pevnosti, zatímco svatý Gilda vyjednával o mírovém řešení. Toto je první písemná zmínka o únosu Guinevery, jedna z prvních a nejčastějších epizod v Artušovské legendě. Velmi podobný motiv se objevuje vyrytý i na archivoltu katedrály v Modeně v Itálii, který pravděpodobně předchází vyprávění Caradoca: v tom příběhu „Artuš z Bretanie“ a Isdernus přichází k věži, kde „Mardoc“ vězní „Winlogee“, zatímco na druhé straně Carrado (pravděpodobně Carados) bojuje s Galvaginem (Gawain) a rytíři Galvariun a Che (Kay) se blíží. \"Isdernus\" je téměř jistě určité ztělesnění Ydera, keltského hrdiny, jehož jméno se objevuje v \"Culhwch ac Olwen\", a který byl milencem Guinevery v téměř zapomenutém tradičním příběhu zmiňovaném v Beroulově \"Tristanovi\" a promítnutého do pozdějšího \"Roman de Yder\". Velšský básník Dafydd ap Gwilym uvádí únos Guinevery ve dvou svých básních a středověký Roger Sherman Loomis navrhuje, že tento příběh dokládá, že \"zdědila roli keltské Persefony\".\n\nGeoffrey of Monmouth vypráví jinou verzi únosu Guinevery, kdy dodává, že byla potomkem urozené římské rodiny a svěřena do ochrany Cadorovi, vévodovi z Cornwallu. Artuš ji zanechal v péči svého synovce Mordreda, zatímco přeplul do Evropy, aby bojoval s (fiktivním) římským prokurátorem Luciem Hiberiem. V době jeho nepřítomnosti Mordred Guineveru svedl a oženil se s ní, v důsledku čeho se Mordred sám prohlásil za krále a získal Artušův trůn. Artuš se vrátil do Británie a bojoval s Mordredem v osudové bitvě u Camlannu.\n\nChrétien de Troyes vypráví ještě jinou verzi únosu Guinevery, tentokrát Meleagantem (jehož jméno je zřejmě odvozeno z Melwas) v \"Lancelot aneb rytíř s károu\". Pasáž o únosu velmi připomíná Caradocovo dílo, ale zde není královniným zachráncem ani Artuš ani Yder, ale Lancelot, jeho poměr s královnou je poprvé zmiňován v tomto díle. Spekuluje se, Chrétien vytvořil příběh o jejich poměru, aby vytvořil postavu ušlechtilého milence Guinevery. Mordred nemohl být použit, neboť jeho úmysly šly daleko nad samotné vysvobození Guinevery a Yder byl už zcela zapomenut.\n\nNěmecký příběh \"Diu Crône\" uvádí, že Guinevere unesl její bratr Gotegrim, který ji chtěl zabít, neboť odmítla provdat se za Gasozeina, který se prohlašoval za jejího právoplatného manžela. V díle \"Lanzelet\" od Ulricha von Zatzikhovena tvrdí Valerin, král Tangledského lesa, že má právo se s Guineverou oženit a unese ji na svůj hrad v rámci bojů o moc, protože dle učenců je Guinevere spojována se zajištěním úrodnosti a suverenity Británie. Artušova družina ji zachrání, ale Valerin ji znovu unese a způsobí, že Guinevera usne kouzelným spánkem uvnitř jiného hradu, který obklopují hadi a pouze mocný čaroděj Malduc ji může zachránit. Všechny tyto podobné příběhy o únosu jiným únoscem, včetně alegorie o Lancelotovi, který ji zachrání před upálením na hranici z důvodu odhalení jejich milostného poměru, jsou variace na téma vysvobození Persefony unesené Hadem, což Guineveru staví do role nevěsty z jiného světa Étaín, kterou Midir, král podsvětí unese z jejího pozemského života a ona zapomene na svou minulost.\n\nVerze o únosu Guinevery spojovaná s Meigle ve Skotsku je známá díky tomu, že byla vytesána na Piktických kamenech. Jeden z kamenů, který se nyní nachází v Muzeu vytesávaných kamenů v Meigle, má znázorňovat Vanoru, což je místní pojmenování Guinevere. Říká se o ní, že byla unesena králem Mordred. Když se pak konečně vrátí k Artušovi, ten ji odsoudí k smrti za nevěru a přikáže, aby byla roztrhána na kusy divokými šelmami, což má být zobrazeno na Meigleském kameni č. 2. Tento kámen je jeden ze dvou kamenů, které původně stály poblíž náspu, který měl být hrobem Vanory.\n\n\n"}
{"id": "770937", "url": "https://cs.wikipedia.org/wiki?curid=770937", "title": "Juraj Pancák", "text": "Juraj Pancák\n\nJuraj Pancák (18. dubna 1909 - ???) byl slovenský a československý politik Komunistické strany Slovenska a poúnorový poslanec Národního shromáždění ČSSR.\n\nVe volbách roku 1954 byl zvolen do Slovenské národní rady. Ve volbách roku 1960 byl zvolen za KSS do Národního shromáždění ČSSR za Východoslovenský kraj. V Národním shromáždění zasedal až do konce volebního období parlamentu, tedy do voleb v roce 1964.\n"}
{"id": "770946", "url": "https://cs.wikipedia.org/wiki?curid=770946", "title": "Erik II. Dánský", "text": "Erik II. Dánský\n\nErik II. Dánský (\"Erik II Emune\", 1090 – 18. červenec 1137) byl králem Dánska v letech 1134 až 1137. Jeho přízvisko \"Emune\" znamená pamětihodný.\n\nErik se narodil okolo roku 1090 jako nemanželský syn Erika I. a neznámé konkubíny. Jeho nevlastní bratr Knut Lavard mu věnoval některé dánské ostrovy, takže se stal \"jarlem\" ostrovů Møn, Lolland a Falster. Když byl Lavard v roce 1131 zavražděn, Erik se připojil ke svému nevlastnímu bratrovi Haraldu Kesjovi v rebelii proti jeho vrahovi, králi Nielsovi. V dubnu téhož roku byl Erik zvolen protikrálem.\n\nErik proti Nielsovi prohrál několik bitev a stáhl se do Skåne. Neúspěšně se pokoušel přesvědčit císaře Lothara III., aby ho podpořil, a odmítl ho i Magnus IV. Norský. V roce 1134 jej podpořili jak arcibiskup z Lundu Aser, tak Lothar III. V roce 1134 s pomocí německých žoldáků porazil Nielsovu armádu u Foteviku a Niels brzy poté zemřel.\n\nErik byl po Nielsově smrti prohlášen králem. Do Dánska se vrátil jeho nevlastní bratr Kesja, který byl ve Šlesvicku rovněž prohlášen králem. Erik však nechal zabít Kesju i jeho syny, ze kterých unikl jen Olaf Haraldsen, jeden z budoucích uchazečů o dánský trůn. Erik se poté snažil konsolidovat a legitimizovat svou vládu. Uděloval tituly a privilegia svým podporovatelům a byl známý svou tvrdostí k nepřátelům. Zahájil proces kanonizace Knuta Lavarda a založil klášter v Ringstedu.\n\nV létě 1136 podnikl křížovou výpravu proti pohanským obyvatelům ostrova Rujána a jeho centru Arkona. Ještě předtím, v roce 1135, naopak prohrál námořní bitvu proti pomořanskému vládci Ratiboři I. a Slované vyplenili Roskilde (tehdy dánské hlavní město)..\n\nV roce 1137 Erika II. zavraždil dánský šlechtic Sorte Plov. Podle legendy požádal o svolení přistoupit ke králi. Když shledal, že král nemá pod tunikou brnění, odrazil jeho ochránce a probodl ho kopím. Králův synovec Erik se přiblížil s mečem v ruce, ale Sorte mu řekl, že se uklidnil, protože je první v následnické linii.\n\nJeště před svým nástupem na trůn se Erik oženil s Malmfrid Kyjevskou, dřívější manželkou norského krále Sigurda. S ní však neměl potomky. Se svou konkubínou Thunnou však měl nemanželského syna, který se později stal králem Svenem III.\n"}
{"id": "770947", "url": "https://cs.wikipedia.org/wiki?curid=770947", "title": "Karel Kerka", "text": "Karel Kerka\n\nJ.M. can. Karel Kerka, \"Karl Kerka\" (3. června 1814 Pšovka u Mělníka – 7. ledna 1894 Libochovice) byl český římskokatolický kněz, osobní arciděkan a čestný kanovník Katedrální kapituly u sv. Štěpána v Litoměřicích.\n\nRodák ze Pšovky (dříve psáno \"Šopka\") u Mělníka Karel Kerka byl na kněze vysvěcen 3. srpna 1837. Nejprve působil v Třebenicích, odkud byl povolán na funkci vicerektora kněžského semináře v Litoměřicích, kde byl oblíbený a vychoval mnoho kněžského dorostu. Ze semináře se vrátil do duchovní správy jako farář do Tušimic, kde bylo německy mluvící obyvatelstvo. Získal zde až patriarchální autoritu, která znamenala, že bez jeho rady se nic neobešlo. Kolem roku 1869 byl přeložen do Libochovic, kde byl děkanem. Pracoval zde v duchovní správě, ale ujímal se vřele i veřejných záležitostí, takže se stal čestným občanem Libochovic.\nS církevních úřadů zastával funkci biskupského vikáře a konzistorního rady. Stal se osobním arciděkanem a čestným kanovníkem katedrální kapituly v Litoměřicích. Zemřel 7. ledna 1894 v pověsti vzorného českého kněze. Pochován v kněžském hrobu proti vchodu hřbitovního kostela sv. Vavřince v Libochovicích.\n\n\n\n"}
{"id": "770951", "url": "https://cs.wikipedia.org/wiki?curid=770951", "title": "Husův sbor (Holešovice)", "text": "Husův sbor (Holešovice)\n\nHusův sbor Církve československé husitské v Praze–Holešovicích se nachází ve Farského ulici v domě číslo 1386/3, poblíž Strossmayerova náměstí. Ulice je pojmenována po Karlu Farském, zakladateli a prvním patriarchovi Církve československé husitské. Husův sbor v Holešovicích byl vybudován v letech 1935–1937 podle návrhu arch. Františka Kubelky jako víceúčelová novostavba. V přízemí činžovního domu byla zřízena modlitebna, obložená mramorem a v podzemí kolumbárium, označované za jedno z největších v Evropě. Dominantou objektu je byzantský kříž v průčelí a modernistická věž s kalichem. V obytné části Husova sboru bydlel básník František Hrubín.\n\nZákladní kámen Husitského sboru v Holešovicích byl položen 29. května 1927. Holešovické bohoslužby CČS se v té době konaly pod širým nebem na Strossmayerově náměstí nebo v Letenských sadech. Se stále se zvětšujícím počtem členů církve ale bylo nutné zajistit novou bohoslužebnou místnost, také s ohledem na konání bohoslužeb v zimním období. Jako provizorium se podařilo získat místnost tělocvičny (bývalé kreslírny) v budově státní reálky na Strossmayerově náměstí. Z iniciativy P. Josefa Seinera, prvního faráře náboženské obce CČS (dosud ještě oficiálně neschválené), bylo 21. června 1927 ustaveno stavební družstvo.\n\nPodařilo se získat půjčku a finanční prostředky ze sbírky mezi členy holešovické CČS. Na zahájení stavby to však nestačilo. Bohoslužby se dále (po výpovědi z reálky) konaly v chlapecké škole Na Maninách. Zároveň byly zahájeny přípravné práce na projektu Husova sboru. První projektové plány zpracoval architekt Karel Truksa, kterého vystřídal architekt František Kubelka. Ten později stavbu osobně vedl a dokončil. František Kubelka prostudoval všechny tehdy dostupné materiály o moderních sakrálních stavbách a jeho projekt byl úspěšný. Stále ale chyběly potřebné finance. Až v roce 1935 Bohuš Rodovský, člen Rady starších a poslanec, zařídil hypoteční půjčku a stavba mohla být zahájena. V roce 1935 byly zadány výkopové práce firmě Strnad a v lednu 1937 se stěhovali první nájemníci do některých bytů sborového domu. Práce pokračovaly na sborové místnosti a kolumbáriu. Na stavbu dohlížel člen obce Josef Martínek. Dne 9. května 1937 byl Husův sbor v Holešovicích v ulici Strossmayerově (nyní Farského č. 3) slavnostně bohoslužbou otevřen.\n\nSbor je formálně koncipován jako činžovní dům a je zasazen do uliční zástavby, přičemž modlitebna, obložená mramorem, se nachází v přízemí a vchází se do ní z ulice. V podzemních prostorách domu bylo zbudováno kolumbárium. Kříž umístěný v horní části průčelí domu a věž s kalichem na střeše symbolizují přítomnost Husova sboru. Interiér modlitebny zakončuje za oltářem půlkruhový klenutý prostor, který je opatřen vitrážemi sklářského výtvarníka Č. O. Jandla. Světlo prostupující do modlitebny z vnitrobloku umocňuje výtvarnou působivost reliéfu, jehož autorem je L. Novák.\n\nV průběhu historie sboru zde sloužili církevní osobnosti jako Emil Dlouhý-Pokorný, nebo jeden z předních teologů Církve československé husitské Zdeněk Trtík, který je zde také pochován. V současnosti je úřadujícím farářem Mgr. Jan Daniel Došek. Duchovní sboru slouží bohoslužby v nedalekém domově pro seniory \"U Studánky\" a někteří pracují jako nemocniční kaplani a pečovatelé.\n\nKromě bohoslužeb, duchovní péče a náboženské výchovy dětí je sbor také zázemím pro bohatý kulturní život a mnohé sociální a vzdělávací aktivity. Probíhají zde též koncerty či výstavy.\n\n\n"}
{"id": "770953", "url": "https://cs.wikipedia.org/wiki?curid=770953", "title": "Josef Hejzlar", "text": "Josef Hejzlar\n\nJosef Hejzlar (21. ledna 1927, Česká Skalice – 4. ledna 2012, Praha) byl český historik umění, sinolog, překladatel a publicista, absolvent VŠUP v Praze (ateliér prof. Emila Filly). \n\nPřed rokem 1951 studoval na VŠUP v ateliéru Emila Filly. V letech 1951–56 studoval na Pekingské univerzitě (čínský jazyk, historie a literatura) a Ústřední akademii výtvarného umění v Pekingu (prof. Wang Sün), kde se seznámil se svou budoucí ženou, čínskou studentkou Taj-ťün. Studia zakončil na Filosofické fakultě Univerzity Karlovy v Praze.\n\nV roce 1987 přednášel na vysokých školách v Číně. Současně se zabýval čínským uměním, v ČR i v zahraničí vydal řadu knih o východoasijském, zejména čínském umění. Za monografii \"Čchi Paj-š´\" (1970) získal cenu nakladatelství Odeon. \n\nJosef Hejzlar zemřel 4. ledna 2012 ve věku nedožitých 85 let.\n\nVíce než dvě desítky let se zabýval teorií a praxí průmyslového designu a architektury. Na toto téma napsal řadu publikací, vypracoval desítky barevnic, atlasů barev, projekty barevného řešení v architektuře. V polovině 50. let minulého století několikrát navštívil malíře a básníka Čchi Paj-š’e v jeho pekingské studovně. V té době také začal sbírat a překládat mistrovy básně a postuláty, které pak vydal v roce 2002 ve sbírce Čchi Paj-š’: \"Verše od Bazénu spadlé hvězdy\". Kromě překladů některých starých čínských esejů o umění spolu se svou ženou Taj-ťün sestavil a přeložil větší sbírku čínských přísloví, rčení a slavných veršům a výroků, které pak vyšly v knihách \"Minimum čínského moudra\" (1996) a \"Lexikon čínského mudrosloví\" (1999). Rovněž v domácích i zahraničních periodikách publikoval větší množství studií, esejů a článků, k jeho posledním publikacím patří monografie \"Čchi Paj-š´ a jeho slavní žáci\" (2008, v česko-čínské verzi), \"Čínská krajinomalba\" v české verzi (2011) a jako spoluautor historického románu \"Na Řece\" získal se svou ženou Literární cenu Knižního klubu r. 2011. Vydání knihy \"Jak pěstovat klid a mír\" bylo plánovano na květen 2012.\n\nPřispíval do řady časopisů: Zlatý máj, Kultura, Výtvarná práce, Výtvarné umění, Zrcadlo kultury, Nový Orient, Tvar, Dějiny a současnost, Umění a řemesla, Bydlení, Bonsai, Domov, Světová literatura, Revolver Revue, Ateliér, Lidové noviny, Literární noviny, Lidé a země, sborníky a katalogy.\n\n\n"}
{"id": "770958", "url": "https://cs.wikipedia.org/wiki?curid=770958", "title": "Šamil Serikov", "text": "Šamil Serikov\n\nŠamil Karimovič Serikov ( ; 5. března 1956 Almaty, Sovětský svaz – 22. listopadu 1989) byl sovětský zápasník, reprezentant v zápase řecko-římském. V roce 1980 na olympijských hrách v Moskvě v kategorii do 57 kg vybojoval zlatou medaili. V letech 1978 a 1979 vybojoval titul mistra světa a v roce 1979 titul mistra Evropy.\n\n"}
{"id": "770959", "url": "https://cs.wikipedia.org/wiki?curid=770959", "title": "Erik II.", "text": "Erik II.\n\nErik II. může být:\n\n"}
{"id": "770961", "url": "https://cs.wikipedia.org/wiki?curid=770961", "title": "Okres Krapkowice", "text": "Okres Krapkowice\n\nOkres Krapkowice (polsky \"Powiat krapkowicki\") je okres v polském Opolském vojvodství. Rozlohu má 442,35 km² a v roce 2010 zde žilo 66 658 obyvatel. Sídlem správy okresu je město Krapkowice.\n\nMěstsko-vesnické:\n\nVesnické:\n\n"}
{"id": "770965", "url": "https://cs.wikipedia.org/wiki?curid=770965", "title": "Abdul Ahad Mómand", "text": "Abdul Ahad Mómand\n\nAbdul Ahad Mómand ( , 1. ledna 1959 Sardah, provincie Ghazní, Afghánistán) je bývalý afghánský kosmonaut. Roku 1988 se zúčastnil kosmického letu na sovětskou stanici Mir jako člen 4. návštěvní expedice. Od roku 1992 žije v Německu.\n\nAbdul Ahad Mómand pochází z Sardahu v afghánské provincii Ghazní, je paštúnské národnosti. Roku 1976 absolvoval Kábulský polytechnický institut. Odešel do armády, v letech 1977–1981 studoval ve vojenských leteckých školách v sovětském Krasnodaru a Kijevě. Poté sloužil v letectvu, roku 1987 dokončil studium na kyjevské pobočce Gagarinovy vojenské letecká akademie.\n\nKoncem roku 1987 se vlády Sovětského svazu a Afghánistánu dohodli na vyslání Afghánce na sovětskou vesmírnou stanici Mir. V průběhu listopadu 1987 – února 1988 byli z pilotů a inženýrů afghánského vybráni dva kandidáti kosmického letu – Abdul Ahad Mómand a Mohammad Daurán Ghalám Masúm. Oba zahájili výcvik, Mómand v záložní posádce, Masum v hlavní. V dubnu si Afghánci vyměnili místa, důvodem byla buď národnost kandidátů (Mómand byl Paštún, kdežto Masúm Tádžik), nebo zdravotní problémy Masúma. \n\nSovětsko-afghánská posádka Vladimir Ljachov, Valerij Poljakov, Abdul Ahad Mómand odstartovala ke svému kosmickému letu v Sojuzu TM-6 z kosmodromu Bajkonur 29. srpna 1988 v 04:23:11 UTC, se stanicí Mir se loď spojila 31. srpna v 5:41 UTC. Na Miru je přivítali Vladimir Titov a Musa Manarov z 3. základní expedice. Sovětsko-afghánský let byl zaměřena na dálkový průzkum Země, především pozorování a fotografování Afghánistánu, a lékařské experimenty. Dne 2. září s kosmonauty pohovořil i afghánský prezident Nadžíbulláh. \n\nPo splnění plánovaného programu se Ljachov a Mómand v Sojuzu TM-5 5. září v 22:55 UTC odpoutali od Miru (Poljakov zůstal na Miru a připojil se k základní posádce). Kvůli problémům s čidly orientačního systému lodi bylo přistání o den odloženo, Sojuz TM-5 přistál 7. září v 00:49:38 UTC 160 km jihovýchodně od Džezkazganu.\n\nPo letu Mómand studoval na Akademii generálního štábu v Moskvě, pracoval v afghánském Institutu kosmických výzkumů, několik měsíců byl náměstkem ministra civilního letectví. Při pádu prosovětského afghánského režimu v dubnu 1992 byl služebně v Indii. Záhy se s rodinou odstěhoval za bratrem do Německa. Usadil se v Ostfildern, třicetitisícovém městě nedaleko Stuttgartu.\n\nMómand je ženatý, má dvě dcery.\n\n"}
{"id": "770977", "url": "https://cs.wikipedia.org/wiki?curid=770977", "title": "Gennadij Korban", "text": "Gennadij Korban\n\nGennadij Vladimirovič Korban ( ; * 9. února 1949 Engels, Sovětský svaz) je bývalý sovětský zápasník, reprezentant v zápase řecko-římském. V roce 1980 na olympijských hrách v Moskvě v kategorii do 82 kg vybojoval zlatou medaili. V letech 1979 a 1981 vybojoval titul mistra světa. V roce 1980 a 1981 vybojoval titul mistra Evropy.\n\n"}
{"id": "770982", "url": "https://cs.wikipedia.org/wiki?curid=770982", "title": "Daviscupový tým Velké Británie", "text": "Daviscupový tým Velké Británie\n\nDaviscupový tým Velké Británie reprezentuje Velkou Británii v Davisově poháru od prvního ročníku v roce 1900 pod vedením národního tenisového svazu Lawn Tennis Association. Po Spojených státech a Austrálii představuje třetí nejúspěšnější družstvo v historických statistikách.\n\nDružstvo získalo deset trofejí. Jako poražený finalista skončilo osmkrát. Převážná většina úspěchů Britů byla datována mezi ranou éru soutěže až do čtyřicátých let dvacátého století. Finále odehráli také v roce 1978. Jubilejní desátou trofej pak britští reprezentanti vybojovali roku 2015. Jednalo se o nejdelší interval mezi dvěma tituly konkrétního týmu v historii Davis Cupu.\n\nPo vypadnutí ze světové skupiny v roce 2003 se tým snažil vrátit do elitní úrovně. To se mu podařilo o pět let později, když roku 2008 podlehl v jejím úvodním kole Argentině 1:4 na zápasy. Následně se opět vrátil zpátky v sezóně 2014. Po sandiegské výhře nad Spojenými státy, však Britové dohráli ve čtvrtfinále po prohře od Itálie 2:3.\n\nDva nejdéle působící účastníci v soutěži – Spojené státy a Velká Británie, se střetli potřetí za předešlých 37 let a podruhé za sebou v prvním kole Světové skupiny. Britští tenisté vyhráli stejně jako ve Světové skupině 2014, tentokrát poměrem 3:2 na zápasy. Celková vzájemná bilance po tomto střetnutí vyznívala ve prospěch Američanů poměrem 11:9. Dvouhra mezi Isnerem a Wardem představovala nejdelší zápas amerického tenisty v Davisově poháru od zavedení tiebreaku v roce 1989. Britové porazili Američany na domácí půdě poprvé od roku 1935.\n\nDružstvo pak zvítězilo ve čtvrtfinále poprvé od roku 1981, kdy byla zavedena Světová skupina. Na londýnské trávě v Queen's Clubu přehrálo Francii 3:1 na zápasy. Od roku 1998 si poprvé připsala tři body bratrská dvojice – Andy a Jamie Murrayovi, když naposledy předtím tohoto výkonu dosáhli zimbabwští bratři Blackovi proti Austrálii. V semifinále nezastavila Ostrovany ani Austrálie, která odešla poražena z glasgowské haly 2:3.\n\nJubilejní desátou trofej pak tým vyhrál v gentském finále, hraném v hale na antuce, kde zdolal Belgii 3:1 na zápasy. Salátovou mísu získal po 79 letech (naposledy předtím se to britským hráčům podařilo v roce 1936), což znamenalo nejdelší interval mezi dvěma tituly konkrétního týmu v historii soutěže. Lídr družstva Andy Murray se stal třetím tenistou od nastolení světové skupiny, který dokázal vyhrát všem osm dvouher v jediném ročníku Davisova poháru. Navázal tak na Američana Johna McEnroea a Švéda Matse Wilandera. Navíc během ročníku přidal i tři deblová vítězství. Dalšími členy družstva byli Kyle Edmund, James Ward a Jamie Murray.\n\n\n"}
{"id": "770985", "url": "https://cs.wikipedia.org/wiki?curid=770985", "title": "Trance &amp; Acid", "text": "Trance &amp; Acid\n\nTrance & Acid je druhé studiové album německého trancového producenta a DJe Kai Tracid. Album vyšlo v Německu 8. února 2002.\n\nAlbum obsahuje čtyři následující singly:\n"}
{"id": "770990", "url": "https://cs.wikipedia.org/wiki?curid=770990", "title": "Soupisky týmů NHL v sezóně 1991/1992", "text": "Soupisky týmů NHL v sezóně 1991/1992\n\nV soupiskách jsou uvedeni všichni hráči, kteří v sezóně 1991/1992 odehráli za daný tým alespoň jeden zápas v NHL. Celkově se jedná o 785 hokejistů.\n\nBrankáři: Patrick Roy, Rollie Melanson, Andre Racicot, \nObránci: Patrice Brisebois, Alain Cote, J.J. Daigneault, Eric Desjardins, Donald Dufresne, Kevin Haller, Sylvain Lefebvre, Lyle Odelein, Mathieu Schneider, Petr Svoboda \nÚtočníci: Jesse Belanger, Benoit Brunet, Guy Carbonneau, Shayne Corson, Russ Courtnall, Gilbert Dionne, Paul Di Pietro, Todd Ewen, Brent Gilchrist, Mike Keane, Stephan Lebeau, John LeClair, Mike McPhee, Kirk Muller, Chris Nilan, Mario Roberge, Ed Ronan, Denis Savard, Brian Skrudland, Sylvain Turgeon, Vladimír Vůjtek \n\nBrankáři: Daniel Berthiaume, Matt DelGuidice, Reggie Lemelin, Andy Moog\nObránci: Bob Beers, Ray Bourque, Andy Brickley, Jack Capuano, Glen Featherstone, Garry Galley, Matt Hervey, Gord Hynes, Stephane Quintal, Gord Murphy, Petr Prajsler, Don Sweeney, Glen Wesley, Jim Wiemer\nÚtočníci: Scott Arniel, Brent Ashton, Ralph Barahona, John Byce, Lyndon Byers, Bob Carpenter, Louis Crawford, Brian Dobbin, Clark Donatelli, Ted Donato, Peter Douris, Matt Glennon, Steve Heinze, Ken Hodge, Brent Hughes, Craig Janney, Joe Juneau, Jeff Lazaro, Stephen Leach, Nevin Markwart, Glen Murray, Cam Neely, Chris Nilan, Adam Oates, Barry Pederson, Dave Poulin, Dave Reid, Vladimír Růžička, Petri Skriko, Shayne Stevenson, Allan Stewart, Jozef Stümpel, Bob Sweeney, Dave Thomlinson, Jim Vesey, Wes Walz, Chris Winnes\n\nBrankáři: Tom Draper, David Littman, Clint Malarchuk, Daren Puppa\nObránci: Doug Bodger, Keith Carney, Brian Curran, Gord Donnelly, Kevin Haller, Randy Hillier, Bill Houlder, Uwe Krupp, Grant Ledyard, Brad Miller, Randy Moller, Mike Ramsey, Ken Sutton, Petr Svoboda, Jay Wells\nÚtočníci: Dave Andreychuk, Donald Audette, Peter Ciavaglia, Bob Corkum, Lou Franceschetti, Jody Gage, Dave Hannan, Dale Hawerchuk, Benoit Hogue, Pat LaFontaine, Darcy Loewen, Brad May, Alexandr Mogilnyj, Dave McLlwain, Colin Patterson, Wayne Presley, Rob Ray, Christian Ruuttu, Darrin Shannon, Dave Snuggerud, Tony Tanti, Pierre Turgeon, Rick Vaive, Randy Wood, \n\nBrankáři: Frank Pietrangelo, Peter Sidorkiewicz, Kay Whitmore \nObránci: Jerguš Bača, Marc Bergevin, Adam Burt, Doug Houda, Dan Keczmer, Steve Konroyd, Randy Ladouceur, Lee Norwood, Todd Richards, Brad Shaw, John Stevens, Zarley Zalapski\nÚtočníci: Mikael Andersson, James Black, Rob Brown, Andrew Cassels, Murray Craven, Yvon Corriveau, John Cullen, Randy Cunneyworth, Paul Cyr, Joe Day, Kevin Dineen, Paul Gillis, Mark Greig, Robert Holík, Mark Hunter, Ed Kastelic, Jim McKenzie, Barry Pederson, Michel Picard, Patrick Poulin, Geoff Sanderson, Daniel Shank, Chris Tancill, Mike Tomlak, Pat Verbeek, Terry Yake\n\nBrankáři: Jacques Cloutier, Stephane Fiset, John Tanner\nObránci: Steven Finn, Bryan Fogarty, Adam Foote, Alexej Gusarov, Dave Karpa, Jon Klemm, Dan Lambert, Curtis Leschyshyn, Dave Marcinyshyn, Andy Rymsha, Michail Tatarinov, Greg Smyth, Randy Velischek, Craig Wolanin\nÚtočníci: Jamie Baker, Don Barber, Gino Cavallini, Stephane Charbonneau, Marc Fortier, Mike Hough, Valerij Kamenskij, Kevin Kaminski, John Kordic, Claude Lapointe, Bill Lindsay, Mike McNeill, Ken McRae, Kip Miller, Stephane Morin, Owen Nolan, Greg Paslawski, Scott Pearson, Herb Raglan, Martin Ručinský, Joe Sakic, Doug Smail, Mats Sundin, John Tonelli, Tony Twist, Wayne Van Dorp, Mark Vermette\n\nBrankáři: Mike Richter, John Vanbiesbrouck\nObránci: Jeff Beukeboom, Jeff Bloemberg, Joe Cirella, Peer Djoos, Peter Fiorentino, Mark Hardy, Brian Leetch, Randy Moller, James Patrick, Normand Rochefort, David Shaw, Jay Wells\nÚtočníci: Tony Amonte, Rick Bennett, Paul Broten, Tie Domi, Jan Erixon, Mike Gartner, Randy Gilhen, Adam Graves, Jody Hull, Mark Janssens, Tim Kerr, Kris King, Joey Kocur, Mark Messier, Corey Millen, Sergej Němčinov, Bernie Nicholls, John Ogrodnick, Darren Turcotte, Doug Weight, Rob Zamuner\n\nBrankáři: Don Beaupre, Mike Liut, Jim Hrivnak\nObránci: Shawn Chambers, Sylvain Côté, Kevin Hatcher, Al Iafrate, Calle Johansson, Mike Lalor, Rod Langway, Ken Sabourin, Brad Schlegel, Jason Woolley\nÚtočníci: Tim Bergland, Peter Bondra, Randy Burridge, Dmitrij Christič, Dino Ciccarelli, John Druce, Jeff Greenlaw, Dale Hunter, Steve Konowalchuk, Todd Krygier, Nick Kypreos, Paul MacDermid, Alan May, Kelly Miller, Michal Pivoňka, Mike Ridley, Dave Tippett\n\nBrankáři: Tom Barrasso, Frank Pietrangelo, Wendell Young, Ken Wregget\nObránci: Jeff Chychrun, Paul Coffey, Gord Dineen, Grant Jennings, Larry Murphy, Todd Nelson, Jim Paek, Gordie Roberts, Kjell Samuelsson, Ulf Samuelsson, Paul Stanton, Peter Taglianetti\nÚtočníci: Phil Bourque, Jock Callander, Jay Caufield, Jeff Daniels, Bob Errey, Ron Francis, Jiří Hrdina, Jaromír Jágr, Jamie Leach, Mario Lemieux, Troy Loney, Shawn McEachern, Dave Michayluk, Joe Mullen, Glenn Mulvenna, Mike Needham, Ken Priestlay, Mark Recchi, Kevin Stevens, Rick Tocchet, Bryan Trottier\n\nBrankáři: Craig Billington, Martin Brodeur, Chad Erickson, Chris Terreri\nObránci: Tommy Albelin, Ken Daneyko, Bruce Driver, Vjačeslav Fetisov, Alexej Kasatonov, Scott Niedermayer, Myles O'Connor, Scott Stevens, Eric Weinrich\nÚtočníci: Dave Barr, Laurie Boschman, Neil Brady, Doug Brown, Tom Chorske, Zdeno Cíger, Pat Conacher, Jeff Christian, Jim Dowd, Bill Guerin, Claude Lemieux, Troy Mallette, David Maley, Randy McKay, Jason Miller, Jon Morris, Janne Ojanen, Walt Poddubny, Stephane Richer, Alexandr Semak, Jarrod Skalde, Allan Stewart, Patrik Sundström, Peter Šťastný, Kevin Todd, Claude Vilgrain, Valerij Zelepukin, \n\nBrankáři: Mark Fitzpatrick, Glenn Healy, Danny Lorenz\nObránci: Dean Chynoweth, Jeff Finley, Rick Green, Randy Hillier, Uwe Krupp, Tom Kurvers, Scott Lachance, Wayne McBean, Jeff Norton, Gary Nylund, Richard Pilon, Joe Reekie, Brad Turner, Dennis Vaske\nÚtočníci: Bill Berg, Adam Creighton, Dave Chyzowski, Brad Dalgarno, Rob DiMaio, Pat Flatley, Ray Ferraro, Tom Fitzgerald, Benoit Hogue, Derek King, Rich Kromm, Brad Lauer, Claude Loiselle, Daniel Marois, Hubie McDonough, Marty McInnis, Dave McLlwain, Greg Parks, Brent Sutter, Steve Thomas, Pierre Turgeon, Graeme Townshend, David Volek, Mick Vukota, Randy Wood\n\nBrankáři: Ron Hextall, Dominic Roussel, Ken Wregget\nObránci: Brian Benning, Terry Carkner, Steve Duchesne, Corey Foster, Garry Galley, Mark Howe, Kerry Huffman, Jiří Látal, Moe Mantha, Gord Murphy, Kjell Samuelsson\nÚtočníci: Keith Acton, Claude Boivin, Rod Brind'Amour, David Brown, Al Conroy, Murray Craven, Rod Dallman, Kimbi Daniels, Kevin Dineen, Yanick Dupre, Per-Erik Eklund, Mark Freer, Tony Horacek, Martin Hosták, Chris Jensen, Brad Jones, Steve Kasper, Dan Kordic, Dale Kushner, Andrej Lomakin, Pat Murray, Mark Pederson, Dan Quinn, Mark Recchi, Mike Ricci, Reid Simpson, Rick Tocchet, Wes Walz\n\nBrankáři: Allan Bester, Tim Cheveldae, Scott King, Greg Millen, Vincent Riendeau\nObránci: Shawn Burr, Steve Chiasson, Doug Crossman, Bobby Dollas, Vladimir Konstantinov, Nicklas Lidström, Brad Marsh, Brad McCrimmon, Bob McGill, Yves Racine, Dennis Vial, Rick Zombo\nÚtočníci: Jimmy Carson, Troy Crowder, Jim Cummins, Brent Fedyk, Sergej Fjodorov, Gerard Gallant, Johan Garpenlöv, Sheldon Kennedy, Alan Kerr, Vjačeslav Kozlov, Martin Lapointe, Brian MacLellan, Kevin Miller, Marc Potvin, Keith Primeau, Bob Probert, Ray Sheppard, Chris Tancill, Paul Ysebaert, Steve Yzerman\n\nBrankáři: Ed Belfour, Dominik Hašek, Ray LeBlanc, Jimmy Waite\nObránci: Adam Bennett, Keith Brown, Rod Buskas, Chris Chelios, Karl Dykhuis, Steve Konroyd, Igor Kravčuk, František Kučera, Richard Lanz, Bryan Marchment, Ryan McGill, Cam Russell, Steve Smith \nÚtočníci: Rob Brown, Shawn Byram, Rob Conn, Adam Creighton, Greg Gilbert, Paul Gillis, Michel Goulet, Dirk Graham, Stu Grimson, Tony Horacek, Tony Hrkac, Mike Hudson, Jeff Jackson, Steve Larmer, Brad Lauer, Jocelyn Lemieux, Stephane Matteau, Dean McAmmond, Brian Noonan, Mike Peluso, Jeremy Roenick, Mike Stapleton, Brent Sutter, Steve Thomas, John Tonelli, Dan Vincelette, Sean Williams \n\nBrankáři: Guy Hebert, Pat Jablonski, Curtis Joseph, Vincent Riendeau\nObránci: Murray Baron, Jeff Brown, Garth Butcher, Paul Cavallini, Curt Giles, Bret Hedican, Dominic Lavoie, Mario Marois, Jason Marshall, Lee Norwood, Stephane Quintal, Rob Robinson, Randy Skarda, Rick Zombo\nÚtočníci: Bob Bassen, Philippe Bozon, Gino Cavallini, Nelson Emerson, Denny Felsner, Ron Hoover, Brett Hull, Kelly Chase, Dave Christian, Craig Janney, Darin Kimble, Dave Lowry, David Mackey, Michel Mongeau, Adam Oates, Brendan Shanahan, Rich Sutter, Ron Sutter, Ron Lee Wilson\n\nBrankáři: Jon Casey, Darcy Wakaluk\nObránci: Brad Berry, Enrico Ciccone, Chris Dahlquist, Brian Glynn, Derian Hatcher, Jim Johnson, Craig Ludwig, Allen Pedersen, Rob Ramage, Scott Sandelin, David Shaw, Mark Tinordi\nÚtočníci: Brian Bellows, Neal Broten, Marc Bureau, Mike Craig, Ulf Dahlén, Gaetan Duchesne, Todd Elik, Dave Gagner, Stew Gavin, Shane Churla, Mark Janssens, Trent Klatt, Steve Maltais, Steve Martinson, Kip Miller, Mike Modano, Basil McRae, Brian Propp, Bobby Smith, Derrick Smith, \n\nBrankáři: Grant Fuhr, Felix Potvin, Jeff Reese, Rick Wamsley\nObránci: Drake Berehowsky, Dave Ellett, Len Esau, Todd Gill, Alexandr Godyňuk, Bob Halkidis, Jamie Macoun, Dmitrij Mironov, Ric Nattress, Michel Petit, Bob Rouse, Darryl Shannon\nÚtočníci: Glenn Anderson, Ken Baumgartner, Craig Berube, Brian Bradley, Mike Bullard, Robert Cimetta, Wendel Clark, Lucien DeBlois, Mike Eastwood, Tom Fergus, Mike Foligno, Doug Gilmour, Dave Hannan, Todd Hawkins, Greg Johnston, Mike Krushelnyski, Guy Larose, Gary Leeman, Ken Linseman, Claude Loiselle, Kevin Maguire, Kent Manderville, Kevin McClelland, Dave McLlwain, Daniel Marois, Mark Osborne, Rob Pearson, Joe Sacco, Dave Tomlinson, Peter Zezel\n\nBrankáři: Troy Gamble, Kirk McLean\nObránci: Jim Agnew, Dave Babych, Gerald Diduck, Robert Dirk, Randy Gregg, Doug Lidster, Jyrki Lumme, Dana Murzyn, Adrien Plavsic\nÚtočníci: Greg Adams, Shawn Antoski, Robin Bawa, Pavel Bure, Geoff Courtnall, Tom Fergus, Robert Kron, Igor Larionov, Trevor Linden, Jay Mazur, Andrew McBain, Sergio Momesso, Rob Murphy, Petr Nedvěd, Gino Odjick, Cliff Ronning, Jim Sandlak, Garry Valk, Ryan Walter\n\nBrankáři: Daniel Berthiaume, David Goverde, Kelly Hrudey, Steve Weeks\nObránci: Peter Ahola, Brian Benning, Rob Blake, Rod Buskas, Rene Chapdelaine, Jeff Chychrun, Paul Coffey, Charlie Huddy, Marty McSorley, Larry Robinson, Darryl Sydor, Brent Thompson, Tim Watters\nÚtočníci: Scott Bjugstad, Francois Breault, Sylvain Couturier, Mike Donnelly, Randy Gilhen, Tony Granato, Wayne Gretzky, Kyosti Karjalainen, Bob Kudelski, Jari Kurri, Shawn McCosh, John McIntyre, Corey Millen, Jay Miller, Luc Robitaille, Tomas Sandström, Ilkka Sinisalo, Dave Taylor, Jim Thomson, Sean Whyte\n\nBrankáři: Norm Foster, Peter Ing, Bill Ranford, Ron Tugnutt\nObránci: Jeff Beukeboom, Brian Glynn, Greg Hawgood, Chris Joseph, Francois Leroux, Kevin Lowe, Norm Maciver, Dave Manson, Craig Muni, Luke Richardson, David Shaw, Geoff Smith\nÚtočníci: Josef Beránek, Kelly Buchberger, Dan Currie, Vincent Damphousse, Louie DeBrusk, Martin Gelinas, Petr Klíma, Mark Lamb, Craig MacTavish, David Maley, Troy Mallette, Scott Mellanby, Joe Murphy, Bernie Nicholls, Steven Rice, Martin Ručinský, Anatolij Semjonov, Craig Simpson, Scott Thornton, Esa Tikkanen\n\nBrankáři: Stephane Beauregard, Bob Essensa, Mike O'Neill, Rick Tabaracci\nObránci: Randy Carlyle, Shawn Cronin, Phil Housley, Dean Kennedy, Mike Lalor, Mario Marois, Teppo Numminen, Fredrik Olausson, Kent Paynter, Rudi Poeschek, Igor Uljanov\nÚtočníci: Stu Barnes, Luciano Borsato, Aaron Broten, Jason Cirone, Danton Cole, Jevgenij Davydov, Lucien DeBlois, Kris Draper, Mike Eagles, Pat Elynuik, Bryan Erickson, Doug Evans, Michael Hartman, Bob Joyce, John LeBlanc, Rob Murray, Troy Murray, Ed Olczyk, Russell Romaniuk, Darrin Shannon, Petri Skriko, Thomas Steen, Phil Sykes, Keith Tkachuk\n\nBrankáři: Trevor Kidd, Jeff Reese, Scott Sharples, Mike Vernon, Rick Wamsley\nObránci: Alexandr Godyňuk, Kevan Guy, Jim Kyte, Al MacInnis, Jamie Macoun, František Musil, Ric Nattress, Darryl Olsen, Mark Osiecki, Michel Petit, Neil Sheehy, Greg Smyth, Gary Suter, Trent Yawney \nÚtočníci: Craig Berube, Theoren Fleury, Tomas Forslund, Doug Gilmour, Marc Habscheid, Todd Harkins, Tim Hunter, Rich Chernomaz, Paul Kruse, Gary Leeman, Chris Lindberg, Sergej Makarov, Nevin Markwart, Stephane Matteau, Joe Nieuwendyk, Joel Otto, Paul Ranheim, Robert Reichel, Gary Roberts, Martin Simard, Ron Stern, Tim Sweeney, Carey Wilson, Richard Zemlak\n\nBrankáři: Wade Flaherty, Jeff Hackett, Brian Hayward, Artūrs Irbe, Jarmo Myllys\nObránci: Michael Colman, Link Gaetz, Ken Hammond, Rick Lessard, Pat MacLeod, Bob McGill, Jay More, Claudio Scremin, Neil Wilkinson, David Williams, Doug Wilson, Rob Zettler\nÚtočníci: Perry Anderson, Don Barber, Perry Berezan, Steve Bozek, David Bruce, John Carter, Ed Courtenay, Dale Craigwell, Craig Coxe, Kevin Evans, Pat Falloon, Dean Evason, Paul Fenton, Johan Garpenlöv, Tony Hrkac, Kelly Kisio, Michail Kravec, Peter Lappin, Brian Lawton, Mike McHugh, Brian Mullen, Jeff Odgers, Mark Pavelich, Wayne Presley, Jean-Francois Quintin, Dave Snuggerud, Mike Sullivan, Ray Whitney\n\n"}
{"id": "770992", "url": "https://cs.wikipedia.org/wiki?curid=770992", "title": "Černé jezero (opera)", "text": "Černé jezero (opera)\n\nČerné jezero (původním názvem \"Šumavská víla\") je romantická opera (též označovaná jako romanticko-komická zpěvohra) o třech jednáních českého skladatele Josefa Richarda Rozkošného. Libreto napsal spisovatel Karel Kádner na námět epizody z básně Adolfa Heyduka \"Dědův odkaz\". Rozkošný ji napsal roku 1902 a poprvé byla provedena 6. ledna 1906 v pražském Národním divadle.\n\nVe své poslední dokončené opeře se Josef Richard Rozkošný vrátil k fantastickému pohádkovému námětu, jaký se mu osvědčil ve \"Svatojanských proudech\", \"Popelce\" a méně ve \"Krakonošovi\". Karel Kádner pro něj na libreto – původně s názvem \"Šumavská víla\" – zpracoval ústřední epizodu z pohádkově-alegorické básně Adolfa Heyduka \"Dědův odkaz\". Tato epizoda popisuje tragický příběh lásky lesní víly a selského hocha, tedy tradiční námět neprostupnosti fantazijního a reálného světa, jak je v opeře znám od \"Undiny\" E. T. A. Hoffmanna po \"Rusalku\" Antonína Dvořáka. (Samotný motiv „dědova odkazu“ z Heydukovy básně, totiž houslí jako symbolu umění, jež pomáhá člověku překonávat bolesti života, se v opeře mihne jen houslovým sólem v 1. jednání.) Krátké a epicky pojaté vyprávění básně však neposkytovalo dost děje pro tříaktové operní zpracování a Kádner byl nucen doplnit vedlejší dějové momenty i postavy, za cenu určitého rozmělnění příběhu.\n\nRozkošný operu zkomponoval v průběhu roku 1902, o dva roky později ji však podrobil revizi. Do značné míry v tomto díle, jen v melancholičtějším tónu, opakuje dramatické i hudební postupy ze své nejúspěšnější opery \"Popelka\". I zde je těžištěm díla rozsáhlý balet ve druhém dějství.\nPři premiéře \"Černého jezera\" představoval dvaasemdesátiletý Josef Richard Rozkošný posledního zástupce nejstarší generace skladatelů české opery, generace Prozatímního divadla: nežili už nejen o málo starší Bedřich Smetana, ale ani Rozkošného vrstevníci František Zdeněk Skuherský, Karel Bendl, Antonín Dvořák, Karel Šebor či mnohem mladší Zdeněk Fibich. Inscenace \"Černého jezera\" v Národním divadle byla přijata již jako reprezentant překonaného operního stylu, přesto však nalezla přízeň obecenstva a dočkala se osmi repríz, což byl v silné konkurenci moderních českých i světových děl uspokojivý úspěch pro stárnoucího skladatele.\n\nKritika celkově přijímala práci zasloužilého skladatele příznivě, zopakovala však, že: „Vynález skladatelův pohybuje se v obvyklých mezích jeho eklektické vlohy. Nevelká samorostlost a nepříliš svérázu docházejí jakési kompensace v lehké, půvabné a líbivé melodičnosti, která bez velkých nároků podává se nehledaně a mile.“ Romantický námět vyhovoval Rozkošného orientaci na Mendelssohna a Gounoda, v baletní hudbě prý uměl skladatel „rozkřepčiti pikantní rythmy delibovského švihu“. Uznání sklidila Rozkošného obratnost v harmonii i elegance, jasnost a úspornost jeho instrumentace, správná hudební deklamace, jednotnost partitury i při zachování tradičního číslového schématu, jakož i celkově schopnost přijímat hudební nové podněty. Úsilí o hudební a dramatické efekty však podle recenzenta Národních listů vyznívalo naprázdno při nedostatku solidní hudební substance. Za nejpropracovanější označil první jednání, kde v lidových výjevech spatřoval ohlas „voraček“ z Kovařovicových \"Psohlavců\". Z účinkujících v první inscenaci kritika vyzdvihla představitelku mlynářky Marii Klánovou, naopak u slepic a holubů postrádala pevnější režijní vedení.\n\nJeště roku 1906 operu uvedlo též Městské divadlo v Plzni. Vícekrát však \"Černé jezero\" cestu na jeviště nenašlo. Pozdější recepce opery byla negativní: František Pala ji považuje za „umělecky ještě pochybnější“ než Rozkošného neúspěchy z 90. let 19. století (\"Krakonoš\", \"Stoja\", \"Satanela\") a za slabší napodobeninu \"Popelky\".\n\nNa stejný námět vycházející z Heydukovy básně vytvořil o dvacet let později operu \"Dědův odkaz\" Vítězslav Novák.\n\nLibreto Rozkošného \"Černého jezera\" vydalo roku 1906 Nakladatelské družstvo Máje. Z hudby byly vydány pouze tance ve zpracování pro klavír jako příloha Zlaté Prahy VII, 1903.\n\n(Prostranství před mlýnem) Z oken mlýna se line teskný zvuk houslí, na něž hraje mladý mlynář Miloš. Pod oknem mu naslouchají dvě dívky, Blažena a Pavlína. V Blaženě tyto tóny budí zármutek: Miloš ji ještě donedávna miloval, ale náhle na ni zapomněl. Miloš svou písní volá zpět do své náruče krasavici, do níž je zamilován, což Blaženě připomíná, že srdce jejího snoubence ukradla záhadná dívka, jež přichází vždy v noci, nosí za pasem vřes a okouzluje všechny chlapce ve vsi. Pavlína Blaženu utěšuje: ostatní děvčata se už chystají, že si to s „čarodějkou“ vypořádají (duet \"Věř mi, Pavlíno, ty tóny\" a Milošova píseň \"Lásko mocná, lásko svatá\"). Blažena volá na Miloše, ale ten ji posílá pryč; čeká netrpělivě na svou krásku.\n\nPřed mlýnem se shromažďuje chasa. Nejprve mládež biči „práská čarodějnice“, jak je o filipojakubském večeru zvykem (sbor \"Práskejte, ať vzduch se chvěje\"). Přítomný dudák zahraje k tanci: nejprve mládeži dává k dobru skočnou (\"Hejsa, hopsa, do kola\") a poté starším sedlákům a selkám hraje sousedská (\"Žala jsem travičku kosou\"). Vít, Blaženin otec, si první všimne příchodu neznámé dívky. Vesnická děvčata jsou na ni rozmrzelá, zato všichni chlapci se ji vlichocují a dívka jménem Květava tancuje s jedním po druhém (sbor \"Dobrý večer, dívko krásná\"). Jen Vít, který v ní poznává lesní vílu, běží k potoku pro úročník, který vílu popálí (zpěv \"Jen je nechte, ať se točí\"). Jakmile však vyjde z mlýna Miloš, Květava zanechává tance a běží k němu. Chlapci a děvčata odcházejí zapalovat svatojanské ohně (sbor \"Hoř, ohníčku, hoř\"), Miloš a Květava si zatím vyznávají lásku (duet \"Kde jsi byla, drahé dítě\" a Milošův zpěv \"Jako hvězdy jsou tvé oči\"). Květava mu pak svěřuje své tajemství: jako dítě ji unesla z kolébky divoženka a byla zakleta na sto let ve vílu. Pokud může s Milošem zůstat po tři roky, bude od kletby osvobozena, avšak Miloš jí nesmí ani slovem ublížit, ani květinou ji uhodit, jinak bude zakleta na dalších sto let (árie \"Slyš! Já byla z kolébky\"). Miloš jí slibuje a přísahá, že ji dnes v noci přijde odvést z moci královny víl. Lidé se vracejí od ohňů a veselice pokračuje, Miloš a Květava tancují (sbor a tanec \"Dohořely ohně májové… Alou, hoši kamarádi\"). Vít však vrhá Květavě pod nohy úročník. Ta zaúpí a prchá do lesa. Miloš přesto chce dostát svému slovu a běží za ní; Vít, Blažena ani jeho matka ho nemohou zadržet.\n\n(Černé jezero se skalnatým pozadím. Kouzelná noc filipojakubská) Svatojanské mušky a vodní, lesní jiné fantastické zjevy tančí, dokud víly nepřivezou ve zlatém voze svou královnu. Ta opěvuje příchod měsíce máje (árie \"Máj! Jde máj – jde máj!\"). Přichází Květava a královna vyléčí její popálení úročníkem. Květava ji žádá, aby jí dovolila odejít s mladíkem, který ji miluje (zpěv \"Snivý jun, jenž láskou ke mně vzplál\"). Královna jí nebrání, ale varuje ji před spoléháním na mužskou věrnost.\n\nNa místo dorazí Miloš, hned za ním však Blažena, která s jej snaží zadržet před tím, aby se vzdal vydal do moci kouzlům a ďáblu (scéna a duet \"Miloši, pro Bůh! V svou zkázu jdeš!\"). Miloš ji odvrhuje a vítá se s Květavou. Blažena se hodlá víle postavit, ale ostatní víly a duchové se jí zmocní a propustí ji jen na prosbu Květavy a Miloše. Královna žádá po Milošovi opět slib, že se nebude na svou ženu pro nic hněvat, a pak oba milence s požehnáním posílá pryč (duet Miloše a Květavy \"Jako růže z poupátka\").\n(Dvůr ve mlýně, poledne v době žní) Chasa z Milošova statku si libuje: v celém kraji se nikomu nerodí tak jako u nich (sbor \"Hoj, to máme zlaté časy\"). Brzy bude dílo dokončeno a budou moci slavit dožínky, jen oves na záhumenním poli, jak připomíná hospodář, ještě musí dozrát. Miloš a Květava žijí šťastný život (duet \"Jak mi ňádro chví se blahem\"). Pak musí Miloš odejít do města.\n\nJeho matka sype slepicím (píseň \"Pospěšte, mé slípky zlaté\"). Navštěvuje ji Vít a vzpomíná na dobu, kdy se jeho Blaženka měla stát Milošovou nevěstou (zpěv \"Jako slunce na úsvitě\"). I mlynářka by byla s takovým řešením spokojenější, podivná lesní snacha jí k srdci nepřirostla. Objevuje se i Blažena; od návratu z lesa stoná, Miloše však stále miluje.\n\nKdyž se všichni vzdálí, vychází na práh Květava. Přepadla ji nenadálá tíseň (zpěv \"Co je to? Jak těžký kámen\"). Nad lesem zahlédne známky blížící se velké bouře. Posílá proto chasu poséci dosud nedozrálý oves. Mlynářka jí takovou pošetilost vyčítá, i selky a sedláci ze sousedství se jejím přemrštěným obavám vysmívají. I Miloš, když se vrátí, je ženiným skutkem rozzloben a udeří ji jedním z dosud zelených ovesných klasů. V tom začne bouře. Květava se promění ve vílu a vyčítá Milošovi jeho prchlivost: nyní bude muset další století strávit jako lesní zjevení. Uprchne zpět do lesa. Sjede blesk a zapálí kolnu a stodolu. Miloš ztrácí vědomí. V popelu stodoly se třpytí ovesné klasy, které se proměnily ve zlato. Blažena Miloše vzkřísí, ale ten ji odstrčí a ze zoufalství se utopí v mlýnském náhonu. Též Blažena klesá k zemi mrtva. Bouře nabývá na síle.\n\n"}
{"id": "771008", "url": "https://cs.wikipedia.org/wiki?curid=771008", "title": "Údolí tyrannosaura", "text": "Údolí tyrannosaura\n\nÚdolí tyrannosaura (orig. \"Tyrannosaur Canyon\", tedy \"Tyranosauří kaňon\") je román amerického spisovatele Douglase Prestona z roku 2005 (česky vyšel v roce 2006 v nakl. BB Art).\n\nHrdinou příběhu je bohatý veterinář Tom Broadbent a jeho žena Sally. Spolu s mnichem a bývalým šifrantem CIA jménem Wyman Ford utíkají před pronásledovateli z řad nájemného vraha i tajné vládní agentury, snažící se zmocnit zápisníku, obsahujícího ohromující tajemství. Tím je dosud největší a nejdokonaleji zachovaná fosilie dravého dinosaura druhu \"Tyrannosaurus rex\", pohřbená v sedimentech fiktivního opuštěného místa zvaného \"Údolí tyrannosaura\" (odtud název knihy). Dalšími postavami jsou najatý zločinec Jimmson A. Madox, který unese a chce zabít Broadbentovu manželku (aby se dostal k zápisníku, který dal Tomovi umírající prospektor Stem Weathers), zkorumpovaný paleontolog Iain Corvus (který osvobodí z vězení a najme Maddoxe) a tajný vládní agent J. G. Masago, který se v rámci utajené operace snaží zlikvidovat všechny zainteresované postavy. Přehled charakterů z příběhu doplňuje také svérázný policejní inspektor Willer a jeho pobočník Hernandez a zejména pak nedoceněná vědkyně Melodie Crookshanková, která ve své laboratoři učiní převratný objev. Ve zkamenělině tyranosaura (kterou jí dodá Dr. Corvus) objevuje pradávné virové částice, které kdysi mohly dinosaury vyhubit - ty měly přiletět před 65 miliony let spolu s meteoritem \"Chicxulub\" a jsou tedy mimozemského původu (to však samozřejmě neodpovídá skutečnosti, jde pouze o autorovu licenci). Na konci knihy dokonce autor vysloví ústy mnicha Forda domněnku, že někdo mohl záměrně \"infikovaný\" meteorit zamířit k Zemi, a to za účelem vyhubení dinosaurů a umožnění vzniku člověka. Vzhledem k tomu, že částice jsou ještě virulentní, je vybudována laboratoř přímo v místě objevu zkameněliny a její ředitelkou se slavnostně stává Crookshanková, která tak zároveň odčinila svou podceňovanou dlouholetou práci v podzemní laboratoři...\n\nDěj akčně laděného příběhu se odehrává zejména v odlehlých náhorních planinách Nového Mexika (jihozápad USA), většina míst popisovaných v příběhu přitom skutečně existuje (řeka Chama, silnice č. 84, útesy Mesa Viejo, náhorní planiny Věčných, kostel dominikánů nedaleko Santa Fe (\"Kristův klášter v poušti\") apod.). Naopak samotné Údolí tyrannosaura je pouhý výmysl autora, některé lokace pak do Nového Mexika obrazně \"přenesl\" odjinud (např. z Texasu), což v doslovu přiznává a řádně uvádí.\n\nKniha je poměrně čtivá a dobře napsaná, nejvíce kritiky však sklízí za poměrně málo uvěřitelnou zápletku a poněkud očekávatelný konec (z hlediska přežití kladných postav příběhu). Některé postavy (např. Wyman Ford či Tom Broadbent) se znovu objevují i v dalších Prestonových románech.\n\n"}
{"id": "771012", "url": "https://cs.wikipedia.org/wiki?curid=771012", "title": "Fearless Records", "text": "Fearless Records\n\nFearless Records je americké alternativně rockově zaměřené hudební vydavatelství, které vzniklo v roce 1992 ve městě Westminster v Kalifornii a od roku 1994 podepisuje smlouvy s kapelami. Vydavatelství je známé především svojí pop punkovou érou, kdy vydávala alba kapel jako Bigwig and Dynamite Boy, a později Sugarcult, Plain White T's, The Aquabats, a post-hardcore skupiny At the Drive-In. V poslední době se zajímá spíše o alternativní skupiny jako A Static Lullaby, Rock Kills Kid, Mayday Parade, Alesana, Every Avenue and The Maine.\n\nVydavatelství vydalo samo několik kompilačních alb, na kterých jsou mixovány písně jejich kapel. Nejznámější je jejich série \"Punk Goes...\", která začala \"Punk Goes Metal\" a pak pokračovala obdobně \"Punk Goes Pop\", \"Punk Goes Acoustic\", \"Punk Goes 80's\", \"Punk Goes 90's\", \"Punk Goes Acoustic 2\", \"Punk Goes Crunk\", \"Punk Goes Pop 2\" and \"Punk Goes Classic Rock\". Desáté kompilační album z této série s jmenuje \"Punk Goes Pop 3\" a bylo vydáno 2. listopadu 2010. Nejnovější album série se jmenuje \"Punk Goes Pop 4\" a vyšlo 21. listopadu 2011.\n\n\n\n"}
{"id": "771014", "url": "https://cs.wikipedia.org/wiki?curid=771014", "title": "Stanislav Bacílek", "text": "Stanislav Bacílek\n\nStanislav Bacílek (13. listopadu 1929, Kladno – 26. března 1997 tamtéž) byl československý hokejový obránce, reprezentant a olympionik, který patřil v padesátých letech mezi základní pilíře reprezentace. Vrcholově se věnoval rovněž fotbalu.\n\nByl odchovancem kladenského hokeje, mateřskému klubu pomohl k postupu do nejvyšší soutěže a v roce 1959 k zisku prvního titulu mistra Československa.\nHrál na sedmi mistrovstvích světa, v padesátých letech, která nebyla příliš bohatá na medaile, vybojoval třikrát bronz: v letech 1955, 1957 a naposled v roce 1959, kde se během turnaje zranil, ale tým i bez něj a dalšího klíčového obránce Františka Tikala bronz vybojoval.\nBez medaile odjížděl v letech 1954, 1956 (v rámci zimní olympiády v Cortině d'Ampezzo 5. místo), 1958 a v roce 1953, kdy československé mužstvo odstoupilo a jeho výsledky byly anulovány.\n\nV nejvyšší soutěži nastupoval v ročnících 1949 a 1957/58 za Kladno a v sezoně 1954 za Křídla vlasti Olomouc, aniž by skóroval.\n\n23. června 1998 obdržel čestné občanství města Kladna, v roce 2010 byl uveden do Síně slávy českého hokeje, v roce 2014 do Síně slávy kladenského hokeje.\n\n\n\n"}
{"id": "771035", "url": "https://cs.wikipedia.org/wiki?curid=771035", "title": "Niels Dánský", "text": "Niels Dánský\n\nNiels Dánský (asi 1065 – 25. června 1134) byl králem Dánska v letech 1104 až 1134. Zřejmě byl nejmladším synem Svena II. Aktivně podporoval kanonizaci Knuta IV. a jeho vládu podporovalo duchovenstvo.\n\nNiels se narodil okolo roku 1065, jako syn krále Svena II. Estridsona a jeho konkubíny. Čtyři z jeho bratrů před ním seděli na dánském trůně. Poprvé je zmiňován v roce 1086, kdy byl poslán jako rukojmí do Flander výměnou za svého bratra Olafa. Když v červenci 1103 zemřel jeho bratr Erik I., Niels byl posladním z bratrů, který byl naživu, a byl následujícího roku zvolen králem. V roce 1105 se oženil s Markétou, dcerou švédského krále Inge I., který zřejmě měla na jeho vládu značný vliv.\n\nNiels po většinu doby nemusel řešit vnitřní problémy země. Soudobý Chronicon Roskildense ho popisuje jako mírného a vstřícného, ale nekompetentního vladaře. Členy rodiny jmenoval \"jarly\", včetně svých synovců Erika a Knuta. Podporoval proces kanonizace svého bratra Knuta IV. - věnoval dary duchovenstvu v Odense. Chtěl zvětšit moc monarchie díky pomoci církve.\n\nV roce 1125 se Nielsův syn Magnus Nilsson stal švédským králem. Jeho manželka Markéta zemřela v roce 1128 nebo 1129, o rok později Magnus přišel o svůj vliv ve Švédsku.\n\nPo 26 letech vnitřního míru vznikl spor mezi Magnusem a jeho bratrancem Knutem Lavardem. Knut byl šlesvickým vévodu a bylo s ním počítáno jako s potenciálním Nielsovým nástupcem. 7. ledna 1131 byl Knut zabit, pravděpodobně Magnusem. Niels ho sice odsoudil, ale nakonec mu projevil podporu. Rozpoutala se občanská válka mezi Nielsem a podporovateli budoucího Erika II. Niels měl podporu církve a zajistil si podporu římské říše, když souhlasil s podřízením arcidiecéze v Lundu hambursko-brémské arcidiecézi. Arcibiskup Asser z Lundu se tak přidal na stranu Erika.\n\nNiels a Magnus se vylodili u Foteviku v červnu 1134, 4. června se strhla bitva, kterou nakonec s pomocí německých žoldáků vyhrál Erik. Niels unikl, ale Magnus byl zabit. Niels se vydal k císaři Lotharovi III., ale nedostal se přes město Schleswig ve Šlesvicku. 25. června 1134 i přes varování vstoupil do tohoto města, byl pozdraven duchovenstvem, ale měšťané se obrátili proti němu. Niels i jeho předvoj byli zabiti, než mohli dojet do královského paláce. S Nielsem skončila šedesátiletá vláda synů Svena II.\n\nNielsovou první ženou byla švédská princezna Markéta Fredkulla. PO její smrti v roce 1128 nebo 1129, se oženil s Ulvhild Håkansdotter, dřívější manželkou švédského krále Inge II. a potřetí provdanou za dalšího švédského krále, Sverkera I. S Markétou měl dvě děti:\n\n\nMěl také nemanželskou dceru Ingerd.\n"}
{"id": "771054", "url": "https://cs.wikipedia.org/wiki?curid=771054", "title": "Josef Šimon (arciděkan)", "text": "Josef Šimon (arciděkan)\n\nJosef Šimon (17. prosince 1830 Suhrovice – 9. dubna 1907 Kosmonosy) byl český římskokatolický kněz a čestný kanovník Katedrální kapituly u sv. Štěpána v Litoměřicích.\n\nDlouholetý farář v Kosmonosích Josef Šimon se narodil v roce 1830 v Suhrovicích. Na kněze byl vysvěcen 25. července 1855. Prakticky celý kněžský život - 52 let služby prožil v Kosmonosích jako farář a děkan. Stal se také biskupským konzistorním radou, čestným kanovníkem katedrální kapituly v Litoměřicích a osobním arciděkanem. Rakousko-Uherská monarchie ocenila jeho příkladný kněžský život vyznamenáním rytíř řádu Františka Josefa. Josef Šimon štědře podporoval chudé; šlechetně se staral o mládež, kněze i svěřený lid až do poledního dechu 9. dubna 1907, kdy zemřel.\n\n\n"}
{"id": "771055", "url": "https://cs.wikipedia.org/wiki?curid=771055", "title": "Dynamo Berlin", "text": "Dynamo Berlin\n\nDynamo Berlin může odkazovat na:\n\n"}
{"id": "771064", "url": "https://cs.wikipedia.org/wiki?curid=771064", "title": "Gmina Trzebnica", "text": "Gmina Trzebnica\n\nGmina Trzebnica je polská městsko-vesnická gmina v okrese Trzebnica v Dolnoslezském vojvodství. Sídlem gminy je město Trzebnica. V roce 2010 zde žilo 22 569 obyvatel.\n\nGmina má rozlohu 200,19 km², zabírá 19,52% rozlohy okresu. Skládá se z 40 starostenství.\n\n\n"}
{"id": "771066", "url": "https://cs.wikipedia.org/wiki?curid=771066", "title": "Ľubomír Vážny", "text": "Ľubomír Vážny\n\nĽubomír Vážny (* 15. července 1957 Žilina) je slovenský politik, současný ředitel Sociální pojišťovny. V období 2006–2010 zastával funkci ministra dopravy, pošt a telekomunikací, v letech 2012–2016 byl místopředsedou vlády pro hospodářství a ekonomiku.\n\nRoku 1981 absolvoval Slovenskou vysokou školu technickou v Bratislavě, kde studoval na Stavební fakultě na odboru pozemního stavitelství. Do roku 1985 následně působil jako stavbyvedoucí a vývojový pracovník v podniku \"Pozemné stavby, š.p. Trnava\" a v letech 1981–1994 zprvu jako vedoucí oddělení cen a typizace a později jako technický náměstek a ředitel v podniku \"Stavoinvesta HO Banská Bystrica\" (dd 1994 \"Stavoinvesta s.r.o. Banská Bystrica\"). \n\nJe členem předsednictva strany SMER - sociální demokracie, ve volebním období 2002–2006 působil za tuto stranu ve funkci poslance. Ve volbách v roce 2006 byl poslancem zvolen opětovně. Od 4. července 2006 do 8. července 2010 následně působil jako ministr dopravy, pošt a telekomunikací ve Ficově prvním kabinetu.\n\nV komunálních volbách v roce 2010 kandidoval na post primátora Banské Bystrice za volební koalici SMER-SD, SNS a ĽS-HZDS. Primátorem zvolen nebyl a skončil se ziskem 10 443 hlasů na druhém místě za nestraníkem Peterem Gogolou.\n\nVe Ficově druhé vládě působil od 4. dubna 2012 do roku 2016 ve funkci místopředsedy vlády pro hospodářství a ekonomiku. Od července 2017 je ředitelem Sociální pojišťovny.\n"}
{"id": "771069", "url": "https://cs.wikipedia.org/wiki?curid=771069", "title": "Satanela", "text": "Satanela\n\nSatanela (psáno též Satanella) je opera o třech jednáních českého skladatele Josefa Richarda Rozkošného. Libreto napsal spisovatel Karel Kádner podle básnické povídky Jaroslava Vrchlického \"Satanella\". Opera měla premiéru 5. října 1898 v pražském Národním divadle.\n\nPo veristickém experimentu s operou \"Stoja\" zvolil Josef Richard Rozkošný pro svou další operu látku z české literatury, konkrétně básnickou povídku Jaroslava Vrchlického \"Satanella\", poprvé zveřejněnou roku 1874. Romanticko-fantaskní příběh, zasazený do exotického prostředí ostrova Rhodu za vlády johanitů, dosáhl značné popularity a operu na libreto podle Vrchlického díla zkomponoval před Rozkošným již rakouský skladatel Emil Nikolaus von Reznicek, který působil v Praze; jeho verze \"Satanelly\" měla premiéru v pražském Novém německém divadle 3. května 1888. Pro Rozkošného upravil báseň do formy libreta Karel Kádner. (Na rozdíl od Vrchlického básně i Reznickovy opery bylo Kádnerovo libreto vydáno i provozováno pod názvem \"Satanela\", tj. s jedním „l“.)\n\nRozkošný v hudbě zkombinoval naturalistický akcent vyzkoušený na \"Stoji\" s dramatickou strukturou ve stylu francouzské velké historické opery, na niž upomíná exotické prostředí, využití řady jevištních efektů, důraz na ansámbly a sbory nebo hojné využití lokálního koloritu.\n\nKritika přijala Kádnerovo první libreto s výhradami, které souvisely zejména s transformací básnického textu do divadelní podoby (libretista například změnil konec příběhu): „Každá látka nesnese každé formy a básník nejlépe ví, proč nepíše dramatu, když z duše vytryskává mu epická báseň.“ Jinak však bylo libreto přijato jako dobré po dramatické i jazykové stránce. Hudbě Rozkošného byla především vytýkána nepůvodnost („Netíhne po novém, spokojuje se s vydobytým, uznaným.“); jako by se v inspiraci vracel ještě před své „gounodovské“ \"Svatojanské proudy\" k opeře ve stylu Giacoma Meyerbeera, považované koncem 19. století již za zcela překonanou. Nedostatek hudební inspirace částečně nahrazovala skladatelova technická obratnost: „Jak ovládá hlasy, jak příznivě a zvučně píše pro sola, jak vede sbory a rozvíjí ensembly, hodno nemenšího uznání nežli uhlazená, barvitá instrumentace, která při veškeré sytosti nikdy neztrácí jemných odstínů, ano mnohdy virtuosně si jimi pohrává […] Vůbec hudební praktik, dokonalý znalec operní machy zračí v \"Satanele\" každým tahem.“ Z jednotlivých míst vyzdvihovala kritika předehru a první dva výjevy druhého jednání.\n\nPozdější hodnocení bylo příkřeji odmítavé. Například podle muzikologa Františka Paly v době komponování \"Satanely\" „zenit Rozkošného byl již dávno překročen“ a jeho pokus hledat štěstí v žánru velké historické opery „dopadl záporně“.\n\nAni divádi nebyli přesvědčeni, byť při premiéře „obecenstvo uvítalo příležitosti, aby [...] vzdalo hold Nestorovi českých skladatelů“. Inscenace se v Národním divadle dočkala pouze tří repríz. Vícekrát Rozkošného \"Satanela\" nebyla nikde uvedena. Libreto opery vydal nakladatel Alois Wiesner v Praze bez datace (1896 nebo 1897).\n\nDěj odehrává se ve hlavním městě ostrova Rhodu na počátku XIII. století.\n(Náměstí) Hlahol trub oznamuje, že se chystá úřední hlášení. Obyvatelé se znepokojeně sbíhají, obávajíce se nového nebezpečí ze strany Turků (sbor \"Aj, slyšte! slyšte! Ký to hlahol trub?\"). Hlasatel však přináší uklidňující zprávu: s Turky bylo smluveno pětileté příměří (zpěv \"Co zvěstuji vám, vladařův je vzkaz\"). Je nařízeno všeobecné plesání. Lidé vzdávají díky Bohu (sbor \"Měj, Bože, dík! Buď veleben\").\n\nNa náměstí přicházejí cikáni; v době oslav jsou se svými zpěvy a tanci vítáni. Jedna z nich, krásná Satanela, zpívá romanci o milostné historii rytíře (Roderiga) a jeho dívky (sebe) (romance \"Byl jednou rytíř, řádu vzor\"). Na přání obecenstva pak začíná tančit, ale tu ji poznává náhodně kolemjdoucí Roderigo. Hned bere Satanelu do náručí. Lidé se radují, že romance končí šťastně, a nechávají milence o samotě. Od jejich posledního shledání uplynula už řada let, ale planou k sobě nezmenšenou vášní (duet \"Kdes meškala tak dlouho, rozmilá?... Zda pamatuješ se, má drahá… Ó lásko, kvítku zázračný\").\n\nCikáni a lid se vracejí a všichni tančí. Jejich veselí však přeruší velmistr johanitského řádu se špatnou novinou. K ostrovu se od Byzance blíží mor. Zítra se jej pokusí odvrátit procesím ke svaté Panně (árie \"Jen slyšte varovný můj hlas\"). Když se lidé rozejdou, uzří velmistr Roderiga v objetí se Satanelou. Prudce jej kárá a haní cikánku-ďáblici. Málem by došlo k šarvátce mezi rytíři a cikány, ale Roderigo ji zažehnává tím, že se odevzdává rytířům a odchází s nimi (ansámbl \"Jen zvolna, páni. Odvaha ta smělá\").\n(Romantická krajina se zříceninami kláštera, v pozadí cikánský tábor) Satanela dumá nad svou láskou (\"Noc prchla již – nastává den\"). Její družky Alma a Lora i ostatní cikánky se jejímu poblouznění smějí (sbor \"Hahaha! Satanelo, jaká zvěst!\"). Vůdce cikánů se jí zastává: není divu, že Satanela bere lásku s takovou vážností, není přece jejich krve. Cikáni za zpěvu veselé písně (\"Již slunce vstává. Hola, hoj!\") balí svůj tábor a odcházejí, jen Satanela zůstává pozadu. Blíží se totiž procesí a ona chce ještě jednou zahlédnout Roderiga. Pohled na černého motýla, předzvěst smrti, v ní vyvolá divnou tíseň, ale i vědomí náruživé lásky (recitativ \"Zde počkám na průvod\" a árie \"Tak divná tíseň v duši mou\").\n\nDůstojné procesí přichází k soše Panny Marie (sbor \"Ó svrchovaný vládce nad oblaky\"). Biskup vede modlitby za odvrácení moru. Satanela, která se schovala za sochu, hází po účastnících včetně Roderiga se smíchem květiny. Vzrušený lid však v tomto narušení obřadu vidí znamení Boží nepřízně a velmistr označuje Satanelu za čarodějku, která na ně přivolává mor a zaslouží smrt. Roderigo se s mečem v ruce staví na její ochranu, je však přemožen a oba jsou odvedeni. Propuká prudká bouře, která přispěje ke všeobecnému zděšení; lid se rozbíhá v přesvědčení, že morová rána je nevyhnutelná.\n(Refektář v klášteře) Velmistr dává přivést Satanelu a Roderiga a oznamuje jim rozsudek. Satanela bude za čarodějnictví upálena, Roderigo byl odsouzen k smrti, ale pro vojenské zásluhy mu byl trest zmírněn: připoután v kajícnickém oděvu musí sledovat cikánčinu popravu (zpěv \"Je skončen soud… Slyš, Rodrigo, ortel svůj\"). Roderigo velmistra proklíná a zve na boží soud, je odveden. Satanela prosí o smilování za Roderiga, ale velmistr ji odbývá. I ona na něj svolává boží pomstu (scéna \"Ó smilování, smilování\"). Když ji odvádějí, ustrne hrůzou zahlédnuvši sochu archanděla Michaela zápasícího se Satanem; jak dívka ukazuje velmistrovi, postava Satana má jeho rysy.\n\nVelmistr o samotě se děsí výčitek, které mu Roderigo a Satanela činili. Notně popíjí víno a přemýšlí nad tajemstvím Satanovy podoby (árie \"Soud boží volal na mou hlavu… Ten Satan – divná věru podoba\"). Satan oživuje, sestupuje z podstavce a zavdává si vína s velmistrem. Vypráví mu příběh o dvou bratrech, kteří se znesvářili pro ženu. Starší mladšího přemohl a dívky se zmocnil, měl s ní postupně syna a dceru, obě děti však brzy po narození záhadně zmizely. V zármutku odešel do boje proti Turkům, aby padl, ale místo toho se stal velmistrem johanitského řádu. Mladší bratr uprchl do světa a stal se sochařem; to on zanechal ve tváři Satana vlastní podobu. Než se vrátí na své místo, prozradí Satan velmistrovi ještě osud jeho dětí: jsou to Roderigo a Satanela (scéna-dialog \"Ta noc je dlouhá, viď, můj bratre\"). Velmistr padá do mdlob. Za oknem se rozžíná hranice.\n\n(Proměna – Nádvoří s hořící hranicí) Muži přivádějí odsouzence (sbor \"Dies irae, dies illa\"). Roderigo chce Satanelu následovat na hranici, ale je přemožen a přivázán k sloupu. Satanela je připoutána na hranici a umírá v plamenech. Roderigovi se konečně podaří vyprostit se a běží za ní. Postaví se mu do cesty velmistr a oslovuje ho jako svého syna, ale Roderigo jej se slovy „Zhyň, příšero,“ probodne a zmizí v dýmu. Za zvuků \"Dies irae\" opera končí.\n\n"}
{"id": "771075", "url": "https://cs.wikipedia.org/wiki?curid=771075", "title": "Kouba (řeka)", "text": "Kouba (řeka)\n\nKouba ( ) je 51 kilometrů dlouhá řeka v Plzeňském kraji a v Bavorsku. Jedná se o délkou i průtokem největší přítok Řezné, do které se vlévá zprava v Německu u Chamu. Rekordní průtoky byly naměřeny 23. února 1970 (131 m³/s) a 9. června 1960 (0,36 m³/s).\n\nNa řece se v okolí Hyršova vyskytují bobři, kteří si zde staví hráze.\n\nJméno je podle Johanna Brunnera keltského původu ze slova \"kemb\", \"cambo\" s významem \"křivý\", \"vinoucí\", \"zakroucený\". Od německé varianty Chamb je na německé části toku odvozena řada místních jmen: Cham, Chammünster, Chameregg, Chamerau a Eschlkam.\n\nKouba pramení v Čechách jižně od vsi Vítovky v Kdyni v okrese Domažlice. Nejprve teče přes Hyršov a mezi Pomezím a Pláněmi šest kilometrů na jihozápad směrem k česko-německé hranici, pak teče čtyři kilometry na severozápad podél hranice a pak u Všerub hranici opouští ve výšce 420 metrů nad mořem směrem do německého vnitrozemí.\n\nV Německu teče Kouba nejprve na jihozápad do Eschlkamu, pak se stáčí na severozápad a teče do Brodu nad Lesy. Odtud teče na jih do Arnschwangu, pak z jihovýchodu mine Weiding a před Chamem se vlévá do Řezné.\n"}
{"id": "771089", "url": "https://cs.wikipedia.org/wiki?curid=771089", "title": "František Kašický", "text": "František Kašický\n\nFrantišek Kašický (* 18. září 1968, Gelnica, Československo) je slovenský politik, v letech 2006–2008 Ministr obrany Slovenska. V současnosti působí jako velvyslanec SR při NATO.\n\nVystudoval Vysokou vojenskou pedagogickou školu v Bratislavě. V roce 1996 složil rigorózní zkouška na Filozofické fakultě Univerzity Komenského v Bratislavě.\n\nV letech 2001–2003 pracoval jako ředitel Kanceláře ministra obrany SR. V období let 2003–2004 působil ve funkci ředitele Vojenského obranného zpravodajství Ministerstva obrany SR. Od roku 2004 působil jako tajemník Výboru NR SR pro obranu a bezpečnost, Zvláštního kontrolního výboru NR SR pro kontrolu činnosti Národního bezpečnostního úřadu a Výboru NR SR pro kontrolu použití informačně-technických prostředků.\n\nPo parlamentních volbách se 4. července 2006 se stal ministrem obrany za stranu SMER v první vládě Roberta Fica. Z funkce odstoupil 30. ledna 2008 v souvislosti se spornými veřejnými zakázkami ministerstva. Nahradil ho tehdejší státní tajemník Jaroslav Baška.\n\nOd květena 2008 působí ve funkci velvyslance Slovenské republiky při NATO.\n\nJe ženatý a má dvě děti. Hovoří anglicky a rusky.\n\n"}
{"id": "771094", "url": "https://cs.wikipedia.org/wiki?curid=771094", "title": "Auguste Bluysen", "text": "Auguste Bluysen\n\nAuguste Marie Joseph Bluysen (7. června 1868, Corbeil-Essonnes – 1952, Louveciennes) byl francouzský architekt období secese.\n\nV roce 1897 obdržel diplom na École des Beaux-Arts a začal pracovat jako architekt koloniálního ministerstva a ředitelství francouzských pošt a telegrafů. Pro Lefèvre-Utile vyprojektoval pavilon na Světovou výstavu v roce 1900 a později i dvě tovární věže v Nantes. Byl známý projekty kin, divadel a lázní.\n\n\n"}
{"id": "771097", "url": "https://cs.wikipedia.org/wiki?curid=771097", "title": "Základní škola Žďár nad Sázavou, Komenského 2", "text": "Základní škola Žďár nad Sázavou, Komenského 2\n\nZákladní škola Žďár nad Sázavou, Komenského 2 (též označovaná jako 2. základní škola) je školské zařízení Žďáru nad Sázavou.\n\nŽáci jsou vzděláváni podle ŠVP Škola poznávání a porozumění.\n\nPo úspěšném složení přijímacích zkoušek mají žáci možnost od 6. ročníku navštěvovat třídu s rozšířenou výukou informatiky a výpočetní techniky.\n\nV roce 1947 žilo ve Žďáru asi 3 500 obyvatel, o pět let později již o 2 000 lidí více. Žďár nad Sázavou měl v r. 1952 (srpen) 5 526 obyvatel. S rozvojem ŽĎASu se navíc očekával další přírůstek obyvatelstva. V té době měl Žďár jedinou základní školu – tu nejstarší – na náměstí. Bylo rozhodnuto o stavbě nové školy na Ptáčkově kopci (později sídliště Stalingrad) – a to je nynější Základní škola Komenského 2, po staru Dvojka, 2. ZŠ.\n\nŠkola byla slavnostně otevřena 31. října 1955. Tehdy to byla jedenáctiletá střední škola, takže se zde i maturovalo.\n\n"}
{"id": "771102", "url": "https://cs.wikipedia.org/wiki?curid=771102", "title": "Kabardino-čerkeština", "text": "Kabardino-čerkeština\n\nKabardino-čerkeština nebo kabardo-čerkeština (vlastní název: \"Къэбэрдей-шэрджэсыбзэ\" nebo \"адыгэбзэ\") je severozápadokavkazský jazyk Kabardinců a Čerkesů. V Kabardino-balkarské a Karačajevo-čerkeské republice Ruské federace má status úředního jazyka, dále je užíván v ruském Krasnodarském kraji a Adygejsku, v Turecku a na Blízkém východě. Počet mluvčích se odhaduje na 1,5 milionu, z toho 515 672 v Ruské federaci \"(sčítání lidu 2010)\". Kabardino-čerkeština se dělí na dva dialekty: kabardštinu a čerkeštinu.\n\nKabardino-čerkeština je některými lingvisty považována spolu s adygejštinou za jeden \"adygský jazyk\". Sami Adygejci, Čerkesové a Kabardinci označují své jazyky společným termínem \"adygebze (адыгэбзэ)\".\n\nPrvní zápisy kabardino-čerkeštiny pocházejí z 18. století a jsou pořízeny arabským písmem. Po připojení Kabardska a Balkarska k Ruskému impériu byla ve 30. letech 18. století vytvořena první abeceda na základě cyrilice. Zásadní reforma přišla po vzniku Sovětského svazu, kdy se roku 1924 zavedla abeceda na základě latinky. O dva roky později vznikla mírně odlišná kabardino-čerkeská latinská abeceda v Sýrii. Roku 1936 byla na nátlak sovětského vedení, stejně jako u ostatní neslovanských jazyků SSSR, zavedena abeceda na základě upravené cyrilice. Při zápisu tímto systémem se užívalo neúměrné množství apostrofů, proto v roce 1938 proběhla další reforma, při které byla zavedena současná azbuka. Ta je kritizována pro užívání značného množství di, tri a tetragrafů (především písmeno кхъу). Návrh nové azbuky z roku 1970, který tento problém řešil, nebyl uveden do praxe.\n"}
{"id": "771107", "url": "https://cs.wikipedia.org/wiki?curid=771107", "title": "Ulvhild Håkansdotter", "text": "Ulvhild Håkansdotter\n\nUlvhild Håkansdotter/Haakonardottir (švédsky \"Ulfhild Håkansdotter\";1095 – 1148) byla dvakrát švédská královna (asi 1117–25 a 1134–48) v letech 1130–1134 královna dánská. Byla manželkou Inge II., Nielse Dánského a Sverkera I.\n\nUlvhild pocházela z Norska. Ságy ji zmiňují jako dceru norského šlechtice Haakona Finnssona z rodu Thjotta. Jméno její matky se nezachovalo. Kolem roku 1116/17 se provdala za švédského krále Inge II. Pravděpodobně spolu neměli děti. Proslýchalo se, že okolo roku 1118 přiměla Ingeho otrávit svého bratra a spoluvládce Filipa. Legendy praví, že král Inge zemřel na \"špatné pití\", domněle otrávený královnou Ulvhild a jejím údajným milencem Sverkerem Kolssonem. Tak vznikla její pověst nebezpečné ženy.\n\nPo smrti Ingeho se Ulvhild odebrala do Dánska. Zdá se totiž, že v Dánsku měla příbuzné a spojence. V roce 1130 se provdala za dánského krále Nielse, jehož manželka Markéta Fredkulla zemřela krátce předtím. Dánskou královnou byla čtyři roky, v roce 1134 byl Niels zavražděn.\n\nJejím třetím manželem se stal švédský král Sverker I. Je možné, že se do Švédska vrátila už v roce 1132. Některé zdroje dokonce uvádějí, že se vrátila do Švédska a vdala se za Sverkera už v roce 1130. Proti třetímu manželství nebyly vzneseny žádné námitky, nebyla ani zpochybňována legitimita jejích dětí se Sverkerem, což posloužilo jako důkaz, že nebyla Nielsovou manželkou, ale pouze milenkou. Kdyby byla za Nielse vdaná, církev by nepovolila její sňatek se Sverkerem v roce 1130. Ze všeho nejpravděpodobněji se v roce 1130 vdala za Nielse (po smrti jeho první ženy) a po jeho smrti v roce 1134 se vdala potřetí.\n\nSverker zřejmě nebyl královského původu, a tak mu toto manželství pomohlo legitimizovat jeho vládu, protože Ulvhild už jednou byla švédskou královnou. Sverker se neoženil s žádným ženským potomkem předchozích švédských králů, dvakrát se oženil s vdovami po svých předchůdcích.\n\nUlvhild zemřela v roce 1148 a Sverker se poté oženil s Richenzou Polskou, vdovou po Magnusi Nilssonovi, který býval jeho oponentem.\n\nUlvhild měla přinejmenším dva přeživší syny a dvě dcery, všechny z manželství se Sverkerem:\n\n"}
{"id": "771112", "url": "https://cs.wikipedia.org/wiki?curid=771112", "title": "Po stopách šlechtických rodů", "text": "Po stopách šlechtických rodů\n\nPo stopách šlechtických rodů je název projektu, který v letech 2011-2021 probíhá na území Čech, Moravy a Slezska. Organizuje jej Národní památkový ústav ve spolupráci s ministerstvem kultury. Na projektu se také podílí ministerstvo školství, ministerstvo vnitra, ministerstvo pro místní rozvoj, ministerstvo životního prostředí, ministerstvo zemědělství, ministerstvo průmyslu a obchodu a ministerstvo zahraničních věcí. Cílem projektu je připomenout široké veřejnosti historický odkaz nejvýznamnějších šlechtických rodů.\n\nNápad na vytvoření tohoto projektu se zrodil v roce 2010 při přípravách výstavy \"Rožmberkové, rod českých velmožů a jeho cesta dějinami\". Vlastní projekt odstartoval v roce 2011, který byl věnován Rožmberkům. Roku 2012 je vystřídali Pernštejnové a v dalších letech by měli být představeni Rohané a francouzská šlechta, páni z Kunštátu a Poděbrad, Metternichové, Chotkové, Valdštejnové a italská šlechta, Schwarzenberkové, Lichtenštejnové a Lobkovicové. Při výběru rodů byla snaha o vyvážené zastoupení všech tří historických zemí Koruny české.\n\nPrůběh jednotlivých dílčích projektů je zpravidla rozdělen do dvou částí. První se odehrává v Praze a jedná se o výstavu, věnovanou příslušnému rodu. V regionech, které daný rod vlastnil, na ni navazují další akce, které probíhají po celý rok.\n\nHlavním cílem projektu je seznámení veřejnosti nejen s uvedenými rody, ale také s historií Českých zemí od pozdního středověku do 19. století. Dále se také jedná o snahy změnit stereotypní pohled na pozici šlechtických rodů. A také představení fondů paměťových institucí, ať už se jedná o hrady, zámky a další stavby, nebo o muzejní sbírky a archiválie. \n\n\n"}
{"id": "771127", "url": "https://cs.wikipedia.org/wiki?curid=771127", "title": "Şəmkir FK", "text": "Şəmkir FK\n\nŞəmkir FK (ázerbájdžánsky: \"Şəmkir Futbol Klubu\", česky: \"Šamkir FK\" nebo \"Šamchor FK\") je ázerbájdžánský fotbalový klub sídlící ve městě Şəmkir (česky: Šamkir, někdy Šamchor). Třikrát se stal mistrem Ázerbájdžánu (1999/00, 2000/01, 2001/02).\n\nSvé domácí zápasy odehrává na stadionu Şəmkir OİK stadionu s kapacitou 2 000 diváků.\n\n\nZdroj: \n\n"}
{"id": "771130", "url": "https://cs.wikipedia.org/wiki?curid=771130", "title": "Karel Stránský", "text": "Karel Stránský\n\nKarel Stránský (5. října 1898, Obříství – 14. dubna 1978, Praha) byl český právník a sokolský funkcionář.\n\nPocházel z rodu nižší šlechty Stránských ze Stránky a Greifenfelsu. Vystudoval arcibiskupské gymnázium a právnickou fakultu a věnoval se právnické praxi. Stal se starostou malostranského sokola, jehož členy byli i Tomáš Garrigue Masaryk nebo Edvard Beneš.\n\nOženil se s Boženou Malypetrovou, dcerou politika Jana Malypetra, se kterou měl čtyři syny, z nichž se tři dožili vyššího věku. Jeho bratrancem byl Antonín Benjamin Svojsík, zakladatel českého skautingu, který jeho program testoval právě na tělesně zdatném Karlu Stránském.\n\nJako sokolský funkcionář byl Stránský v roce 1941 zatčen a odvezen do Terezína a později do Osvětimi. Ještě před svým propuštěním na základě amnestie při Hitlerových narozeninách stihl v Osvětimi (kde pobýval pod vězeňským číslem 25625) navázat spolupráci s Witoldem Pileckým, polským armádním důstojníkem vedoucím táborovou konspiraci vězňů známou jako Svaz vojenské organizace (ZOW - Związek Organizacji Wojskowej). Stal se tak jedním z jejích prvních pomahačů nepolského původu.\n\nV době heydrichiády byl zadržen znovu a podle pozdějšího vyprávění jeho manželky mu tehdy bezprostředně hrozil trest smrti. Musel se ale vystěhovat z Prahy a znovu ho nucené vystěhování postihlo v 50. letech po dvouletém věznění v komunistickém táboře nucených prací. Do hlavního města vrátil až na konci 50. let a pracoval jako podnikový právník v Tesle Holešovice.\n\nJeho synové se stali obětí komunistické perzekuce, dva z nich, Petr a Jan, odešli za svobodou do Švýcarska, zatímco Jiří Stránský po pobytu v žaláři zůstal v Československu a postupně se začal věnovat i spisovatelské činnosti. Karel Stránský podnikal na konci 50. let kroky na jeho očištění.\n\n"}
{"id": "771132", "url": "https://cs.wikipedia.org/wiki?curid=771132", "title": "Špička cibulová", "text": "Špička cibulová\n\nŠpička cibulová (\"Marasmius alliaceus\", též \"Agaricus alliaceus Jacq.\") je jedlá houba z čeledi špičkovitých.\n\nŠpička cibulová je sice jedlá, ale její maso nemá valnou chuť. Díky výrazné česnekové vůni dužniny je možno ji přidávat do jídel pro dodání česnekové chuti, což je vhodné pro osoby alergické na česnek.\n\nKlobouk má průměr 5-35 mm, kuželovitý až vyklenutý tvar, často vrásčitou pokožkou a řídce rozmístěné bělavé či našedlé lupeny. Barva klobouku je šedá, šedohnědá, hnědá či béžová, za vlhka může klobouk černat.\n\nTřeň je 15-60 mm vysoký a , 0,5-4mm široký, válcovitého tvaru, s jemně plstnatou pokožkou. Zbarvený je šedohnědě, nahoře světlejší, dole až černý.\n\nRoste jednotlivě nebo ve skupinách od června do listopadu v podhůří a pahorkatinách. Prospívá na tlejícím listí a větvičkách a dřevě buků.\n\n"}
{"id": "771133", "url": "https://cs.wikipedia.org/wiki?curid=771133", "title": "Srdce pro Václava Havla", "text": "Srdce pro Václava Havla\n\nSrdce pro Václava Havla je plastika ve tvaru otevřeného srdce, která vznikla k uctění památky Václava Havla. Autoři Lukáš Gavlovský a Roman Švejda na ni použili vosk z tisíců nedohořených svíček, které musely být v průběhu prosince 2011 a ledna 2012 odklízeny z pietních míst vzniklých po smrti Václava Havla spontánně po celém Česku. 2 metry vysoká a 2,3 tuny vážící plastika byla odhalena 9. února 2012 na piazzettě Národního divadla, kde byla umístěna do dubna 2012. Poté putovala dalšími českými městy – srdce se objevilo v Litomyšli, Grabštejně, Brně, Zlíně a Uherském Ostrohu. Od dubna 2014 je trvale umístěno v zámku Litomyšl.\n\nNápad přetavit vosk ze svíček do velké plastiky ve tvaru srdce a \"„využít tak materiál, ve kterém je nainvestována ohromná lidská energie,“\" dostal výtvarník Lukáš Gavlovský přímo na pietním místě na Václavském náměstí. Svůj záměr oznámil veřejnosti a domluvil se s úklidovými četami, které pietní místa uváděly do původního stavu, aby mu schovávaly svíčky. Dílo začalo vznikat v pražském kulturním centru Trafačka za pomoci mnoha dobrovolníků. 18. a 19. ledna probíhala výroba licí formy, 20. ledna byla odlita první vrstva. Další vrstva (celkem jich je deset) pak přibývala přibližně každý den. 25. ledna se konal poslední úklid soklu sochy svatého Václava. Dobrovolníci sbírali vosk i z dalších pietních míst – nejen v Praze, ale v celém Česku. Kromě hlavního města se tak zapojilo například Brno, Plzeň a Uhlířské Janovice. Z 3,5 tuny svíček se získalo asi 2,5 tuny vosku. Plastika byla rozdělena do 115 kvádrů.\n\nRadnice Prahy 1 vznik plastiky podpořila, ale nepřála si, aby dílo stálo přímo na Václavském náměstí, kde chtěl velké voskové srdce Gavlovský vytvářet. Uvažovalo se proto například o kulturním centru Pražská křižovatka. Nakonec byla vybrána piazzetta u Národního divadla (od roku 2016 pojmenovaná Náměstí Václava Havla). Sestavení plastiky z kvádrů probíhalo 9. února a v podvečer bylo hotové dílo slavnostně odhaleno, za doprovodu taneční skupiny Nanohach a hudebníka Vojtěcha Švejdy. Odhalení se účastnila i vdova Dagmar Havlová. \"Srdce pro Václava Havla\" u Národního divadla zůstalo do 10. dubna. Poté začala jeho pouť po dalších českých městech:\n\n\n\n\n\n\n\nPůvodně se uvažovalo, že \"Srdce pro Václava Havla\" bude trvale umístěno na Letišti Václava Havla, či dokonce že by bylo voskové srdce přetaveno v jiný objekt nebo po částech rozdáno.\n\nHavlův zavilý odpůrce Jiří Wolf plastiku poté, co byla umístěna na prostranství u Národního divadla a zvědaví kolemjdoucí vcházeli dovnitř jako za zástěnu, nazval „Veřejnými záchodky Václava Havla“. Při vernisáži díla v brněnském Divadle Husa na provázku zas přišli dva Havlovi odpůrci s transparenty připomínající oběti válek, které Havel podporoval, což vyvolalo slovní potyčku a přetahovanou o transparenty.\n\nMěkký povrch plastiky umožňuje, aby do něj lidé vyrývali různé vzkazy. Podle Romana Švejdy „\"převládaly dva tvary – kosočtverce a srdíčka. Srdíčka ale převažovala\"“. Podle jeho slov spolu s Lukášem Gavlovským nečekali, že zájem o Havlovo srdce bude trvat tak dlouho.\n\nPro brněnské Divadlo Husa na provázku vyrobili autoři ze zbylého vosku zmenšenou kopii plastiky (v poměru 1:6). Zmenšenina byla předána v říjnu 2013 při příležitosti schválení pojmenování Uličky Václava Havla, která přiléhá k divadlu.\n\nObdobnou zmenšeninu dostalo americké město Chicago, partnerské město Prahy. Plastika byla odhalena na chicagské radnici v červnu 2015 v rámci kulturního festivalu \"Dny Prahy v Chicagu\". Od 2. května do 30. června 2016 byla plastika vystavena na Columbia College Chicago. Na jakém místě v Chicagu zůstane plastika natrvalo, nebylo k červnu 2015 rozhodnuto.\n\nV roce 2012 se také uvažovalo, že další zmenšeninu by dostalo Národní muzeum.\n\n"}
{"id": "771134", "url": "https://cs.wikipedia.org/wiki?curid=771134", "title": "Josef Šimon", "text": "Josef Šimon\n\nJméno a příjmení Josef Šimon se může vztahovat k následujícím osobnostem:\n\n"}
{"id": "771135", "url": "https://cs.wikipedia.org/wiki?curid=771135", "title": "Jan Jiří Heermann", "text": "Jan Jiří Heermann\n\nJan Jiří Heermann (narozen mezi lety 1640 a 1650 pravděpodobně ve Weigmannsdorfu (Sasko) – zemřel po roce 1700 v Drážďanech), byl německý barokní sochař. Na některých svých dílech spolupracoval se synovcem Pavlem Heermannem.\n\nPocházel ze saského venkova a sochařem se vyučil ve Schneebergu v dílně Johanna Böhmeho. Po ukončení studií pobýval deset let v Itálii, převážně v Benátkách a Římě, kde se setkal s významnými umělci, jako byli Balthasar Permoser a Jean Baptiste Mathey.\n\nPřed rokem 1679 máme záznamy o jeho opětovném pobytu v Drážďanech, kde se vypracoval až na post dvorního sochaře. Víme však, že byl činný i v dalších německých městech, jako jsou Zhořelec, Linec, Gressenheim nebo Tamselt u Küstrinu. Jeho nejvýznamnější realizací v Drážďanech byl Paridův soud (1679–1683) pro Grosser Garten skládající se ze čtveřice pískovcových soch. Příklon k antice, který je na tomto sousoší zřejmý, pochází pravděpodobně z učení v Itálii. Jeho italizující projev nebyl však nejvýrazněji ovlivněn radikálním barokem Gianlorenza Berniniho. Vedle severského východiska u něj najdeme vliv umírněnějšího, realisticky cítěného sochařství Alessandra Algardiho, návaznost na dílo Domenica Guidiho, ale i jednotlivé ohlasy tvorby raného římského baroka, děl Pietra Berniniho a dokonce i Niccola Cordiéra.\n\nPostupně se začíná zabývat i architekturou a sám se začíná nazývat „sochařem architektem“. Jeho neuskutečněným návrhem z roku 1683 bylo náměstí s kostelem Frauenkirche pro Drážďany (kostel byl později vybudován podle návrhu G. Bähra). Před rokem 1685 vytvořil pro kostel sv. Petra a Pavla ve Zhořelci výzdobu varhan, která však byla zničena při velkém požáru roku 1691. 1695–1703 spolu se svým synovcem Pavlem Heermannem vytesal bohatou výzdobu dvouramenného schodiště pro zámek Trója, objednavatelem byl Vojtěch Václav Šternberk. Pro české země vyřezal ještě akantový rám a dvojici andělů pro kostel sv. Václava na Malé Straně. Toto dílo vznikalo mezi lety 1689–1691 na objednávku malostranského purkmistra a rady. Bylo však odmítavě přijímáno našimi umělci a spor se vedl také kvůli nedostatečnému finančnímu ohodnocení. V období sporu se ukazuje jeho hospodářská tíseň, byl nazýván „chudým starcem“. Vyznáním byl luterán a svého náboženství se nemínil vzdát, což mohlo způsobit další potíže, stejně jako skutečnost, že v Praze nenabyl měšťanského práva a cech „pražský pořádek“ mu bránil v živnosti.\n\nJeho nejvýznamnějším dílem bylo dílo opět pro kostel sv. Petra a Pavla ve Zhořelci – a to hlavní oltář kostela. Dílo je signováno a datováno „George Hermann, Architekt und Bildhauer in Dresden 1695“. Na oltáři jsou umístěny figury čtveřice evangelistů, trojice kardinálských ctností, efébští andělé, andílci a dvojice andělských hlaviček. Další čtveřici evangelistů tvoří 1695–1700 pro oltář v Linci u Grossenhainu. Na konci 90. let vytváří epitaf Jana Adama Schoniga a jeho ženy pro Tamsel u Kostrzynu v Polsku.\n\nMezi sochaři, působícími kolem roku 1685 v Praze, nebyla větší osobnost s dostatečnou znalostí italských předloh a vlastním sochařským projevem římského ražení, a proto se hrabě Šternberk rozhodl obrátit na Jana Jiřího Heermanna, který tehdy pracoval pro saského kurfiřta v Drážďanech. I přes velký rozsah zakázky se Heermann nepřestěhoval do Prahy. Vedl stále svou drážďanskou dílnu a do Prahy zajížděl na delší i několikaměsíční pobyty.\n\nJan Jiří Heermann dodal pro zámek sochy kamenné, umístěné podél zdi na terasách, v zahradních grótách, průhledech zahrady, nad vstupními branami, na průčelí stájí a nad jejich vchody. Jeho prací jsou také mramorové busty čtyř ročních období pro interiér zámku (kromě Léta), ty tvoří kolem roku 1700 a dnes jsou umístěny v Národní galerii a nahrazeny kopiemi.\n\nNejvýznamnější z jeho děl je Gigantomachie, umístěná na balustrádě schodiště, poté nad oběma portály a na balkóně zahradního průčelí. Je velice pravděpodobné, že J. J. Heermann navrhoval i architekturu schodiště, které je zřejmě stavebně pozdějším doplňkem (jeho tvar se totiž vymyká názoru projektanta vily, Jeana Baptiste Matheyho). Schodiště má půdorys příčného oválu. Aktuálním motivem římské vilové architektury po polovině 17. století byly nástupy otevřenými, vnějšími schodišti, někdy sochařsky zdobenými. Giovanni Antonio de Rossi realizoval takové schodiště nad křivkovým půdorysem jak před průčelím vily Astalli (1663), tak v monumentálnější verzi před průčelím vily Altieri na Lateránu. Především vliv druhé stavby na kompozici schodiště v Tróji je patrný. Vítězství Olympanů nad Giganty na schodišti vedoucím do hlavního sálu, ve kterém je výzdoba oslavující nedávné habsburské vítězství nad Turky, bylo patrně chápáno jako mytologická narážka na velký triumf – triumfální umění. Jednotlivé plastiky po obvodu schodiště představují antická božstva, alegorie denních i ročních období a světadílů.\nJan Jiří Heermann je představitelem přechodného slohového stupně připravující vrcholné baroko. Snažil se sloučit tradiční dekorativní funkci plastiky v rámci architektury s myšlenkou strhujícího děje a váže všechny figury v jednotnou kompozici. Nejlepší figury jsou atlanti nesoucí balkón, kteří jsou datováni rokem 1685 a signovány. Rozdíly v kvalitě jsou způsobeny podílem méně zkušeného sochaře Pavla Heermanna a dalších pomocníků, stejně jako přestávky, způsobené prací Jana Jiřího na Grosser Garten. Dvanáct alegorických bust na vnější balustrádě vzniklo dodatečně a zřejmě v dílně Jana Brokofa. Svou koncepcí a velkorysostí rozvrhu schodiště v Tróji se podílelo na přípravě vrcholného baroka v Čechách a ovlivnilo jeho další vůdčí představitele, zvláště pak tvorbu Brokofů. Míra propojení až prolnutí architektury a plastiky, dosažená v kompozici vnějšího schodiště zámku, nemá u nás v této době vůbec srovnatelné obdoby.\n\n"}
{"id": "771137", "url": "https://cs.wikipedia.org/wiki?curid=771137", "title": "Daviscupový tým Slovenska", "text": "Daviscupový tým Slovenska\n\nDaviscupový tým Slovenska reprezentuje Slovensko v Davisově poháru od roku 1994. Před vznikem samostatného státu v roce 1993 následkem rozdělení ČSFR reprezentovali slovenští tenisté Československo.\n\nSlovensko zaznamenalo jednu finálovou účast. Zápasy Světové skupiny si tenisté Slovenska poprvé zahráli v roce 1998 a s dvouletou pauzou v ní vydrželi až do roku 2006, kdy sestoupili. Návrat se k roku 2012 nezdařil.\n\n\"(minimální počet odehraných sezón = 3)\"\n\n"}
{"id": "771147", "url": "https://cs.wikipedia.org/wiki?curid=771147", "title": "Kostel Panny Marie Prostřednice všech milostí (Paříž)", "text": "Kostel Panny Marie Prostřednice všech milostí (Paříž)\n\nKostel Panny Marie Prostřednice všech milostí (fr. \"église de Marie-Médiatrice-de-Toutes-les-Grâces\") též kostel Panny Marie z Fátimy (\"église Notre-Dame de Fatima\") je katolický farní kostel v 19. obvodu v Paříži na \"Boulevardu Sérurier\" postavený v letech 1950-1954. V současnosti ho využívá portugalská komunita v Paříži, která změnila patrocinium podle zjevení Panny Marie ve Fátimě.\n\nKardinál a pařížský arcibiskup Emmanuel Suhard (1874-1949) zamýšlel tuto stavbu jako výraz díků za to, že Paříž byla ušetřena masivního bombardování během druhé světové války. Stavby se ale nedožil. Základní kámen byl položen až roku 1950. Kostel byl postaven na kraji města v letech 1950-1954 podle plánů architekta Henriho Vidala. Protože z plánované výstavby obytných domů kolem kostela sešlo, zůstala stavba stát osamocená mimo běžnou zástavbu a v roce 1970 byl kostel z důvodu nevyužívání uzavřen. V 80. letech se uvažovalo o jeho zboření, aby uvolnil místo pro rozšíření sousedící nemocnice Roberta Debrého. Nakonec byl ale zachován pro duchovní správu nemocnice. 13. května 1988 byl kostel předán portugalské komunitě a přejmenován na Notre-Dame-de-Fatima.\n\n"}
{"id": "771149", "url": "https://cs.wikipedia.org/wiki?curid=771149", "title": "Stoja", "text": "Stoja\n\nStoja je opera v jednom jednání ve stylu verismu českého skladatele Josefa Richarda Rozkošného na libreto Otakara Kučery podle motivu stejnojmenné povídky Josefa Deograta Konráda. Byla napsána v letech 1893–94 a měla premiéru 6. června 1894 v pražském Národním divadle.\n\nPočátkem 90. let 19. století zažívaly obrovskou popularitu jednoaktové opery ve stylu italského verismu (zejména Mascagniho \"Sedlák kavalír\"). Nezůstalo jen u původních italských produktů: v pražském německém divadle například slavila velký úspěch opera německého skladatele Ferdinanda Hummela \"Mara\" (premiéra 1893). Směr přivábil i řadu českých skladatelů, z nichž prvním byl překvapivě Josef Richard Rozkošný, představitel starší skladatelské generace s těžištěm v romantismu a lyrismu.\n\nLibreto k první české veristické opeře napsal básník Otakar Kučera – jenž také předtím přeložil libreto \"Mary\" do češtiny – podle povídky českého spisovatele působícího na Balkáně Josefa Deograta Konráda. Příběh ze současné Hercegoviny je nazván po hlavní hrdince \"Stoja\". Rozkošný se veristům přiblížil zejména využitím lokálního koloritu a (podle Marty Ottlové) „jeho lyrismus dospěl k patetické zkratce“.\n\nObecenstvo Národního divadla přijalo novinku nadšeně, skladatel byl osmkrát vyvoláván. Ohlas Rozkošného opery dospěl i do ciziny. Vídeňský list \"Fremdenblatt\" pochvalně posoudil libreto a o hudbě psal: „Hudba Rozkošného jest ohnivá, plná nálady a vyznamenává se velice případnými dramatickými momenty.“ Přestože, jak referoval tisk, „veliké nakladatelské firmy z ciziny jako z Lipska a Berlína žádaly již mistra Rozkošného, aby jim operu prodal se všemi právy pro všechny země mimo Čechy,“ k zahraničnímu provedení nikdy nedošlo.\n\nKritika ocenila kvality Kučerova libreta zvláště v lyričtějších momentech, ale domnívala, se, že se mu nepodařilo udržet realismus a charakterizaci obsažené v prozaické předloze a že sledoval příliš divadelní konvence. Hudba „ze solidní dílny“ Rozkošného podle ní jako obvykle postrádá „svérázné individuality“, avšak skladatel „všímá si bedlivě hudebního rozvoje a přijímá, co shledává dobrým neb nejlepším“. Oproti dosavadní orientaci na Mendelssohna a Gounoda se Rozkošný ve \"Stoje\" obrátil důsledně k Mascagniho vzoru. „Není to snad jen znáti z některých názvuků motivických, nýbrž ze celé struktury, z mluvy orkestru, ze sazby hlasů, ale zvláště z onoho přímo materialistického pojímání divadelního effektu.“ U obecenstva měl tento styl značný ohlas a skladateli se zdál potvrzovat správnost jeho odklonu od romanticko-lyrického směru, který vedl k neúspěchu jeho poslední opery \"Krakonoš\", ale kritika tuto cestu viděla nerada: „Ten vítr, který teď z Italie vane, není umělecky zdravý.“ Mnozí významní čeští hudební kritikové (Zdeněk Nejedlý, Josef Bohuslav Foerster, Ludvík Vítězslav Čelanský) brojili obecně proti verismu, a tím více proti jeho přejímání českými skladateli.\n\nZ českých pokusů o veristickou operu ostatně pouze \"Stoja\" dosáhla jakéhosi úspěchu, zejména z důvodu svého prvenství. Nemalý podíl na úspěchu první inscenace měla představitelka hlavní role Růžena Maturová (později mj. první Dvořákova \"Rusalka\").\n\nPři premiéře byla \"Stoja\" k vyplnění večera uvedena v kombinaci se premiérou symfonie c moll Karla Weise a Blodkovou operou \"V studni\", později v kombinaci s jinými díly, mj. s Leoncavallovými \"Komedianty\" nebo s později vzniklou veristickou aktovkou Karla Bendla \"Máti Míla\". Inscenace v Národním divadle byla poměrně úspěšná, opera se hrála do konce sezóny 1894/95 a dosáhla osmi repríz; ještě v roce 1895 ji uvedlo rovněž Národní divadlo v Brně. Stala se tak relativně nejúspěšnější z vlny českých děl vzniklých v polovině 90. let 19. století pod přímým vlivem italského verismu, tím se však její přitažlivost vyčerpala. S trvalejším úspěchem veristické vlivy reflektoval ve svých operách později Karel Weis a především pak Leoš Janáček.\n\nLibreto \"Stoji\" vydalo roku 1894 nakladatelství Alois Hynek v Praze, vedle toho byla vydána též směs melodií z opery v úpravě pro klavír.\n\nDěje se za posledního povstání v Bosně a Hercegovině.\n\n(Vpravo chata Pankarovičova s loubím, sloužící jako vesnická hospoda, vlevo jiná opuštěná chata, chýlí se k večeru) Ženy z vesnice nabírají vodu u pramene vedle Pankarovičova domu a přitom vzpomínají na své muže a syny, kteří odešli do hor jako povstalci. Samotnou ves opanovalo rakousko-uherské vojsko (sbor \"Černé mrky nebe zahalily\"). Přisvědčuje jim i Stojina matka, též její zeť je v horách mezi povstalci a její dcera proň často pláče. Ženy odcházejí dříve, než se do hospody přihrnou vojáci. Když odejdou, hovoří matka krátce se Stojou a varuje ji před pozorností, kterou jí věnuje četař Štěpán. Sotva se matka odebere k spánku, přichází Štěpán, dříve než jeho soudruzi. Vyčítá Stoji, že si všímá všech více než jeho, a zmíní se o tom, jak se k ní cítí přitahován. Stoja jej nejprve rozverně, pak důrazněji odmítá – je přece vdána. Ale když jí Štěpán romanticky líčí, jak by spolu mohli být šťastni v jeho domovině, zjihne a naslouchá. Štěpán si to vykládá jako podlehnutí a chce na ní vymoci hubičku, ale Stoja se brání. Vytahuje nůž, a když ji Štěpán násilím bere do náručí, bodne jej a vyděšeně prchne (scéna a duet \"Aj, vzácný host tu přichází k nám již… Já mám tě rád jak slunko v jarním čase… Já zavedl bych tě do domova\").\n\nK hospodě přicházejí ostatní vojáci s veselou písní (sbor \"S bohem, moje děvče zlaté\"), umlknou však, když uvidí na zemi ležet Štěpána zalitého krví. Z chalupy vyvedou Stojinu matku, aby jim pověděla, co se stalo, ale ta tvrdí, že nic neví a její dcera že je jistě v chrámu Matky Boží a modlí se za návrat svého muže (vyprávění \"Já nevím nic a nic jsem neslyšela\"). Štěpán přichází k sobě a vysvětluje druhům, že se nešťastnou náhodou zranil sám. Vojáci jej odnášejí do blízké chýše. Jeden z nich s ním zůstává, ostatní odcházejí (sbor \"Nuž dobrou noc, mír snes se svatý\").\n\nStoja se vrací. Matka jí stručně vysvětlí, co se stalo,ale Stoja se jejímu pátravému zraku vyhýbá. O samotě Stoja jásá nad tím, že Štěpán – nebo Jovan, jak mu křestním jménem říká – je živ, a přiznává si své vášnivé okouzlení (árie \"Jest živ, jest živ, zda věřit mám?\"). Chce jej jít odprosit, v tom se však zjevuje její manžel Alexander Pankarovič. Dnes v noci hodlají povstalci přepadnout spící vojáky. Stoja se jej od toho pokouší odradit: vojáci jsou přece klidní, vlídní a bez viny. Ale tomu se ovšem Pankarovič jn směje (scéna \"Aj, koho voláš?… Nám protivní jsou z duše celé\").\n\nSotva Pankarovič zmizí, běží Stoja k chýši, kde se ukrývá Štěpán se svým ošetřovatelem, a prozradí jim plán povstalců. Štzěpánův druh odkvapí vyburcovat vojáky, Stoja zatím Štěpána prosí o odpuštění a nabízí mu,a by ji zabil z bambitky jejího manžela, jemuž – jak přiznává – nezachovala věrnost. Štěpán jí však promíjí a opakuje nabídku, aby odešla s ním. Stoja tentokrát přijímá. Mezitím vypukne bitka, prostranství se zaplní zděšenými ženami (pantomimická scéna). Povstalci jsou brzy poraženi připravenými vojáky. Rozzlobený Pankarovič přichází, aby z pomsty zabil alespoň zraněného v blízké chýši, o němž se dozvěděl od Stoji. V tu chvíli vychází z vrat chýše Štěpán, podpírán Stojou. Štěpán chce po Pankarovičovi vystřelit Stojinou bambitkou, ale Stoja mu sráží ruku a rána padá do země. Všichni tři na sebe chvíli hledí, pak se Pankarovič, pochopiv situaci, vrhne na Stoju a probodne ji. Zatémco Štěpán klesá k umírající Stoji, nechává se Pankarovič bez odporu spoutat a odvést vojáky (finále \"Hrom v zrádce bij! My byli prozrazeni\").\n"}
{"id": "771151", "url": "https://cs.wikipedia.org/wiki?curid=771151", "title": "Tchaj-an", "text": "Tchaj-an\n\nTchaj-an ( , pchin-jinem \"Tàiān\") je městská prefektura v Čínské lidové republice, kde patří k provincii Šan-tung. Celá prefektura má rozlohu 7 761 čtverečních kilometrů a v roce 2010 v ní žilo zhruba pět a půl milionu obyvatel.\n\nTchaj-an leží v provincii Šan-tung v okolí hory Tchaj-šan. Prefektura hraničí na severu s Ťi-nanem, hlavním městem provincie, na severovýchodě s Laj-wu, na východě s C'-po, na jihovýchodě s Lin-i, na západě s Liao-čchengem a přes Žlutou řeku s provincií Che-nan a na jihu s Ťi-ningem.\n\nJe zde železniční stanice na vysokorychlostní trati Peking – Šanghaj.\n\nV roce 2018 město pořádá jedno z kol světového poháru ve sportovním lezení.\n\n\n\n\n\n"}
{"id": "771152", "url": "https://cs.wikipedia.org/wiki?curid=771152", "title": "Pokoj vám", "text": "Pokoj vám\n\nPokoj vám je nerealizovaná deska slovenské skupiny Prúdy, která byla natočena v roce 1969 a měla vyjít v na podzim téhož roku, tedy jako druhá deska po výrazném debutu Zvoňte, zvonky. Byla nahrána ve \"Štúdiu symfonického orchestru Československého rozhlasu\" v Bratislavě v létě 1969 a měla vyjít ve vydavatelství Panton. K vydání ale nedošlo, i když LP už měla přiřazené katalogové číslo (11 0222). Důvodem pro zákaz celé desky byly temné, depresivní texty Kamila Peteraje a Borise Filana, které evokovaly nálady beznaděje po srpnové okupaci v létě 1968. Master desky se po zákazu ztratil a na dlouhou dobu to vypadalo, že nahrávka neexistuje. Kolovala však v několika kopiích mezi fonoamatéry a zejména v archivu Pavola Hammela. Díky těmto okolnostem se album podařilo v roce 1998 rekonstruovat a zvukově připravit pro vydání na CD. To vyšlo ve vydavatelství Bonton pod katalogovým číslem 491767 2.\n\nAlbum je víc profilovou deskou zpěváka Pavola Hammela než samotných Prúdů. Oproti skupinovým nahrávkám je \"Pokoj vám\" tišší, více folkovější album, propojené navíc do jednoho celku mluveným slovem, které civilně načetl Hammel. Přesto tu zazní i rockovější písně (například píseň \"Horiaci dom\", na které hostuje Marián Varga), i když desce samotné nedominují tak výrazně ani elektrická kytara nebo varhany.\n\nHudební režii alba měl Leoš Komárek, o zvukovou režii se starali Peter Hubka a Vladimír Marko. Režii mluveného slova obstaral Dušan Hanák. O remasterování archivního materiálu se v roce 1998 postaral Alexander Soldán, editorem celého projektu byl Peter Pišťanek.\n\nNa CD jsou přidány vedle samotného alba \"Pokoj vám\" také bonusy, představující skupinu Prúdy ve své slavné sestavě kolem alba Zvoňte, zvonky. Jedná se o písně, nahrané v roce 1968 pro krátký film Ivana Húšťavy \"Aleluja\" (13–17). Dvě z nich jsou klasické vánoční koledy, přearanžované do mírně nezvyklých poloh (až pochmurně znějící \"Tichá noc\"), zbytek jsou pokusy o vlastní vánoční písně. Písně 18–20 pochází z televizního pořadu Nedeľná chvíľka poézie z roku 1968. Skupina zde zhudebnila básně liverpoolských básníků Rogera McGougha a Briana Pattena.\n\n\n\n"}
{"id": "771162", "url": "https://cs.wikipedia.org/wiki?curid=771162", "title": "Čéč z Isenberka", "text": "Čéč z Isenberka\n\nČéč z Isenberka (před 1175 - po 1182) byl český šlechtic a královský úředník z rodu pánů z Isenberka, kteří se až do konce 13. století nazývali \"pány ze Železnice\". Tento rod pravděpodobně neměl nic společného s východočeským rodem pánů ze Železnice.\n\nČéč je poprvé zmiňován v letech 1175-1177, kdy zastával místo dvorského sudího (iudex curiae). Roku 1180 či 1181 je uváděn na listině cisterciáckého kláštera v Plasech. Tehdy měl klášteru darovat osady Býkov, Vlčkov a Újezd (snad zaniklý u Kaznějova), které dříve získal za zásluhy od knížete Fridricha. Naopak od kláštera získal statek Sedlecko. V roce 1180 je uváděn jako \"Cacc comes de Zeleznice\". Podle Palackého v té době zastával funkci župana či kastelána. Jeho synem byl Budivoj, v letech 1205-1213 dvorský sudí.\n\nKde měl Čéč svoje sídlo, není známo. Dosud se objevili dvě teorie, obě se ovšem nepodařilo potvrdit. Podle první myšlenky stávalo u Třebekovské hájenky, nedaleko Jarova na Plzeňsku. V roce 1984 zde byl proveden archeologický výzkum, při kterém se zde nalezl hospodářský dvůr a tvrz ze 14. století, které stály v blízkosti zaniklé obce ze 13. století – snad Třebokova. Podle druhé teorie se nacházelo na Jičínsku a stávalo v místech pozdějšího hradu Železnice, který zanikl ve 14. století. Dosud se však nepotvrdilo, že právě zdejší hrad, byl centrem oné župy.\n\n"}
{"id": "771164", "url": "https://cs.wikipedia.org/wiki?curid=771164", "title": "Bohrův model atomu", "text": "Bohrův model atomu\n\nBohrův model atomu je model atomu, který vytvořil v roce 1913 dánský fyzik Niels Bohr. Bohrův model je následníkem Rutherfordova modelu atomu a předchůdcem kvantověmechanického modelu atomu. Hlavním přínosem Bohrova modelu je, že popisuje stabilní atom a že v případě atomu vodíku vysvětluje jeho spektrální čáry za předpokladu kvantování momentu hybnosti. Bohr za tento model atomu dostal v roce 1922 Nobelovu cenu za fyziku.\nV roce 1911 uveřejnil Ernest Rutherford tzv. Rutherfordův model atomu, jehož základní myšlenkou je, že atom se skládá z velmi hmotného jádra a lehkých elektronů v obalu atomu. Rutherfordův model atomu sice velmi dobře vysvětlil výsledky experimentů prováděných při ostřelování velmi tenkých fólií, nicméně nic neříkal o spektroskopických vlastnostech atomu. Záhy bylo také ukázáno, že atomy by podle Rutherfordova modelu byly velmi nestabilní, což je v příkrém rozporu s naší zkušeností. Bohr se tedy v roce 1913 pokusil nalézt model atomu vodíku, který by \"byl stabilní\" a \"vysvětloval spektrum vodíku\".\n\nBohrův model atomu je postaven na těchto postulátech:\n\nVeškeré stavy elektronu v Bohrově atomu vodíku lze popsat jediným kvantovým číslem formula_1, které můžeme interpretovat jako číslo hladiny (počítáno vzestupně od 1).\n\nPoloměr kružnicové dráhy \"n\"-té hladiny, po které se elektron pohybuje, je\nkde formula_3 je hmotnost elektronu, formula_4 je náboj elektronu, formula_5 je permitivita vakua, formula_6 je redukovaná Planckova konstanta.\n\nHodnota \"r\"(1) = 5,29×10 m se nazývá Bohrův poloměr vodíkového atomu.\n\nEnergie elektronu vázaného v atomu vodíku na \"n\"-té hladině je\n\nRychlost elektronu na \"n\"-té hladině jest\n\nJiž v roce 1914 provedli James Franck a Gustav Ludwig Hertz tzv. Franck-Hertzův experiment, v němž nespektroskopicky prokázali existenci Bohrových energetických hladin. Fakt, že tento experiment byl vykonán a publikován již rok po uveřejnění Bohrova modelu, dopomohl k velmi rychlému přijetí tohoto modelu fyzikální obcí.\n\nBohrův model atomu velmi dobře popisuje atom vodíku a iontů mající v elektronovém obalu jen jeden elektron (He, Li, Be a B). U atomů mající více než jeden elektron předpovídá tento model spektrální čáry odporující experimentu. Z tohoto důvodu se často hovoří spíše o \"Bohrově modelu vodíku\", než obecněji o Bohrově modelu atomu.\n\nV případě atomu vodíku Bohrův model atomu předpovídá spektrum, které se od naměřených hodnot liší o 0,05 procenta. To je způsobeno tím, že model atomu považuje jádro za nehybné, a tedy tiše předpokládá, že jádro má nekonečnou hmotnost. Ve skutečnosti ale hmotnost jádra není nekonečná a jádro, stejně jako elektron v obalu atomu, rotuje kolem společného těžiště, byť je poloměr jeho rotace přibližně dvoutisíckrát menší než v případě elektronu.\n\nI přesto, že Bohrův model atomu byl nahrazen přesnějším kvantově mechanickým modelem atomu již za 12 let, byl důležitým mezikrokem k moderní kvantové mechanice. Po Planckově vyzařovacím zákonu a Einsteinově vysvětlení fotoelektrického jevu to byla třetí teorie, která ukázala nutnost kvantování fyzikálních veličin, především pak momentu hybnosti, jehož kvantování se zachovalo právě i v moderní kvantové mechanice.\n\nBohr při pokusu nalézt stabilní model atomu vodíku, který by vysvětloval spektrální čáry, ponechal poznatek Rutherfordova modelu o velmi hmotném jádře a soustředil se na atomový obal.\nByl vyzbrojen tehdejšími poznatky:\n\nPokud fotony, které lze pozorovat ve spektroskopických experimentech, vyzařuje elektron (a nikoliv jádro), pak ze zákona zachování energie bude foton mít energii rovnu rozdílu energie elektronu před vyzářením fotonu a po něm, tedy formula_15\nPoužitím Rydbergovy formule a Einsteinova vzorce pro energii fotonu dostáváme\n\nProtože na levé straně je rozdíl dvou energií a na pravé straně je rozdíl dvou členů (mající jednotku energie), nabízí se, že energii elektronu v atomu lze zapsat ve tvaru formula_17 kde formula_1 je celé číslo.\nTo by znamenalo, že energie elektronu v atomovém obalu vodíku nemůže nabývat libovolných hodnot, ale pouze diskrétních hodnot.\n\nBohr, stejně jako před ním Rutherford, předpokládal, že interakce v atomu je výhradně elektrostatická a tedy, že vzájemná síla bude klesat s druhou mocninou vzdálenosti. Již Isaac Newton v případě gravitace, jejíž síla také klesá s druhou mocninou vzdálenosti, ukázal, že jediné možné stabilní dráhy, jsou kružnice nebo elipsy.\n\nStabilita v atomu lze popsat jako rovnováhu sil, tedy, aby se přitažlivá síla působící mezi jádrem a elektronem vykompenzovala s odstředivou silou působící na elektron, jež obíhá jádro. V nejjednodušším případě \"kružnicové dráhy\" to lze zapsat jako\nEnergie elektronu je dána součtem kinetické a elektrostatické potenciální energie:\nformula_20\nPoužitím předchozí rovnice dostáváme\nVyjádřením rychlosti dostáváme formula_22 a s použitím formula_23, získáme\n\nObdobně lze odvodit vztah pro vzdálenost elektronu od jádra. Z rovnosti elektrické a odstředivé síly lze vyjádřit formula_25. Dosazením vztahu pro rychlost dostáváme\nDostáváme tedy, že elektron může obíhat po kružnicových drahách, přičemž vzdálenost elektronu od jádra nemůže být libovolná. Vyzáření nebo pohlcení fotonu způsobí, že elektron přeskočí na jinou kružnici (hladinu).\n\nEnergie, rychlost i poloměr dráhy elektronu v elektronovém obalu atomu nemohou nabývat libovolné hodnoty a jsou diskrétní. Odvozené vztahy jsou\nVzniká tedy otázka, pro jakou veličinu formula_28 je rozložení hodnot rovnoměrné, tedy ve tvaru formula_29\n\nVeličina formula_30 lze vyjádřit jako\na rozměr této veličiny bude formula_32.\nPožadujeme-li, aby formula_33, pak požadujeme formula_34. Tehdy lze rozměr veličiny lze zapsat jako\nPostupným dosazováním hodnot formula_36 do předchozího vzorce dostáváme jednotky veličin, které lze zapsat ve tvaru formula_29.\n\nJsou to m.s, m.s, m.s, m.s, atd. Protože pro veličiny se čtvrtou a vyšší mocninou délky nejsou názorné fyzikální veličiny, má smysl studovat pouze m.s a m.s. První jednotka je jednotkou převrácené rychlosti, druhá je podílem momentu hybnosti a hmotnosti. Protože hmotnost není závislá na parametru formula_1, lze říci, že moment hybnosti lze zapsat ve tvaru\n\nTřetí postulát je tedy z historického pohledu důsledkem požadavků, aby nový model atomu vodíku byl stabilní a uměl vysvětlit čárové spektrum vodíku.\n\n"}
{"id": "771165", "url": "https://cs.wikipedia.org/wiki?curid=771165", "title": "Miroslav Pelikán", "text": "Miroslav Pelikán\n\nMiroslav Pelikán (20. února 1922 Praha – 19. května 2006 Praha) byl český hudební skladatel a pedagog.\n\nPo absolvování reálky v Praze na Smíchově studoval skladbu na Pražské konzervatoři u Miroslava Krejčího a Emila Hlobila. Vedle toho se věnoval i hře na klavír. Vyučoval na hudební škole na Kladně.\n\nVe svých prvních skladbách navazoval na skladatele moderní české hudby 20. století. Po roce 1958 se v jeho díle projevuje příklon k dvanáctitónové hudbě. Vytvořil si však vlastní hudební jazyk. Jeho skladby byly úspěšné v několika skladatelských soutěžích. \"Sonáta pro violoncello a klavír\" byla hodnocena jako nejúspěšnější dílo festivalu \"Dny soudobé hudby 2000\".\n\n\n\n\n\n"}
{"id": "771166", "url": "https://cs.wikipedia.org/wiki?curid=771166", "title": "Tomáš Pecina", "text": "Tomáš Pecina\n\nTomáš Pecina (* 21. dubna 1966) je český internetový blogger a justiční aktivista. Žije v Praze.\n\nVystudoval teoretickou fyziku na Matematicko-fyzikální fakultě UK, dále se ale věnoval překladatelství a žurnalismu na Britských listech, jejichž redakčního systému je spoluautorem. Taktéž je autorem stanov vydavatele Britských listů, Občanského sdružení Britské listy. Společně s Janem Čulíkem, šéfredaktorem Britských listů, je spoluautorem knihy \"V hlavních zprávách: Televize: Fakta, která před vámi zatajili\", výboru z textů publikovaných v Britských listech k situaci v České televizi. V roce 2002 odešel z redakce Britských listů kvůli osobním sporům se Štěpánem Kotrbou, tehdejším redaktorem Britských listů.\n\nEditoval též českou Wikipedii, odkud odešel v roce 2005 po sporech se správci, kteří mu opravovali archaický pravopis (např. konservativní). Poté založil vlastní internetovou encyklopedii Iuridictum.\n\nDo všeobecného povědomí se ovšem dostal např.:\n\n\nDo roku 2011 byl členem Konzervativní strany. Sám sebe označuje za konzervatistu, monarchistu a odpůrce jakékoliv formy totalitarismu a potlačování svobody projevu.\n\nSoudní exekutor nařídil v lednu 2018 dražbu na internetovou doménu Tomáše Peciny pecina.cz k uspokojení pohledávky oprávněného HS INKASO s.r.o., ve výši 82 tis. Kč.\n\n"}
{"id": "771167", "url": "https://cs.wikipedia.org/wiki?curid=771167", "title": "Josef Bernat", "text": "Josef Bernat\n\nJosef Bernat (5. září 1835 Modřice u Turnova – 16. října 1915 Mělník) byl český římskokatolický kněz a čestný kanovník Katedrální kapituly u sv. Štěpána v Litoměřicích.\n\nČestný měšťan v Mělníku se narodil v Modřicích u Turnova v roce 1835. Na kněze byl vysvěcen v roce 1859. Po vysvěcení působil zdárně jako kaplan v Liberci, kde se potkával český a německý živel, od roku 1879 se stal vicerektorem kněžského semináře v Litoměřicích. Roku 1887 byl ustanoven farářem a okrskovým vikářem v Terezíně. V roce 1894 byl jmenován děkanem. Infulovaným proboštem na Mělníce se stal v roce 1896. Je služba byla pevně založena na vlasteneckých principech, všude dával základ k bohoslužbě v češtině a českému živlu. Jeho srdce bylo \"\"rozehřáto\"\" pro českou vlast.\nByl jmenován čestným kanovníkem litoměřické katedrální kapituly, papežským komořím a konzistorním radou. Město Mělník ho jmenovalo čestným občanem. Byl spoluzakladatelem \"\"České besedy\"\" v Liberci a členem Českého muzea.\n\n\n\n"}
{"id": "771168", "url": "https://cs.wikipedia.org/wiki?curid=771168", "title": "Deutsche Gesellschaft für Photographie", "text": "Deutsche Gesellschaft für Photographie\n\nDeutsche Gesellschaft für Photographie e. V. (Německá fotografická společnost, DGPh) je organizace, která se zabývá oceněními především v kultuře, fotografii a souvisejících vizuálních médiích. Byla založena v roce 1951 v Kolíně nad Rýnem, kde má své sídlo, je registrovaným spolkem a má asi 1000 členů.\n\nNový člen je přijat po zvážení návrhu dvou stávajících členů.\n\nSpolečnost se dělí na šest částí, které zvažují různé aspekty fotografie:\n\n\n\n\n\n\n\n\n"}
{"id": "771173", "url": "https://cs.wikipedia.org/wiki?curid=771173", "title": "Michael Mandík", "text": "Michael Mandík\n\nMichael Mandík (kolem 1640 Gdaňsk – 1694, Tovačov) byl raně barokní sochař činný v na Moravě v poslední třetině 17. století, zejména v městech Kroměříži a Olomouci.\n\nNarodil se v polském Gdaňsku, o čemž se zmiňuje roku 1671 komorník olomouckého biskupa Karla II. Liechtenstein-Castelcorna Thomas Sartorius, a předpokládá se, že se tak stalo kolem roku 1640. Soudě podle jména, měl zřejmě polské předky, i když německého jazyka byl přirozeně znalý. Gdaňsk po celé 17. století – a vlastně po převážnou většinu doby své existence – patřil pod polské státní celky, přestože německé obyvatelstvo mělo ve městě majoritu.\n\nMichaela Mandíka měl nejspíše koncem roku 1668 na mysli biskupův vídeňský agent Johann Kunibert von Wentzelsberg, když psal do Kroměříže o úspěšném nalezení sochaře, jenž je schopný na úrovni vytvořit postavy \"satyrů\" pro \"Lusthaus\" (neboli \"Pavilon\" či \"Rotunda\") v \"Květné zahradě\". Zahradu, rovněž zvanou \"Libosad\", začal olomoucký biskup Karel II. budovat za pomoci císařských architektů Filiberta Lucheseho a Giovanniho Pietra Tencally v roce 1666.\n\nDo sídelního města olomouckého biskupa Karla II. Liechtenstein-Castelcorna sochař přichází následujícího roku. S pracemi na zakázce patrně začal už v roce 1669, snad někdy v srpnu či září. K tomuto závěru nás přivádí aplikace průměrné doby vytváření jedné Mandíkovy statue, kdy z archivních pramenů vyplývá, že na zhotovení jedné postavy Mandík potřeboval o něco více jak 2 a půl měsíce. Kvůli protahování prací odjel Mandík na biskupův popud do Vídně a Vídeňského Nového Města, kde složitě hledal dva tovaryše. S nimi pak pracoval na statuích pro Kroměříž, avšak i nadále sochy nevznikaly v dostatečně rychlém tempu, aby byl Liechtenstein-Castelcorn spokojen. Tentokrát se tak dělo díky trvajícímu pozvolnému přísunu pískovce. Z vlastních prostředků Mandík platil svoje cesty do maletínského lomu, přičemž došel k myšlence, že přeprava by se zefektivnila, kdyby bloky po vytěžení na místě nahrubo opracovávali kameníci.\n\nLiechtenstein-Castelcorn byl s Mandíkovou prací často nespokojený a nechal jej nedostatky opravovat. Mandík si zase stěžoval na práci podle mědirytů antických skulptur, kdy se nemohl plně projevit jeho tvůrčí duch a snažil se prosadit si volnější tvorbu. Proto téhož roku 1671 biskupovi zasílá svůj návrh devíti statuí múz a bohyně Minervy na hoře Parnas. O tom, jak jeho dílo pokračovalo, nemáme zpráv. Patrně nebyl spokojený ani on, ani biskup, jelikož situace vyústila tím, že sochař požádal biskupa o doporučující dopis pro premonstrátského opata na Hradisku u Olomouce. Biskup mu jej 20. prosince 1673 vystavil, načež Mandík z biskupských služeb o své vůli odešel.\n\nStavba \"Lusthausu\", rotundy na půdorysu pravidelného oktogonu, obsahuje centrální kruhovou místnost, již obklopuje prstenec čtyř salonků, čtyř grott se \"satyry\" a průchodů (dnes povětšinou pouze průhledů) do parteru, směřovaných do středů všech stran osmiúhelníku. V nikách hlavní prostory se nacházejí \"Alegorie ročních období\". Ve zmiňovaných grottách, přiléhajících k severojižní ose pavilonu, je po čtveřicích rozmístěno šestnáct celofigurálních statuí \"satyrů\" (z toho tři ženského pohlaví), kvůli jejichž vytvoření zřejmě přišel Michael Mandík z Vídně na Moravu. Dvě skupiny \"satyrů\" v severních grottách hrají na hudební nástroje, v jižních prostorách jedna čtveřice nese ovoce a druhá se věnuje vínu, ať už v podobě révy či ve formě moku. Ve všech grottách byly osové fontánky zrušeny a roku 1904 nahrazeny novobarokními postavami satyrů od Jana Antonína Becka. Tím byla narušena hříčka biskupa Karla, kdy byli nepřipravení návštěvníci zkrápěni ze skrytých ústí rozvodů vody. Oslabila se tak i symbolika čísla 4, která se odráží v početním rozvržení satyrů, grott, salonků, průchodů i v samotném osmibokém půdorysu Lusthausu. Osmička nás pak přivádí k hudební symbolické vrstvě Pavilonu, jelikož může znamenat čtyři tóny popsané už v antice a čtyři k nim přičleněné v novověku. Toto je odrazem pythagorejské teorie o architektuře, založené na hudebních principech. Symbolika počtu tónů koresponduje se dvěma čtveřicemi satyrů-hudebníků při severní straně hlavní osy Lusthausu. Budova samotná je odvozena od chrámu bohyně Venuše, jak byl popsán v Hypnerotomachii Poliphili od Francesca Colonny, k čemuž jsou přičleněny další filosofické a technické symboly, teorie Albertiho a zejména Vitruvia, který považoval číslo 4 za nejdůležitější číslo v architektuře, jelikož souzní s lidskými proporcemi.\n\nV severozápadní \"Lasturové grottě Pavilonu\" se nacházejí dvě ze tří satyrek, hrající na tympanon, předchůdce tamburíny, a triangl. Jeden ze satyrů používá atypickou sýrinx, druhý fouká do trubky, řecky zvané Salpinx salpinx. Severovýchodní \"Krápníková grotta\" je druhou místností s muzicírujícími satyry. Čtyři mužské postavy hrají na buben, dudy, salpinx (či keras – zahnutý roh) a poslední ze satyrů hrající na flétnu se přibližuje obvyklé kompozici tohoto konkrétního znázornění, užívaného už od antiky, což ilustruje například hudoucí satyr z Vatikánských muzeí či satyr z Louvru. \"Kachní grotta\" na jihozápadě ukrývá tři satyry a satyrku, jež nese roh hojnosti plný jablek, mezi nimiž se nachází i několik granátových. Mužské postavy drží totožné ovoce, přičemž celá čtveřice je má zapletené i do bederních roušek, občasně také s hruškami. V jihovýchodní \"Grottě růží\" satyrové ukusují kuličky z hroznů révy, pozvedávají číši nebo do ní dolévají víno. Pro \"Satyra dolévajícího víno\" byla snad volným předobrazem mnohokrát kopírovaná statue z Praxitelovy ruky Nalévající satyr.\n\nV horních partiích jsou statue mnohem více individualizovány a rozpohybovány. Autor věnoval pozornost tělesné fyziognomii těchto polovičních aktů jak v celku, tak i v detailu. Společným rysem je kolem pupku mírně vystupující břicho, které často bývá shora ohraničeno vráskou, nad níž je výrazně znázorněná spodní hranice hrudního koše. Obličeje satyrů, ozvláštňované bradavicemi, jsou vysekány do ostrých rysů s kučeravými či vlnitými vousy a vlasy, ze kterých vyčnívají růžky a po stranách kozlí uši. Větší oči jsou tlačeny do stran a šikmo vzhůru – opět se záměrem, aby více upomínaly na podobu s kozly – tak jako v případě satyrů na Ammanatiho Neptunově fontáně na florentské Piazza della Signoria. Mandík velmi zdařile vyjádřil hrou mimických svalů veselost satyrů v jemných i širokých úsměvech s vyceněnými zuby, napětí v obličeji při hře na dechové nástroje nebo požitkářský škleb satyra dolévajícího si víno.\n\n\"Alegorie ročních dob\" v nikách středového sálu jsou rozlišeny podle pohlaví. Přívětivější období, léto a jaro, znázorňují ženské postavy – mužské zastupují nevlídnou zimu, ovšem i na plodiny hojný podzim. Mandíkovu autorství nasvědčuje výraz \"statue Léta\", který jednoznačně stylově souvisí s obličeji \"satyrek\" v grottách. Všechny sochy pojí jednotné ztvárnění draperie, rukou, též specifické znázornění prstů na nohou. Břicho \"Alegorie zimy\" je utvářeno totožným způsobem, jako břicha \"satyrů\". Postava \"Podzimu\" silně odkazuje k ikonografii Bakcha, s postavou \"satyra\" z \"Kachní grotty\", jenž v záklonu s chutí ukusuje jablka, souvisí působivý motiv, kdy se prsty ruky boří do materiálu – do koženého vaku s vínem a do draperie.\n\nStatue v cyklu \"Alegorií ročních období\" i v souboru \"satyrů\" spojuje pozornost, věnovaná detailům draperie, jako například rytým ornamentálním lemováním či různým reliéfním sponám. Pečlivě znázorněny jsou vrásky na klubech prstů, kolenou, loktech a mimické na obličejích. U mužských postav je naturalisticky znázorňováno svalstvo a cévní síť. Obecně nejsou statue komponovány příliš dynamicky, což je ovšem částečně způsobeno limity, které udává jejich umístění v nikách. Umírněné rozpohybování, které figury ovládá, je zato dobře zpracováno, a to bez znatelné disproporčnosti, k čemuž se připojuje vysoká úroveň expresívního zpracování fyziognomie lidských těl.\n\nDosažení správného určení autorství sochařské skulptivní výzdoby \"Kolonády\", neboli \"Galerie\" či nejpřesněji arkádové lodžie, omezuje požadavek biskupa Karla na výrazné přidržování se grafických předloh, podle nichž byly pískovcové bysty a figury přibližně od roku 1671 vytvářeny. Tím se výrazně potlačil rukopis zde působících raně barokních tvůrců. Přesto je možné (ovšem ne vždy zcela spolehlivě) na detailech vypozorovat několik skupin statuí spojených sochařským rukopisem, z nichž jedna je potenciálním dílem Michaela Mandíka – jak naznačují archivní zprávy. Postavy ve 44 nikách na nízkých plintech označují jména, zatímco 46 poprsí na konzolách, osazených ve cviklech mezi arkádami, je anonymních.\n\nVilém Jůza se jako první pokusil o ikonologický výklad souboru pískovcových figur, zatímco bysty ponechal stranou, kdy jim zřejmě oprávněně přisuzoval pouze dekorativní funkci. Jůza rozčlenil statue \"Kolonády\" do šesti šestičlenných a dvou čtyřčlenných seskupení takto:\n„1. Bohové: \"Apollo, Asklepios, Bacchus, Faunus, Marsyas, Merkur\"; 2. Bohyně: \"Ceres, Diana, Flora, Juno, Minerva, Venus\"; 3. Historické osobnosti: \"Alexander Mak., Julius Caesar, Augustus, Livia, Julia Augusta, Agrippina\"; 4. Reprezentanti stavů: \"Sacrificulus, Flamen, Senator, Eques, Civis, Mancipium\"; 5. Bájné ženské postavy: \"Atalanta, Cassandra, Medulina, Niobe, Nymfa, Sibyla\"; 6. Antické hrdinské postavy: \"Arungus (Arruns), Pora, Seneca, Sabina, Veturia, Mulier Egyptia (Hypermestra)\"; 7. Bájné mužské postavy: \"Akteon, Herkules, Misenus, Hermafrodit\"; 8. Múzy: \"Erato, Euterpe, Melpomene, Urania\".“\n\nPokud skutečně byla významová skladba soch promýšlena v určitých celcích, tak není možné akceptovat její výše uvedenou podobu. Přijmeme-li sporadické zařazení některých jedinců – například Seneku mezi hrdinské postavy – nelze pominout očividně chybné interpretace. Kupříkladu \"Arungus\" je málo používaný tvar jména nižšího boha Averrunca či Aurunca, který ochraňoval úrodu – avšak mohl v tomto směru i škodit, pokud mu nebyla přinesena náležitá oběť. Pora je chybně interpretovaný název \"Popa\", jelikož ve slově druhé, majuskulí psané „P“ bylo jednoznačně dodatečně změněno na „R“. Popa pak označuje pomocníka při obětních obřadech v antickém Římě. \"Medullina\", celým jménem Livia Medullina Camilla, žila v 1. století n. l., byla patricijkou a druhou snoubenkou pozdějšího císaře Claudia. Neočekávaně onemocněla a zemřela v den svatby. \"Mulier Egyptia\", v překladu „Manželka egyptská“, není onou Hyperméstrou, ale jedná se o Kleopatru VII., kterou soudobí římští autoři nazývali takto, ne jménem.\n\nJůza odhalil, že statue vznikaly podle grafických vyobrazení \"Villy Doria-Pamphili\" v Římě z roku 1670. Excerpováno bylo třináct celofigurálních zobrazení antických skulptur a snad všech dvaadvacet vyobrazení byst. Tímto významným poznatkem se udal směr bádání ke grafickým předlohám pro zbytek výzdoby. Dosud se nepodařilo nalézt všechny vzory pískovcových poprsí ve cviklech fasády arkádové lodžie, avšak je objasněna geneze vzniku antikizujících postav v nikách. Vytesány byly dle grafických listů v publikaci Francoise Perriera o sbírkách antických prací v římských zahradách a také podle citací rytin římských basreliéfů z knihy Johanna Jacoba Sandrarta.\n\nZ ruky Michaela Mandíka zřejmě vzešla čtveřice soch: \"SENECA MORIENS\", \"MELPOMENE\", \"FAUNUS\" a \"ARUNGUS\". S postavami satyrů spojuje Seneku příbuzné zpracování břišní oblasti s vystoupnutou oblastí kolem pupku, s vráskou shora a nad ní výraznou dolní linií hrudního koše. Ztvárnění očí s jemně modelovanými víčky vyhraňuje všechny čtyři figury oproti ostatním, které je mají zpravidla masivnější, což u většiny z nich přechází až v jistou nadsázku, kdy horní víčka zobrazeným jedincům výrazně přečnívají přes oční bulvy. \"Seneku\" a \"Arunga\" rovněž spojuje zmiňované mandíkovské ztvárnění nohou s odsazeným palcem a zde i s lineárním výstupkem na nártu, shora kopírujícím hranici kořenů prstů. Tento detail opakuje Mandíkova mladší socha \"Neptuna\" na kašně Dolního náměstí v Olomouci. Příznačné je i znázornění vyceněných zubů v otevřených ústech, jemuž se v těchto dvou případech neubránil, přestože se na grafickém vzoru nenacházejí a patrně souvisejí se smrtí či zuřivou mstivostí, jež se v zobrazených námětech skrývají. Arungus je konkrétně spojován s osobou Michaela Zürna ml., a to díky zjevné podobě se \"sochou sv. Rocha\" na \"mariánském morovém sloupu v Kroměříži\", který vznikl kolem roku 1680. Kvůli stylovým analogiím se sochami Michaela Zürna ml. na \"velehradském mariánském sloupu\" z roku 1676 jsou pískovcové postavy kroměřížského monumentu spojovány právě s tímto tvůrcem. Podoba \"Arunga\" a \"sv. Rocha\" je však spíše způsobena tím, že \"Arungus\" posloužil jako inspirační zdroj Zürnově statui morového patrona. Zpodobení božstva je totiž v detailech silně spojeno s Mandíkovým stylem.\n\nZbylé postavy v nikách \"Kolonády\" nesou zürnovské rysy projevující se zejména v obličejové části. Jsou to zmiňovaná, těžko zaměnitelná přečnívající víčka nad velkýma očima, které jsou zasazené v oválné tváři s výrazným výstupkem brady a menšími ústy, jež jen mírně přesahují šířku nosu. Tento „líbezný“ zürnovský styl, nejvýraznější na postavách \"Erato\" či \"Agrippiny\", se projevuje i na mariánských sloupech na náměstí v Kroměříži a na Velehradě.\n\nExpresivní poloha Zürnova stylu vrcholí vysoce kvalitní postavou MANCIPIUM ROM., již můžeme dozajista přičíst sochaři samotnému. Projevuje se tu exprese ve ztvárnění svalstva, která proniká i do obličejových prvků, kdy se zvetšené nadočnicové oblouky propojují nad nosem.\n\nStatue HERCULES se nejsilněji přidržuje grafické předlohy znázorňující antickou statui \"Herkula Farnese\". Stylově nejspíše souvisí s zürnovskou sochou APOLLO na Kolonádě - nebo se jedná o jednu z Mandíkových skulptur.\n\nAntikizující poprsí v cviklech (výplňové plochy omezené třemi stranami) fasády arkádové lodžie lze přičíst zürnovské produkci s tím, že patrně v chvatu poklesla obecná kvalitativní úroveň zobrazení ještě níže, než v případě figurálních zobrazení v přízemí. Zejména nápadné formy zpodobení očí zde nacházíme v zásadě ve dvou polohách – se zmiňovanými přesahujícími víčky v případě uhlazenějších obličejových typů; a expresívně vyjádřené, charakterizované irealistickým napětím v mimickém svalstvu. To se odráží i ve zvlněné lince obočí, zvednuté nad kořen nosu a klesající ke spánkům. Toto celkově expresívní pojetí se váže k zobrazení \"sv. Rocha\" na \"mariánském morovém sloupu na kroměřížském Velkém náměstí\" či netoliko výrazně k Zürnovým postavám evangelistů v bazilice Navštívení Panny Marie na Svatém Kopečku u Olomouce. Uhlazenější podání obličejů byst dodržuje typiku tváří nejpočetnější skupiny statuí z výklenků \"Kolonády\" a spolu s ní odkazuje ke zbytku sochařské výzdoby mariánského sloupu, vytvořené v „líbezné“ poloze zürnovského stylu, již nejmarkantněji zastupuje \"postava sv. Václava\". Obličeje byst, podobně jako většiny figur, spojuje typika útlého nosu, zde s mnohdy téměř pravoúhle profilovaným hřbetem, úzkých úst s plnými rty a masitých tváří.\n\nNa vnější, severní zdi Kolonády je nad bývalým hlavním vchodem do zahrady umístěn doplňovaný výdusek portrétní bysty olomouckého biskupa Karla II. Liechtenstein-Castelcorna s pamětní deskou uvádějící rok 1675, jako datum dohotovení \"Květné zahrady\".\n\nVýzdoba arkádové lodžie se však nedochovala kompletní. V grottových výklencích v bocích uvnitř Kolonády byly osazeny protějškové \"fontány Neptuna\" a \"Venuše\". Ty jsou zachyceny na grafických listech číslo 4 a 5 v reprezentativním albu \"Libosadu\" z roku 1691. Patrné na nich jsou kompoziční vazby k listům č. 23 a 24 publikace Georga Andrease Böcklera \"Architectura Curiosa Nova\", kde jsou zobrazeny totožné náměty. Vzhledem k opakování Neptunovy postavy na Mandíkově starší olomoucké městské kašně, je autorství skulptur obou vodometů přisuzováno právě jemu.\n\nCo se týče dochovaných skulptur v ploše \"Květné zahrady\", je možné jen dvě bezpečně spojit s tvorbou Michaela Mandíka. Jedna z nich, \"Lví fontána\", je odrazem pětapadesátého grafického listu z jmenované knihy \"Architectura Curiosa Nova\". Obdobně jako v případě protějškové \"Fontány Tritonů\", kde vidíme citace z folia 54, je i zde použit motiv z horní partie návrhu. Jako atlanti, co nesli horní nádrž, zde sloužili do roku 1954 satyrové. Tehdy se nahradili mužským a ženským párem alegorií různých odvětví hospodářství, dobově v duchu socialistického realismu. Figury tritónu s Mandíkovým rukopisem nemůžeme bezpečně spojit - zato sedící postava muže osedlávajícího delfíny na \"Lví fontáně\" je jistě Mandíkovým dílem.\n\nDruhou Mandíkovou skulpturou je na pravém boku ležící postava boha vodstev \"Neptuna\", od 19. století zvaná též \"Moravus\". Muž si pravicí, opřenou o hydrii s nevysychajícím pramenem, čechrá plnovous – přičemž levou rukou se drží za hrdlo oné nádoby. Statui původně osadili uprostřed kašny v oddělené části \"Libosadu\", zvané \"Holandská zahrada\", kde se pěstovaly zejména tulipány. Mandíkův rukopis můžeme spatřit v celkové tělesné typice, podané s expresívně vykresleným svalstvem, šlachami a vráskami v kůži na trupu – tak jako v případě postavy tohoto boha na olomoucké městské kašně.\n\nZ figurální výzdoby Králičího kopečku se dochovala statue \"Diany\" a jednoho ze \"čtyř lovců\", jenž zároveň symbolizovali tehdy známé světadíly, přičemž tento je alegorií Evropy. Figury nesou znaky uhlazenější dílenské produkce Zürnů.\n\nDvě sousoší \"Zápasníků\", sestávající vždy z páru zápolících mužů, lze považovat za zobrazení Herkulových soubojů, které navíc zapadají do symboliky Ovidiových Metamorfóz obsažených v ikonografii \"Pavilonu\"/\"Lusthausu\". Těla zápasících jsou vcelku důmyslně komponována, což ovšem nevyváží blokovitost a schematičnost fyziognomií postav. Sousoší, jenž je umístěno na východní straně Libosadu, znázorňuje souboj Herkula s říčním bohem Achelóem, kterého identifikuje roh hojnosti znázorněný pod nohama héroů. Velice pravděpodobná je zde práce podle grafické předlohy. Tomu napovídá téměř dokonalá kompoziční shoda s komorní slonovinovou prací totožného tématu od anonymního rakouského Mistra umučení sv. Šebestiána. Dílo přibližně z poloviny 17. století je součástí sbírek Metropolitního musea v New Yorku. Fyziognomie pískovcových postav je utvářena odlišným a prostším způsobem, než v případě Mandíkových statuí.\n\nProtějškové sousoší \"Zápasníků\" v západní partii \"Květné zahrady\" zpodobuje Herkula, jak se potýká s obrem Antaiem. Vedle suchozemského zvířete je tu zobrazeno i stvoření vodní, jenž zřejmě poukazují na Antaiův původ, poněvadž vzešel ze spojení boha moře Poseidona a bohyně země Gaie, která mu dodávala jeho nezlomnou sílu. Patrné jsou tu jisté kompoziční vztahy k sousoší \"Zápasníků\" z \"Valdštejnské zahrady\" z počátku 17. století od Adriana de Vries. Vidíme zde totožný sochařský rukopis jako u protějškového sousoší, který snad souvisí s popsanými zürnovskými skulpturami v \"Libosadu\".\n\nPo působení v biskupských službách na Moravě se Michael Mandík vrátil do Vídně, kde se roku 1674 oženil. Zde se nepodařilo dohledat práce, které by mohly s Mandíkem spojovány. O tři léta později se přestěhoval do Znojma, což máme doloženo zápisem Mandíkova jména ve zdejší měšťanské knize. V tomto působišti snad vytvořil výzdobu hlavního oltáře v chrámu sv. Mikuláše.\n\nZnojmo bylo patrně jeho stálým domovem i k roku 1683, kdy vytvořil první z olomouckých barokních kašen, a to \"Neptunovu\". Ovšem jistě se tak nestalo v místě jeho bydliště z důvodu drahé a náročné přepravy kamene. Olomouc můžeme zřejmě též vyloučit, jelikož působení v místě by ještě více popouzelo cechovní sochaře, z jejichž řad nebyl vybrán tvůrce tak významné městské zakázky. Jako nejpravděpodobnější místo tvorby \"Neptunovy statue\" se jeví maletínský lom, z nějž byl pískovcový blok pro sochu získán a který se využíval i pro samotné sochání. Stejně jako v případě \"Neptunovy fontány\" v boku \"Kolonády v Květné zahradě\", bylo i zde kompoziční předlohou postavy vyobrazení Neptuna z folia 24 knihy \"Architectura Curiosa Nova\" od G. A. Böcklera. Na foliu 86 je pak znázornění salzburské \"Residenzbrunnen\", odkud je zřejmě čerpán motiv skalnatého postamentu se čtveřicí mořských koní. Obdobné schéma olomoucké \"Neptunovy kašny\" se nachází i na foliu 8 čtvrtého oddílu pojednávané publikace, a to v podobě nekonkretizované fontány. Prvotní inspiraci pro všechny figury vodního božstva lze nalézt v sousoší \"Neptuna s Tritónem\" z roku 1620 od Gian Lorenza Berniniho, které bylo určeno pro zahradní bazén \"Villy Montalto\" v Římě.\nVzhledem k poměrné četnosti Mandíkových zakázek po vytvoření druhé z olomouckých barokních kašen, \"Herkulovy\", je pravděpodobné, že nevelká figura patrona hlavního městského kostela sv. Mořice vznikla ještě před ní – to znamená mezi roky 1683–1687. Původně bývala umístěna ve vrcholku západního portálu, avšak později byla deponována v přízemí velké věže. Rozvržení postavy je krom stranového převrácení téměř totožné, jako u starší \"statue sv. Mořice\" na \"kroměřížském mariánském morovém sloupu\" od Michaela Zürna ml. a Davida Zürna ml.\n\n\"Herkulova\" postava byla tedy Mandíkem vytvářena v letech 1687–1688, kdy stanula v místě dnešního \"Čestného sloupu Nejsvětější Trojice\", a to uprostřed vodní nádrže, jejímž autorem je kamenický mistr Václav Schüller s dílnou. Kompozice figury opakuje schéma manýristické statue \"Neptuna\" na fontáně Mandíkova rodného města Gdaňsku na Długim Targu. Roh v levé ruce božstva nahradila moravská/olomoucká orlice a trojzubec v pravici se proměnil v meč, následně v kyj. Gdaňský bronzový Neptun byl odlit roku 1615 podle modelu Gerdta Benninga v Augsburgu. Mandík byl tedy před svým odchodem do Vídně s tímto dílem dobře obeznámen, jelikož z něj v Olomouci kompozičně čerpal.\n\nNejpozději v září 1688, kdy je mu hejtmanem Kotulínským nabízena biskupská zakázka, pracuje Michael Mandík poblíž Maletína na neznámých sochách pro hraběte Ferdinanda Julia hraběte Salm-Neuburga. Pravděpodobně byly určeny pro zámek v Tovačově, centrum zdejšího salmovského panství, nebo pro hraběcí palác v Olomouci.\n\nO rok později, tedy 1689, Mandík z Maletína dodal do letní rezidence hradiských premonstrátů v Šebetově u Blanska dvě nedochovaná sousoší pro kašny, za což obdržel 100 zlatých a stravu. Šlo o \"Neptuna s koněm\" a \"Pluta se třemi dračími hlavami\" – či snad se strážcem vchodu do podsvětí, trojhlavým psem Kerberem.\n\nV následujícím roce 1690 se Mandík patrně vrátil zpět do služeb biskupa Karla, což církevní hodnostář o tři roky později zmiňoval v dopise. Sochař mu dodal z maletínského lomu do Kroměříže tři statue, které tam však byly shledány zfušovanými. Liechtenstein-Castelcorn listem z 6. srpna dal Mandíka odstavit od dalších prací.\n\nZřejmě v letech 1691 až 1692 pracoval Mandík na Velehradě, kde je zmiňován mezi umělci, kteří se podíleli na vytváření výzdobného programu \"baziliky Nanebevzetí Panny Marie a sv. Cyrila a Metoděje\" po velké barokní přestavbě, završené s koncem 80. let 17. století. Z jeho ruky zde patrně vzešlo \"osm světeckých postav\", které až do roku 1900 stávaly v průčelních nikách baziliky. Statue jsou nápadné svojí blokovitostí, jejich obrys většinou svírá mnišské roucho či kněžský ornát. Vytvořeny byly pro výklenky hlavního průčelí chrámu, tudíž i jimi byla dynamičnost figur limitována. Je však nepopiratelné, že draperie je traktována převážně stroze a lineárně, bez citu pro fyziognomii těl, jež zahaluje. S propracovaností detailů, na kterou jsme u děl Michaela Mandíka zvyklí, se zde rovněž nesetkáme, což relativizuje připsání skulptur jeho osobě. Z velké části byla autorská modelace smazána úbytkem hmoty použitého nekvalitního hrubozrnného pískovce. Přesto lze vypozorovat několik detailů, jež Mandíkův rukopis mohou prozrazovat. V obličejích se dá vyčíst formální vztah ztvárněných očí se sochou sv. Mořice z hlavního olomouckého městského chrámu či méně přesvědčivě k postavě Herkula z druhé zdejší barokní kašny. Uši mají zesílený horní záhyb kůže, podobně jako v případě statue \"Neptuna\" z Mandíkovy starší olomoucké kašny.\n\nPro rok 1693 existují tři zprávy o Michaelu Mandíkovi, z nichž pouze jedna je blíže datovaná, a to do července, kdy se naposledy ozval biskupu Karlovi, konkrétně z Tovačova. Kvůli propukávající nemoci a nuzné situaci prosil o práci, jako o almužnu. Sliboval, že za vyposírování čtyř soch, které vykoná, by se nemusel stydět žádný z italských malířů. Liechtenstein-Castelcorn mu však již žádnou zakázku nepřidělil.\n\nSkulptury pro premonstrátskou kanonii Hradisko u Olomouce, o jejichž osudu není po staletí nic známo, dodal Mandík zřejmě už v první třetině roku, jelikož v létě prezentoval svůj špatný fyzický i finanční stav biskupovi. Jednalo se o \"dva anděly\" o výšce šesti střevíců pro schodiště prelatury a \"sedm poprsí\", vysokých i s podstavcem dvě stopy a 9 palců, které byly určené pro jistý arkýř či vikýř (snad \"kostela Nanebevzetí Panny Marie\"). \"Znak hradiské kanonie\" z borotínského vápence pro letní rezidenci v Šebetově mohl sochař vytvořit i po svém odmítnutí biskupem, jelikož se jistě nejednalo o příliš náročnou objednávku.\n\nS jistotou můžeme říci, že Michael Mandík, sochař z polského Gdaňsku, zemřel v salmovském Tovačově roku 1694, zřejmě 15. května. Zanechal po sobě dílo kolísavé kvality, nicméně jeho práce pro \"Lusthaus Květné zahrady\" v Kroměříži patří k tomu nejlepšímu, co na Moravě v 17. století v kameni vzniklo a obstojí i v porovnání s kvalitní produkcí věku následujícího.\n\n\n"}
{"id": "771175", "url": "https://cs.wikipedia.org/wiki?curid=771175", "title": "Barrio Azteca", "text": "Barrio Azteca\n\nBarrio Azteca alias Los Aztecas, je mexický vězeňský gang, který původně sídlil v El Pasu v Texasu. Skupina pracovala jako polovojenské ozbrojené křídlo za Juárez Cartel, v roce 1997 a v současné době působí jako pobočka mocného La Línea (gang), a sídlo se přesídlilo do Ciudad Juárez.\n\nEduardo Ravelo vzal kontrolu nad gangem ve válce proti kartelu Sinaloa na rok 2008. Gang funguje alespoň v mexických věznicích také, kde se vyrábí marihuanu a heroin zabývat v mexických věznicích. Další relativní a blízký spolupracovník je Vicente Carrillo Fuentes.\n\nBarrio Azteca (BA), byla založen v roce 1986 v oddělení Coffield Unit of TDCJ pětici členů gangu z ulice v El Pasu. Všech pět zakladatelů byly předtím členy pouličního gangu X14. Barrio Azteca vznikl sjednotiteli pouličními gangy z El Pasa, kteří byli uvězněni ve vězení Texas Department of Criminal Justice (TDCJ). Barrio Azteca začalo s 35 členy. Později se skládá z více než 1000 členů a většina z nich je ze západního Texasu, ale členové se nyní nachází v Arizoně, Kalifornii, Coloradu, Illinois, Novém Mexiku a Mexiku.\n\nBarrio Azteca nerekrutovali vždy z pouličních gangů, ale hlavně z členů gangu, kteří byly zatčeni ve věznicích. Nový člen musí být přijat tzv. \"seržantem\" nebo členem s vyšší hodností, přičemž zadavatel je zodpovědný za to, že musí dodržet všechna BA pravidla. Kapitán musí schválit nového člena, než bude přijat do gangu. Některé z více rozvinutých pouličních gangů patří Puro Barrio Sandoval, Barrio Cantu Rifa, Varrio Hacienda Heights, Colonel Street Locos, a Varrio Northeast. Mimo vězení, jsou pouliční gangy používáni k převozu drog a další činnosti pro BA. Barrio Azteca shromažďuje 10% daň na všechny zisky pouličních gangů. Jednoho dne, byli BA ve válce se třemi pouličními gangy, Nasty Boys, White Fence a Los Fatherless, ale tato válka byla pozastavena, z důvodu další začínající války s gangy Texas Syndicate a Mexikanemi. Barrio Azteca nakonec podepsal příměří s Mexikanemi dne 15. března 1997 na Coffield Unit. Od srpna 1998 se dokončuje kompletní mírová smlouva mezi dvěma gangy.\n"}
{"id": "771177", "url": "https://cs.wikipedia.org/wiki?curid=771177", "title": "Markéta Fredkulla", "text": "Markéta Fredkulla\n\nMarkéta Fredkulla (1080–1090 – asi 1130) byla švédská princezna, norská královna jako manželka Magnuse III. a poté dánská královna jako manželka Nielse Dánského. Její přízvisko doslova znamená \"děvče míru\".\n\nMarkéta se narodila jako jedno ze čtyř dětí krále Inge I. a jeho manželky Heleny. Přesné datum jejího narození není známé.\n\nV roce 1101 se vdala za norského krále Magnuse a tento sňatek byl součástí mírové dohody mezi Švédskem a Norskem. Věnem přinesla mnohá území ve Švédsku, zřejmě ve Västergötlandu. V roce 1103 ovdověla a brzy opustila Norsko. Z manželství se nenarodily děti. Její odchod byl Nory vnímán jako urážka.\n\nV roce 1105 se provdala za dánského krále Nielse. Ten už v té době Dánsku rok vládl, ale byl popisován jako pasivní král, který postrádal vladařské schopnosti a nechával státnické záležitosti na starosti své královně. Markéta prý byla moudrou panovnicí a vztahy mezi Dánskem a jejím rodným Švédskem prý byly v její době mírumilovné. Dánské mince z této doby nesou nápis: \"Margareta-Nicalas\" (\"Margaret-Niels\").\n\nMarkéta a Niels měli dva syny:\n\nPo její smrti zřejmě v roce 1130 se Niels oženil se švédskou královnou vdovou Ulvhild Håkansdotter. Když v roce 1125 zemřel král Inge II., Markétin syn Magnus si nárokoval trůn jako nejstarší vnuk Inge I. a na nějakou dobu se stal švédským králem.\n"}
{"id": "771178", "url": "https://cs.wikipedia.org/wiki?curid=771178", "title": "Holešovický pivovar", "text": "Holešovický pivovar\n\nBývalý Holešovický pivovar, nebo též oficiálně První pražský měšťanský pivovar se nacházel v prostoru mezi ulicemi Komunardů, U Průhonu, Na Maninách a U Uranie v Praze-Holešovicích. \n\nByl stavěn od roku 1895 na popud městské rady a již roku 1897 bylo vystaveno první pivo.\nStrojní zařízení dodaly firmy Ringhoffer, Křižík a Novák & Jahn. Vedení pivovaru bylo svěřeno panu Vendulákovi, členu staré pivovarské rodiny. Pivovar přivedl ke krachu řadu drobných pražských pivovarníků, kteří založili vlastní konkurenční pivovar v Braníku. V pivovaru se vařila tmavá a zdravotní piva. Holešovické pivo získalo oblibu nejen v Čechách, ale vyváželo se i do Vídně a Chicaga. Tato tradice byla přerušena jen za socialismu. Po znárodnění byl pivovar zařazen do podniku Pražské pivovary a přejmenován na závod Holešovice. V polovině 80. let 20. století se v pivovaru opět začalo vyrábět tmavé pivo, nejprve pod názvem Kardinál, které se později přejmenovalo na Měšťan. Po roce 1989 se pivovar vrátil k původnímu názvu. V roce 1990 byly všechny druhy piv označeny jako Měšťan. V pivovaru se vařilo pivo do roku 1998. Společnost Pražské pivovary ho zavřela, protože chtěla soustředit výrobu na Smíchov a do Braníka. Výroba značky Měšťan byla přesunuta do Smíchovského pivovaru. Hlavní budova bývalého pivovaru byla po záplavách 2002 rekonstruována a od té doby zde sídlí vydavatelství Ringier Axel Springer CZ. Poté byl v pivovaru vybudovaný administrativně obytný komplex dokončený v září 2008.\n\nNěkteré dochované stavby pivovaru jsou do roku 1995 chráněny jako kulturní památka České republiky.\n"}
{"id": "771187", "url": "https://cs.wikipedia.org/wiki?curid=771187", "title": "Wimbledon 1998 – ženská dvouhra", "text": "Wimbledon 1998 – ženská dvouhra\n\nMartina Hingisová byla obhájkyně titulu, ale prohrála s Janou Novotnou v semifinále, které bylo pro Novotnou odvetou za finále předchozího ročníku.\n\nNovotná pak ve finále 4. července 1998 porazila Nathalie Tauziatovou ve dvou setech 6–4, 7–6 a získala tak svůj první grandlsamový titul ve dvouhře. Byl to také její první úspěch ve wimbledonském finále, kde předtím dvakrát prohrála.\nV závorce je kolo, ve kterém hráčka vypadla.\n\n\n"}
{"id": "771190", "url": "https://cs.wikipedia.org/wiki?curid=771190", "title": "Birvėta", "text": "Birvėta\n\nBirvėta, bělorusky \"Бірвета\", nad soutokem s řekou Kamoja nazývaná Erzvėta, mezi jezery Kančioginas a Erzvėtas nazývaná Kančiogina. Není shoda v názoru, zda říčky Sirvėta, která teče mezi jezery Sirvėtas a Kančioginas a Žeimenėlė, která protéká jezerem Sėtikas a vlévá se do jezera Sirvėtas, považovat také za horní tok řeky Birvėta. Podle toho mohou být i nejednotné údaje o délce toku a ploše povodí.\n\nPokud se budou uvažovat názvy posledně jmenovaných říček za názvy téhož toku, potom Žeimenėlė pramení v lese Bėlio miškas v okrese Švenčionys, na západ od jezera Sėtikas, kterým protéká a dále pokračuje směrem východním, protéká jezerem Sirvėtas, za kterým dostává název Sirvėta a začíná se více klikatit ve směru celkově severovýchodním, dále protéká severní částí jezera Kančioginas, které opouští již na území okresu Ignalina, již pod názvem Kančiogina, míjí ze západu ves Kančioginas a u vsi Barkuškė se stáčí na východ, míjí jižní okraj městečka Mielagėnai, přibírá pravý přítok Varlenka, za kterým se táhlým obloukem postupně stáčí až do směru severního, porotéká jezerem Erzvėtas, které ve vsi Erzvėtas opouští směrem východním, tentokráte pod názvem Erzvėta. Na jih od městečka Tverečius se stáčí směrem severním až v jeho blízkosti se stáčí opět ostře do směru východního, dále po soutoku s řekou Kamoja mění název na \"Birvėta\" a dále pokračuje meandrovitě v celkovém směru východním až do ústí do řeky Dzisna, přičemž od jihu míjí v bažinaté oblasti u vsí Pivorai a Lazdinkos poměrně rozlehlou soustavu sádkových rybníků a mezi vesnicemi Rimaldiškė a Birvita protíná bělorusko-litevskou státní hranici. Vlévá se u Kazjan jako pravý přítok Dzisny, 109,0 km od jejího soutoku s řekou Daugava. Říční údolí je mělké, široké a bažinaté. \n\n\n\n\n"}
{"id": "771193", "url": "https://cs.wikipedia.org/wiki?curid=771193", "title": "Jesse Tyler Ferguson", "text": "Jesse Tyler Ferguson\n\nJesse Tyler Ferguson (* 22. října 1975, Missoula, Montana, Spojené státy americké) je americký herec a zpěvák.\n\nNarodil se v Missoule v Montaně a když vyrůstal, přestěhoval se do Albuquerque v Novém Mexiku. Ve svých osmi letech se rozhodl stát se hercem a přidal se do dětského divadla v Albuquerque, kde byl členem po šest let. Na střední škole hrál Alberta Petersona ve hře \"Bye Bye Birdie\" a generála Bullmoose v \"Li'l Abner\". Na střední škole se také přidal do řečnického a debatního kroužku a pracoval jako tanečník a zpěvák v Cliff's Amusement Park.\n\nV roce 1994 absolvoval \"St. Pius X High School\" a navštěvoval \"The American Musical and Dramatic Academy\" (AMDA) v New Yorku. Pracoval převážně v broadwayských a mimo broadwayských muzikálech, včetně hry \"The 25th Annual Putnam County Spelling Bee\", která vyhrála cenu Emmy a kde hrál Leafa Coneybeara.\n\nV létě roku 2007 si zahrál v představení \"Sen noci svatojánské\". V roce 2008 si zahrál vedlejší roli v thrilleru \"Smrt on-line\". Má jednu z hlavních rolí v sitcomu \"Taková moderní rodinka\" a stejně jako jeho postava v seriálu, tak i Ferguson je homosexuál. Dvakrát za sebou byl nominován na cenu Emmy v kategorii nejlepší herec ve vedlejší roli v komedii za svou roli v \"Takové moderní rodince\".\n\n"}
{"id": "771201", "url": "https://cs.wikipedia.org/wiki?curid=771201", "title": "Judita Flanderská", "text": "Judita Flanderská\n\nJméno Judita Flanderská nosilo v historii více osob, příslušnic flanderského vládnoucího rodu:\n"}
{"id": "771203", "url": "https://cs.wikipedia.org/wiki?curid=771203", "title": "CSD", "text": "CSD\n\nCSD je zkratka s více významy:\n\n\n"}
{"id": "771208", "url": "https://cs.wikipedia.org/wiki?curid=771208", "title": "Celostátní sčítání dopravy", "text": "Celostátní sčítání dopravy\n\nCelostátní sčítání dopravy (ve zkratce CSD) je v České republice, na Slovensku a dříve v Československu projekt, jímž je zjišťována intenzita provozu motorových vozidel a motocyklů na silniční síti. Poprvé bylo v Československu prováděno v roce 1959 (ba Slovensku od roku 1963) a od té doby se koná v přibližně pravidelných pětiletých intervalech, od roku 1980 obvykle v letech končících na nulu či pětku. Roku 2015 ovšem vlivem diskusí nad jeho technickým zajištěním a finanční náročností v České republice neuskutečnilo a konalo se až rok následující (2016), slovenské sčítání se konalo standardně v roce 2015. Celou akci zajišťuje v České republice Ředitelství silnic a dálnic České republiky, na Slovensku Slovenská správa ciest. Sčítání v jednotlivých státech jsou prováděna jako součást celoevropského sčítání silniční dopravy (E-Road Traffic Census), organizovaného Evropskou hospodářskou komisí pri Organizaci spojených národů v Ženevě a mezinárodní organizací Eurostat v Bruselu. \n\nÚkolem Celostátního sčítání dopravy je zjištění aktuálních informací o intenzitách na dálniční a silniční síti s ohledem na zisk základních dopravních a inženýrských podkladů pro projektovou činnost pozemních komunikací. Získaná data se využívají i pro prognózování vývoje zatížení silniční sítě.\n\nVýsledky českého sčítání jsou k dispozici na internetových stránkách Ředitelství silnic a dálnic České republiky.\n\nSčítání prováděné během roku 2010 bylo v České republice vysoutěženo za cenu 111 milionů Kč. Během něho se sčítalo na celkem 8652 stanovištích, které se nacházely jak na dálnicích (114 míst) či rychlostních komunikacích (114 míst), tak na silnicích I. (cca 2200 míst) a II. tříd (4200 míst) spolu s vybranými silnicemi III. tříd (1600 míst) či místních komunikací (465 míst).\n\nVlastní sčítání probíhá na dálnicích pomocí automatických detektorů dopravy (smyček ve vozovce kontinuálně sčítajících projíždějící vozidla) a na silnicích byly stanovovány pomocí ručního sčítání.\n\nPodle původních plánů se mělo sčítání dopravy kvůli jeho periodicitě uskutečnit již během roku 2015, avšak vlivem diskuse nad jeho potřebou a následně též personálním zajištěním sčítání, která probíhala v době, kdy se měla tato akce připravovat, došlo v České republice ke zdržení a posunu jeho realizace o jeden rok. Sčítalo se na celkem 8350 místech, a to od května do října 2016. Na Slovensku peroběhlo sčítání standardně v roce 2015.\n\nSamotné sčítání zajistila v České republice prostřednictvím brigádníků agentura IPSOS s.r.o. Výpočty provedla dopravně inženýrská firma EDIP s.r.o.. Mapy připravilo ŘSD ČR – odbor Silniční databanky a NDIC, webovou aplikaci aktualizovala firma VARS BRNO a.s. Na terénní práci byli najati, kteří disponovali chytrým mobilním telefonem, do kterého si nahráli speciálně připravenou aplikací umožňující ruční zaznamenávání projíždějících vozidel do jednotlivých kategorií. Na sčítání ale nebylo možné využít strojové automatické sčítače dopravy, neboť by jimi musela být osazena všechna místa, kde se sčítání provádí, a současně by přístroje nedostatečně dělily vozidla do kategorií, protože umožňují rozlišit pouze osm skupin, kdežto Ředitelství silnic a dálnic požadovalo dělení do dvanácti.\n\nSlovenské sčítání objednala Slovenská správa ciest u Výskumného ústavu dopravného, a.s., který jej provedl ve spolupráci s Centrem dopravního výzkumu, v.v.i., a personálními agenturami. Došlo k zásadní změně metodiky v tom, že nákladní jízdní soupravy nově byly počítány jen jako jedno vozidlo.\n\n"}
{"id": "771212", "url": "https://cs.wikipedia.org/wiki?curid=771212", "title": "Tauferova střední odborná škola veterinární, Kroměříž", "text": "Tauferova střední odborná škola veterinární, Kroměříž\n\nTauferova střední odborná škola, Kroměříž odborná střední škola se sídlem v Kroměříži na Koperníkově ulici, která se zaměřuje na přípravu studentů v oblasti veterinární prevence, technologie a zpracování potravin, v asanaci, plemenářské práci, inseminaci a reprodukci zvířat. Součástí školy je i domov mládeže (internát) s kapacitou 250 lůžek. Školy s podobným zaměřením jsou v Česku v Hradci Králové, Třebíči a v Českých Budějovicích.\n\nDějiny školy jsou spjaty s buditelem a zemědělských odborníkem Františkem Skopalíkem. Ten již v roce 1865 založil hospodářskou školu v Přerově a v roce 1867 se zatoužil o založení podobné školy v Kroměříži. Jeho touha byla naplněna v roce 1875, kdy byla v Kroměříži založena rolnická škola, v roce 1884 pak byla rozšířena o dívčí hospodyňskou školu - byla to jedna z prvních škol tohoto typu v českých zemích. Obě školy pak přešly později pod zemskou správu a v roce 1905 započala výstavba nových budov, ve který sídlí škola dodnes. V prvním desetiletí 20. století se škola dále rozšířila o hospodářské budovy. V roce 1925 byla k padesátému výročí založení školy ve vestibulu nynějšího domova mládeže umístěna pamětní deska Františku Skopalíkovi od kroměřížského sochaře Sylvestra Harny. V minulém režimu byla pamětní deska odstraněna a na své místo se vrátila 18.12.1995 v rámci oslav 120. výročí založení školy. Za druhé světové války škola sloužila mladým lidem jako útočiště před totálním nasazením. \n\nPo roce 1948 byla hospodářská škola zrušena a rolnická škola byla v roce 1952 přeměněna ve střední zemědělskou technickou školu. Od září 1998 nese škola jméno MVDr. Josefa Taufera.\n"}
{"id": "771213", "url": "https://cs.wikipedia.org/wiki?curid=771213", "title": "Anna Paťková", "text": "Anna Paťková\n\nAnna Paťková (16. června 1922 – ???) byla česká a československá politička a poúnorová bezpartijní poslankyně Národního shromáždění ČSSR a Sněmovny lidu Federálního shromáždění.\n\nV roce 1954 kandidovala do Místního národního výboru v obci Nová Včelnice. Je tehdy uváděna jako zaměstnankyně podniku \"Partex\" a v hodnocení ji obecní kronika popisuje následovně: „Její klidnou a rozvážnou povahu se řadí mezi dobré pracovníky podniku a velmi se zajímá o veřejný život. Na schůzích má velmi dobré připomínky“. Ve volbách obdržela 90 % hlasů a stala se členkou MNV.\n\nVe volbách roku 1960 byla zvolena do Národního shromáždění ČSSR za Jihočeský kraj jako bezpartijní kandidátka. I nyní uváděna jako dělnice závodu Partex. Mandát obhájila ve volbách v roce 1964. V Národním shromáždění zasedala až do konce jeho funkčního období v roce 1968. V roce 1965 obdržela čestné uznání Okresního výboru KSČ a Okresního národního výboru. K roku 1968 se profesně uvádí jako dělnice z obvodu Dačice.\n\nPo federalizaci Československa usedla roku 1969 do Sněmovny lidu Federálního shromáždění (volební obvod Dačice), kde setrvala až do konce volebního období, tedy do voleb roku 1971.\n\n"}
{"id": "771215", "url": "https://cs.wikipedia.org/wiki?curid=771215", "title": "Th17 lymfocyt", "text": "Th17 lymfocyt\n\nTh17 lymfocyty jsou druhem pomocných T lymfocytů (Th lymfocytů) charakteristickým produkcí interleukinu 17 (IL-17). IL-17 byl poprvé popsán v roce 1995/96 jako prozánětlivý cytokin tvořený T lymfocyty. Buněčný zdroj IL-17 – Th17 lymfocyty – byl objeven o 10 let později v roce 2006. Naivní CD4+ T lymfocyty mohou po stimulaci antigenem diferencovat na několik typů pomocných T lymfocytů. Podtypy pomocných T lymfocytů mají odlišný cytokinový profil a regulují imunitní odpověď proti různým druhům patogenů. \n\nDříve známé Th1 a Th2 buňky reprezentují dva vzájemně se vylučující diferenciační programy. Th17 lymfocyty byly popsány jako nový druh vyvíjející se nezávisle na Th1 a Th2 transkripčních programech. Na rozdíl od Th1 a Th2 lymfocytů, které se zdají být konečně diferenciovanými buňkami, Th17 mají vyšší míru vývojové plasticity. Th17 během časného vývoje vykazují paralely s indukovanými T regulačními buňkami a za určitých podmínek mohou tvořit IFNγ – cytokin typický pro Th1.\n\nVývoj jednotlivých podskupin pomocných T lymfocytů je řízen cytokinovým prostředím vytvořeným během imunitní reakce. Diferenciace na Th17 je indukována kombinací cytokinů TGFβ a IL-6. TGFβ je faktor důležitý pro udržení imunologické tolerance. Kromě role v diferenciaci Th17 je nezbytný také pro vznik protizánětlivých T regulačních buněk. Působení TGFβ na vývoj T lymfocytů je závislé na koncentraci. V nízkých koncentracích a spolu s prozánětlivými cytokiny (IL-6, IL-21) indukuje expresi IL-23R a vede ke vzniku Th17 (v přítomnosti IL-23), ve vysokých koncentracích naopak expresi IL-23R inhibuje a podporuje expresi FoxP3 a diferenciaci na Tregs. Vysoká hladina TGFβ inhibuje vznik Th17 dokonce i v přítomnosti IL-6. Ačkoliv se zdá, že IL-23 je nezbytný pro diferenciaci Th17 buněk in vivo, nemá přímý vliv na naivní CD4+ T buňky. IL-23 je nezbytný pro udržení fenotypu Th17 ale neovlivňuje jejich proliferaci ani přežívání.\n\nIL-6 spolu se signalizací z TCR indukuje v naivních CD4+ T buňkách expresi IL-21. IL-21 působí jako autokrinní faktor a amplifikuje svojí vlastní expresi přes IL-21 receptor (indukovaný stimulací TCR). IL-21 dále vyvolá expresi receptoru pro IL-23. IL-21 spolu s TGFβ může vést ke vzniku Th17 i v nepřítomnosti IL-6.\n\nCytokiny působí na vyvíjející se T lymfocyty aktivací proteinů STAT a specifických transkripčních faktorů. Pro vznik Th17 je nezbytný protein STAT3. STAT3 je aktivován signalizací vyvolanou IL-6, IL-21 a IL-23. Signály zprostředkované STAT3 vedou k expresi RORγt (retinoid-related orphan receptor γt) – hlavního transkripčního faktoru Th17 a také inhibují tvorbu T-bet a FoxP3 tzn. transkripčních faktorů Th1 a T regulačních buněk. Kromě RORγt mohou Th17 lymfocyty produkovat i RORα.\n\nHlavní funkcí Th17 lymfocytů je regulace zánětu a obrana proti některým extracelulárním patogenům. Cytokinové produkty Th17 působí na široké spektrum buněk. Indukují expresi cytokinů, chemokinů, metaloproteináz a antimikrobiálních peptidů. Produkce IL-17 a nábor neutrofilů hraje roli v obraně proti Gramm negativním bakteriím a houbovým infekcím.\n\nTh17 lymfocyty specifické pro vlastní antigeny jsou velmi patogenní a jsou spojovány s autoimunitními onemocněními např. roztroušenou sklerózou a revmatoidní artritidou.\nTh17 lymfocyty jsou charakteristické produkcí IL-17A, IL-17F, IL-21 a IL-22.\nIL-17 cytokinová rodina má šest členů: IL-17A, IL-17B, IL-17C, IL-17D, IL-17E a IL-17F. IL-17F je z 50% sekvenčně homologický s IL-17A a má podobné účinky. IL-17A a F jsou tvořeny jako dimery včetně velké části A/F heterodimerů. \nKromě CD4+ T buněk může být IL-17A a F produkován také cytotoxickými T buňkami, NKT buňkami, γδ T buňkami a neutrofily. Hlavní funkcí IL-17 A a F je chemoatrakce dalších imunitních buněk indukcí cytokinů a chemokinů. Oba cytokiny mají prozánětlivé účinky a působí na široké spektrum buněk. Indukují tvorbu cytokinů (např. IL-6, IL-8, GM-CSF, G-CSF), chemokinů (CXCL1, CXCL10) a metaloproteináz. IL-17 A a F jsou klíčové pro nábor, aktivaci a migraci neutrofilů.\n\nIL-22 patří do rodiny IL-10 a podílí se na regulaci kožní imunity. Je důležitý i pro regeneraci tkání.\n\n"}
{"id": "771216", "url": "https://cs.wikipedia.org/wiki?curid=771216", "title": "Alain Giresse", "text": "Alain Giresse\n\nAlain Giresse (* 2. srpna 1952, Langoiran, Akvitánie) je francouzský fotbalista a trenér. Hrál za Girondins Bordeaux, kde získal v letech 1984 a 1985 mistrovský titul; se 159 brankami je nejlepším střelcem v dějinách klubu. V národním týmu debutoval 7. září 1974 při výhře 2:0 v přátelském utkání nad Polskem. Celkově odehrál 47 reprezentačních zápasů a vstřelil 6 gólů. Hrál za Francii na mistrovství světa ve fotbale 1982 a mistrovství světa ve fotbale 1986, byl členem mužstva, které vyhrálo mistrovství Evropy ve fotbale 1984. Tvořil záložní čtveřici, která byla ve své době pokládána za nejlepší na světě – kromě něj v ní byli Michel Platini, Jean Tigana a Luis Fernández. Vynikal drobnou postavou (163 cm), nevyčerpatelnou kondicí a skvělou poziční hrou.\n\nTřikrát vyhrál cenu časopisu France Football o nejlepšího francouzského hráče roku: 1982, 1983 a 1987. V anketě Zlatý míč, která hledala nejlepšího fotbalistu Evropy, se roku 1982 umístil na druhém místě.\n\nPo ukončení hráčské kariéry se stal trenérem, vedl Gruzii, Gabon a Mali. Zde získal historický úspěch, když s radikálně omlazeným a podceňovaným mužstvem získal bronzové medaile na APN 2012, což je nejlepší výsledek od roku 1972. Od ledna 2013 je trenérem senegalské fotbalové reprezentace.\n\nMá syna Thibaulta (* 1981), který hraje druhou ligu za EA Guingamp.\n\n"}
{"id": "771217", "url": "https://cs.wikipedia.org/wiki?curid=771217", "title": "Jana Pečená", "text": "Jana Pečená\n\nJana Pečená (* 31. října 1936) byla česká a československá politička Komunistické strany Československa a poúnorová poslankyně Národního shromáždění ČSSR.\n\nVe volbách roku 1960 byla zvolena do Národního shromáždění ČSSR za Západočeský kraj. Od 14. listopadu 1960 byla kandidátkou na členství v KSČ. V Národním shromáždění zasedala až do konce volebního období parlamentu, tedy do voleb v roce 1964.\n\n"}
{"id": "771220", "url": "https://cs.wikipedia.org/wiki?curid=771220", "title": "Generální guvernér Austrálie", "text": "Generální guvernér Austrálie\n\nGenerální guvernér Austrálie ( ) je oficiální zástupce královny Alžběty II. v Austrálii, která je hlavou státu. Nový generální guvernér je jmenován panovníkem na návrh premiéra Austrálie. Generální guvernér je také hlavou Teritoria hlavního města Austrálie.\n\nV 19. století vykonávali správu Austrálie guvernéři jednotlivých provincií (Jižní Austrálie, Nový Jižní Wales, Queensland, Tasmánie, Victoria, Západní Austrálie). Centrální správa kontinentu byla zřízena vyhlášením Australského svazu a vydáním ústavy v roce 1900. Tehdy byla zřízena funkce generálního guvernéra, který je dosud zároveň vrchním velitelem australské armády. Prvním generálním guvernérem byl od 1. ledna 1901 lord Hopetoun. V rámci stabilizace politických poměrů bylo již počátkem 20. století stanoveno nepsané pravidlo pětiletého funkčního období. Řada generálních guvernérů však z různých důvodů odstoupila dříve, naopak v době první a druhé světové války byl mandát stávajícím guvernérům prodloužen. Posledním Angličanem ve funkci byl vikomt De L'Isle v letech 1961–1965, od té doby jsou generálními guvernéry výhradně rodilí Australané. První ženou ve funkci byla v letech 2008–2014 Quentin Bryceová. \n\n\n"}
{"id": "771223", "url": "https://cs.wikipedia.org/wiki?curid=771223", "title": "František Pecha", "text": "František Pecha\n\nFrantišek Pecha (12. ledna 1914 – 1. října 1970) byl český a československý politik Komunistické strany Československa a poúnorový poslanec Národního shromáždění ČSSR a Sněmovny lidu Federálního shromáždění.\n\nPocházel z dělnické rodiny. Pracoval jako sklářský dělník. Od počátku 30. let 20. století se angažoval v komunistických odborech. Výraznější politické funkce nabyl po roce 1945. Zpočátku byl zemědělským a později průmyslovým tajemníkem na Okresním výboru KSČ v Havlíčkově Brodě. Od roku 1948 byl tajemníkem Krajského výboru KSČ v Jihlavě. V období let 1952–1955 působil jako vedoucí tajemník Krajského výboru KSČ v Pardubicích. Od dubna 1955 pak přešel na post vedoucího tajemníka Krajského výboru KSČ v Hradci Králové. Od roku 1960 zastával funkci předsedy Krajského výboru Národní fronty v Hradci Králové.\n\n10. sjezd KSČ ho zvolil za člena Ústředního výboru Komunistické strany Československa. 11. sjezd KSČ, 12. sjezd KSČ a 13. sjezd KSČ ho ve funkci potvrdil. V období červen 1966 – duben 1968 byl členem sekretariátu ÚV KSČ.\n\nVe volbách roku 1960 byl zvolen za KSČ do Národního shromáždění ČSSR za Východočeský kraj. Mandát obhájil ve volbách v roce 1964. V Národním shromáždění zasedal až do konce jeho funkčního období v roce 1968.\n\nK roku 1968 se profesně uvádí jako pracovník Krajského výboru KSČ z obvodu Trutnov.\n\nPo federalizaci Československa usedl roku 1969 do Sněmovny lidu Federálního shromáždění (volební obvod Trutnov), kde setrval do své smrti v říjnu 1970. Zemřel po těžké a dlouhé nemoci. V oficiální vzpomínce ve Federálním shromáždění (u příležitosti úmrtí několika poslanců včetně Pechy) se o něm mluví následovně: „v kritickém období let 1968 a 1969, jako věrní členové Komunistické strany Československa, bojovali nekompromisně proti všem kontrarevolučním a protisocialistickým silám“.\n\n"}
{"id": "771228", "url": "https://cs.wikipedia.org/wiki?curid=771228", "title": "Communauté de communes Vallée des Baux-Alpilles", "text": "Communauté de communes Vallée des Baux-Alpilles\n\nCommunauté de communes Vallée des Baux-Alpilles je společenství obcí (communauté de communes) v departementu Bouches-du-Rhône v regionu Provence-Alpes-Côte d'Azur. Vzniklo 29. prosince 1995. Sídlem je obec Maussane-les-Alpilles.\n\n\n"}
{"id": "771231", "url": "https://cs.wikipedia.org/wiki?curid=771231", "title": "AC Milán v sezóně 1991/1992", "text": "AC Milán v sezóně 1991/1992\n\nAC Milán v sezóně 1991/1992 se stal vítězem Serie A. V Italském poháru postoupil do semifinále, kde prohrál s Juventusem Turín. Evropský pohár AC Milán v této sezóně nehrál, protože byl potrestán ročním zákazem startu za to, že odmítl dohrát zápas s Olympique Marseille v PMEZ 1990/91.\n\n"}
{"id": "771232", "url": "https://cs.wikipedia.org/wiki?curid=771232", "title": "Biskupice u Jevíčka (zámek)", "text": "Biskupice u Jevíčka (zámek)\n\nZámek Biskupice u Jevíčka se nachází ve stejnojmenné obci, poprvé uváděné r. 1262 jako majetek olomouckého biskupství a ležící asi 4 km severovýchodně od Jevíčka v okrese Svitavy. Je chráněn jako kulturní památka České republiky.\n\n\nZámek byl částečně opraven r. 1966, a v současnosti je účelově využíván.\nKolem zámku je zanedbaný a neudržovaný park původně vybudovaný ve francouzském stylu s několika vzácnými dřevinami. V červnu 2014 byl nabízen na prodej za 14,5 milionu Kč.\n\n"}
{"id": "771233", "url": "https://cs.wikipedia.org/wiki?curid=771233", "title": "Bokovy globule", "text": "Bokovy globule\n\nBokovy globule jsou hustá oblaka kosmického prachu a plynu, ve kterých se někdy formují hvězdy. Byly nalezeny v oblastech H II a obvykle mají hmotnost mezi 2 až 50 Sluncí a zhruba jeden světelný rok v průměru. Obsahují molekulární vodík (H), oxidy uhlíku a helium, okolo 1 % hmotnosti tvoří křemičitany ve formě prachu. Bokovy globule se nejčastěji tvoří ve formujících se dvou- a vícehvězdných systémech.\n\n\n"}
{"id": "771236", "url": "https://cs.wikipedia.org/wiki?curid=771236", "title": "Jiný vzduch", "text": "Jiný vzduch\n\nJiný vzduch je surrealistická výstava Skupiny česko-slovenských surrealistů, která probíhala v Praze na Staroměstské radnici ve dnech 10. února – 4. dubna 2012. Šlo o výstavu retrospektivní, která shrnula dvacetiletý vývoj mezi roky 1990 až 2011 a navázala tak na výstavu Třetí archa, která mapovala činnost mezi lety 1970 a 1991.\n\nPořádali ji Art Movement a revue Analogon, expozici konkrétně připravili František Dryje, Bruno Solařík, Martin Stejskal a Jan Švankmajer. Mottem výstavy je „Zavřete oči a otevřete okno“.\n\nŠlo o největší výstavu současného surrealismu za poslední dvě desetiletí. A to jak vzhledem ke svému rozsahu, kdy bylo prezentováno přes 400 obrazů, kreseb, koláží i objektů, tak i díky zastoupení. Primární bylo sice české a slovenské, např. Jakub Effenberger, Albert Marenčin, Alena Nádvorníková, Kateřina Piňosová, Eva Švankmajerová či Jan Švankmajer, ale účastnili se i surrealisté z Francie, Británie, Švédska, Rumunska, Řecka, USA a dalších zemí, např. Kathleen Foxová nebo Ody Sabanová.\n\nVýstava byla rozdělena do čtyř okruhů:\n\nK výstavě také vyšel zásluhou Bruna Solaříka a Františka Dryjeho rozsáhlý katalog v české i anglické verzi.\n\nMimo samotnou výstavu se 22. ledna konalo představení \"Jiný vzduch na Večeru Analogonu\" v Divadle Komedie pod režií Davida Jařaba.\n\nPořádány byly též literární čtvrtky v Literární kavárně v Řetězové ulici a úterní promítání v kině Ponrepo, např. film \"Vaterland - lovecký deník\".\n\n"}
{"id": "771240", "url": "https://cs.wikipedia.org/wiki?curid=771240", "title": "AC Milán v sezóně 1992/1993", "text": "AC Milán v sezóně 1992/1993\n\nAC Milán v sezóně 1992/1993 získal titul v Serii A. V Lize mistrů prohrál ve finále s Olympique Marseille. V Italském poháru postoupil do semifinále, kde prohrál s AS Roma. Získal Italský superpohár po vítězství nad Parmou.\n\n"}
{"id": "771241", "url": "https://cs.wikipedia.org/wiki?curid=771241", "title": "Matylda Saská", "text": "Matylda Saská\n\nJménem Matylda Saská je v historii označováno více osob, příslušnic saských panovnických rodů:\n"}
{"id": "771247", "url": "https://cs.wikipedia.org/wiki?curid=771247", "title": "Okres Tarnowskie Góry", "text": "Okres Tarnowskie Góry\n\nOkres Tarnowskie Góry (polsky \"Powiat tarnogórski\") je okres v polském Slezském vojvodství. Rozlohu má 642,63 km² a v roce 2005 zde žilo 138 458 obyvatel. Sídlem správy okresu je město Tarnowskie Góry.\n\nMěstské:\n\nVesnické:\n"}
{"id": "771249", "url": "https://cs.wikipedia.org/wiki?curid=771249", "title": "Mlhovina Přesýpací hodiny", "text": "Mlhovina Přesýpací hodiny\n\nMlhovina Přesýpací hodiny (MyCn 18) je mladá planetární mlhovina ležící v souhvězdí Mouchy (Mus) na jižní obloze zhruba 8 000 světelných let od Země. Byla objevena Annie Jump Cannonovou a Margaret W. Mayallovou během jejich práce na rozšíření katalogu Henryho Drapera (katalog vznikl mezi lety 1918 až 1924). Tehdy se jevila jako slabá planetární mlhovina. Tvar přesýpacích hodin byl rozpoznán díky moderní zobrazovací technice 18. ledna 1996 na základě snímku z HST. Charakteristický tvar je dán expanzí rychlého hvězdného větru v pomaleji se rozpínajícím rostoucím oblaku, který je hustší v oblasti rovníku a řidší kolem pólu.\n\n"}
{"id": "771257", "url": "https://cs.wikipedia.org/wiki?curid=771257", "title": "František Bohuslav Batovec", "text": "František Bohuslav Batovec\n\nFrantišek Bohuslav Batovec (5. října 1846 Praha — 14. října 1909 Praha) byl český velkoobchodník a průmyslník. Roku 1873 otevřel v Praze na Příkopě úspěšné papírnictví, které se stalo základem významného velkoobchodu, spojeného s knihtiskárnou a litografickým závodem. Byl veřejně činný v podnikatelských sdruženích (např. starosta grémia pražských knihtiskařů a písmolijců, zakládající člen spolku Merkur) i vlasteneckých organizacích (Sokol aj.), zastával funkci soudce-laika v u c. k. obchodního soudu. Získal titul císařského rady a rytířský řád Františka Josefa. Požíval velké úcty zejména v podnikatelských kruzích. Po jeho smrti pokračoval v řízení závodu pod původním jménem (F. B. Batovec) jeho syn Alexandr.\n\nNarodil se 5. října 1846 v Praze-Starém Městě v čp. 120 (některé zdroje uvádějí nesprávné místo narození v Jílovém u Prahy). Navštěvoval obecnou školu v Jílovém a absolvoval akademické gymnázium. Na přání rodičů se pak věnoval na obchodu. Začínal od nejnižší pozice, ale brzy se vypracoval na obchodního cestujícího firmy Müller a spol., dodavatele zařízení pro cukrovary. Procestoval Německo, Belgii, Francii, Švýcarsko a Itálii, kde získal cenné zkušenosti. Po návratu r. 1873 se oženil a založil v Praze na Příkopě vlastní papírnictví. Na tomto základě pak v následujících desetiletích vybudoval knihtiskárnu, jednu z největších v Praze, spojenou s litografickým závodem.\n\nByl rovněž veřejně činný. Koncem 80. let zastával funkci starosty grémia pražských knihtiskařů a písmolijců. Byl předsedou diskontního družstva při České průmyslové bance, zakládajícím členem a zasloužilým činitelem spolku Merkur, členem obchodní a živnostenské komory i pražského Sokola a obětavým podporovatelem vlasteneckých spolků. Stal se soudcem-laikem u c. k. obchodního soudu.\n\nBatovec byl ve své době považován za vzor moderního českého obchodníka a průmyslníka, který vlastní pílí vybudoval svůj podnik k dokonalosti a zajistil si tak čestné místo v obchodních a finančních kruzích. Současníci oceňovali rovněž jeho veřejnou činnost ve prospěch českých národních zájmů. Získal titul císařského rady a roku 1908 rytířský řád Františka Josefa. Město Jílové mu udělilo čestné občanství.\n\nZemřel 14. října 1909, několik měsíců po své manželce. Pohřben byl na Olšanech po obřadu v kostele Panny Marie Sněžné, za velké účasti představitelů průmyslu, obchodu, finančních institucí, městské samosprávy i občanských sdružení.\n\nPo Batovcově smrti převzal závod jeho syn Alexandr Batovec (1880–1947), který tam již předtím pracoval jako prokurista, a pokračoval v jeho rozvoji. Roku 1913 byl jmenován c. k. dvorním dodavatelem. 30. června 1923 oslavil podnik padesát let svého trvání. Roku 1929 se přestěhoval z dosavadní adresy (Na příkopě 16) do nového sídla na Národní třídě 39 vedle Platýzu.\n\nNa tradici, přerušenou v době komunismu, navázala firma F, B, Batovec spol. s r.o., zapsaná do obchodního rejstříku 24. listopadu 1992 s předmětem podnikání knihtisk, ocelotisk, reprografické služby, koupě zboží za účelem prodeje a prodej a vydavatelská činnost. Jednatelem byl do roku 2006 Alexandr Batovec. Roku 2009 vstoupila společnost do likvidace a o dva roky později byla vymazána z obchodního rejstříku. Dnes je na historické adrese malá rodinná Tiskárna Batovec, zaměřená na vizitky, svatební a promoční oznámení apod.\n\nZávod F. B. Batovec vydal například tyto příručky:\n\n"}
{"id": "771258", "url": "https://cs.wikipedia.org/wiki?curid=771258", "title": "Norbert Želecký z Počenic", "text": "Norbert Želecký z Počenic\n\nNorbert Želecký z Počenic OPraem (1649 Brno – 25. března 1709 Klášter Hradisko) byl opatem premonstrátské kanonie v Hradisku u Olomouce, zvolen byl v roce 1679. Byl známým stavebníkem, realizoval výstavbu raně barokního konventu v Hradisku, ale i mnoho dalších staveb na klášterních panstvích.\n\n"}
{"id": "771260", "url": "https://cs.wikipedia.org/wiki?curid=771260", "title": "Kormorán", "text": "Kormorán\n\nKormorán (\"Phalacrocorax\") je jediným rodem monotypické čeledě kormoránovití (Phalacrocoracidae). Rod těchto vodních ptáků je dost obsáhlý, dělí se do 40 druhů.\n\nObývají, vyjma polárních oblastí, téměř celý svět. Někteří se zdržují na mořském pobřeží, jiní přebývají u vnitrozemských sladkovodních jezer, močálů a brakických ústí řek, vždy však u dobře zarybněných vod. Při nedostatku potravy migrují na úživnější místa, stejně jako před nástupem zimy se stěhují za potravou z chladnějších území do teplých oblastí. Velký druh kormorána (\"Phalacrocorax perspicillatus\") obýval až do svého vyhubení člověkem v polovině 19. století rozsáhlé oblasti Kamčatky, Japonska a dalších částí východní Asie.\n\nPři zobecnění tak širokého rodu lze říci, že jsou to ptáci střední velikosti, velcí od 50 do 100 cm a těžcí od 1,5 do 7,5 kg. Mají protáhlé tělo a dlouhý krk, poměrně krátká křídla a zaoblený ocas. Jejich zobák je štíhlý a dlouhý, má pilovitý okraj a na špičce je hákovitě zakončen. Mají silné nohy s masivními stehny, které jsou posazeny na trupu hodně dozadu. To je výhodné pro plavání, při chůzi po pevnině se však kormoráni pohybují nemotorně a pomalu. Jejich čtyři prsty jsou propojené širokou plovací blánou, na rozdíl od ostatních veslonohých mají vnější prsty nejdelší. Mají 11 letek ručních, žádné letky ramenní a opeřenou kostrční žlázu. Na krku mají objemné vole, které slouží jako úložiště potravy a v době před pářením dostává signální zabarvení. Poznávacím znamením rodu kormorán je robustní kostěný týlní hrot, na svrchní straně s tenkým hřebenem, který je spojený s týlní kostí kulovitým kloubem.\n\nZbarvení různých druhů kormoránů je obdobné. Převládá černá, hnědá nebo tmavě šedá barva, zpravidla s krásným kovovým leskem. Kormoráni žijící na severní polokouli mívají nejvýše světlé skvrny, kormoráni jižní polokoule mají břicho a spodní část krku celé světlé. Téměř uniformní zbarvení peří je doplněno pestrými barvami neopeřených částí, tj. okolí zobáku a očí, hrdelního vaku a nohou. Zvláštností kormoránů je zelené zbarvení duhovky oka, které žádný jiný druh u ptáků nemá. Dalším ozdobným prvkem, kterým se kormoráni některých druhů pyšní zejména v době námluv, je vztyčitelná péřová chocholka na temeni hlavy a zvláštní výrůstky při kořeni zobáku. Nemají však tukové žlázy pro namaštění a jejich peří je proto velmi smáčivé, po ukončení lovu ho obvykle suší ve zvláštním postoji s roztaženými křídly. Jsou velmi opatrní, jen stěží se lze k nim přiblížit. Odpočívají a hřadují na svých obvyklých místech, ze kterých mají dobrý výhled na případné predátory.\n\nKormoráni jsou rybožraví ptáci, za potravu jim slouží především ryby o ideální velikosti 10 až 20 cm, mořské i sladkovodní a veškeří vodní živočichové přiměřené velikosti které mohou spolknout. Potravu si loví pod vodou, dokážou se za kořistí velmi dobře potápět. Pod vodou vydrží průměrně půl minuty, některé druhy i o minutu déle, a potápějí se do hloubky i 50 m. K plavání pod vodou využívají pouze nohy, křídla mají přitlačena k tělu. Jsou stejně dobří letci jako plavci.\n\nVzhledem k tomu, že žijí a loví v početných hejnech, spotřebují velké množství potravy. Jednotlivec sežere v průměru denně 0,5 kg ryb a tím je mnohde rybáři považují za své konkurenty. Svými agresivními výkaly na jedné straně pomáhají růstu planktonu ve vodě, na druhé likvidují veškerou zeleň v okolí. Na pevnině kde se dlouhodobě zdržují nebo hnízdí přispívají společně s dalšími ptáky k tvorbě guána.\n\nJsou to společenští ptáci hnízdící v početných koloniích na tradičních místech, většinou na neobyvaných ostrůvcích nebo skaliskách, kde jim nehrozí nebezpečí od suchozemských dravců. Tam si na zemi mezi kameny, na stromech, v křovinách, v rákosí nebo na holých skaliskách vytvářejí jednoduchá, neuspořádány hnízda. Hnízdění je v  jednotlivých lokalitách načasováno na období dostatku potravy. Samice snášejí 3 až 6 kusů bleděmodrých nebo světlezelených vajec v několikadenních intervalech. Na vejcích sedí oba rodiče střídavě asi 30 dnů. Vylíhlá mláďata jsou na rodičích zcela závislá a ti se společně starají o krmení, ochranu a později i výchovu. Pohlavně dospívají ve 3 až 4 létech.\n\nPopisu se poněkud vymyká kormorán galapážský, který zhruba v počtu asi 1000 ks přežívá na dvou ostrovech Galapág. Je to mimo tučňáků jediný mořský nelétavý pták. Za léta odluky od ostatního světa, při dostatku potravy a v prostředí bez dravců mu zakrněla křídla natolik, že není schopen vzlétnout. Výborně plave a potápí se, na rozdíl od tučňáků nevesluje křídly, ale svalnatýma nohama.\n\nTaxonomie čeledě i rodu se postupně vyvíjela. Před několika léty byl do čeledě kormoránovitých ještě zařazován i rod anhinga, v současnosti je vyčleněn do monotypické čeledě anhingovitých.\n\nRod kormorán byl v nedávné minulosti rozdělován různými autory až do 7 různých rodů (viz taxobox). Postupně se zjistilo, že odlišnosti mezi nimi jsou velmi malé a podstatná část vědecké komunity se shodla na jediném rodu kormorán. Dosud ale nedošlo v některých případech ke sjednocení názorů, zda se jedná o druh nebo jen o poddruh. Zde předkládaná varianta, se 40 druhy, je jedna z posledních a byla vypracována v uznávaném ústavu.\n\nPodle Červeného seznamu IUCN se považují za:\n\n"}
{"id": "771261", "url": "https://cs.wikipedia.org/wiki?curid=771261", "title": "Canadian Albums Chart", "text": "Canadian Albums Chart\n\nCanadian Albums Chart je oficiální hitparáda prodejnosti hudebních alb v Kanadě. \n\nJe sestavována každou středu na základě míry prodejnosti alb sledované firmou Nielsen Soundscan. Vydání nového žebříčku se uskutečňuje každý čtvrtek na webové stránce \"Jam!\" internetového zpravodajství Canoe a v týdeníku \"Billboard\", stejně jako singlová hitparáda Canadian Singles Chart a další kanadský žebříček BDS Airplay Chart.\n\nHitapráda obsahuje 200 míst. Časopis Jam! publikuje pouze první stovku z nich. \n\n\n\n"}
{"id": "771266", "url": "https://cs.wikipedia.org/wiki?curid=771266", "title": "Dave Hunter", "text": "Dave Hunter\n\nDavid P. Hunter (* 1. ledna 1958 v Petroliu, Ontario) je bývalý kanadský hokejový útočník.\n\nDave Hunter byl první z bratrů Hunterových, který si zahrál v NHL, o rok později začínal hrát v lize mladší bratr Dale a v následující sezóně nejmladší bratr Mark. Ještě před nástupem do NHL hrával 3 roky v juniorské soutěži OMJHL za klub Sudbury Wolves v letech 1975/78. V létě 1978 byl draftován týmem Montreal Canadiens v prvním kole ze 17. místa. Za Montreal Canadiens neodehrál žádný zápas.\n\nV červnu 1978 podepsal smlouvu s týmem Edmonton Oilers jako volný hráč. Poprvé v seniorské lize se objevil v konkurenční lize WHA, ve které hrával až do jeho zániku 1979. Po zániku ligy se klub přestěhoval do ligy NHL, kde nadále Dave Hunter pokračoval s týmem. Za Oilers odehrál celkem necelých deset sezón, ve kterých v ročnících 1983/84, 1984/85 a 1986/87 získal Stanley Cup. Stanley Cup mohl získat i po čtvrté, ale 24. listopadu 1987 byl společně s obráncem Paulem Coffeyem a útočníkem Wayne Van Dorpem vyměněni do týmu Pittsburgh Penguins za Craiga Simpsona, Daveho Hannana, Moeho Manthana a Chrise Josepha.\n\nZa Penguins dohrál sezónu 1987/88 a jeho bývalý tým Edmonton Oilers, opět získal Stanley Cup. Po sezóně se připojil k týmu Winnipeg Jets, kde načal začátek nové sezóny 1988/89. V průběhu sezóny se vrátil zpět do klubu Oilers, se kterým si jediným z klubů zahrál playoff. V organizaci Edmonton Oilers ukončil kariéru.\n\nJe nejstarší z bratrů Hunterových Dale a Mark. Dave získal celkem tři Stanley Cupy a nejmladší ze sourozenců Mark, se podařilo jednou získat Stanley Cup a Dale si zahrál finále o Stanley Cup v ročníku 1997/98.\n\n\n\n"}
{"id": "771267", "url": "https://cs.wikipedia.org/wiki?curid=771267", "title": "Martin Přemyslovic", "text": "Martin Přemyslovic\n\nMartin Přemyslovic (†1549) OPraem byl od roku 1530 opatem premonstrátské kanonie v Hradisku u Olomouce, v roce 1542 se stal světícím biskupem olomouckého diecézního biskupa Stanislava Thurza.\n"}
{"id": "771270", "url": "https://cs.wikipedia.org/wiki?curid=771270", "title": "Schweizer Hitparade", "text": "Schweizer Hitparade\n\nSchweizer Hitparade představuje skupinu hlavních hitparád prodejnosti hudebních nahrávek ve Švýcarsku. Žebříčky obsahují nejlépe prodávaná alba a singly různých žánrů.\n\nNové vydání žebříčků se uskutečňuje každou neděli. \n\nOd roku 2010 začala německá Media Control zjišťovat nejvyšší míru prodejnosti alb a singlů také ve frankofonním regionu Švýcarska Romandie\n\n\n"}
{"id": "771272", "url": "https://cs.wikipedia.org/wiki?curid=771272", "title": "Gmina Żmigród", "text": "Gmina Żmigród\n\nGmina Żmigród je polská městsko-vesnická gmina v okrese Trzebnica v Dolnoslezském vojvodství. Sídlem gminy je město Żmigród. V roce 2010 zde žilo 15 001 obyvatel.\n\nGmina má rozlohu 292,14 km², zabírá 28,49% rozlohy okresu. Skládá se z 30 starostenství.\n\n\n"}
{"id": "771286", "url": "https://cs.wikipedia.org/wiki?curid=771286", "title": "Kostel svaté Markéty (Šonov)", "text": "Kostel svaté Markéty (Šonov)\n\nKostel svaté Markéty je římskokatolický kostel v Šonově v okrese Náchod v Královéhradeckém kraji. Kostel je chráněný jako kulturní památka České republiky.\n\nPůvodní kostel sv. Jana Evangelisty stál na místním hřbitově v obci. Na jeho místě je nyní kaple Panny Marie Růžencové. Tento zděný kostel je zmiňován v roce 1354 a opravován byl v letech 1547 a 1688, shořel v roce 1775. Dvě kamenné tabule se jmény kostelních funkcionářů a trojúhelný štítek sanktuáře byly zazděny v ohradní zdi hřbitova, nyní jsou vystaveny v broumovském klášteře. Teprve pak přešla farnost ke kostelu sv. Markéty.\n\nStavbu prováděl zřejmě Kilián Ignác Dientzenhofer, i když to vyplývá jen z jeho tehdejší činnosti pro broumovské benediktiny a z vysoce kvalitního půdorysného a objemového řešení včetně všech detailů. Za svůj vznik vděčí zejména broumovskému opatovi Otmaru Zinkemu. Kostel byl postaven v letech 1727-1730.\n\nStavba je orientována štítovou zdí s průčelím k broumovskému klášteru, který je vidět z kruchty nebo z věží. Půdorys kostela je členitý, na východě z lodi vyčnívá sakristie a depozitář, na západní průčelní straně jsou úhlopříčně věže. Střecha je sedlová, zvalbená nad kněžištěm. Věže jsou čtyřboké, dvoupatrové, zakončené bání. Loď je dlouhá 25 metrů a široká 12 metrů. Kněžiště má rozměry 5 x 5 metrů. Kostel má 6 vchodů s ostěními, 3 do předsíně a 3 do lodi. Okna mají kamenné ostění. Kostel měl původně čtyři zvony, většina však byla zrekvírována za první světové války. V roce 1927 byly nově pořízeny tři zvony, které odlila broumovská zvonařská dílna Octava Wintera. I ty však byly kromě jediného během druhé světové války zabaveny. Poslední zvon z roku 1629 byl později převezen a zavěšen na zvonovou věž klášterního kostela v Broumově.\n\nNa hřbitově pod návrším byl v ohradní zdi na západní straně zazděn kamenný pilířek s reliéfem zvaným sv. Vojtěch. Kámen je z červenohnědého pískovce, 1 m vysoký a 0,35 m široký. Reliéf zobrazuje bezvousého muže sedícího na vysoké stolici a držícího biskupskou hůl a kříž. K. J. Bienenberg zmiňuje ještě letopočet 1112, ten však již není patrný. Může se jednat o starý hraničník klášterních pozemků. Kámen je dnes vystaven v broumovském muzeu.\n\nBohoslužby se v kostele nekonají, probíhají v kapli Panny Marie Růžencové na místním hřbitově.\n\n\n"}
{"id": "771287", "url": "https://cs.wikipedia.org/wiki?curid=771287", "title": "Želnavský smrk", "text": "Želnavský smrk\n\nŽelnavský smrk byl nejvyšší změřený a až do nálezu smrku nad Plešným jezerem také nejstarší známý smrk na Šumavě (bývá udáván jako nejvyšší smrk v celé Evropě). Rostl v želnavském revíru „Jokuswald“ severně od Jeleních Vrchů.\n\nByl poražen v roce 1864 na příkaz knížete Jana Adolfa Schwarzenberga jako zdravý strom a stal se jedním z 24 exponátů, které kníže poslal na Světovou výstavu 1867 v Paříži. Na pařezu měřil 155 cm, kmen měl délku 68,9 m, bez vršku poskytl 40 m³ a přes celý průměr byl spočítán součet 1170 letokruhů, což znamená stáří 585 let. Výřez o délce necelých dvou metrů (6 stop) odvalilo 12 dřevařů k cestě u Schwarzenberského kanálu, odkud byl volským spřežením dopraven na myslivnu v Želnavě. Tam byl připraven k transportu do Vídně − uložili jej do bedny z dvoucoulových fošen a zasypali vlhkými pilinami. Ve Vídni byl rozřezán na 4 stejné kusy − jeden z nich zůstal ve Vídni a byl vystavován ještě na Světové výstavě 1873, další tři byly poslány do Paříže, Londýna a Berlína.\n\n"}
{"id": "771294", "url": "https://cs.wikipedia.org/wiki?curid=771294", "title": "Smetanovy sady (Jihlava)", "text": "Smetanovy sady (Jihlava)\n\nSmetanovy sady jsou jedním z parků v Jihlavě, nedaleko centra města.\n\nZaloženy byly roku 1891, kdy na místě zrušeného hřbitova došlo k vysázení stromů. Později přibyla síť cest a laviček. V srpnu 2007 při sochařském symposiu, které pořádala Střední grafická škola Jihlava ve Vysoké u Jihlavy, vznikla pětice soch, dnes umístěná v parku. Tyto sochy nahradili soubor od sochaře Jana Václava Prchala – jednalo se o alegorii čtyř ročních období a hudby, které od roku 1775 tvořili výzdobu Karlova zámečku v Pávově u Jihlavy a od roku 1923 byly umístěny ve Smetanových sadech. Po rekonstrukci byly původní sochy přesunuty na dvůr jihlavské radnice.\n\n\n"}
{"id": "771295", "url": "https://cs.wikipedia.org/wiki?curid=771295", "title": "Frame", "text": "Frame\n\nFrame (čti [frejm]) je rozšíření báze vektorového prostoru. Bázi v konečněrozměrném prostoru tvoří lineárně nezávislé vektory, jejichž počet je roven dimenzi vektorového prostoru. Když je počet generátorů větší než dimenze prostoru, můžeme stále reprezentovat jakýkoliv vektor ve vektorovém prostoru, generátory však již budou nutně lineárně závislé. Takovou množinu vektorů nazýváme frame, nebo přesněji konečný frame ve vektorovém prostoru.\nUvedená nadbytečnost vyjádření může být pro reprezentaci signálu i výhodou. Framy jsou méně omezené než báze, a proto se používají pro svoji flexibilitu. Nevýhodou jsou náročnější výpočtové metody a riziko numerické nestability.\n\nFramy se převážně používají při řídké reprezentaci signálu. Speciální úlohou pro řídké zpracování signálů je pak komprimované snímání.\n\nMnožina (nejvýše spočetná) vektorů formula_1 v prostoru formula_2 v něm tvoří frame, pokud existují konstanty formula_3 \n\nPrvky framu formula_4 se obvykle nazývají atomy. Konstanty formula_5 se pak nazývají mezemi framu. Optimální dolní mez pak definujeme jako supremum ze všech dolních mezí a optimální horní jako infinimum z horních mezí.\n\nPokud formula_6, pak takový frame nazýváme těsný frame (tight frame - TF). Zvláštním případem je pak tzv. 1-těsný frame, který se často nazývá Parsevalův těsný frame (Parseval tight frame - PTF), kdy platí dokonce formula_7.\n\nDalší skupinou jsou framy, pro něž platí, že všechny jejich prvky mají stejnou normu (Equal-norm frames - ENF), formula_8\nUnitární framy (Unit-norm frames - UNF) jsou pak framy, v nichž mají všechny prvky normu rovnou 1, formula_9.\n\n"}
{"id": "771298", "url": "https://cs.wikipedia.org/wiki?curid=771298", "title": "Eva Gesine Baur", "text": "Eva Gesine Baur\n\nEva Gesine Baur (* 11. srpna 1960) je německá spisovatelka žijící v Mnichově. Píše také pod pseudonymem \"Lea Singer\".\n\nBaurová je vyučená kuchařka a dále studovala literaturu a umění. V roce 1991 promovala v Mnichově prací \"Studien zum französischen und englischen Kinderbild im 18. und 19. Jahrhundert\".\n\nV roce 2010 obdržela Hannelore-Greve-Literaturpreis.\n\n\n\n\n\n"}
{"id": "771300", "url": "https://cs.wikipedia.org/wiki?curid=771300", "title": "Okres Gliwice", "text": "Okres Gliwice\n\nOkres Gliwice (polsky \"Powiat gliwicki\") je okres v polském Slezském vojvodství. Rozlohu má 663,35 km² a v roce 2005 zde žilo 115 476 obyvatel. Sídlem správy okresu je město Gliwice, které však není jeho součástí, ale tvoří samostatný městský okres.\n\nMěstské:\n\nMěstsko-vesnické:\n\nVesnické:\n\n"}
{"id": "771301", "url": "https://cs.wikipedia.org/wiki?curid=771301", "title": "Soňa Pennigerová", "text": "Soňa Pennigerová\n\nSoňa Pennigerová (* 26. října 1928) byla česká a československá lékařka, vysokoškolská učitelka a politička Komunistické strany Československa. Působila jako poúnorová poslankyně Národního shromáždění ČSSR a za normalizace poslankyně Sněmovny lidu Federálního shromáždění (v letech 1969-1971 předsedkyně Sněmovny lidu). Po roce 1968 představitelka kolaborační prosovětské ultralevice v KSČ.\n\nVe volbách roku 1960 byla zvolena za KSČ do Národního shromáždění ČSSR za hlavní město Praha. Mandát obhájila ve volbách v roce 1964. V Národním shromáždění zasedala až do konce jeho funkčního období v roce 1968.\n\nK roku 1968 se profesně uvádí jako asistentka lékařské fakulty z obvodu Praha-Nové Město. Profilovala se jako odbornice v oboru pediatrie.\n\n26. září 1968 byla kooptována za členku Ústředního výboru Komunistické strany Československa. XIV. sjezd KSČ ji ve funkci potvrdil. Po roce 1968 patřila k ultralevicové prosovětské kolaborační skupině v KSČ (Levá fronta). Její promoskevský radikalismus byl dokonce tak vypjatý, že po Sovětském svazu žádala po roce 1968 ještě jednu vojenskou invazi a podporovala odchod nejen reformistů z doby Pražského jara, ale i lidí jako Gustáv Husák či Vasil Biľak. Fakt, že ji Husák přesto ponechal v ÚV KSČ i po roce 1969, interpretuje historik Jan Rychlík jako výraz Husákovy sebedůvěry a vzkaz, že se nebojí kritiků.\n\nPo federalizaci Československa usedla roku 1969 do Sněmovny lidu Federálního shromáždění (volební obvod Praha 2-Nové Město). V říjnu 1969 se v rámci personálních změn (čistek) v souvislosti s nástupem normalizace stala předsedkyní Sněmovny lidu. Poslanecký mandát obhájila ve volbách roku 1971 a v parlamentu setrvala až do konce volebního období, tedy do voleb roku 1976.\n\n"}
{"id": "771302", "url": "https://cs.wikipedia.org/wiki?curid=771302", "title": "Hannelore-Greve-Literaturpreis", "text": "Hannelore-Greve-Literaturpreis\n\nHannelore-Greve-Literaturpreis je literární cena, udělovaná od roku 2004 každý druhý rok organizací \"Hamburger Autorenvereinigung\" za „vynikající výsledky v oblasti německé literatury“.\n\nOdměnou je 25.000 euro, kterou dotuje hamburská čestná občanka a mecenáška Hannelore Greve.\n\n\n"}
{"id": "771303", "url": "https://cs.wikipedia.org/wiki?curid=771303", "title": "NW", "text": "NW\n\nSpojení písmen N a W může mít různé významy:\n\n\n\n "}
{"id": "771305", "url": "https://cs.wikipedia.org/wiki?curid=771305", "title": "OW", "text": "OW\n\nSpojení písmen O a W může mít různé významy:\n"}
{"id": "771309", "url": "https://cs.wikipedia.org/wiki?curid=771309", "title": "NX", "text": "NX\n\nSpojení písmen N a X může mít různé významy:\n"}
{"id": "771313", "url": "https://cs.wikipedia.org/wiki?curid=771313", "title": "Egyd Pepich", "text": "Egyd Pepich\n\nEgyd Pepich (1. září 1923 Mýto pod Ďumbierom – 24. listopadu 2006 Modra) byl slovenský a československý generál, politik Komunistické strany Slovenska, poúnorový poslanec Slovenské národní rady a Národního shromáždění ČSSR a Sněmovny národů Federálního shromáždění a ministr vnitra vlád Slovenské socialistické republiky.\n\nPocházel z chudé rodiny z 11 dětí. Účastnil se Slovenského národního povstání. Tehdy působil jako osvětový důstojník 9. praporu 4. brigády 1. československého armádního sboru. Na základě vazeb a vzpomínek z doby válečných bojů se pak stal čestným občanem obce Stráňavy a zasloužil se o její rozvoj. Počátkem 90. let 20. století tak tato obec měla jako jedna z mála na Slovensku kompletně vybudované inženýrské sítě. Později vystudoval vojenskou školu a dosáhl hodnosti generála Československé lidové armády. Získal 11 státních a vojenských vyznamenání.\n\nVe volbách roku 1954 byl zvolen do Slovenské národní rady. Ve volbách roku 1960 byl zvolen za KSS do Národního shromáždění ČSSR za Středoslovenský kraj. V Národním shromáždění zasedal až do konce funkčního období parlamentu, tedy do voleb v roce 1964.\n\nV letech 1955–1973 se uvádí jako účastník zasedání Ústředního výboru Komunistické strany Slovenska. Vysočanský sjezd KSČ ho zvolil za člena Ústředního výboru Komunistické strany Československa.\n\nPo federalizaci Československa usedl roku 1969 do Sněmovny národů Federálního shromáždění, kde setrval do konce volebního období, tedy do voleb v roce 1971. Zastával i vládní posty. Ve vládě Štefana Sádovského a Petera Colotky a první vládě Petera Colotky byl v letech 1969–1973 ministrem vnitra Slovenské socialistické republiky.\n\n"}
{"id": "771314", "url": "https://cs.wikipedia.org/wiki?curid=771314", "title": "RF", "text": "RF\n\nSpojení písmen R a F může mít různé významy:\n\n\n"}
{"id": "771316", "url": "https://cs.wikipedia.org/wiki?curid=771316", "title": "RK", "text": "RK\n\nSpojení písmen R a K může mít různé významy:\n"}
{"id": "771319", "url": "https://cs.wikipedia.org/wiki?curid=771319", "title": "RT", "text": "RT\n\nSpojení písmen R a T může mít různé významy:\n\n"}
{"id": "771321", "url": "https://cs.wikipedia.org/wiki?curid=771321", "title": "Anton Perkovič", "text": "Anton Perkovič\n\nAnton Perkovič (21. května 1916 – ???) byl slovenský a československý politik Komunistické strany Slovenska a poúnorový poslanec Národního shromáždění ČSSR a Sněmovny lidu Federálního shromáždění.\n\nVe volbách roku 1960 byl zvolen za KSS do Národního shromáždění ČSSR za Středoslovenský kraj. Mandát obhájil ve volbách v roce 1964. V Národním shromáždění zasedal až do konce jeho funkčního období v roce 1968.\n\nV letech 1955-1970 se uvádí jako účastník zasedání Ústředního výboru Komunistické strany Slovenska. 13. sjezd KSČ ho zvolil za člena Ústředního výboru Komunistické strany Československa. K roku 1968 se profesně uvádí jako předseda ONV z obvodu Žilina-okolie.\n\nPo federalizaci Československa usedl roku 1969 do Sněmovny lidu Federálního shromáždění (volební obvod Žilina-okolie), kde setrval do konce volebního období, tedy do voleb v roce 1971.\n\n"}
{"id": "771322", "url": "https://cs.wikipedia.org/wiki?curid=771322", "title": "RW", "text": "RW\n\nSpojení písmen R a W může mít různé významy:\n\n\n"}
{"id": "771324", "url": "https://cs.wikipedia.org/wiki?curid=771324", "title": "Kostel svatého Jiří (Jiříkov)", "text": "Kostel svatého Jiří (Jiříkov)\n\nŘímskokatolický kostel svatého Jiří v Loučném, místní části Jiříkova, nacházejícím se ve Šluknovském výběžku na severu Čech, je dominantou celého města. Je chráněn jako kulturní památka České republiky.\n\nExistence kostela v Jiříkově je povrchně zmíněna od roku 1346. Více zmínek o kostelu z té doby není známo. Zřejmě šlo o malý dřevěný kostelík, zasvěcený již tehdy svatému Jiří. Zdali se jedná o tu samou budovu, která je zmiňována počátkem 18. století, není známo. Dřevěný kostel, spravovaný mnichy z řádu Kazatelů, který byl bezprostředním předchůdcem dnešního kostela, stával na místě stavby současného kostela svatého Jiří.\n\nRoku 1524 se Jiříkov stal luteránským a zůstal po dalších 140 let. V roce 1664 je Jiříkov rekatolizován a z nedostatku farářů je kostel přidělen šluknovskému faráři Heinrichu Königovi, který zde 31. července 1664 provádí první katolický křest. Jiříkov spadá pod Šluknov do roku 1669.\n\nPočátkem 18. století již dřevěný kostel nevyhovuje nárokům obce. Majitelka panství, hraběnka Maria Ernestine Harrach, rozhoduje nahradit malý dřevěný kostelík zděnou novostavbou.\n\nStavba kostela svatého Jiří v Jiříkově začala 26. 4. 1724. Roku 1725 byl položen základní kámen stavby, která probíhala podle plánů J. L. Hildebrandta.\n\nStavitelem kostela byl Jan Jiří Achbauer ml. (německy ). Roku 1728 byl kostel dostavěn italským stavitelem M.Rossim a děkanem Wilhelmem Jägrem z Lipové zasvěcen sv. Jiří.\n\nKostel je jednoloďový s užším, polokruhovitě ukončeným presbytářem a postranními prostorami. Celá loď je zaklenuta dvěma poli plackové klenby. Vnitřní zařízení je barokní.\n\nKostel zdobí oltář od Dominika Kindermanna (1739–1817), rodáka ze Šluknova, který věnoval kostelu Christian Salme. Kromě toho jsou zde ještě dva postranní oltáře.\n\nČtyři cenná kostelní okna vyrábí mnichovští umělci roku 1894. V současné době (2011) na jejich opravu probíhá zahraniční sbírka.\n\nPůvodní kostelní varhany pocházely z roku 1736. Hraběnka Maria Ernestine Harrach na ně věnovala 300 Guldenů. Do roku 1945 byly 2 krát obnoveny.\n\nKostelní věž kostela svatého Jiří byla původně baňatá – a to do roku 1890. K její přestavbě na věž hranolovou přispěly hned dvě nešťastné události:\nDne 13. března 1840 navečer zasáhl kostelní věž blesk a zapálil ji; 7. prosince roku 1868 byl kostel ještě více poškozen během bouře. Dne 30. července roku 1890 proto bylo rozhodnuto vystavět věž novou, hranolovou. V září 1894 bylo provedeno nové bednění a pokryta nově střecha. Restaurování vnitřních prostor kostela bylo započato v červnu 1904. Dokončena byla v roce 1906.\n\nKostelní hodiny ve věži kostela byly vyrobeny roku 1800 zámečnickým mistrem Zachariasem Rudolfem z Rumburku.\n\nRoku 1729 je kolem kostela založen dodnes patrný hřbitov. V jeho obvodových zdech, i mimo ně, jsou ke spatření náhrobky zde pohřbených významných osobností obce. Jedním z těchto náhrobků je náhrobek Johanna Georga Göttlicha, ležící západně od kostela.\n\nTéhož roku (1729) je na jihovýchod od kostela zřízena hřbitovní kaple. Roku 1734 je farářem Salomonem z vlastních prostředků přijat kaplan. \"\"Nejvíc miluje ten, kdo položí život za své přátele\"\" hlásá vnitřní výzdoba kaple. Kaple je v současné době (2012) v žalostném stavu.\n\nV letech 1817–1826 bylo Nadací občanů Jiříkova vystavěno podél ohradní zdi hřbitova 14 zastavení Křížové cesty.\n\nV současné době můžete kostel navštívit pravidelně, vždy v pátek v 17:00 a v neděli v 8:30 v době konání bohoslužeb, ale i mimo tyto termíny po dohodě s místním farářem.\n\n"}
{"id": "771325", "url": "https://cs.wikipedia.org/wiki?curid=771325", "title": "Pavel Petrik", "text": "Pavel Petrik\n\nPavel Petrik, též Pavol Petrik či Pavol Petrík (29. října 1923 - ???), byl slovenský a československý politik Komunistické strany Slovenska a poúnorový poslanec Národního shromáždění ČSSR.\n\nPo volbách roku 1960 byl zvolen za KSS do Národního shromáždění ČSSR za Východoslovenský kraj. Mandát nabyl až dodatečně v červenci 1962. V Národním shromáždění zasedal až do konce volebního období parlamentu, tedy do voleb v roce 1964.\n\nV roce 1971 se jistý Pavol Petrík uvádí jako účastník zasedání Ústředního výboru Komunistické strany Slovenska [v předtištěném seznamu přítomných uveden jako \"Pavol Petrík\", podpis je ve tvaru \"Pavel Petrik\"].\n"}
{"id": "771329", "url": "https://cs.wikipedia.org/wiki?curid=771329", "title": "Karel Petružela", "text": "Karel Petružela\n\nKarel Petružela (19. října 1913 – ???) byl český a československý politik Komunistické strany Československa a poúnorový poslanec Národního shromáždění ČSSR.\n\nVe volbách roku 1960 byl zvolen za KSČ do Národního shromáždění ČSSR za Severomoravský kraj. Podílel se na projednání nové ústavy ČSSR z roku 1960. V Národním shromáždění zasedal až do konce volebního období parlamentu, tedy do voleb v roce 1964.\n\n"}
{"id": "771332", "url": "https://cs.wikipedia.org/wiki?curid=771332", "title": "Cyril Praženica", "text": "Cyril Praženica\n\nCyril Praženica (30. července 1920 - ???) byl slovenský a československý politik Komunistické strany Slovenska a poúnorový poslanec Národního shromáždění ČSSR.\n\nVe volbách roku 1960 byl zvolen za KSS do Národního shromáždění ČSSR za Západoslovenský kraj. V Národním shromáždění zasedal až do konce volebního období parlamentu, tedy do voleb v roce 1964.\n\n"}
{"id": "771334", "url": "https://cs.wikipedia.org/wiki?curid=771334", "title": "Diskografie Drakea", "text": "Diskografie Drakea\n\nDiskografie kanadského R&B zpěváka a rappera Drakea. Na konci září 2015 teprve jako čtvrtý umělec v historii překonal hranici sta písní (sólových i jako hostující umělec) umístěných v americkém žebříčku Billboard Hot 100. V roce 2015 i 2016 byl nejvíce streamovaným umělcem, ke konci roku 2016 byly jeho skladby na službě Spotify celkem 8,7 miliardkrát streamovány, čímž byl nejvíce streamovaným umělcem historie. Ke konci roku 2016 činil počet jeho písní umístěných v žebříčku Billboard Hot 100 celkem 132 (62 % tvořily jeho vlastní písně, zbytek písně, na kterých působil jako přizvaný umělec), tím vyrovnal rekord Lil Waynea. Drake jako první zpěvák v historii překročil v roce 2019 milník 200 písní umístěných v žebříčku Billboard Hot 100.\n\n\nSingly umístěné v žebříčku Billboard Hot 100:\n"}
{"id": "771335", "url": "https://cs.wikipedia.org/wiki?curid=771335", "title": "Michal Hrazdíra (cyklista)", "text": "Michal Hrazdíra (cyklista)\n\nMichal Hrazdíra (* 6. listopadu 1977) je bývalý český reprezentant v silniční cyklistice. Zúčastnil se letních olympijských her v Athénách v roce 2004, kde v časovce jednotlivců obsadil 14. místo.\n\nNa MS v cyklistice v Hamiltonu v roce 2003 obsadil v časovce jednotlivců 9. místo.\n\nJe synem bývalého československého reprezentanta v cyklistice Miloše Hrazdíry.\n"}
{"id": "771337", "url": "https://cs.wikipedia.org/wiki?curid=771337", "title": "Michal Hrazdíra", "text": "Michal Hrazdíra\n\nJméno a příjmení Michal Hrazdíra nebo Michal Hrazdira má více nositelů:\n"}
{"id": "771338", "url": "https://cs.wikipedia.org/wiki?curid=771338", "title": "Poznań Główny", "text": "Poznań Główny\n\nPoznań Główny je hlavní nádraží v Poznani, nachází se ve Velkopolském vojvodství.\n\nProjekt na výstavbu hlavního nádraží v Poznani vznikl v roce 1870. Výstavba železniční stanice byla započata v roce 1870, dokončena byla dne 16. listopadu roku 1879.\n\nBezprostředně po konci první světové války, dne 27. listopadu 1918, navštívil Poznaň, o jejímž dalším osudu se právě rozhodovalo, Ignacy Jan Paderewski, jehož projev vyvolal protiněmecké povstání. Přijel na Dworzec Letni, původní název \"Dworzec Cesarski\", vystoupil na nástupišti 4b. Jedná se o historickou budovu, postavenou v roce 1913 speciálně pro Viléma II. Pruského, posledního německého císaře a pruského krále.\n\nPrvní rekonstrukce železniční stanice byla provedena v roce 1929. Za druhé světové války v roce 1945 byla staniční budova bombardována. Po válce byla železniční stanice opravena a uvedena do provozu v roce 1949. V 70. letech dvacátého století prošla železniční stanice další rekonstrukcí.\n\nDne 25. listopadu 2006 odhalil v hlavním sále Ryszard Kapuściński pamětní desku věnovanou cestovateli Kazimierzowi Nowakowi, který v letech 1931 až 1936 sám přejel Afriku pěšky a na kole. Zdolal více než 40 tisíc kilometrů.\n\nV roce 2007 vznikl projekt na přestavbu hlavního nádraží. Připraven byl společností PKP SA, která uzavřela investiční dohodu s maďarským developerem Trigranit Development Corporation na přestavbu nádraží v hodnotě 160 mil. eur. Stavební práce na výstavbě nového nádraží byly zahájeny v první polovině roku 2011 a měly být dokončeny ve druhém čtvrtletí roku 2012, v souvislosti s konáním Mistrovství Evropy ve fotbale 2012, které se konalo v Polsku a na Ukrajině v období od 8. června do 1. července 2012. Nové hlavní nádraží zahrnuje novou staniční budovu, parkoviště pro cca 900 automobilů, autobusové nádraží a nákupní centrum.\n\nPoznaňské hlavní nádraží obsluhují dálkové mezinárodní, vnitrostátní spoje jedoucí například do:\n\nObsluhují jej také autobusy a tramvaje:\n\n\n\n\n"}
{"id": "771339", "url": "https://cs.wikipedia.org/wiki?curid=771339", "title": "Václav Prchlík", "text": "Václav Prchlík\n\nVáclav Prchlík (25. srpna 1922 Stráž nad Nežárkou - 16. března 1983 Praha) byl český a československý generál, politik Komunistické strany Československa a poúnorový poslanec Národního shromáždění ČSSR a Sněmovny lidu Federálního shromáždění. Představitel reformního proudu v KSČ a armádě během pražského jara. Po roce 1968 za normalizace politicky pronásledován a vězněn.\n\nVystudoval reálné gymnázium. Za druhé světové války byl aktivní v odboji a podílel se na partyzánských aktivitách v rodném kraji. V letech 1945-1949 působil jako úředník podniku ČKD Stalingrad v Praze. Od roku 1945 byl členem KSČ. V roce 1949 působil v Československé armádě jako důstojník pověřený politickou prací. V letech 1955-1958 byl náměstkem ministra národní obrany a v letech 1956-1968 náčelníkem Hlavní politické správy ČSLA. Od roku 1955 měl hodnost generálmajora, od roku 1961 generálporučíka a roku 1963 dosáhl hodnosti generálplukovníka.\n\n11. sjezd KSČ ho zvolil za člena Ústředního výboru Komunistické strany Československa. 12. sjezd KSČ a 13. sjezd KSČ ho ve funkci potvrdil.\n\nVe volbách roku 1960 byl zvolen za KSČ do Národního shromáždění ČSSR za hlavní město Praha. Mandát obhájil ve volbách v roce 1964. V Národním shromáždění zasedal až do konce jeho funkčního období v roce 1968.\n\nK roku 1968 se profesně uvádí jako důstojník z obvodu Praha-Dejvice.\n\nBěhem pražského jara patřil mezi hlavní představitele reformního proudu v KSČ. Na přelomu let 1967-1968 se postavil proti plánu některých armádních špiček na zásah na podporu Antonína Novotného. Od února do července 1968 pak zastával post vedoucího 8. (státně-administrativního) oddělení ÚV KSČ a pracoval na nové obranné doktríně ČSSR, v níž mělo Československo hrát samostatnější roli než dosud. 15. července 1968 vystoupil na tiskové konferenci s kritikou sovětské armády, která protahovala svůj odsun z území ČSSR po skončení vojenského cvičení \"Šumava\", a kritizoval některé aspekty fungování Varšavské smlouvy.\n\nJeho politická kariéra skončila po invazi vojsk Varšavské smlouvy do Československa za počínající normalizace. 26. září 1969 byl vyloučen z ÚV KSČ. Po federalizaci Československa usedl ještě roku 1969 do Sněmovny lidu Federálního shromáždění (volební obvod Trutnov), kde ale setrval jen do října 1969, kdy byl vydán k trestnímu stíhání a zbaven poslaneckého mandátu.\n\nV listopadu 1969 byl degradován (zbaven vysokých vojenských hodností). V roce 1971 odsouzen za vyzrazení vojenského tajemství ke třem letům vězení. Po odvolání byl trest snížen na 22 měsíců.\n\n"}
{"id": "771343", "url": "https://cs.wikipedia.org/wiki?curid=771343", "title": "Slavomír Prokůpek", "text": "Slavomír Prokůpek\n\nSlavomír Prokůpek (* 19. července 1936) byl český a československý politik a poúnorový bezpartijní poslanec Národního shromáždění ČSSR.\n\nVe volbách roku 1960 byl zvolen do Národního shromáždění ČSSR za Severočeský kraj jako bezpartijní kandidát. V Národním shromáždění zasedal až do konce volebního období parlamentu, tedy do voleb v roce 1964.\n\nK roku 1960 se profesně uvádí jako elektrikář na PÚ-Z1 na Dole Jan Šverma. K roku 1962 navíc uváděn coby předseda Celozávodního výboru Československého svazu mládeže.\n\n"}
{"id": "771345", "url": "https://cs.wikipedia.org/wiki?curid=771345", "title": "Uwe Neupert", "text": "Uwe Neupert\n\nUwe Neupert (* 5. srpna 1957 Greiz, NDR) je bývalý východoněmecký zápasník. Většinu úspěchů vybojoval ve volném stylu, zápasil však také v zápase řecko-římském. V roce 1980 vybojoval na olympijských hrách v Moskvě stříbrnou medaili v kategorii do 90 kg. V roce 1988 vybojoval na hrách v Soulu čtvrté místo v kategorii do 100 kg.\n\n"}
{"id": "771350", "url": "https://cs.wikipedia.org/wiki?curid=771350", "title": "Gmina Góra", "text": "Gmina Góra\n\nGmina Góra je polská městsko-vesnická gmina v okrese Góra v Dolnoslezském vojvodství. Sídlem gminy je město Góra. V roce 2010 zde žilo 20 726 obyvatel.\n\nGmina má rozlohu 268,74 km², zabírá 36,41% rozlohy okresu. Skládá se z 35 starostenství.\n\nBorszyn Mały, Borszyn Wielki, Bronów, Brzeżany, Chróścina, Czernina, Czernina Dolna, Czernina Górna, Glinka, Gola Górowska, Grabowno, Jastrzębia, Kłoda Górowska, Kruszyniec, Ligota, Łagiszyn, Nowa Wioska, Osetno, Osetno Małe, Polanowo, Radosław, Rogów Górowski, Ryczeń, Sławęcice, Stara Góra, Strumienna, Strumyk, Sułków, Szedziec, Ślubów, Wierzowice Małe, Wierzowice Wielkie, Witoszyce, Włodków Dolny, Zawieścice.\n"}
{"id": "771354", "url": "https://cs.wikipedia.org/wiki?curid=771354", "title": "Miroslav Stoniš", "text": "Miroslav Stoniš\n\nMiroslav Stoniš (18. června 1938 Ostrava-Vítkovice) je český prozaik, básník, dramatik a scenárista.\n\n\n\nV roce 2003 získal za svou knihu \"Paterek a pastýřka laní\" Literární cenu Knižního klubu.\n\n\n"}
{"id": "771355", "url": "https://cs.wikipedia.org/wiki?curid=771355", "title": "Kurt Lütgen", "text": "Kurt Lütgen\n\nKurt Lütgen (25. listopadu 1911, Glietzig – 25. června 1992, Bad Salzuflen) byl německý spisovatel, píšící především knihy pro mládež.\n\nKurt Lütgen byl synem zemědělce. Po ukončení gymnázia studoval historii, germanistiku, filozofii a dějiny umění na univerzitě v Hallu.\n\nPozději se vyučil knihkupcem a od roku 1941 pracoval jako novinář a redaktor v Essenu. V letech 1941 až 1945, během 2. světové války, byl aktivní jako voják u zdravotní služby. Po válce žil a pracoval jako spisovatel a překladatel v Essenu, Lázních Oeynhausen, Detmoldu a Lázních Salzuflen.\n\n\n\n\n\n\n"}
{"id": "771356", "url": "https://cs.wikipedia.org/wiki?curid=771356", "title": "Martin Krupka", "text": "Martin Krupka\n\nMartin Krupka z Jaroměře (1723 – 1778) byl český barokní sochař. \n\nNarodil se roku 1723, místo narození není doposud známo. Z matrik vyplývá, že to nebylo ani v Jaroměři, ani v Sedlci u Kutné Hory. Víme však, že přišel ze Sedleckého kláštera. Do Jaroměře se dostal zřejmě až po svatbě, která se konala roku 1755 v kostele sv. Mikuláše. V Jaroměři pak pobýval až do konce svého života. Prozatím nemáme ani jakékoli záznamy, že by Martin Krupka měl nějaké potomky. Měl zde dům a byl měšťanem města Jaroměř. Zemřel 16. ledna roku 1778, místo, kde je pochován a na co zemřel, nevíme.\n\nPrvní zmínky o Krupkově tvorbě pocházejí z let , kdy pracoval ve Veliši, Polici nad Metují, Smidarech, Jaroměři\na naposledy zřejmě v Kopidlně.\nSpolečně se sochařem Řehořem Thénym, který mu byl svědkem na svatbě, se podílel na výzdobě kostela sv. Václava ve Veliši (1752-55). Krupkovi tam bylo připsáno 5 oltářů: Ježíše Krista, sv. Anny, sv. Antonína Paduánského, sv. Panny Marie a sv. Jana Nepomuckého. Jsou mu připisovány i sochy sv. Petra a Marnotratného syna a čtyři vázy umístěné při vstupu do kostela, jakož i dva velké relikviáře. Měl ještě vytvořit krucifix pro sakristii a dvě kanonické tabulky, jež se však zřejmě nedochovaly.\n\nVnější výzdobu kostela pak obohatil především o sochy. Jde o Staroboleslavské paladium a dva anděly po stranách a nad hlavním vchodem do kostela. Další jsou sochy Anděla posledního soudu a výjev Zmrtvýchvstání Páně na obvodové zdi. Poslední je skupina šesti nejstarších českých světců, která tvoří galerii podél vstupního schodiště vedoucího k průčelí kostela. Jsou to sochy sv. Cyrila a Metoděje, sv. Kosmy a Damiána a sv. Benedikta a sv. Ivana, jež jsou umístěny naproti sobě. Ve Veliši snad ještě vytvořil sousoší na kopci, které mělo vzniknout ve stejné době, ale už je v rozvalinách. Původně tam měly být sochy sv. Damiána, Jana Nepomuckého a sv. Vavřince. \n\nNásledujícím dílem byl oltář sv. Benedikta a oltář Bolestné Panny Matky Boží z roku 1764 v bývalém klášteře Nanebevzetí Panny Marie v Polici nad Metují. \n\nVe Smidarech měl kolem roku 1770 vytvořit hlavní rámový oltář pro kostel svatého Stanislava.\nKoncem 18. století byl činný ještě v Pilníkově, kde dal v roce 1771 návrhy na hlavní oltář a kazatelnu.\nEmanuel Poche se o Krupkovi zmiňuje ve svém \"Soupise památek královédvorského okresu\", podle něj byl jedním z nejlepších umělců v regionu. V soupisu jsou uvedeny práce pro děkanský sv. Mikuláše v Jaroměři . Hlavním dílem je bohatě zdobený barokní hlavní oltář zasvěcený sv. Mikuláši, který je velice bohatě zdobený a zaplňuje celé presbyterium. Oltářní obraz je nesen šesti anděly a dalšími malými andílky okolo. Na vrcholu je Svatá Trojice, Otec, Syn a Duch Svatý, na nebesích obklopená paprsky. Obraz je završen baldachýnem, který napodobuje mramor. V popředí je šestice soch v nadživotní velikosti, jsou to svatí Dominik, Florián, Josef, Vavřinec, apoštol Jakub a Ignác. Dalším dílem je rokoková kazatelna, kterou pozlatil Bruner, na ní jsou reliéfy ze života sv. Mikuláše. Okolo je mnoho soch, na vrchu je svatý Jan Křtitel, pod ním sedí sv. Řehoř, sv. Ambrož a sv. Blažej. Dole jsou sochy evangelistů. Krupkovi byly připsány i dva postranní oltáře, stejně jako pontifikační křeslo a čtyři vázy na vrcholu zpovědnice.\n\nV Kopidlně vytvořil pískovcové sochy před kostelem sv. Jakuba Většího. Jde o sochy sv. Josefa a sv. Jana Evangelisty a také sv. Kateřiny a Barbory před kostelem. Sochy pocházejí z roku 1775.\n\n"}
{"id": "771360", "url": "https://cs.wikipedia.org/wiki?curid=771360", "title": "Kapaz PFK", "text": "Kapaz PFK\n\nKapaz PFK (ázerbájdžánsky: \"Kəpəz Peşəkar Futbol Klubu\") je ázerbájdžánský fotbalový klub z města Gəncə (česky: \"Gandža\"). Dříve byl známý též jako Dynamo Kirovabad či FK Gəncə. Třikrát vyhrál ázerbájdžánskou ligu (1994/95, 1997/98, 1998/99), čtyřikrát získal ázerbájdžánský pohár (1993/94, 1996/97, 1997/98, 1999/00).\n\nSvé domácí zápasy odehrává na stadionu Gəncə şəhər stadionu s kapacitou 25 000 diváků.\n\nZdroj: \n\n\n\n\"Aktuální k datu: 14. června 2016\"\n\nZdroj: \n\nPoznámky:\n\n"}
{"id": "771366", "url": "https://cs.wikipedia.org/wiki?curid=771366", "title": "Liptovský Ján (kaštely)", "text": "Liptovský Ján (kaštely)\n\nV obci Liptovský Ján se do současnosti dochovalo asi 13 kaštelů, v minulosti vystavěných v rozsáhlých sadech a zahradách.\n\nVystavěn byl ve 2. polovině 19. století a později prošel řadou přestaveb. Jedná se o dvoupatrovou budovu o půdorysu ve tvaru \"T\". Uprostřed delší části se nachází chodba s klenbou, ze které se vchází do hlavní místnosti. Vstup vede portikem na čtyřech sloupech kruhového průřezu. Před druhou světovou válkou zde byl umístěn hotel, v současné době je po restituci. Stojí v parku s dochovanou alejí z jírovce a lip.\n\nVystavěn byl v renesančním slohu v 17. století na břehu potoka Štiavnica. Ve 2. polovině 19. století a na počátku 20. století prošel přestavbou. V letech 1870-1896 zde byla tzv. \"Židovská škola\", která sloužila jako škola pro děti šlechticů a řemeslníků a také jako opatrovna. Jedná se o dvoupatrovou obdélníkovou budovu s fasádou a v patře s dochovaným renesančním oknem.\n\nVystavěn v renesančním slohu v 17. století, ve 30. letech 19. století prošel klasicistní přestavbou. V roce 1954 upraven na kulturní dům. Jde o dvoupatrovou podsklepenou budovu s vystupujícím rizalitem, který v patře člení dvojice sloupů. Částečně se dochovaly vnitřní renesanční klenby.\n\nKomplex budov Svatojánských lázní s kaštelem byl postaven v 17. století. Kolem roku 1834 došlo ke klasicistní přestavbě a později k úpravě k rekreačním účelům. V roce 1929 došlo ke spojení centrální budovy s budovou bývalých stájí, které prošly přestavbou vhodnou k ubytování. Nově vzniklá budova tak měla půdorys ve tvaru \"L\". V roce 1834 došlo u lázeňské budovy k vytvoření valené klenby. Fasáda se dochovala v původní klasicistní podobě a člení ji polosloupy zakončené hlavicí. Nad okny se dochovaly arkády a fasádu doplňují boční rizality s tympanony. Při přestavbě v roce 1834 došlo k úpravám pro potřeby lázní. Na jižní straně komplexu byl vybudován bazén, který napájí pramen termální vody vedený sem dřevěným potrubím. Vedle něj pak bývaly šatny – dnes zde stojí hotel Sankt Johan.\n\nJedná se o nejmladší z kaštelů v Liptovském Jánu, vybudovaný v 1. polovině 19. století. Na jeho místě však už v minulosti stál starší podsklepený objekt. V 60. letech 20. století bylo přistavěno neogotické schodiště s terasou a litinových zábradlím. V roce 1950 přestavěn k bydlení. Fasádu, která směřuje do ulice, zdobí římsy a nad okny arkády, vertikálně ji pak dělí pilastry. Na jižní straně stály hospodářské budovy. Objekt je zakončen valbovou střechou.\n\nVystavěn byl v 17. století ve stylu klasicismu. Jedná se o přízemní budovu, ve které se dochovaly klenbové stropy, s valbovou střechou. Většina původních stropů však byla snížena a nahrazena dřevěnými. Hlavní fasáda kaštelu se nachází na východní straně. Původně byl na prostranství mezi stavbou a ulicí plánován francouzský park, dnes zde rostou ovocné stromy.\n\nNejstarší z kaštelů v Liptovském Jánu byl postaven v roce 1588. Později prošel barokní přestavbou. Na západě byl v letech 1590-1600 přistavěn dvojtrakt. V jižní části vstupní místnosti se nachází krb, který pochází z doby výstavby objektu. Centrální místností je reprezentační síň. Od ulice kaštel odděluje předzahrádka s živým plotem.\n\nVystavěn byl v 16. století v renesančním stylu, v 17. a 19. století a v roce 1955 prošel přestavbami. Při první přestavbě byl rozšířen, při dalších dvou došlo k úpravám v interiérů. Dnes se jedná o dvoupatrovou budovu s arkýři na dřevěných krokorcích na nárožích. Dochovaly se renesanční štukové klenby, železné dveře a drobné architektonické prvky v okolí oken a portálů.\n\nVystavěn byl v 17. století. Dochoval se v renesanční podobě s dvojicí věží v průčelí a se sgrafity v okolí oken a nároží. Jedná se o obdélníkovou stavbu s polygonálními věžemi.\n\nVystavěn byl v 17. století v renesančním stylu, v 1. třetině 19. století prošel přestavbou a v roce 1855 byl přizpůsoben k bydlení. Jedná se o budovu o půdorysu ve tvaru \"U\" s dochovanými renesančními klenbami. Fasáda směrem do ulice obsahuje středový rizalit. Celý objekt je obehnán vysokým soklem. Pod střechou kaštelu se dochovala profilovaná římsa. Nároží budovy byla zkosena a zaoblena, doplněna hlavicí a patkou.\n\nVystavěn byl v renesančním slohu, v 17. století přibyla barokní nástavba. V roce 1830 byl přestavěn do současné podoby. Jde o blokovou budovu o půdorysu ve tvaru \"L\" s klasicistní fasádou. Pod omítkou jsou dosud patrná sgrafita.\n\nVystavěn byl v 17. století, kolem roku 1830 prošel přestavbou, při které na jižní straně vznikl arkádový ochoz. Jedná o stavbu obdélníkového půdorysu s kratší stranou k ulici. Ve 20. století byl přizpůsoben k bydlení a během těchto úprav byl značně poškozen. V předním traktu se dnes nachází obchod.\n\nVystavěn byl na konci 16. století, kolem roku 1738 a ve 20. století prošel přestavbou. Jde o blokovou stavbu o půdorysu ve tvaru \"L\". Ze vstupní síně s klenbami vedou schodiště do dalších místností. Komín pravděpodobně pochází z roku 1738, jak dokládá datování na něm uvedené.\n\n"}
{"id": "771371", "url": "https://cs.wikipedia.org/wiki?curid=771371", "title": "Erik I. Dánský", "text": "Erik I. Dánský\n\nErik I. Dánský (\"Erik Ejegod\"; asi 1060, Slangerup, Dánsko – 10. červenec 1103, Pafos, Kypr) byl králem Dánska v letech 1095 až 1103. Králem se stal po smrti svého bratra Olafa I. Jeho přízvisko znamená \"Dobrý\".\n\nErik se narodil ve městě Slangerup jako nemanželský syn Svena II. Během vlády svého nevlastního bratra Knuta IV. byl královým horlivým podporovatelem, ale během rebelie proti Knutovi byl ušetřen. Nepodprovázel Knuta do Odense, kde byl v roce 1086 zabit. Králem byl zvolen Olaf a po něm, v roce 1095, Erik. Erik I. byl mezi lidmi oblíbený a s jeho době ustaly hladomory, které za Olafa I. Dánsko sužovaly. To bylo vnímáno jako boží znamená, že Erik je pro Dánsko ten pravý král.\n\nStředověcí kronikáři, například Saxo Grammaticus, a mýty jako popisují jako “statného chlapíka”, který se udržel na místě, i když s ním zkoušeli pohnout čtyři muži. Měl také pověst dobrého řečníka a hlučného muže. Zřejmě podporoval centralizovanou královskou moc, ale zdá se, že si počínal jako diplomat, který se snaží vyvarovat konfliktů se šlechtou. Podařilo se mu dosáhnout zřízení samostatného arcibiskupství v Lundu.\n\nErik I. se rozhodl podniknout pouť do Svaté země. Podle \"Danmarks Riges Krønike\" mělo být důvodem to, že v opilosti zabil čtyři vlastní muže. Jako regenty určil svého syna Haralda Kesju a biskupa Assera.\n\nErik s manželkou Bodil Thrugotsdatter a silným doprovodem cestovali přes Rusko do Konstantinopole, kde byl hostem císaře. V Konstantinopoli onemocněl, ale přesto se lodí vypravil na Kypr. Zemřel v kyperském městě Pafos v červenci 1103 a tam ho také královna nechala pohřbít. Sama onemocněla a zemřela téhož roku v Jeruzalémě.\n\nErik a Bodil měli jednoho syna, kterým byl Knut Lavard. Erik měl ještě tři nemanželské syny, budoucího Erika II., Haralda Kesju a Benedikta, a dceru Ragnhildu (matku Erika III.).\n"}
{"id": "771372", "url": "https://cs.wikipedia.org/wiki?curid=771372", "title": "Erik I.", "text": "Erik I.\n\nNositelé jména Erik I.:\n"}
{"id": "771373", "url": "https://cs.wikipedia.org/wiki?curid=771373", "title": "Alexander Robertus Todd", "text": "Alexander Robertus Todd\n\nAlexander Robertus Todd (2. října 1907 – 10. ledna 1997) byl skotský biochemik, jehož výzkum v oblasti struktury a syntézy nukleotidů, nukleosidů a koenzymů mu v roce 1957 přinesl Nobelovu cenu za chemii.\n\nNarodil se nedaleko Glasgow. Bakalářský titul získal na University of Glasgow, doktorát na Univerzitě Johanna Wolfganga Goetheho ve Frankfurtu nad Mohanem. Doktorská práce byla věnována chemii žlučových kyselin. Další doktorát získal na Oriel College v Oxfordu. Poté působil v Lister Institute, na Univerzitě v Edinburghu, na Univerzitě v Londýně a v Cambridge. V roce 1938 se stal profesorem chemie a ředitelem laboratoří univerzity v Manchesteru. Právě zde začal zkoumat nukleosidy, směsi, které tvoří strukturální jednotky nukleových kyselin (DNA a RNA), za což obdržel nejprestižnější vědecké ocenění. \n\nV roce 1949 syntetizoval adenosintrifosfát (ATP) a flavinadenindinukleotid (FAD). V roce 1955 objasnil strukturu vitamínu B12, později pracoval na zkoumání struktury a syntézi vitamínu B1 či vitamínu E a studoval alkaloidy nacházející se v hašiši a marihuaně. \n\nZa svůj život získal na 40 čestných titulů. V letech 1952–1964 byl předsedou britské vládní rady pro vědu. V letech 1975–1980 byl prezidentem Královské společnosti (\"Royal Society for the Improvement of Natural Knowledge\"). Byl povýšen do šlechtického stavu – v roce 1954 získal titul sir, v roce 1962 titul baron.\n\n"}
{"id": "771375", "url": "https://cs.wikipedia.org/wiki?curid=771375", "title": "Karbid měďný", "text": "Karbid měďný\n\nKarbid měďný je červená anorganická chemická látka, nerozpustná ve vodě, se vzorcem CuC. Jedná se o karbid ušlechtilého kovu a je velice explozivní. Při zahřívání tato látka exploduje, výbuch má zelenou barvu.\n\nLaboratorně se vyrábí reakcí chloridu měďnatého s acetylenem v prostředí roztoku amoniaku.<br>\nAmoniak funguje zároveň jako redukční činidlo pro redukci Cu na Cu, jako vedlejší produkt vzniká hydrazin. Vzniklý karbid se usazuje jako červená sraženina.\n"}
{"id": "771382", "url": "https://cs.wikipedia.org/wiki?curid=771382", "title": "Jiný vzduch (film)", "text": "Jiný vzduch (film)\n\nJiný vzduch je film, který v roce 1939 natočil režisér Martin Frič na námět stejnojmenné divadelní hry.\n\nPojednává o rodině bývalého akademického malíře Františka Elise, který se musí živit tvorbou reklamních vývěsních štítů a jehož dcera Helena studuje konzervatoř a sní o kariéře u divadla. Zločinný herec Viták ji ale přesvědčí k pokoutnému vystoupení a je proto vyloučena ze studií. Nakonec však nalezne pravou lásku, mladého inženýra Prokopa.\n\nVe filmu se také objeví vlastenecký moment, Rafael Kubelík a Česká filharmonie uvedou Smetanovu \"Mou vlast\".\n\n"}
{"id": "771396", "url": "https://cs.wikipedia.org/wiki?curid=771396", "title": "József Balla (zápasník)", "text": "József Balla (zápasník)\n\nJózsef Balla (27. července 1955 Szöreg, Maďarsko - 18. března 2003 Kecskemét, Maďarsko) byl maďarský zápasník, volnostylař. V roce 1976 na olympijských hrách v Montréalu, v kategorii nad 100 kg a v roce 1980 na hrách v Moskvě ve stejné kategorii vybojoval stříbrnou medaili.\n"}
{"id": "771399", "url": "https://cs.wikipedia.org/wiki?curid=771399", "title": "Bodil Thrugotsdatter", "text": "Bodil Thrugotsdatter\n\nBodil (Boedil) Thrugotsdatter († 1103) byla dánská královna jako manželka Erika I.\n\nBodil byla dcerou dánského hraběte Thrugota Fagerskinda a sestrou Svenda Thrugotsena. Stejně jako její manžel byla potomkem krále Svena I. Za Erika se zřejmě provdala před rokem 1086, protože v době vlády Olafa I. (1086–1095) žila s manželem v exilu u švédského dvora. Soudobé kroniky velebí její krásu a toleranci k manželovým konstantním nevěrám. Prý dokonce jeho milenkám upravovala vlasy.\n\nKolem roku 1100 doprovázela manžela na pouti do Jeruzaléma, on cestoval na koni, ona ve voze. Král Erik zemřel v Pafosu na Kypru (v roce 1103) během cesty. Bodil ho nechala pohřbít a pokračovala dál sama. Dorazila k jeruzalémské Olivové hoře, kde v roce 1103 zemřela.\n\nV roce 1170 dánský král Valdemar I. Veliký, syn jediného syna Erika a Bodil Knuta Lavarda, v Dánsku zavedl křesťanský systém nástupnictví a Bodil byla prohlášena jedinou „skutečnou ženou“ svého manžela a matkou vládnoucího rodu. Z pohledu církevního práva by však její manželství bylo neplatné z důvodu příbuzenství. Tento fakt byl dlouho ignorován a Bodil byla dlouho líčena jako nevlastní sestra římskoněmeckého císaře a Erikova válečná cena. Tato revize historie může být vnímána jako znak toho, že se změnil status dětí narozených v manželství a mimo něj.\n"}
{"id": "771400", "url": "https://cs.wikipedia.org/wiki?curid=771400", "title": "Willard Libby", "text": "Willard Libby\n\nWillard Frank Libby (17. prosince 1908 – 8. září 1980) byl americký fyzikální chemik, který objevil a významně zdokonalil tzv. radiokarbonovou metodu datování, která způsobila revoluci v archeologii. Za to také získal roku 1960 Nobelovu cenu za chemii. Objevil též, že za pomoci tritia lze určovat stáří vody, což ovlivnilo zejména obchod s vínem.\n\nNarodil se v Grand Valley ve státě Colorado. Doktorát za chemii dostal v roce 1933 na University of California v Berkeley. Tam se pak stal odborným asistentem. 30. léta 20. století strávil budováním citlivého Geigerova počítače na měření přírodní a umělé radioaktivity. Bylo mu uděleno Guggenheimovo stipendium, které využil většinou v roce 1941 na Princeton University. Po začátku druhé světové války pracoval s nositelem Nobelovy ceny, chemikem Haroldem Ureyem na projektu Manhattan (výroba první atomové bomby) na Columbia University, byl zde zodpovědný za plynovou difúzí a obohacení uranu 235.\n\nV roce 1945 se stal profesorem na univerzitě v Chicagu. V roce 1954 byl jmenován do americké komise pro atomovou energii. V roce 1959 se stal profesorem chemie na University of California (UCLA), na tomto postu působil až do jeho odchodu do důchodu v roce 1976. Měl tu čest učit studenty prvního ročníku chemie v letech 1959 až 1963 (v souladu s univerzitní tradicí, kdy senior fakulty učí první ročník). Byl po mnoho let ředitelem celostátního institutu Geofyziky a planetární fyziky (IGPP) při University of California, včetně doby, kdy došlo k přistání na Měsíci.\nV roce 1966 se podruhé oženil s Leonou Woods Marshallovou, původně experimentátorkou na prvním nukleárním reaktoru na světě, později profesorkou tvorby a ochrany životního prostředí na UCLA. Také byl u počátku prvního programu tvorby a ochrany životního prostřední na UCLA v roce 1972.\nV roce 1960 se stal nositelem Nobelovy ceny za chemii jako vedoucí týmu (sestávajícího z Jamese Arnolda a Ernie Andersona, kterým byl udělen příspěvek 5 000 dolarů), který vyvinul datování pomocí uhlíku C.\n\nBěhem svého pobytu v New York City bydlel v Leonia, New Jersey. \n\n\n"}
{"id": "771403", "url": "https://cs.wikipedia.org/wiki?curid=771403", "title": "Konec dětství", "text": "Konec dětství\n\nKonec dětství je sci-fi román Arthura C. Clarka z roku 1953. Vypráví příběh z blízké budoucnosti o mírové invazi mimozemšťanů, kteří přinesou lidstvu mír a prosperitu blížící se utopickému stavu.\n\nRomán nemá hlavní postavy a jeho děj je rozdělen na tři hlavní části: „Země a její vládci“, „Zlatý věk“ a „Poslední generace“.\n\nVe 20. století závodí Spojené státy se Sovětským svazem o to, kdo se dříve dostane na oběžnou dráhu Země. Právě v době, kdy vesmírný závod vrcholí, se nad největšími městy světa objeví obrovské vesmírné lodě, které lidem uzavřou cestu do vesmíru nadobro. Ti, kteří v těchto lodích přiletěli neznámo odkud, brzy dostanou od lidstva pojmenování Vládci.\n\nVládci se lidem zásadně neukazují a komunikují s nimi pouze prostřednictvím generálního tajemníka OSN. Hlavní Dohlížitel nad Zemí má jméno Karellen; skrze něj dochází k veškerému kontaktu mezi jeho rasou a lidstvem. Vládci jsou velmi tajemní a pravý smysl jejich počínání není znám, nicméně přináší lidstvu řadu zákonů, které mu prospívají. Lidé však neustále touží po odhalení skutečné identity a případně i vzhledu Vládců, proti nimž je určitá část obyvatelstva nepřátelská a přeje si jejich odchod. Karellen tedy oznámí, že přesně za 50 let Vládci svůj pravý zjev odhalí.\n\nV následujících desetiletích lidská rasa vstupuje do období své největší prosperity a rozvoje. Díky příkazům Vládců lidé přestanou válčit mezi sebou, dochází k prudkému rozvoji vzdělání a vědy. Vládci však nic nevynucují násilím, ale pouze svou autoritou. Jak Karellen slíbil, po 50 letech se lidstvu skutečně odhalí: Vládci jsou bytosti podobající se čertům, většího vzrůstu, s rohy a velkými křídly na zádech. Jsou uzpůsobeni pro nižší gravitaci a na Zemi jsou neustále zahaleni látkou, jelikož jim škodí sluneční paprsky.\n\nVládci jsou zaujati studiem parapsychologických jevů a jelikož jejich intelekt vysoce převyšuje lidský, jsou schopni studovat s obrovskou rychlostí. Jeden z Vládců jménem Rašaverak najde zalíbení v jedné z největších knižních sbírek z oblasti telepatie, psychologie a paranormálních jevů. Vlastníkem této sbírky je Rupert Boyce. Na jeden z Rupertových večírků se dostaví mj. i George a Jean Fosterovi, kteří společně s Boycem, Janem Rodricksem a dalšími přáteli zkoušejí pomocí desky ouija komunikovat s duchy. Rašaverak pozvání ke stolu odmítne a raději se dívá. V napjaté chvíli vysloví Jan otázku, kterou si lidstvo kladlo už desítky let: „Která hvězda je domovem Vládců?“ V odpověď mu přišlo, že NGS 549672, načež Jean omdlí. Nedlouho na to Vládci začnou Jean a její nejbližší rodinu bedlivě sledovat.\n\nJan se rozhodne, že tajemství Vládců přijde na kloub. Začne pátrat v databázích a archivech a zjistí, že NGS 549672 je hvězda v souhvězdí Carina, která je vzdálena 40 světelných let od Země. Jelikož Vládci si občas od lidí vyžádají nějaké zvíře, které by mohli zkoumat, Jan se uchýlí ke lsti a ukryje se v konstrukci vycpané velryby a dostane se do lodi Vládců, kteří s ním zamíří ke své domovině. Vládci však brzy černého pasažéra odhalí.\n\nI přes veškerý blahobyt, ve kterém se lidstvo nachází, začne určitým způsobem stagnovat, resp. volat po znovuobjevení starých hodnot. Větší komunita lidí se proto rozhodne založit nové město zvané Nové Atény a hned vedle něj další, které dostane název Sparta. Obě města jsou postavena na komunitním způsobu života jeho obyvatel a snaží se navrátit ke ztraceným lidským hodnotám a tradicím. V Aténách se usídlí i George a Jean a jejich dvěma dětmi – Jeffreym a Jennifer. Vládci jsou jimi přitom stále zaujati.\n\n60 let po příchodu Vládců začnou Jeffrey a chvíli na to i Jennifer vykazovat nadpřirozené schopnosti. Dokáží vidět místa na jiných planetách a v jiných galaxiích nebo pohybovat s věcmi pomocí myšlenek. Brzy na to tyto schopnosti dostanou všechny děti na světě do deseti let. Karellen pak lidstvu odhalí celou pravdu: děti přestávají být lidskými bytostmi. Brzy budou součástí Intelektu, což je těžko popsatelná entita s nepředstavitelnými schopnostmi. Ti, kteří dříve byli dětmi, již nikdy nezemřou, zatímco ostatní lidstvo za několik desetiletí vyhyne. Karellen dále vysvětluje, že i Vládci jsou ovládáni Intelektem, i když neupřesnil, jakým způsobem. Poté, co se lidé tuto skutečnost dozví, začnou páchat hromadné sebevraždy a na Zemi zavládne částečný chaos.\n\nZa několik desetiletí na to, kdy na Zemi není už ani jediný člověk, se na rodnou planetu vrátí Jan. Podle měřítek zemského času byl pryč celých 80 let, avšak následkem dilatace času zestárl sotva o pár měsíců. Jan strávil nějaký čas na planetě Vládců v souhvězdí Carina, která byť nebyla jejich rodnou planetou, poskytovala Vládcům základnu a útočiště. Když se Jan vrátil na planetu, zjistil, že všichni lidé jsou mrtví a z poslední generace dětí se staly zvláštní bytosti, které vládnou nevídanými schopnostmi. Létají na opačné straně Země a zkouší meze svých nových schopností. Když způsobí rotaci Měsíce kolem vlastní osy, Vládci v čele s Karellenem Janovi oznámí, že opouští Sluneční soustavu. Jan se rozhodne zůstat, aby spatřil úplný konec rodné planety i své rasy. Když Vládci odletí, bytosti, které byly dříve lidskými dětmi, začnou splývat s Intelektem; spolu s nimi se začne celá Země rozmělňovat a rozplyne se. Karellen, již daleko za hranicemi Sluneční soustavy, smutně zasalutuje konci lidskému druhu, kterému zároveň závidí, jelikož jeho rasa nikdy nebude schopna z neznámých důvodů s Intelektem splynout.\n"}
{"id": "771414", "url": "https://cs.wikipedia.org/wiki?curid=771414", "title": "Richenza Polská (1116)", "text": "Richenza Polská (1116)\n\nRichenza Polská (švédsky \"Rikissa Burislevsdotter\", polsky \"Ryksa Bolesławówna\"; 12. duben 1116 – po 25. prosinci 1156) byla dvakrát švédská královna a také kněžna z Minsku. Byla dcerou polského knížete Boleslava III. a jeho druhé manželky Salomeny.\n\nBoleslav III. uzavřel protipomořanskou alianci s králem Nielsem Dánským. Aby toto spojenectví zpečetili, Boleslavova dcera Richenza se okolo roku 1127 vdala za Nielsova syna Magnuse. Svému manželovi porodila dva syny: Knuta v roce 1129 a Nielse v roce 1130.\n\nMagnus si po smrti švédského krále Inge II. nárokoval švédský trůn jako nejstarší vnuk Inge I. Ovládl část Švédska a Richenza se tak stala švédskou královnou. Magnusovým rivalem byl Ragnvald Knaphövde a Saxo Grammaticus píše, že Ragnvald byl zavražděn přívrženci Magnuse. Úspěšnějším však nakonec byl Sverker I., který v roce 1130 Magnuse vystrnadil z Västergötlandu a zemi sjednotil pod svou vládou.\n\nRichenza se s manželem vrátila do Dánska. Zde popularita šlesvického vévody Knuta Lavarda přiměla Magnuse a jeho otce Nielse nařídit jeho vraždu (7. ledna 1131). Proti Nielsovi se vzbouřil jiný příbuzný, Erik (II.), který ho nakonec v roce 1134 u Foteviku porazil. Magnus v této bitvě zahynul a Niels byl zabit krátce nato. Vdova Richenza se vrátila do Polska, své dva syny zjevně zanechala v Dánsku.\n\nBoleslav III. našel dceři nového manžela. Jejím manželem byl jistý \"Valador\", pravdpědobně Volodar (bělorusky \"Valadar\") z Minsku, který pod svou vládou sjednotil oblast měst Minsk, Polock a Grodno. Během manželství Richenza porodila tři děti: Vladimíra (pozdější vládce Minsku), Vasilka a dceru Sofii.\n\nOkolo roku 1145 zřejmě polsko-minská unie ztratila výhody a manželství se rozpadlo. Richenza se opět vrátila do Polska, dceru vzala s sebou, kdežto synové zůstali s otcem.\n\nOkolo roku 1148 zemřela manželka Sverkera I. Ulvhild Håkansdotter. Brzy poté se ovdovělý švédský král oženil s Richenzou, která ke švédskému dvoru přivedla i svou dceru. Z manželství se narodil syn Boleslas/Burislev Sverkerson, pojmenovaný po Richenzinu otci, a kroniky uvádějí ještě jednoho, pravděpodobně mladšího syna Sune Sik Sverkerssona.\n\nV roce 1150 se Richenzin syn Knut V., bojující o dánský trůn, uchýlil do Švédska. Richenzino manželství se švédským králem jí dávalo možnost synovi pomoci a někteří historici předpokládají, že to byl také zčásti důvod, proč se za Sverkera vdala. V roce 1156 se Knut V. oženil se Sverkerovou dcerou z prvního manželství Helenou. Koncem toho roku byl Sverker zavražděn.\n\nV roce 1157 se Richenzina dcera Sofie provdala za spoluvládce Dánska Valdemara I. (od roku 1154 byli zasnoubeni); 9. srpna toho roku byl Knut V. zabit na oslavě muži dalšího spoluvládce Svena III. V roce 1158 zemřel Richenzin druhý syn Niels, zřejmě mnich v Esromu.\n\nVí se, že Richenza Sverkera přežila, ale fakta o jejím dalším životě nejsou známá.\n"}
{"id": "771417", "url": "https://cs.wikipedia.org/wiki?curid=771417", "title": "Krakonoš (opera)", "text": "Krakonoš (opera)\n\nKrakonoš je pohádková opera o třech jednáních českého skladatele Josefa Richarda Rozkošného na libreto Jaromíra Boreckého. Byla napsána v letech 1888–1889 a poprvé byla provedena 18. října 1889 v Národním divadle v Praze.\n\nJosef Richard Rozkošný se bezprostředně po rozhodném úspěchu své pohádkové opery \"Popelka\" obrátil k podobnému námětu snoubícímu romantický příběh s pohádkovou atmosférou a dávající prostor pro fantaskní výpravu, divadelní kouzla a balet – mytické postavě Krakonoše. Zatímco libreto k \"Popelce\" napsal již uznávaný hudební teoretik a libretista Otakar Hostinský, text ke \"Krakonošovi\" napsal, jak svou první práci většího rozsahu, stěží dvacetiletý básník Jaromír Borecký (1869-1951), žák Jaroslava Vrchlického.\n\nLegendární postava Krakonoše byla od konce 18. století na jevišti častým hostem. Ve svých veselohrách a fraškách jej nechali vystupovat například August von Kotzebue, Friedrich de la Motte Fouqué, Ernst Pasqué, Václav Kliment Klicpera, Josef Kajetán Tyl nebo Josef Jiří Stankovský. I pro účely opernímu zpracování sáhla po této postavě před Rozkošným řada jiných skladatelů (Vincenc Tuček, Carl Maria von Weber, Louis Spohr, Friedrich von Flotow, Gustav Mahler. Operu \"Krakonoš\" (\"Rübezahl\") od pražského skladatele Wilhelma Würfela uvedlo Stavovské divadlo již v roce 1824, i v Prozatímním divadle se roku 1866 hrála nenáročná stejnojmenná komická opera Augusta Conradiho.\n\nVzhledem k trvajícímu okouzlení \"Popelkou\" se zájmem očekávaná premiéra opery, konaná na počátku sezóny 1889/90, ukázala, že především mladý básník na složitý úkol nestačil. František Pala se domnívá, že „zpracoval romantickou pověst o milostném dobrodružství Krakonošově příliš vyumělkovaným slohem a rozvinul romantický děj v příliš složitých pásmech“. Kritické reakce na libreto oscilovaly od blahosklonného napomenutí po neskrývanou ironii. \"Národní listy\" psaly: „Po celý večer téměř nic se neděje. Všechny postavy jsou více méně nepravdivé a zcela nesympatické, scény srovnány beze vší logiky a bez ohledu na pravděpodobnost.“ Podle \"Politik\" „Každý energičtější tah dramatického dění změkne v lyriku; všechny postavy děje, ať už vládnou nadzemskými silami nebo ať jsou poddány těm pozemským, jsou hračkou v rukou náhody nebo překvapení, jež s nimi bezúčelně smýkají a bezdůvodně je zavádějí do úzkých.“ Vinu na volbě libreta však měl i skladatel. Kritik píše „Nechtěl bych mladému básníkovi \"Krakonoše\", jenž je v dramatickém oboru ještě dojemně bláhovým dítkem, […] upřímnou kritikou jeho knihy […] brát odvahu k dalším literárním pokusům; ale vzít skladateli odvahu komponovat na první lepší text, který mu přijde pod ruku, to bych si přál, pokud by to bylo v mé moci.“\n\nKritika sice v zásadě uvítala, že skladatel od svého dřívějšího stylu postoupil k estetice hudebního dramatu jak v deklamaci a dialozích, tak v zacházení s orchestrem. Vedle gounodovského vlivu známého z Rozkošného oper bylo nyní možné slyšet i vliv Goldmarka, Wagnera a Smetany, ale současně se v \"Krakonošovi\" ukázalo „mnohem více vynalezeného a mnohem méně odposlouchaného než v dřívějších umělcových dílech“, přestože i nadále platilo, že „původní vynalézavost“ nepatřila mezi silné stránky skladatele. Kritice se však zdálo, že v novém, modernějším kompozičním směru „není dosud talentu jeho [=Rozkošného] dosti volno“ a že snaha o změnu stylu spolu s chabým a neinspirativním libretem vedly k celkovému výsledku mnohem slabšímu než u \"Popelky\". Zejména vytýkala nedostatečnou charakterizaci postav, prostředí i situací a hromadění samoúčelných hudebních efektů (například hned tři bouře). Jak shrnul mnohem později muzikolog František Pala, „Rozkošný nestačil stavebně ani invenčně na choulostivý úkol“.\n\nObecenstvo tentokrát plně sdílelo nepříznivý soud kritiky. Úplné propadnutí opery ilustruje skutečnost, že byla reprízována jen jednou, přestože přinejmenším dvě reprízy byly v rámci abonentních cyklů Národního divadla novinkám zaručeny. Nikdy více již Rozkošného \"Krakonoš\" inscenován nebyl.\nLibreto opery vydal v Praze roku 1890 Fr. A. Urbánek. Hlasy jsou uchovávány v archivu Národního divadla.\n\n(Náves pohorské dědiny, jasné odpoledne) Ve vsi právě probíhá pouť a hospoda na návsi je plná. Nestačí se otáčet nejen hostinský Blažek a jeho žena, ale ani jejich dcera Lída a její nápadník Jiří (sbor \"Vzhůru číše! Vína šťávou\"). Pocestní obchodníci nabízejí nejrůznější zboží (sbor \"Panorámy leskem mámí\"), mezi ně se vmísil v převlečení za kořenáře i Krakonoš (árie \"Však nejlepší zboží já přece mám\"). Se svými kořínky má úspěch zejména u starých žen.\n\nNáladu v hospodě rozvíří příjezd vznešeného hosta (sbor \"Jede rytíř, jede\"). Je to Bronislav, posel vladyky Ratibora, pána vsi, provázený svým panošem Vítkem. Bronislav vypráví, že Ratiborova krásná dcera Květuše zmizela. Bronislav, jemuž byla dívka zaslíbena, se ji vydal ihned hledat a od staré vědmy se dozvěděl, že ji unesl Krakonoš (árie \"Zlým žalem stižen jest váš dobrý vládce\"). Všichni soucítí s jeho smutkem a přejí Bronislavově výpravě zdaru (sbor \"Zlý zármutek na naše hlavy kles\"), jen Krakonoš se mu po straně vysmívá.\n\nBronislav trvá na tom, že ještě dnes musí pokračovat do Krakonošovy říše. Blažek s ním vysílá jako průvodce Jiřího. Ten úkol zprvu odmítá a připomíná, že do onoho království vede strmý most, z nějž spadne kdokoli, kdo na něj vkročí a skrývá hřích nebo zlost. Příslib Ratiborovy odměny a Lídiny ruky ho však přesvědčí. Přestrojený Krakonoš se k výpravě přihlásí pod záminkou, aby mu poskytla na cestě lesem ochranu (finále se zpěvy Jiřího \"Než Krakonoše říš kdo zočí\" a Krakonoše \"Přej mi slechu, vzácný pane\" a ansámblem \"Srdce mé plá lásky žárem\").\n\n(Pusté hory, nečas) Bronislav s průvodem dorazili k mostu. Po dlouhém váhání jej Jiří a Vítek přejdou, Bronslavovi se však v půli postaví do cesty Krakonoš a po chvíli trapného zápasu jej svrhne do propasti, načež zmizí. Horští duchové zpívají (\"Ve své říši noční tiší\").\n\nKrajina se změní v čarovnou zahradu u Krakonošova paláce. V ní dlí Květuše s družkami a trápí se steskem po domově (árie \"V těch síních zlatých bol mé srdce svírá… Kéž tě má matičko uhlídám zas\"). Přichází sem však bloudící Bronislav a oba jsou nadšeni i dojati vzájemným shledáním (duet \"Ó světe bájný, samým kvítím… Jsem tvá, jen tvá… Jak rosy krůpěj vlaží svadlý květ\"). Ozývá se však navracející se Krakonoš a Květuše jen stěží stačí Bronislava ukrýt v podzemní kobě. Krakonoš je do Květuše bezhlavě zamilován (árie \"Z dálného kraje do svojí říše\"), Květuše ho však jako vždy odmítá. Když jí chce Krakonoš násilím vyrvat polibek, neudrží se Bronislava a vyskočí z úkrytu na její obranu. Lesů pán by jej byl potrestal smrtí, kdyby Květuše nezasáhla: jestliže bude Bronislavův život ušetřen, je ochotna se za Krakonoše okamžitě vdát. Krakonoš po chvíli váhání přivolí (scéna \"Ten jiný směl tě líbat\" s vyprávěním Květuše \"Toť Bronislav, jenž mládí mého druh\"). Přicházejí duchové vykonat Krakonošovo přání (sbor \"Mocný pane, veliký králi\"). Ten jim představuje novou vládkyni (árie \"Co touhy moje dávno snily\"). Duchové provolávají Květuši slávu a následuje slavnostní rej čtyř živlů (balet).\n\n(Jiná část Krakonošovy zahrady) Dívky ve svatebním průvodu přivádějí Květuši na práh komnaty, kde má strávit svatební noc (sbor \"Z temna tůně květů vůně\"). Květuše čeká na smluvený příchod Bronislava (árie \"Čas míjí rychle… Ó hluboká noci\"). Ten přichází a po novém vzájemném vyznání lásky oba milenci na naléhání Vítka prchají.\n\nKrakonoš je rozjařen myšlenkou na nadcházející noc (árie \"Klid kolem, a mnou bouře zmítá\"). Květuši ale v komnatě nenalézá, a když vystoupí na balvan, vidí prchající čtveřici. Rozzuřen je stíhá bleskem, ale oni se již nacházejí mimo dosah jeho moci.\n\n(Proměna – Návrší nad vesnicí s kapličkou) Zvoní se proti bouři rozpoutané Krakonošem, lid se modlí (sbor \"Náš Otče na nebesích\"). Vracejí se unavení, ale živí a zdraví Bronislav, Květuše, Vítek a Jiří. Květuše ještě žádá, aby se mohla za záchranu o samotě pomodlit (modlitba \"Dík vroucí, Pane, ti s rtů mých kane\"). Z oltářního obrazu náhle vystoupí Krakonoš a chce ji odvést, ale ani něžné přísahy lásky, ani hrozby Květuší nepohnou (Krakonošova árie \"Přišel jsem pro svou kořist… Odpustím ti, zulíbám tě… Anebo tě zničím, zrádná zmije\"). Květuše volá o pomoc a podaří se jí ubránit. Krakonoš musí odejít a k nohám jí vrhá snubní prsten. Bronislav Květuši odvádí a ptá se, co se přihodilo, ale Květuše hovoří jen o zlém přeludu a o naději, že na srdci svého snoubence nalezne mír. Lid je vyprovází (finále \"Na cestu vše připraveno… Ó šťastni poznovu\").\n"}
{"id": "771418", "url": "https://cs.wikipedia.org/wiki?curid=771418", "title": "Bad Steben", "text": "Bad Steben\n\nBad Steben je obec v německé spolkové zemi Bavorsko, v zemském okrese Hof. Před udělením titulu \"Královské bavorské státní lázně\" se obec jmenovala Steben a byla hornickým centrem ve Frankenwaldu.\n\nMístní části:\nCelkem: 3535 obyvatel (data z 31. prosince 2006)\n\nPrvní písemná zmínka o obci pochází z 25. prosince 1374. Dlouho patřila k hohenzollerskému markrabství Bayreuth a v roce 1792 byla připojena k Prusku, 1806 k Francii a nakonec 1810 k Bavorsku.\n\nOd 8. století probíhala v oblasti těžební činnost. V roce 1792 Alexander von Humboldt během deseti týdnů sepsal zprávu o nerostném bohatství oblasti. Zůstal zde až do roku 1795.\n\nV roce 1832 se obec stala oficiálně státními lázněmi. Největšího rozmachu zdejší lázeňství dosáhlo v letech 1837 až 1915.\n\nNa konci 2. světové války byla obec 14. dubna 1945 bez boje obsazena americkou armádou.\n\nMimo starosty má rada města 16 členů. Komunální volby 2. března 2008 s účastí 74,6 % voličů měly tento výsledek:\n\nV modrém poli je stříbrný altán uvnitř kterého stojí zlatá fontána z které stříká pramen. Nad pramenem je písmeno „R“.\n\nModrá s bílou jsou zemské barvy Bavorska. Chrámek s pramenem symbolizuje prameny lázní Bad Stebenu. Písmeno „R“ odkazuje na přítomnost radonu v termální vodě.\n\n\nBad Steben má 3 zdroje termální vody:\n\nObec je vlastní od roku 1751, kdy je koupila za 600 guldenů od státu Bavorsko.\n\nLázně jsou dosažitelné po dálnici číslo 9 nebo vlakem.\n\n\n"}
{"id": "771428", "url": "https://cs.wikipedia.org/wiki?curid=771428", "title": "Ludvík Pelíšek", "text": "Ludvík Pelíšek\n\nLudvík Pelíšek (12. července 1910 Majetín – 30. července 1953 Olomouc) byl český hudební skladatel.\n\nZákladní hudební vzdělání získal v hudební škole \"Žerotína\". Skladbu studoval soukromě u olomouckého hudebního skladatele Richarda Kopy. Zpočátku se věnoval pouze taneční hudbě. Za druhé světové války začal komponovat i vážnou hudbu.\n\n\n\n\nZkomponoval rovněž řadu písní, sborů, vojenské pochody a hudbu k tanci.\n\n\n"}
{"id": "771435", "url": "https://cs.wikipedia.org/wiki?curid=771435", "title": "Farní sbor Českobratrské církve evangelické v Mostě", "text": "Farní sbor Českobratrské církve evangelické v Mostě\n\nFarní sbor Českobratrské církve evangelické v Mostě je sborem Českobratrské církve evangelické v Mostě. Sbor spadá pod Ústecký seniorát.\n\nFarářem je Marian Šusták, kurátorem sboru Petr Pištora.\n\n\n"}
{"id": "771437", "url": "https://cs.wikipedia.org/wiki?curid=771437", "title": "Jaromír Rajtora", "text": "Jaromír Rajtora\n\nJaromír Rajtora (14. prosince 1905 – ???) byl český a československý politik Komunistické strany Československa a poúnorový poslanec Národního shromáždění ČSSR.\n\nV roce 1946 se jistý Jaromír Rajtora uvádí jako nově nastupující předseda Místního národního výboru v obci Horní Police.\n\nVe volbách roku 1960 byl zvolen za KSČ do Národního shromáždění ČSSR za Severočeský kraj. Podílel se na projednání nové ústavy ČSSR z roku 1960. V Národním shromáždění zasedal až do konce volebního období parlamentu, tedy do voleb v roce 1964.\n\n"}
{"id": "771440", "url": "https://cs.wikipedia.org/wiki?curid=771440", "title": "Farní sbor Českobratrské církve evangelické v Roudnici nad Labem", "text": "Farní sbor Českobratrské církve evangelické v Roudnici nad Labem\n\nFarní sbor Českobratrské církve evangelické v Roudnici nad Labem je sborem Českobratrské církve evangelické v Roudnici nad Labem. Sbor má k 1.1.2019 celkem 83 členů spadá pod Ústecký seniorát.\n\nKurátorkou sboru je Hana Krajníková.\n\n\n"}
{"id": "771443", "url": "https://cs.wikipedia.org/wiki?curid=771443", "title": "Farní sbor Českobratrské církve evangelické v Třebenicích", "text": "Farní sbor Českobratrské církve evangelické v Třebenicích\n\nFarní sbor Českobratrské církve evangelické v Třebenicích je sborem Českobratrské církve evangelické v Třebenicích. Sbor spadá pod Ústecký seniorát.\n\nFarářem je Pavel Klinecký, kurátorem Jan Zalabák.\n\n\n"}
{"id": "771447", "url": "https://cs.wikipedia.org/wiki?curid=771447", "title": "Františka Řezníčková", "text": "Františka Řezníčková\n\nFrantiška Řezníčková (29. března 1910 - ???) byla česká a československá politička a poúnorová bezpartijní poslankyně Národního shromáždění ČSSR.\n\nVe volbách roku 1960 byla zvolena do Národního shromáždění ČSSR za Středočeský kraj jako bezpartijní kandidátka. V Národním shromáždění zasedala až do konce volebního období parlamentu, tedy do voleb v roce 1964.\n\n"}
{"id": "771451", "url": "https://cs.wikipedia.org/wiki?curid=771451", "title": "Multilaterální agentura pro investiční záruky", "text": "Multilaterální agentura pro investiční záruky\n\nAgentura pro mnohostranné investiční záruky (anglicky Multilateral Investment Guarantee Agency, zkr. MIGA) jedna z organizací Skupiny Světové banky se sídlem ve Washingtonu, D.C., ke které byla se svými 29 původními členy dne 12. dubna 1988 začleněna.\nOd té doby počet jejích členů stoupl na 181, z čehož 156 členů patři do skupiny států tzv. rozvojových a 25 států včetně České republiky patří do skupiny států tzv. rozvinutých.\n\nHlavní úlohou MIGA je podpora a ochrana zahraničních investic v rozvojových zemích před neobchodními riziky (války, nepokoje, měnová rizika, znárodnění či zabránění repatriace zisku).\n\nSpolečnost MIGA byla založena v roce 1988 jako investiční pojištění, aby podpořila sebevědomé investice v rozvojových zemích. MIGA vlastní a řídí její členské státy, ale má své vlastní výkonné vedení a zaměstnance, kteří vykonávají své každodenní operace. Jeho akcionáři jsou členské vlády, které poskytují splacený kapitál a mají právo hlasovat o svých záležitostech. Pojišťuje dlouhodobé dluhové a kapitálové investice a další aktiva a smlouvy s dlouhodobými obdobími. Agenturu každoročně vyhodnocuje nezávislá hodnotící skupina Světové banky.\n\nV září 1985 Rada guvernérů Světové banky schválila Úmluvu o zřízení Multilaterální agentury pro investiční záruky. MIGA byla založena a začala fungovat 12. dubna 1988 pod vedením tehdejšího výkonného viceprezidenta Yoshio Terasawy a stala se pátou členskou institucí skupiny World Bank Group. MIGA zpočátku měla kapitál 1 miliardu dolarů (1,94 miliardy dolarů v roce 2012 dolarů) a 29 členských států.\n\nVšichni členové Mezinárodní banky pro obnovu a rozvoj (IBRD) se mohli stát členy agentury. MIGA byla založena jako snaha doplnit stávající zdroje nekomerčního rizika pro investice v rozvojových zemích. Tím, že agentura slouží jako mnohostranný ručitel, snižuje pravděpodobnost konfrontací mezi investorskou zemí a hostitelskou zemí. \n\nZahajovací investiční záruky MIGA byly vydány v roce 1990 na pokrytí 1,04 miliardy USD (1,83 miliardy USD v roce 2012 dolarů) v hodnotě přímých zahraničních investic (FDI), které zahrnují čtyři jednotlivé projekty. Agentura také vydala své první zajišťovací smlouvy podepsané ve spolupráci s Export Development Canada a americkou zámořskou soukromou investiční společností (OPIC).\n\nV roce 1994 se agentura připojila k Bernské unii, mezinárodnímu společenství poskytovatelů vývozních úvěrů a investičního pojištění.\n\nV roce 1997 MIGA vydala zahajovací smlouvu v rámci Programu kooperativního upisování na podporu energetického projektu v Indonésii. Ve spolupráci s Investičním svěřeneckým fondem Evropské unie pro Bosnu a Hercegovinu zřídila agentura fond pro investiční záruky ve výši 12 milionů USD (17 milionů USD v roce 2012 USD). Agentura rovněž zřídila věrnostní fond pro investiční záruky Západního břehu Jordánu a Gazy s kapacitou 20 milionů USD (29 milionů USD v roce 2012 dolarů).\n\nV roce 1998 přijala Rada guvernérů MIGA usnesení, kterým se stanoví obecné navýšení kapitálu o 850 milionů USD (1,2 miliardy USD v dolarech 2012), a převádí grant z IBRD ve výši 150 milionů USD (212 milionů v 2012 dolaru) . MIGA poprvé překročila 1 miliardu USD (1,4 miliardy USD v roce 2012 dolarů) v rámci jednoho roku poprvé v roce 1999.\n\nV roce 2000 uhradila MIGA první pojistnou událost od založení agentury.\n\nV roce 2001 MIGA vydala nové investiční záruky na 2 miliardy dolarů. Agentura zahájila svůj malý investiční program v roce 2005 ve snaze podpořit investice mezi malými a středními podniky. Téhož roku společnost MIGA zřídila v Afghánistánu svůj investiční záruční fond pro Afghánistán.\n\nV roce 2007 MIGA vydala investiční záruky pro džibutský přístav a označila svou první podporu ve formě islámského financování. Agentura také spustila webovou stránku PRI-Center.com (nyní již neaktivní), jako portál pro informace o politickém řízení rizik a pojištění investic, který obsahoval také informační služby o přímých zahraničních investicích.\n\nV roce 2009 představenstvo přijalo změny v provozních postupech MIGA a schválilo krytí pro nesplácení státních finančních závazků. Agentura rovněž vydala výroční publikaci nazvanou Světové investiční a politické riziko, která podává zprávy o trendech v celosvětovém investování a vnímání vyhlídek a rizik ze strany podniků, jakož i posuny v pojišťovnictví v oblasti politických rizik.\n\nAčkoli jednou dominovaly velké veřejné a mnohostranné upisovatele, soukromé pojišťovny představovaly v roce 2007 přibližně polovinu pojistného trhu s politickým rizikem. V důsledku toho MIGA věnovala větší pozornost mimořádně rizikovým zemím, které mají jen malou přitažlivost vůči zahraničním investorům, a pojistila projekty mezi národy na globálním jihu. \n\nMIGA provedla v roce 2010 průzkum, který ukázal, že politické riziko je nejdůležitějším odrazujícím prvkem dlouhodobých přímých zahraničních investic v rozvojových zemích, a to dokonce více než jen ekonomická nejistota a špatná veřejná infrastruktura.\n\nRada guvernérů MIGA v roce 2010 změnila úmluvu agentury s cílem zlepšit efektivitu organizace rozšířením škály investic způsobilých pro pojištění politického rizika.\n\nMIGA je řízena Radou guvernérů, kteří zastupují své členské země. Představenstvo se skládá z 25 ředitelů a hlasů ve věcech předložených MIGA. Hlas každého ředitele je vážen podle celkového základního kapitálu členských států, které ředitel zastupuje. Rada společnosti MIGA je umístěna v jejím ústředí ve Washingtonu, D.C., kde se pravidelně schází a dohlíží na činnost agentury. Výkonný viceprezident agentury řídí celkovou strategii a její každodenní provoz. Od 15. července 2013 je Keiko Honda jejím výkonným viceprezidentem.\n\nMIGA je vlastněna 181 členskými vládami, které se skládají ze 156 rozvojových a 25 rozvinutých. Členové se skládají z 180 členských států OSN a Kosova. ČLENSTVÍ v MIGA je k dispozici pouze zemím, které jsou členy Světové Banky, zejména Mezinárodní banky pro obnovu a rozvoj.\n\nBhútán je nejnovějším členem MIGA, a to od prosince 2014. \n\nOd roku 2015 je 7 členských států Světové banky které nejsou členy MIGA, Brunej, Kiribati, Marshallovy ostrovy, San Marino, Somálsko, Tonga a Tuvalu. (státy OSN, které nejsou členy Světové banky, a tedy MIGA jsou: Andorra, Kuba, Lichtenštejnsko, Monako, Nauru, Severní Korea, Palestina) \n\nMIGA nabízí pojištění na pokrytí pěti typů nekomerčních rizik: měnová konvertibilita a omezení převodů; vyvlastnění vlády; válka, terorismus a občanské nepokoje; porušení smlouvy; a neplnění finančních závazků. MIGA pokryje investice, jako jsou akcie, půjčky, akcionářské půjčky a záruky za akcionářské půjčky. Agentura může také pojistit investice, jako jsou smlouvy o správě, sekuritizace aktiv, dluhopisy, leasingové činnosti, franšízové ​​dohody a licenční smlouvy. Agentura obecně nabízí pojistné krytí trvající až 15 let s možným prodloužením o pět let v závislosti na povaze a okolnostech daného projektu. Dojde-li k události, která je chráněna pojištěním, může společnost MIGA uplatnit práva investora vůči hostitelské zemi prostřednictvím subrogace, aby získala zpět náklady spojené s úhradou pohledávky. Konvence agentury však nevyžaduje, aby členské vlády zacházely se zahraničními investicemi nějakým zvláštním způsobem. Jako multilaterální instituce je MIGA také schopna vyřešit případné spory dříve, než se promění v nároky na pojištění.\n\nCílem programu malých investic agentury je propagovat přímé zahraniční investice do konkrétně malých a středních podniků. Program nabízí standardní typy pokrytí MIGA kromě toho, že se nevztahuje na porušení smlouvy. V rámci programu mohou malé a střední podniky využívat zvýhodněné pojistné a žádné poplatky za aplikaci, které nejsou k dispozici větším investorům. Pro kvalifikování investice do programu Small Investment Program MIGA definuje malé a střední podniky jako projekty s 300 nebo méně zaměstnanci, jejichž celková aktiva nesmí překročit 15 milionů USD a roční příjmy nepřesahující 15 milionů $. MIGA omezuje částku žádosti o investiční záruku na 10 milionů USD a bude garantovat pouze 10 let s možným prodloužením o 5 let.\n\nVýroční zprávy společnosti MIGA nabízejí přehled o činnosti agentury.\n\n"}
{"id": "771457", "url": "https://cs.wikipedia.org/wiki?curid=771457", "title": "Josef Sklenář", "text": "Josef Sklenář\n\nJosef Sklenář (27. dubna 1908 - ???) byl český a československý politik a poúnorový bezpartijní poslanec Národního shromáždění ČSSR.\n\nVe volbách roku 1960 byl zvolen do Národního shromáždění ČSSR za Jihomoravský kraj jako bezpartijní kandidát. V Národním shromáždění zasedal až do konce volebního období parlamentu, tedy do voleb v roce 1964.\n\n"}
{"id": "771461", "url": "https://cs.wikipedia.org/wiki?curid=771461", "title": "PCR (rozcestník)", "text": "PCR (rozcestník)\n\nZkratka PCR může mít různé významy:\n\n\n"}
{"id": "771463", "url": "https://cs.wikipedia.org/wiki?curid=771463", "title": "Karel Skramuský", "text": "Karel Skramuský\n\nKarel Skramuský (4. listopadu 1926 – ???) byl český a československý politik a poúnorový bezpartijní poslanec Národního shromáždění ČSSR a Sněmovny lidu Federálního shromáždění.\n\nVe volbách roku 1960 byl zvolen do Národního shromáždění ČSSR za Severočeský kraj jako bezpartijní kandidát. Mandát získal i ve volbách v roce 1964. V Národním shromáždění zasedal až do konce jeho funkčního období v roce 1968.\n\nK roku 1968 se profesně uvádí jako mistr montáže z obvodu Chomutov-severozápad.\n\nPo federalizaci Československa usedl roku 1969 do Sněmovny lidu Federálního shromáždění (volební obvod Chomutov-severozápad), kde setrval do července 1970, kdy rezignoval na poslaneckou funkci.\n\n"}
{"id": "771466", "url": "https://cs.wikipedia.org/wiki?curid=771466", "title": "Bohuslav Stainer", "text": "Bohuslav Stainer\n\nBohuslav Stainer (18. září 1903 – 15. května 1982) byl český a československý politik Komunistické strany Československa a poúnorový poslanec Národního shromáždění ČSSR.\n\nPo volbách roku 1960 byl zvolen za KSČ do Národního shromáždění ČSSR za Středočeský kraj (obvod Beroun). Mandát nabyl až dodatečně v červnu 1961 poté, co zemřel poslanec Jan Vodička. V Národním shromáždění zasedal až do konce volebního období parlamentu, tedy do voleb v roce 1964.\n\n"}
{"id": "771467", "url": "https://cs.wikipedia.org/wiki?curid=771467", "title": "Sepp Blatter", "text": "Sepp Blatter\n\nJoseph Blatter (* 10. března 1936, Visp, kanton Valais, Švýcarsko), známý jako Sepp („Giuseppe“) Blatter, je švýcarský fotbalový funkcionář, 8. prezident FIFA (Fédération Internationale de Football Association). Poprvé byl zvolen 8. června 1998, kdy nahradil João Havelange, poté opět v letech 2002, 2007, 2011 a 2015. Krátce po znovuzvolení v roce 2015 v červnu oznámil rezignaci, tou dobou sílila kritika FIFA kvůli rostoucí korupci.\n\nNavzdory pětinásobnému zvolení jej provázejí mnohé kontroverze a obvinění z korupce. V listopadu 2011 vyvolal kritiku tvrzením, že projevy rasismu na hřišti lze ospravedlnit podáním ruky na konci zápasu, za toto své tvrzení se později velmi neobratně omluvil. Před svým zvolením působil 23 let jako vysoký funkcionář FIFA, předtím zastával manažerské pozice v různých švýcarských organizacích.\n\nStudoval v Sionu, v roce 1959 absolvoval obchod a ekonomii na Univerzitě v Lausanne. Působil jako šéf public relations v Agentuře pro cestovní ruch kantonu Valais a také jako předseda Švýcarského svazu ledního hokeje. Byl ředitelem divize firmy Longines, podílel se na organizaci olympijských her v letech 1972 a 1976.\n\nOd roku 1975 působí Blatter ve FIFA, nejdříve jako technický ředitel (1975–1981), poté před svým zvolením za prezidenta jako generální sekretář (1981–1998). Prezidentem FIFA byl zvolen čtyřikrát, v roce 2002 jednomyslně na další čtyři roky, přestože obdržel nominaci pouze od 66 z celkem 207 členských asociací FIFA.\n\nVolba Seppa Blattera prezidentem FIFA, ve které porazil prezidenta UEFA Lennarta Johanssona, se odehrála za velkých kontroverzí. Blatterova kandidatura v roce 2002 byla poznamenána podezřeními z finančních machinací a zákulisními jednáními, které vyvrcholily přímým obviněním z uplácení. V britském tisku je vznesl Farra Ado, viceprezident Africké fotbalové asociace a prezident Somálské fotbalové federace, když tvrdil, že mu byl nabídnut úplatek ve výši 100 000 dolarů, když bude ve volbě v roce 1998 hlasovat pro Blattera.\n\nV prosinci 2015 etická komise FIFA udělila Blatterovi zákaz činnost ve fotbale po dobu 8 let a pokutu 50 tisíc švýcarských franků za korupci. Blatter v roce 2011 předal 2 miliony švýcarských franků za údajnou poradenskou činnost předsedovi UEFA Michelu Platinimu.\n\n"}
{"id": "771468", "url": "https://cs.wikipedia.org/wiki?curid=771468", "title": "Františka Strouhalová", "text": "Františka Strouhalová\n\nFrantiška Strouhalová (14. června 1926 - ???) byla česká a československá politička a poúnorová bezpartijní poslankyně Národního shromáždění ČSSR.\n\nVe volbách roku 1960 byla zvolena do Národního shromáždění ČSSR za Severomoravský kraj jako bezpartijní kandidátka. V Národním shromáždění zasedala až do konce volebního období parlamentu, tedy do voleb v roce 1964.\n\n"}
{"id": "771469", "url": "https://cs.wikipedia.org/wiki?curid=771469", "title": "It's a Biz", "text": "It's a Biz\n\n„It's a Biz (Ain't Nobody)“ je skladba německé skupiny Scooter z alba \"The Big Mash Up\" z roku 2011. Jako singl vyšla píseň v roce 2012.\n\n"}
{"id": "771471", "url": "https://cs.wikipedia.org/wiki?curid=771471", "title": "Vladimír Mráz", "text": "Vladimír Mráz\n\nVladimír Mráz (* 16. června 1961 Ostrava) je český režisér, scenárista, kreativní ředitel QQ studia Ostrava a producent animovaných filmů.\n\nVladimír Mráz je scenárista, režisér, producent a kreativní ředitel QQ studia Ostrava. Vytvořil pro Televizní studio Ostrava například lifestylové pořady Pod pokličkou nebo Chalupa je hra, je tvůrcem dětských pořadů Draci v hrnci a Ty Brďo!, animovaných seriálů Pytlíkov, Staré pověsti české a v roce 2000 natočil v koprodukci QQ studia a České televize celovečerní animovaný film Báječná show. Režíroval pro německou televizí ARD Bayrische Rundfunk pořad Schlawinner Platz.\n\nJeho manželka Elen Mrázová je animátorka loutkových filmů. Má dceru Elišku, Objev roku Slavík, známou skladatelku a zpěvačku a syna Dalibora, který je hudebník, několikanásobný mistr ČR na bicí nástroje.\n\n"}
{"id": "771472", "url": "https://cs.wikipedia.org/wiki?curid=771472", "title": "Ludvík Svoboda (poslanec)", "text": "Ludvík Svoboda (poslanec)\n\nLudvík Svoboda (26. července 1929 – ???) byl český a československý politik a poúnorový poslanec Národního shromáždění ČSSR a Sněmovny lidu Federálního shromáždění, zpočátku bezpartijní, pak člen Komunistické strany Československa.\n\nVe volbách roku 1960 byl zvolen do Národního shromáždění ČSSR za Středočeský kraj jako bezpartijní kandidát. Podílel se na projednání nové ústavy ČSSR v roce 1960. Mandát obhájil ve volbách v roce 1964, nyní již jako poslanec KSČ. V Národním shromáždění zasedal až do konce jeho funkčního období v roce 1968.\n\nK roku 1968 se profesně uvádí jako nástrojař z obvodu Benešov.\n\nPo federalizaci Československa usedl roku 1969 do Sněmovny lidu Federálního shromáždění (volební obvod Benešov), kde setrval do července 1971, kdy rezignoval na poslaneckou funkci.\n\n"}
{"id": "771473", "url": "https://cs.wikipedia.org/wiki?curid=771473", "title": "99% – občiansky hlas", "text": "99% – občiansky hlas\n\n99% – občiansky hlas (česky \"99% – občanský hlas\") je název občanské iniciativy (politické strany) na Slovensku. Strana je registrována od 6. prosince 2011 se záměrem získat mandáty v předčasných parlamentních volbách, které se konaly 10. března 2012. Tento cíl se straně naplnit nepodařilo.\n\nVolební preference strany v procentech podle agentury FOCUS. Tučně vyznačené preference znamenají překročení hranice 5 % potřebné ke vstupu do parlamentu.\n\n"}
{"id": "771478", "url": "https://cs.wikipedia.org/wiki?curid=771478", "title": "Miroslav Svoboda (politik ČSL)", "text": "Miroslav Svoboda (politik ČSL)\n\nMiroslav Svoboda (25. září 1922 Hlásná Třebáň – 2. července 1988 Praha) byl český a československý politik Československé strany lidové a poúnorový poslanec Národního shromáždění ČSSR, Sněmovny lidu Federálního shromáždění a České národní rady.\n\nPo absolvování obecné školy v Karlštejně studoval na reálném gymnáziu v Berouně. V letech 1941–1945 pracoval na hospodářství svých rodičů. V letech 1945–1949 navštěvoval Vysokou školu zemědělského a lesního inženýrství v Praze. Pak v letech 1949–1952 působil coby soukromě hospodařící rolník. Od roku 1952 byl agronomem JZD Hlásná Třebáň, od roku 1962 JZD Proletář Mořina. V letech 1967–1968 byl předsedou JZD Pokrok Svinaře. Od roku 1946 byl členem ČSL a v letech 1948–1960 členem MNV Hlásná Třebáň.\n\nVe volbách roku 1960 byl zvolen za ČSL do Národního shromáždění ČSSR za Středočeský kraj. Mandát obhájil ve volbách v roce 1964. V Národním shromáždění zasedal až do konce jeho funkčního období v roce 1968.\n\nK roku 1968 se profesně uvádí jako náměstek ministra zemědělství a výživy z obvodu Radotín. Tuto funkci zastával od poloviny července 1968 do začátku roku 1970. V roce 1968 mu bylo uděleno vyznamenání Za vynikající práci.\n\nPo federalizaci Československa usedl roku 1969 do Sněmovny lidu Federálního shromáždění (volební obvod Radotín), kde setrval do listopadu 1970, kdy rezignoval na poslaneckou funkci. Od roku 1969 zasedal i v České národní radě.\n\nPo invazi vojsk Varšavské smlouvy do Československa byl jedním z deseti poslanců Národního shromáždění, kteří se na podzim 1968 zdrželi hlasování při schvalování smlouvy o „dočasném pobytu“ sovětských vojsk na území ČSSR, která měla legalizovat Moskevský protokol. Ústřední výbor Komunistické strany Československa ho pak s nástupem normalizace zařadil na seznam „představitelů a exponentů pravice“. V té době je uváděn jako náměstek ministra zemědělství České socialistické republiky. Pak odešel z veřejného dění.\n\n"}
{"id": "771479", "url": "https://cs.wikipedia.org/wiki?curid=771479", "title": "Soupiska AC Milán v ročníku 1993/1994", "text": "Soupiska AC Milán v ročníku 1993/1994\n\n"}
{"id": "771481", "url": "https://cs.wikipedia.org/wiki?curid=771481", "title": "Josef Swoboda", "text": "Josef Swoboda\n\nJosef Swoboda (24. dubna 1913 – ???) byl český a československý politik a poúnorový bezpartijní poslanec Národního shromáždění ČSSR.\n\nVe volbách roku 1960 byl zvolen do Národního shromáždění ČSSR za Severomoravský kraj jako bezpartijní kandidát. V Národním shromáždění zasedal až do konce volebního období parlamentu, tedy do voleb v roce 1964.\n\n"}
{"id": "771502", "url": "https://cs.wikipedia.org/wiki?curid=771502", "title": "Peter Gojowczyk", "text": "Peter Gojowczyk\n\nPeter Gojowczyk (* 15. července 1989 Dachau) je německý profesionální tenista. Ve své dosavadní kariéře na okruhu ATP World Tour vyhrál jeden singlový turnaj. Na challengerech ATP a okruhu Futures získal do června 2018 třináct titulů ve dvouhře a jeden ve čtyřhře.\n\nNa žebříčku ATP byl ve dvouhře nejvýše klasifikován v květnu 2018 na 43. místě a ve čtyřhře pak v září 2014 na 452. místě. Trénuje ho Alexander Satschko.\n\nV německém daviscupovém týmu debutoval v roce 2014 čtvrtfinálem Světové skupiny proti Francii, v němž nejdříve vyhrál nad Jo-Wilfried Tsongou po pětisetové bitvě a v rozhodující, poslední dvouhře podlehl Gaëlu Monfilsovi. Němci tak prohráli 2:3 na zápasy. Do roku 2019 v soutěži nastoupil k jedinému mezistátnímu utkání s bilancí 1–1 ve dvouhře a 0–0 ve čtyřhře.\n\nHráče z první světové desítky premiérově zdolal na Gerry Weber Open 2014, když ve druhém kole vyřadil devátého muže klasifikace Milose Raonice. V téže fázi aucklandského ASB Classic 2018 pak přehrál americkou světovou osmičku Jacka Socka.\n\nZa skreč v úvodním kole French Open 2018 proti Cameronu Norriemu, způsobenou poraněním kyčle, byl penalizován částkou 25 tisíc eur (645 000 Kč). Podle pořadatelů nebyl zdravotně v pořádku již před zápasem. Pokud by odstoupil před turnajem, obdržel by poloviční odměnu ze 40tisícové částky za první kolo a druhá půlka by připadla náhradníkovi z kvalifikace. Pokutou za skreč tak tratil 5 tisíc eur, než kdyby odstoupil.\n\n"}
{"id": "771507", "url": "https://cs.wikipedia.org/wiki?curid=771507", "title": "Farní sbor Českobratrské církve evangelické v Ústí nad Labem", "text": "Farní sbor Českobratrské církve evangelické v Ústí nad Labem\n\nFarní sbor Českobratrské církve evangelické v Ústí nad Labem je sborem Českobratrské církve evangelické v Ústí nad Labem. Sbor spadá pod Ústecký seniorát.\n\nAdministrátorkou je Martina V. Šeráková.\n\n\nEvangelický kostel Pána Ježíše (Trmice)\n\n"}
{"id": "771511", "url": "https://cs.wikipedia.org/wiki?curid=771511", "title": "Erich Sýkora", "text": "Erich Sýkora\n\nErich Sýkora (13. listopadu 1929 Brno - 13. října 2006 Ústí nad Labem) byl český a československý lékař, politik Československé strany lidové, poúnorový poslanec Národního shromáždění ČSSR a ministr vlády České socialistické republiky za normalizace.\n\nPo absolvování obecné školy navštěvoval gymnázium v Brně. V letech 1951-1957 studoval medicínu na Lékařské fakultě Univerzity Karlovy v Praze. V letech 1957-2006 pracoval jako lékař na psychiatrickém oddělení KÚNZ, posléze Masarykovy nemocnice v Ústí nad Labem. Vedl zde sexuologickou ordinaci a jako jeden z prvních se stal v roce 1980 primářem sexuologického oddělení, které tu vybudoval. Od roku 1947 byl členem ČSL.\n\nVe volbách roku 1960 byl zvolen za ČSL do Národního shromáždění ČSSR za Severočeský kraj. V Národním shromáždění zasedal do konce volebního období, tedy do voleb v roce 1964.\n\nOd října 1988 do prosince 1989 byl ministrem bez portfeje České socialistické republiky ve vládě Josefa Korčáka, Ladislava Adamce, Františka Pitry a Petra Pitharta. Po listopadovém převratu odešel z veřejného dění a věnoval se profesi lékaře.\n\n"}
{"id": "771513", "url": "https://cs.wikipedia.org/wiki?curid=771513", "title": "Farní sbor Českobratrské církve evangelické v Žatci", "text": "Farní sbor Českobratrské církve evangelické v Žatci\n\nFarní sbor Českobratrské církve evangelické v Žatci je sborem Českobratrské církve evangelické v Žatci. Sbor spadá pod Ústecký seniorát. Vznikl roku 1947 na místě původního německého sboru a byl založen zejména přistěhovalci z Volyně.\n\nSbor užívá původní německý luterský kostel a faru, která stojí naproti kostela a kde se konají bohoslužby v zimním období v modlitebně.\nVe sborové budově působí kavárna U Šnečků. \n\nV modlitebně se ve 14 hodin schází místní sbor Křesťanského společenství.\n\n\n"}
{"id": "771516", "url": "https://cs.wikipedia.org/wiki?curid=771516", "title": "Jozef Šarina", "text": "Jozef Šarina\n\nJozef Šarina (26. listopadu 1921 - ???) byl slovenský a československý politik Komunistické strany Slovenska a poúnorový poslanec Národního shromáždění ČSSR a Sněmovny lidu Federálního shromáždění.\n\nV letech 1960-1964 byl předsedou MNV města Bánovce nad Bebravou. V roce 2007 mu byl \"in memoriam\" udělen děkovný list za pomoc při rozvoji a výstavbě města.\n\nVe volbách roku 1960 byl zvolen za KSS do Národního shromáždění ČSSR za Západoslovenský kraj. Mandát obhájil ve volbách v roce 1964. V Národním shromáždění zasedal až do konce jeho funkčního období v roce 1968.\n\nK roku 1968 se profesně uvádí jako předseda MNV z obvodu Bánovce nad Bebravou.\n\nPo federalizaci Československa usedl roku 1969 do Sněmovny lidu Federálního shromáždění (volební obvod Bánovce nad Bebravou), kde setrval do konce volebního období, tedy do voleb v roce 1971.\n\n"}
{"id": "771517", "url": "https://cs.wikipedia.org/wiki?curid=771517", "title": "Slovensko na Zimních olympijských hrách 1994", "text": "Slovensko na Zimních olympijských hrách 1994\n\nSlovensko na Zimních olympijských hrách 1994 reprezentovalo 42 sportovců. Slovensko nezískalo ani jednu medaili\n"}
{"id": "771518", "url": "https://cs.wikipedia.org/wiki?curid=771518", "title": "Soupiska AC Milán v ročníku 1994/1995", "text": "Soupiska AC Milán v ročníku 1994/1995\n\n\nBěhem sezóny odešli:\n\nRuud Gullit - Sampdoria Janov\n\nAlessandro Orlando - Juventus Turin\n\nBěhem sezóny přišli:\n\nPaolo Di Canio - Juventus Turin\n\nAlessandro Melli - Sampdoria Janov\n"}
{"id": "771524", "url": "https://cs.wikipedia.org/wiki?curid=771524", "title": "Denis Kudla", "text": "Denis Kudla\n\nDenis Kudla (* 17. srpna 1992, Kyjev) je americký profesionální tenista ukrajinského původu. Ve své dosavadní kariéře na okruhu ATP World Tour nevyhrál žádný turnaj. Na challengerech ATP a okruhu Futures získal k roku 2015 sedm titulů ve dvouhře a čtyři ve čtyřhře.\n\nNa žebříčku ATP byl nejvýše ve dvouhře klasifikován v únoru 2016 na 62. místě a ve čtyřhře pak v červenci 2014 na 196. místě. Trénuje ho krajan Billy Heiser.\n\nNa juniorce dvouhry US Open 2010 se probojoval do finále, v němž ve třech setech podlehl krajanu Jacku Sockovi.\n\nNa nejvyšší grandslamové úrovni se v mužské dvouhře nejdále probojoval do 4. kola Wimbledonu 2015, kde ve čtyřech setech podlehl Chorvatu Marinu Čilićovi. V mužské čtyřhře došel nejdále do 2. kola na domácím US Open 2013 spolu s Austinem Krajicekem\n\nV americkém daviscupovém týmu neodehrál k únoru 2016 žádné utkání.\n\nNarodil se roku 1992 v hlavním městě Ukrajiny Kyjevu do rodiny bytového architekta a ženy v domácnosti. Rodina ve věku jeho prvních narozenin odešla z Ukrajiny do amerického Fairfaxu ve Virginii. Má staršího bratra Nikitu. Tenis začal hrát v sedmi letech v Junior Tennis Champions Center v americkém College Parku, kde byl trénovaný Frankem Salazarem. Od třinácti let žije v Arlingtonu a část roku tráví v tenisové akademiii v Boca Raton.\n\nZa preferovaný uvedl tvrdý povrch.\n\n"}
{"id": "771525", "url": "https://cs.wikipedia.org/wiki?curid=771525", "title": "František Šik", "text": "František Šik\n\nFrantišek Šik (24. ledna 1924 Buchlovice - ???) byl český a československý politik a poúnorový poslanec Národního shromáždění ČSSR a Sněmovny lidu Federálního shromáždění, zpočátku bezpartijní, pak člen Komunistické strany Československa.\n\nVe volbách roku 1960 byl zvolen do Národního shromáždění ČSSR za Jihomoravský kraj jako bezpartijní kandidát. Mandát obhájil ve volbách v roce 1964, nyní již jako poslanec KSČ. V Národním shromáždění zasedal až do konce jeho funkčního období v roce 1968.\n\nPo federalizaci Československa usedl roku 1969 do Sněmovny lidu Federálního shromáždění (volební obvod Staré Město), kde setrval do prosince 1970, kdy rezignoval na poslaneckou funkci.\n\nK roku 1964 se profesně uvádí jako předseda JZD v obci Buchlovice. V roce 1967 byl zvolen předsedou JZD ve Vlčnově. Ve funkci předsedy JZD se zmiňuje i roku 1968. Jednotnému zemědělskému družstvu ve Vlčnově předsedal ještě roku 1980. Od roku 1974 se nacházel v evidenci zájmových osob Státní bezpečnosti.\n\n"}
{"id": "771528", "url": "https://cs.wikipedia.org/wiki?curid=771528", "title": "Anna Šímová", "text": "Anna Šímová\n\nAnna Šímová (25. června 1920 - ???) byla česká a československá politička Komunistické strany Československa a poúnorová poslankyně Národního shromáždění ČSSR.\n\nVe volbách roku 1960 byla zvolena do Národního shromáždění ČSSR za Severočeský kraj. Podílela se na projednání nové ústavy ČSSR z roku 1960. V Národním shromáždění zasedala až do konce volebního období parlamentu, tedy do voleb v roce 1964.\n"}
{"id": "771530", "url": "https://cs.wikipedia.org/wiki?curid=771530", "title": "Alexandr Kudrjavcev", "text": "Alexandr Kudrjavcev\n\nAlexandr Michajlovič Kudrjavcev ( ; narozený 26. října 1985, Sverdlovsk) je ruský profesionální tenista. Ve své dosavadní kariéře na okruhu ATP World Tour nevyhrál žádný turnaj. Na challengerech ATP a okruhu Futures získal k únoru 2012 čtyři tituly ve dvouhře a dvacet osm ve čtyřhře.\n\nNa žebříčku ATP byl nejvýše ve dvouhře klasifikován v září 2011 na 123. místě a ve čtyřhře pak v listopadu téhož roku na 70. místě. Od května 2007 jej trénuje krajan a bývalý tenista Vadim Davletšin.\n\n16. března 2007 se oženil s Rušanou, s níž má syna Jegora Kudrjavceva (nar. 2007).\n\n\"Poznámka: tabulka je neúplná\".\n\"Poznámka: tabulka je neúplná\".\n\n"}
{"id": "771536", "url": "https://cs.wikipedia.org/wiki?curid=771536", "title": "Náměšť na Hané (zámek)", "text": "Náměšť na Hané (zámek)\n\nZámek Náměšť na Hané se nachází na území městyse Náměšť na Hané, ležícího 13 km jižně od Litovle v okrese Olomouc. Na jeho katastru, přibližně uprostřed městyse, se nachází tzv. „dolní zámek“ stojící na místě původní tvrze. Na jihojihovýchodním okraji městyse se nachází tzv. „horní zámek“, který je chráněn jako kulturní památka České republiky.\n\nVe 13. a 14. století měl v držení obec zemanský rod, který se po Náměšti i psal. Na žádost Milíče z Náměšti povýšil král Jan Lucemburský ves na městečko s jarmarečním právem. V tomto období (r. 1371) je v Náměšti doložena existence tvrze, jejímiž majiteli byli Artleb a Parcifal z Náměště. (\"Parcifal z Náměště pečetil i tzv. stížný list do Kostnice proti upálení mistra J. Husa\"). Tvrz byla pravděpodobně starší než blízký hrad a sloužila jako rodové sídlo zemanů z Náměště. Statek s tvrzí byl počátkem 16. století (zřejmě dědickým řízením) rozdělen. Díl s tvrzí obdržel Jan Čertorejský z Čertorej. Druhý díl – statek se vsí měl v držení Jiřík Štolbašský z Doloplaz. Někdy před r. 1515 kupuje Hynek ze Zvole od Jana Čertorejského jeho díl majetku a následně v r. 1521 kupuje i druhý díl náměšťského majetku od Štolbašského z Doloplaz, čímž se opět toto panství sjednocuje. V r. 1536 pak prodává Hynek ze Zvole Náměšťské zboží Hynku Bruntálskému z Vrbna.\n\nVrbenští poté kolem r. 1556 podstatně tvrz přebudovali do podoby menšího renesančního zámku (o čemž svědčí jeho jihozápadní nároží zvané \"Terezka\"), přestože až do r. 1609, kdy náměšťský statek vlastnili Mořkovští ze Zástřizl, byl stále označován za tvrz. \nZa třicetileté války byl zámek se statkem vypleněn a zpustošen Švédy. V r. 1665 byl obnoven a počátkem 18. století přestavěn do barokní podoby - postaveno bylo např. nové schodiště s barokním portálem a upraveny zámecké interiéry. K zámku náležely též v 17. století rozlehlé ovocnářské zahrady. (Z r. 1726 jsou dochovány záznamy nejen o užitkových zahradách, ale i o okrasných sadech).\n\nRudolf Morkovský ze Zástřizl prodává r. 1651 náměšťské panství císařskému komisaři Janu Jakardovskému ze Sudic. V dalších letech probíhalo rychlé střídání majitelů až do r. 1726. To když panství kupuje hraběAlois Tomáš Raimund Harrach. V r. 1740 přebírá panství jeho syn hrabě Ferdinand Harrach a dává v 60. letech 18. století vybudovat v Náměšti nový tzv. Horní zámek, jelikož prostý a poměrně malý Dolní zámek již nevyhovuje vkusu a potřebám panstva. Objekty dolního zámku hrabě v r. 1765 přebudoval na textilní manufakturu. Po jejím zániku v r. 1778 byla na jejím místě zřízena sladovna, která sloužila i v následujících letech dalším majitelům – hrabatům a knížatům Kinským (1780-1916) a Ottahalům (1916-1945).\n\nDnešní podoba dolního zámku v podstatě odpovídá podobě, kterou zámek dostal po úpravě pro účely textilní manufaktury a později i sladovny. Je to jednopatrová budova obdélníkového půdorysu, jenž má v průčelí 11 okenních os. Vstup do obdélníkového dvora je ze západní strany širokým průjezdem, zvýrazněným kamenným portálem. Původně renesanční charakter stavby prozrazuje, kromě výše uvedeného jihozápadního nároží i křížová klenba v přízemí a kamenné ostění oken.\n\nHrabě Ferdinand Bonaventura Harrach si krajinu a okolí Náměště tak oblíbil, že se v 60. letech 18. století rozhodl poblíž dřívějšího sídla –dolního zámku– nechat postavit nové barokní zámecké sídlo. Hrabě Harrach zastával vysoké funkce u císařského dvora a náměšťský zámek měl plnit úlohu reprezentačního rodového sídla. Autor projektu není znám, zámek ale svým pojetím s francouzskými vlivy patří k významným památkám druhé poloviny 18. století. Přesně datována není ani doba vzniku, pravděpodobně to ale bylo v letech 1763–1767. Nový zámek se bez podstatnějších úprav zachoval v nezměněné podobě dodnes. Zámek má čtyřkřídlou dispozici kolem nádvoří. Jednopatrová průčelní budova má vpředu i vzadu mělké rizality s předloženými schodišti, nahoře zakončené trojúhelníkovými tympanony se znaky. Na venkovním průčelí je erb budovatele zámku spolu s erbem jeho druhé manželky, Marie Rosy z Harrachu na nádvorní straně je pak sdružený erb – harrachovsko-ditrichštejnský, neboť macechou budovatele byla hraběnka Marie Arnoštka z Ditrichštejna, ovdovělá Gallasová.\n\nObě boční křídla obepínají zámeckou budovu a uzavírají dvůr. Obloukovitě se zalamují do zadního traktu přerušeného vjezdem do nádvoří. Další vjezdy jsou v osách bočních křídel. Hlavní budova má prostory se zrcadlovými stropy s rokajovým a rostlinným dekorem, přecházejícím na stěny. Za Ferdinanda Harracha byl také kolem zámku vybudován park a v něm na přelomu 18. a 19. století vybudován velký skleník. Díky tomu zámek vyniká ojedinělou parkovou a komunikační dispozicí, patrnou zvláště z nadhledové perspektivy. Kruhový park v jehož středu je položen zámecký objekt, obíhá úzká kruhová komunikace lemovaná stromy, přičemž se vozovka rozchází do čtyř křížných směrů a je rovněž lemována lipovým stromořadím. Zadní polovina tohoto okruží je opticky zvýrazněna polokruhovým osídlením určeným původně pro nově přistěhovavší se tkalce, pracující v hraběcí manufaktuře dolního zámku.\n\nV r. 1780 získala dědictvím zámek Ferdinandova dcera Marie Rosa Harrachová, provdaná kněžna Kinská (1758–1814). Po ní zdědil Náměšť mladší syn František Josef Kinský (1784–1823), ve společném vlastnictví pak velkostatek držely jeho děti, samostatnými majiteli byli až Eugen Kinský (1818–1885) a jeho syn Eugen mladší (1859–1939). Tato linie Kinských vlastnila také Valašské Meziříčí a na náměšťském zámku po celé 19. století neproběhly žádné zásadní úpravy (s výjimkou výstavby skleníku v roce 1810). Od Eugena mladšího Kinského koupil velkostatek v roce 1916 za dva a půl miliónu korun olomoucký velkoobchodník František Otáhal (psaný též jako Ottahal; 1863–1943). Otáhal byl výhradním zástupcem Vítkovických železáren pro prodej zboží na Moravě a patřil k velmi bohatým podnikatelům. K velkostatku tehdy patřil hospodářský dvůr, sladovna, pila, kamenolom a cca 1370 hektarů půdy. Po první světové válce nechal František Otáhal zámek modernizovat, zavedl elektřinu, vodovod a ústřední vytápění. Významná je úprava zámeckého parku z roku 1925 podle projektu vynikajícího zahradníka Křemene spojená s výstavbou kolonády severně od hlavní budovy zámku. V této podobě se podoba zámeckého parku dochovala dodnes.\n\nPotomci Františka Otáhala, syn Otto a dcera Helena, provdaná von Eichhoff, vlastnili zámek do roku 1945. Za druhé světové války neprojevovali proněmecké postoje, před osvobozením však uprchli do zahraničí a konfiskace jejich majetku v polovině června 1945 se uvádí jako jedno z prvních uplatnění Benešových dekretů. Interiéry zámku byly vyrabovány lidmi z Náměště a okolí. Prakticky prázdný zámek byl však díky své architektonické hodnotě určen pro zpřístupnění veřejnosti (1952) a mobiliář byl doplněn nábytkem a předměty z jiných zámků a měšťanských domů. Mimo jiné si zde můžete prohlédnou 2 arcibiskupské kočáry. \n\nZámek byl do roku 1999 majetkem Krajského vlastivědného muzea v Olomouci, od 1. července 2000 jej vlastní obec Náměšť na Hané. Zámek je přístupný veřejnosti a nabízí celkem čtyři prohlídkové trasy.\n\n\n\n"}
{"id": "771540", "url": "https://cs.wikipedia.org/wiki?curid=771540", "title": "Diskografie Adele", "text": "Diskografie Adele\n\nToto je diskografie britské zpěvačky Adele.\n"}
{"id": "771542", "url": "https://cs.wikipedia.org/wiki?curid=771542", "title": "Kostel Panny Marie Čínské", "text": "Kostel Panny Marie Čínské\n\nKostel Panny Marie Čínské (fr. \"église Notre-Dame-de-Chine\") je katolický farní kostel ve 13. obvodu v Paříži na \"Avenue de Choisy\" v těsné blízkosti kostela sv. Hippolyta. Kostel byl zřízen v roce 2005 a využívá ho komunita čínských katolíků v Paříži.\n\nKostel vznikl v roce 2005 díky asociaci \"Œuvre des Chantiers du Cardinal\", která od roku 1931 pomáhá při stavbách katolických objektů v Paříži, a 18. prosince téhož roku jej vysvětil pařížský arcibiskup André Vingt-Trois. Kostel je zasvěcen Panně Marii Še-šanské, Pomocnici křesťanů.\n\nAutorem kostela je architekt François Payen, který přestavěl bývalý divadelní sál fary. Byla zbořena zeď kolem objektu, který je volně přístupný uprostřed zeleně. Ke vstupu do kostela vede klikatící se cesta připomínající tak čínského draka.\n\nNa rozdíl od běžných kostelů není vnitřní prostor organizován na ose. Od hlavního vchodu je kostel uspořádán ve spirále kolem oltáře, aby zdůraznil napojení kostela na svět. Dispozice lavic obklopující v půlkruhu oltář posiluje komunitní aspekt. Tak má každý účastník zajištěnou dobrou viditelnost a skutečnou blízkost k oltáři. Kostel má 181 míst v sedmi řadách.\n\n"}
{"id": "771547", "url": "https://cs.wikipedia.org/wiki?curid=771547", "title": "Škoda 26T", "text": "Škoda 26T\n\nŠkoda 26T (obchodní název ForCity Classic, původně označená 25T) je tramvaj vyráběná pro maďarské město Miskolc společností Škoda Transportation.\n\nKonstrukčně vychází z typu 14T pro Prahu, od níž se mimo jiné odlišuje designem od mladoboleslavské konstrukční a designové kanceláře Aufeer Design. Jedná se o stoprocentně nízkopodlažní pětičlánkovou obousměrnou tramvaj se třemi dvounápravovými podvozky, z nichž dva krajní jsou hnací, jeden prostřední běžný. Dveře jsou umístěny v obou bočnicích vozidla, na jedné straně tramvaje se vždy nacházejí šestery dveře, z nichž krajní jsou jednokřídlé. Celková přepravní kapacita plně klimatizovaného vozu činí přes 300 cestujících, cena za jednu tramvaj je 55 milionů korun.\n\nKoncepce tramvaje umožňuje variabilitu, takže je možné vyrobit různé vozy se třemi až sedmi články (v délkách 18–50 m), přičemž i samotné články mohou být několika délek. Na přání zákazníka je možné tříčlánkovou tramvaj vyrobit i se všemi (šesti) hnacími podvozky.\n\nZ vozu 26T je odvozen typ Škoda 28T, který Škoda Transportation dodala do turecké Konyi, a model Škoda 30T pro Bratislavu.\n\nVývoj typu 26T probíhal od podzimu 2010, v červenci 2012 byla zahájena výroba prvního prototypu, první dva vozy měly být do Miskolce definitivně dodány do února 2014, zbytek z celkem 31 objednaných tramvají 26T je měl následovat do února 2015.\n\nPrvní prototyp vozu s typovým označením Škoda 26THU3 byl dokončen v únoru 2013. Dne 12. května 2013 byl v ranních hodinách složen v plzeňské vozovně Slovany, odkud vyjížděl na zkušební jízdy bez cestujících po plzeňské síti s evidenčním číslem 118, které navázalo na řadu zkoušených vozů, jež však nebyly majetkem Plzeňských městských dopravních podniků. Testovací jízdy byly zakončeny 7. července, poté se vůz vrátil k výrobci, odkud byla po menších úpravách v srpnu převezena do Miskolce, kde obdržela číslo 600. Jako první byl ovšem 2. července 2013 do Maďarska dodán druhý prototyp (dokončený v červnu 2013), v Miskolci označený číslem 601. V průběhu podzimu následovaly v Miskolci zkoušky, vozy byly schváleny do provozu a 20. ledna 2014 byl vůz č. 600 poprvé vypraven do běžného provozu s cestujícími. Dodávky sériových vozů začaly v dubnu 2014 a skončily v prosinci 2014.\n\nV letech 2013 a 2014 bylo vyrobeno celkem 31 vozů.\n\n\n"}
{"id": "771554", "url": "https://cs.wikipedia.org/wiki?curid=771554", "title": "Slovensko na Zimních olympijských hrách 1998", "text": "Slovensko na Zimních olympijských hrách 1998\n\nSlovensko na Zimních olympijských hrách 1998 reprezentovalo 37 sportovců. Slovensko nezískalo ani jednu medaili\n"}
{"id": "771555", "url": "https://cs.wikipedia.org/wiki?curid=771555", "title": "Dani Levy", "text": "Dani Levy\n\nDani Levy (* 17. listopad 1957, Basilej) je švýcarský režisér, herec a scenárista židovského původu.\n\nDani Levy pracoval v mládí v cirkusu jako akrobat a klaun a poté se v roce 1977 dostal k divadlu a stal se hercem. Poté, co se v roce 1980 vrátil ze svého pobytu v USA, seznámil se v Berlíně s německou herečkou Anjou Franke 1979, se kterou začal natáčet své první filmy. Jako herec se dostal do povědomí (především švýcarských) diváků díky roli Pepperoniho v televizním seriálu Motel.\nV roce 1994 založil s Tomem Tykwerem, Stefanem Arndtem a Wolfgangem Beckerem producentskou firmu X-Filme.\n\n"}
{"id": "771557", "url": "https://cs.wikipedia.org/wiki?curid=771557", "title": "Slovensko na Zimních olympijských hrách 2002", "text": "Slovensko na Zimních olympijských hrách 2002\n\nSlovensko na Zimních olympijských hrách 2002 reprezentovalo 49 sportovců. Slovensko nezískalo ani jednu medaili\n"}
{"id": "771562", "url": "https://cs.wikipedia.org/wiki?curid=771562", "title": "Kachlíkárna", "text": "Kachlíkárna\n\nKachlíkárna je lidové označení pro budovu s fasádou složenou z kachlíků. Několik významných budov tohoto názvu stojí v Praze:\n\n"}
{"id": "771563", "url": "https://cs.wikipedia.org/wiki?curid=771563", "title": "Janez Šušteršič", "text": "Janez Šušteršič\n\nJanez Šušteršič (* 29. prosince 1966 Lublaň) je slovinský ekonom a politik.\n\nNarodil se v Lublani, v roce 1990 promoval na Ekonomické fakultě Univerzity v Lublani, postgraduální studium dokončil v roce 1999 na stejné fakultě. Zde také, ještě v roce 1996, začal působit jako asistent. V letech 2001 až 2007 byl ředitelem \"Ústavu makroekonomické analýzy a rozvoje\" (UMAR), současně byl místopředsedou odboru pro reformy a národním koordinátorem pro Lisabonskou strategii. V období první Janšovy vlády (2004–2008) se podílel na přípravě zákonů pro ekonomickou a sociální reformu. V roce 2003 byl jedním ze zakládajících členů \"Slovinského ekonomického fóra\" (SEF). Je mimo jiné mimořádným profesorem Univerzity Primorska. V roce 2011 se stal zakládajícím členem politické formace Občanská kandidátka Gregorje Viranta. V únoru 2012 se stal ministrem financí.\n\n"}
{"id": "771564", "url": "https://cs.wikipedia.org/wiki?curid=771564", "title": "František Kvapil", "text": "František Kvapil\n\nJméno a příjmení František Kvapil se může vztahovat k následujícím osobnostem:\n\n"}
{"id": "771566", "url": "https://cs.wikipedia.org/wiki?curid=771566", "title": "Štěpánkova aféra", "text": "Štěpánkova aféra\n\nŠtěpánkova aféra proběhla v listopadu 1916. Jednalo se o policejní zákrok proti českému odboji, který vyústil v další zatýkání. \n\nPolicejní akce byla uskutečněna díky udání, které umožnilo u profesora K. Štěpánka (jehož syn byl aktivním členem Maffie jako expert odbojového hnutí pro zásobování) odhalit a zajistit archiv, v němž byly nalezeny rozsáhlé podezřelé kontakty týkající se domácího i zahraničního odboje. Policie na základě těchto kontaktů zahájila vlnu zatýkání, která postihla hlavně pracovníky České strany státoprávně pokrokové Antonína Hajna, Antonína Kalinu, Viktora Dyka a další. Tato strana byla tak jako jiné zapojena do odboje a odmítala prorakouský aktivismus. Zatčením těchto lidí byla postižena zejména tzv. Malá Maffie, což byla zvláštní organizace Maffie, která však vyvíjela relativně samostatnou činnost. Rok 1916 tak byl vrcholným rokem perzekuce, avšak jádro Maffie (Přemysl Šámal, Jaroslav Kvapil, Bedřich Štěpánek) se i přes policejní zásahy podařilo zachovat a organizace tak zůstala v činnosti až do konce první světové války a pádu Rakouska-Uherska.\n\nV průběhu aféry, den po zatčení spisovatele Viktora Dyka, 21. listopadu 1916 zemřel císař František Josef I. Vláda jeho nástupce Karla I. poté přinesla zmírnění útlaku a částečné uvolnění poměrů, které nakonec vyústilo 2. července 1917 ve vyhlášení generální amnestie, což vedlo k propuštění 719 Čechů, mezi nimiž byli významní politici a členové odboje např. Karel Kramář, Alois Rašín a další.\n\n"}
{"id": "771567", "url": "https://cs.wikipedia.org/wiki?curid=771567", "title": "Jaroslav Němec", "text": "Jaroslav Němec\n\nJméno a příjmení Jaroslav Němec se může vztahovat k následujícím osobnostem:\n\n"}
{"id": "771569", "url": "https://cs.wikipedia.org/wiki?curid=771569", "title": "Juraj Kemka", "text": "Juraj Kemka\n\nJuraj „Ďuri“ Kemka (* 26. srpna 1975 Martin) je slovenský herec, bavič a dabér.\n\nVystudoval VŠMU, kde se poznal se svými životními přáteli Lukášem Latinákem, Mariánem Miezgem a Róbertem Jakabem, se kterými momentálně improvizuje ve slovenské verzi televizní show Partička. Působí v divadle Astorka Korzo '90. Je ženatý, má manželku Adrianu.\n\nJuraj se věnuje i dabingu, jeho hlasem na slovenské diváky mluví například Cedric Diggory z Harryho Pottera, Spider-Man (ve 2 dílu), Mark v Lásce nebeské nebo Remy v Ratatouillovi.\n\n\n"}
{"id": "771570", "url": "https://cs.wikipedia.org/wiki?curid=771570", "title": "Vinko Gorenak", "text": "Vinko Gorenak\n\nVinko Gorenak (* 15. prosince 1955 Boharina) je slovinský politik.\n\nNarodil se v Boharici v občině Zreče. Po skončení Pedagogické akademie v Mariboru v roce 1977 nastoupil jako učitel na Policejní akademii v Tacenu a současně studoval na Vysoké škole organizačních věd v Kranji, kterou dokončil v roce 1983. V letech 1982 až 1984 byl zástupcem náčelníka a v letech 1984 až 1989 náčelníkem milice v Celje. Poté působil jako vedoucí Policejní inspekce v Celje a v roce 1990 byl jmenován poradcem ministra vnitra. V roce 1991 se stal magistrem a v roce 2003 skončil postgraduální studium na Vysoké škole organizačních věd v Kranji. V roce 2004 habilitoval na Univerzitě v Mariboru a v roce 2009 se stal mimořádným profesorem.\n\nV roce 1992 krátce zastával funkci náčelníka policie v Koperu. Po roce 1990 působil v různých funkcích na ministerstvu vnitra, ve své práci se zaměřoval na činnosti policie. V letech 1995 až 1999 byl vedoucím organizační a personální služby ministerstva vnitra a v té době se podílel na přípravě zákona o policii, který byl přijat v roce 1998. V roce 1999 vstoupil do Slovinské demokratické strany.\n\nV polovině roku 2000 byl jmenován státním tajemníkem na ministerstvu vnitra pro policii a obecné záležitosti. V prosinci se stal vedoucím odboru bezpečnostních analýz jako státní podtajemník ministra. Od prosince 2004 do října 2005 byl státním tajemníkem na ministerstvu vnitra, poté byl do roku 2008 státním tajemníkem v kabinetu Janeze Janši. Od roku 2008 byl poslancem Státního shromáždění Republiky Slovinsko, v únoru 2012 se stal ministrem vnitra.\n\n\n"}
{"id": "771572", "url": "https://cs.wikipedia.org/wiki?curid=771572", "title": "Elektronické zdravotnictví", "text": "Elektronické zdravotnictví\n\nElektronické zdravotnictví (eHealth) je systematické využití informačních a komunikačních technologií ve zdravotnictví. Zahrnuje v sobě řadu služeb a systémů pro podporu léčebně preventivní péče, diagnostiku, zdravotnickou správu. Kromě zdravotnictví je systém eHealth uplatněn všeobecně i v oblasti zdravého životního stylu.\n\nNástroje elektronického zdravotnictví jsou zaměřeny na interakci v několika úrovních: \nKomunikace mezi subjekty může řešit na několika úrovních: \n\neHealth má široký záběr obsahu. Spektrum zahrnuje zejména správu a využití zdravotních informací propojených v síti. Součástí jsou i např. elektronické zdravotní záznamy, elektronické předepisování léků, elektronické poskytování zdravotních informací apod. Specifickou náplní jsou služby telemedicíny, které umožňují pacientů dálkovou komunikaci s lékařem. To zahrnuje možnosti monitoringu pacientů pomocí internetu nebo mobilních komunikačních systémů. V osučasné době se pro tyto účely rozmáhá i využití rozšířené a virtuální reality Umožňuje to včasné získání informací pro záchranu života, nebo například dálkové vyhodnocení sledovaných parametrů u chronicky nemocných pacientů (např. hodnoty krevního cukru u diabetiků naměřené při domácím self-monitoringu). Rozvoj eHealth vyžaduje spolupráci jednotlivých občanů, zdravotnických zařízení, zdravotních pojišťoven a orgánů veřejné správy společně s obchodními společnostmi a nevládními organizacemi při tvorbě standardů a metodik. Tato spolupráce je zastřešena mezirezortním koordinačním výborem pro zavedení eHealth v ČR, které zřídil ministr zdravotnictví v roce 2007. \n\nZ §70 zákona o zdravotních službách č. 372/2011 Sb. je Ministerstvo zdravotnictví ČR zřizovatelem Národního zdravotnického informačního systému (zkráceně NZIS). Správu o NZIS pověřilo k tomu zřízený Ústav zdravotnických informací a statistiky ČR (zkrácené ÚZIS ČR). \n\nÚZIS řeší sběr a statistické zpracování zdravotních dat z populace ČR. Součástí jsou Národní zdravotní registry, například Národní registr poskytovatelů zdravotních služeb (NRPZS), Národní onkologický registr (NOR) a další. \n\nPrvní zmínka o eHealth je ve státní strategii Státní informační a komunikační politika, ve zkratce eČesko z roku 2004. Na ni navázal \"Akční plán eZdraví EK\" v dubnu 2004. Červen roku 2005 přinesl novou evropskou strategii i2010 – evropská informační společnost pro růst a zaměstnanost. Dalším krokem bylo zřízení Meziresortního koordinačního výboru pro zavedení elektronického zdravotnictví (eHealth) v ČR z 1. října 2007. Následovalo vypsání veřejné soutěže o návrh s názvem Hospodárné a funkční elektronické zdravotnictví MZ ČR dne 15. září 2012, kde byl vybrán projekt firmy Microsoft. \n\nOd té doby se ovšem všechny projekty pozastavily, protože se zjistilo, že Česká republika nestihla vyčerpat peníze z evropských fondů a nedošlo by tak k naplnění výzvy do konce roku 2014, jak evropské dotace podmiňovaly. \n\nMezi další aktivity se řadí řada odložených či zrušených projektů, kupříkladu iZIP, ePreskripce, eNeschopenka či mezinárodní epSOS či . \n\nK dnešnímu dni jsou vidět spíše aktivity odborné veřejnosti. Ta na základě programových prohlášení vlády prosazuje standardy a koncepty nutné pro rozvoj a dlouhodobou udržitelnost a elektronizaci ve zdravotnictví s důrazem na bezpečnost dat. \n\nCílem Evropské unie je propojit jednotlivé národní projekty eHealth a koordinovat je. Tato snaha je součástí akčního plánu eEurope, schváleného v roce 2000. Členské země zastupují národní operátoři eHealth. Koordinace zahrnuje rychlý přístup ke sdíleným a vzdáleným lékařským odborným posudkům prostřednictvím telekomunikačních a informačních technologií bez ohledu na to, kde se pacient nebo příslušná informace nachází.\n\n"}
{"id": "771573", "url": "https://cs.wikipedia.org/wiki?curid=771573", "title": "Rostislav Stach", "text": "Rostislav Stach\n\nRostislav Stach (* 30. listopadu 1960 Karlovy Vary) je český fotograf přírody.\n\n\n1988\n1989\n1991\n1992\n1993\n1994\n1995\n1996\n1997\n1998\n1999\n2000\n2001\n2002\n2003\n2004\n2005\n2006\n2007\n2008\n2009\n2010\n2011\n2012\n"}
{"id": "771574", "url": "https://cs.wikipedia.org/wiki?curid=771574", "title": "Seznam ostrovů Indonésie", "text": "Seznam ostrovů Indonésie\n\nOstrovy Indonésie větší než 2500 km².\n"}
{"id": "771577", "url": "https://cs.wikipedia.org/wiki?curid=771577", "title": "Třída Elli", "text": "Třída Elli\n\nTřída Elli je třída víceúčelových fregat řeckého námořnictva. Jedná se o původně nizozemské fregaty třídy \"Kortenaer\". Dvě byly postaveny přímo pro Řecko a dalších osm jich země později zakoupila z nizozemských přebytků. Řecká a ex-nizozemská plavidla se mírně liší, například složením výzbroje. Sedm fregat je stále v aktivní službě.\n\nPrvní dvě fregaty, pojmenované \"Elli\" (F-450) a \"Limnos\" (F-451), byly v nizozemsku rozestavěny jako fregaty \"Pieter Floritz\" a \"Witte de With\", patřící do třídy \"Kortenaer\". Řecko chtělo fregaty této třídy a Nizozemsko, aby urychlilo celou dodávku, mu přednostně dodalo tato rozestavěná plavidla. Řecké námořnictvo je do služby zařadilo v letech 1981–1982. Pro řecké námořnictvo to byly první moderní větší válečné lodě od doby druhé světové války. Plavidla se osvědčila a když po skončení studené války nizozemsko začalo počet svých fregat omezovat, Řecko o vyřazená plavidla projevila zájem a postupně zakoupilo dalších osm jednotek (Řecko tak získalo všechny s výjimkou dvou kusů, zakoupeným Spojenými arabskými emiráty). Nesou jména \"Adrias (F 459)\", \"Aegeon (F 460)\", \"Navarinon (F 461)\", \"Kountouriotis (F 462)\", \"Bouboulina (F 463)\", \"Kanaris (F 464)\", \"Themistoklis (F 465)\" a \"Nikiforos Fokas (F 466)\".\n\nVýzbroj prvních dvou jednotek je následující. Ve dvou dělových věžích na přídi a na střeše hangáru, jsou umístěny 76,2mm kanóny OTO Melara Compact. Později je doplnily dva 20mm systémy blízké obrany Phalanx CIWS. K ničení vzdušných cílů slouží osminásobné vypouštěcí zařízení protiletadlových řízených střel Aspide, umístěné mezi přední dělovou věží a můstkem (nizozemská plavidla nesla příbuzný systém Sea Sparrow). Během služby byly fregaty vybaveny dvama čtyřnásobnými kontejnery pro protilodní střely Harpoon. Protiponorkovou výzbroj tvoří dva dvojhlavňové 324mm protiponorkové torpédomety Mk 32. Na zádi fregat je přistávací paluba a hangár pro uskladnění jednoho vrtulníku. Hangár je, oproti nizozemskému vzoru, prodloužen o 2,2 metru, aby mohl pojmout dva vrtulníky AB-212.\n\nPůvodně nizozemská plavidla mají jen jeden 76,2mm kanón a jeden obranný systém Pahalnx na místě dříve použitého nizozemského kompletu Goalkeeper.\n\nPohonný systém je koncepce COGOG. Pro ekonomickou plavbu slouží dvě plynové turbíny Rolls Royce Tyne RM1C, přičemž v bojové situaci lodě pohání dvě plynové turbíny Rolls Royce Olympus TM3B. Lodní šrouby jsou dva. Dosah je 4700 námořních mil při 18 uzlech. Nejvyšší rychlost dosahuje 30 uzlů.\n\n"}
{"id": "771578", "url": "https://cs.wikipedia.org/wiki?curid=771578", "title": "Kormorán galapážský", "text": "Kormorán galapážský\n\nKormorán galapážský (\"Phalacrocorax harrisi\") je nelétající kormorán, je to kromě tučňáků jediný nelétající mořský pták. Je endemit rovníkových Galapážských ostrovů, kde hnízdí a celoročně pobývá jen na severu a západě ostrova Isabella a na východě ostrova Fernandina, v místech kde se střetávají studený Peruánský a teplý Cromwellův proud.\n\nJsou to ptáci kteří dlouholetým životem v odloučení, kde je dostatek potravy a nejsou dravci, ztratili potřebu létat i obavu z lidí, hrudní svalstvo křídel jim atrofovalo z neaktivity. Pro fyziologickou odlišnosti byl pro tento druh v minulosti zřízen samostatný rod \"Nannopterum\", který byl později zrušen.\n\nJsou to nejmohutnější kormoráni, bývají velcí 90 až 100 cm a váží až 7,5 kg. Vzhledově jsou nejnápadnější jejich roztřepená, zanedbaně vypadající křídla včetně ocasu. Se svrchní strany je peří černé barvy, se spodní hnědé. Někteří jsou tmavě šedí. Samci i samice jsou si vzhledově podobní, samci mají tendenci být o něco větší. Jejich zobák je dlouhý a úzký, na konci je opatřen háčkem, oční duhovku mají tyrkysové barvy.\n\nNohy mají zakončené širokou plovací blánou nataženou mezi čtyřmi prsty, jsou špatně uzpůsobené pro chůzi po pevnině. Díky svým nohám, silnějším než mají ostatní kormoráni, dokážou velice dobře a vytrvale plavat, od pobřeží se vzdalují do 1 km. Loví ryby, hlavonožce i měkkýše. Za kořistí se účinně potápějí, pod vodou veslují nohama a ne křídly jako tučňáci. Nemají však tukové žlázy pro ošetření peří a to je smáčivé, po výstupu z vody si peří suší ve zvláštní poloze stojíce s roztaženými péry. Jejich řídký hlasový projev je podobný hrubému zavrčení.\n\nRozmnožují se v nejchladnějších měsících červenci až říjnu, kdy je v okolních vodách nejvíce potravy a klesá nebezpečí teplotního šoku mláďat ležících v hnízdě na přímém slunci. Námluvy probíhají na moři, kdy plavou kolem sebe s hadovitě ohnutými krky. Sdružují se do malých kolonií čítajících 4 až 12 párů a stavějí si objemná hnízda z mořských řas na zemi v lávových polích do vzdálenosti 100 m od břehu. Po snesení 2 až 3 bělavých vajec na nich střídavě oba rodiče sedí asi 30 dnů. Po inkubaci se společně starají o krmení drobnou potravou přinášenou ve voleti a chrání je před chladem (deštěm) i horkem. Pokud je potravy dostatek a mláďata rychle dorůstají, samice se může spářit s jiným samcem a vyvést ještě další populaci. Z každé snůšky většinou dospěje jen jedno mládě.\n\nPopulace kormorána galapážského čítala asi 800 ptáků až do roku 1983, kdy nedostatkem potravy, kterou tehdy zapříčinil El Niño, klesly jeho stavy asi na polovinu. Počty se postupně začaly zvyšovat a v současnosti se ustálily na hodnotě něco málo přes 1000 jedinců. Tento druh dokázal po krizi obnovit svůj stav na množství odpovídající úživnosti a rozloze obývaného areálu. Proto se předešlá klasifikace IUCN kriticky ohrožený druh změnila na ohrožený druh.\n\nNadále však hrozí nepředvídatelným dopadem případný další silný El Niño. Ten by ve spojitosti s ekologickou katastrofou měl na populaci, která nemůže toto území opustit, nedozírné následky. Stejné neštěstí by způsobila domácí zvířata, např. psi nebo prasata z okolních ostrovů.\n"}
{"id": "771588", "url": "https://cs.wikipedia.org/wiki?curid=771588", "title": "Gmina Żukowice", "text": "Gmina Żukowice\n\nGmina Żukowice je polská vesnická gmina v okrese Głogów v Dolnoslezském vojvodství. Sídlem gminy je ves Żukowice. V roce 2010 zde žilo 3 536 obyvatel.\n\nGmina má rozlohu 68,09 km² a zabírá 15,37% rozlohy okresu. Skládá se z 15 starostenství.\n\n\n"}
{"id": "771590", "url": "https://cs.wikipedia.org/wiki?curid=771590", "title": "Michal Šustr", "text": "Michal Šustr\n\nMichal Šustr (* 17. října 1969, Praha 2) je současný manažer v oblasti tzv. bílé techniky a pražský komunální politik – první místostarosta Prahy 8. Je členem TOP09.\n\nVystudoval Základní školu v Praze 5-Zbraslavi, navštěvoval Střední průmyslovou školu stavební a České vysoké učení technické, obor pozemní stavitelství (vysokou školu dokončil v roce 1994). Absolvoval stáže v Itálii a Spojeném království (Universitá degli studii Urbino, Universitá per stranieri Perugia, Newcastle Polytechnic). V roce 2003 ukončil manažerské studium MBA na Sheffield Hallam University. Absolvoval během pracovní kariéry různé kratší vzdělávací pobyty v zahraničí, např. na\nWharton-INSEAD ve Fontainebleau ve Francii.\n\nPo studiích zastával pozice asistenta stavbyvedoucího a stavbyvedoucího ve společnostech Metrostav a Armabeton. V roce 1996 přešel do italské společnosti T.I.S s.r.o, která zastupovala italské výrobce topné a sanitární techniky. V těchto firmách pracoval\nv obchodních pozicích do května 1997, kdy získal pozici manažera servisu u italské nadnárodní společnosti Ariston Thermo Group SpA (tehdy Merloni Termosanitari SpA). V této firmě prošel pozicemi obchodního manažera, brand manažera a obchodního ředitele.\n\nV roce 2003 se stal country managerem pro Českou a Slovenskou republiku, v lednu 2008 byl jmenován country managerem pro Česko, Slovensko a Maďarsko. V současné době zastává stejný post a je jednatelem společností Ariston Thermo CZ s.r.o. (podle českého obchodního rejstříku byl jednatelem od 16. dubna 2010 do 19. dubna 2011) a Ariston Thermo Hungaria kft.\n\nOd 1. 2. 2012 odešel na pozici ředitele Aristonu pro techniku a servis v Rusku a Bělorusku.\n\nV roce 2006 vstoupil do Občanské demokratické strany, místního sdružení Praha 8–Bohnice. Členem ODS byl do roku 2007, kdy členství ukončil především z důvodu \"nesouhlasu s poměry v místní a pražské organizaci strany\". V srpnu 2009 vstoupil do TOP 09, kde se stal členem regionálního výboru v Praze 8.\n\nBěhem předvolební kampaně byl Šustr prezentován jako kandidát TOP09 na starostu Prahy 8.\n\nŠustr je propojený s kontroverzním projektem nové budovy radnice Prahy 8, tzv. Centra Palmovka, za více jak 1 miliardu korun. Během předvolební kampaně 2010 opakovaně označil tento projekt, který protlačila tehdy vládnoucí ODS rozdílem jediného hlasu tři týdny před volbami, za problematický. Mj. prohlásil: \"Namísto podpory občanské vybavenosti, infrastruktury a kultivace životního prostředí současné zastupitelstvo hodlá utratit peníze občanů Prahy 8 za tuto nesmyslně rozsáhlou stavbu. ... V případě úspěchu v nadcházejících komunálních volbách provedeme hloubkovou revizi projektu výstavby nové radnice. Budou-li zjištěna závažná pochybení, uděláme vše pro to, aby veřejné prostředky nebyly vydávány zbytečně.\"\n\nO měsíc a půl později Šustr v pozici předsedy vyjednávacího týmu TOP09 ohlásil vytvoření koalice s ODS. Prohlásil, že \"Během jednání byli zástupci TOP 09 informováni o podrobnostech procesu zadávání této veřejné zakázky, o termínech a o detailech projektu samotného. Zástupci TOP 09 též kladli zúčastněným otázky týkající se právní i věcné stránky procesu. Při jednání nebyly nalezeny skutečnosti, které by nasvědčovaly porušení zákona či věcnému pochybení v projektu.\" Projekt Centrum Palmovka má realizovat firma Metrostav, ve které Šustr v minulosti pracoval.\n\nŠustr získal pozici prvního místostarosty Prahy 8 a byly mu přiděleny kompetence v oblasti financí, evropských fondů a správy a hospodaření s obecními byty v domech svěřených do správy MČ.\n\nV září 2011 se stal předsedou regionálního sdružení TOP09 v Praze 8, přičemž na této pozici vystřídal náměstka pražského primátora Tomáše Hudečka. Zároveň se stal členem krajského vedení strany v Praze.\n\nProjekt Centrum Palmovka aktivně hájil i během debaty zastupitelů v Libeňské synagoze na podzim 2011. Zde mj. prohlásil, že „nevidí důvod pro diskuzi o projektu s běžnými občany, kteří nikdy nezpracovávali výběrové řízení za miliardu korun“.\n\nOd roku 1998 žije v Praze 8, je ženatý, bezdětný, manželka pracuje jako státní úřednice. Ve svém volném čase se nejvíce věnuje dálkovým běhům a běžeckému lyžování.\n"}
{"id": "771591", "url": "https://cs.wikipedia.org/wiki?curid=771591", "title": "Ferenc Maršálek", "text": "Ferenc Maršálek\n\nFerenc Maršálek, také uváděný jako František Maršálek (23. července 1902 – 10. března 1981) byl československý tenista. Ve své kariéře se stal dvojnásobným mistrem Československa v mužské čtyřhře, v roce 1930 s Novotným a o rok později s Pavlem Macenauerem. Domácím oddílem byl moravský TK Precolor Přerov. \n\nV letech 1931–1936 odehrál šest sezón za daviscupový tým Československa, v němž zaznamenal bilanci 11–3, z toho 1–0 ve dvouhře, když porazil v semifinále evropské zóny 1935 Maxwella Bertrama z Jihoafrické unie, a poměr 10–3 ve čtyřhře. Jeho předností bylo taktické vedení hry a příprava pro koncový úder spoluhráče. \n\nDvakrát si zahrál úvodní kolo dvouhry grandslamu, v roce 1931 ve Wimbledonu a roku 1932 na French Championships.\n\n\n"}
{"id": "771592", "url": "https://cs.wikipedia.org/wiki?curid=771592", "title": "Bulharsko na Letních olympijských hrách 1980", "text": "Bulharsko na Letních olympijských hrách 1980\n\nBulharsko na Letních olympijských hrách 1980 v Moskvě reprezentovalo 271 sportovců, z toho 183 mužů a 88 žen. Nejmladší účastnicí byla sportovní gymnastka Dimitrinka Filipova (14 let, 76 dní), nejstarším účastníkem pak jachtař Krasimir Krstev (70 let, 193 dní). Reprezentanti vybojovali 41 medailí, z toho 8 zlatých, 16 stříbrných a 17 bronzových.\n\n"}
{"id": "771594", "url": "https://cs.wikipedia.org/wiki?curid=771594", "title": "Vladimír Zedník", "text": "Vladimír Zedník\n\nVladimír Zedník (* 1. února 1947 Praha) je tenisový trenér a bývalý československý profesionální tenista. Ve své kariéře na okruzích Grand Prix, WCT a ATP World Tour vyhrál dva turnaje ve dvouhře a dvakrát odešel jako poražený finalista a získal čtyři tituly ve čtyřhře a na dalších sedmi událostech podlehl ve finále. Byl mu udělen čestný titul „mistr sportu“.\nNa žebříčku ATP byl nejvýše ve dvouhře klasifikován v červenci 1978 na 43. místě.\n\nNejsilnějším úderem bylo tvrdé podání. Při měření servisu ve Forest Hills roku 1974 měl za Australanem Colinem Dibleyem druhé nejrychlejší na světě.\n\nV roce 1973 zvítězil na mistrovství Československa v mužské dvouhře i čtyřhře. Následující rok 1974 získal titul mezinárodního mistra ČSSR ve dvouhře, když přešel přes Wojciecha Fibaka a ve finále zdolal Jana Kodeše. V roce 1970 také vyhrál na tomto šampionátu mužskou čtyřhru.\n\nV roce 1969 byl součástí československé reprezentace, která triumfovala na Kings Cupu. Roku 1971 se probojoval do semifinále na halovém šampionátu Spojených států hraném v Salisbury. V sezóně 1972 vyhrál turnaj v Clevelandu a probojoval se do finále v Roanoce.\nRok 1973 pro něj znamenal deblový titul z Los Angeles, kde spolu s Kodešem zdolali pár Ilie Năstase a Jimmy Connors. V roce 1974 pak se stejným spoluhráčem triumfoval v deblu v Palm Deserte a na Australian Open 1974 prošel do čtvrtfinále dvouhry. V sezóně 1975 byl členem daviscupového týmu, který ve finále soutěže podlehl 2–3 Švédsku vedeném Björnem Borgem, když s Kodešem prohráli ve čtyřhře.\n\nV roce 1981 zahájil trenérskou dráhu.\n\n\n\n"}
{"id": "771595", "url": "https://cs.wikipedia.org/wiki?curid=771595", "title": "Sychravův smrk", "text": "Sychravův smrk\n\nSychravův smrk s obvodem 490 cm je od roku 2008 (po pádu Těptínského smrku) nejmohutnějším žijícím smrkem v Česku. Roste ve Slavkovském lese v severní části Libavského údolí, v místech, kde dříve stávala obec Dolní Lazy, v lesích LZ Kladská, přibližně 7 km na sever od osady Kladská.\n\n\nSmrk dostal jméno na počest Ing. Jana Sychravy, význačného znalce Slavkovského lesa. Lesní závod Kladská zařadil v roce 2003 Sychravův smrk mezi významné stromy LČR. V prosinci 1999 vichřice poškodila jeho korunu a vylámala mnoho větví, ale celkově to je stále vitální strom. Jedná se o nejmohutnější z několika desítek kusů smrkových a jedlových velikánů rostoucích podél potoka Velká Libava mezi obcí Horní Lazy a zaniklou obcí Dolní Lazy. V údolí Libavského potoka jsou mohutné stromy chráněny před příliš silným a bořivým větrem, mají po celý rok dostatečnou vláhu a vlhkost a půdu bohatou na živiny díky přirozenému obohacování splachem. Ještě v polovině 20. století byl počet zdejších velikánů podstatně vyšší než dnes. Sychravův smrk se nachází v blízkosti žluté turistické stezky vedoucí z Lázní Kynžvart směrem na Kynšperk nad Ohří, necelé dva kilometry od napojení turistické stezky na silnici u bývalých Dolních Lazů.\n\n"}
{"id": "771596", "url": "https://cs.wikipedia.org/wiki?curid=771596", "title": "Integrovaná doprava Plzeňska", "text": "Integrovaná doprava Plzeňska\n\nIntegrovaná doprava Plzeňska (IDP) je integrovaný dopravní systém veřejné osobní dopravy v části Plzeňského kraje, a to v Plzni a jejím okolí. Systém byl spuštěn roku 2002 v oblasti asi do 15 km od středu Plzně, v roce 2012 je rozšířen do okruhu asi 35 km od Plzně. Do systému je zahrnuta městské hromadná doprava v Plzni (tramvaje, trolejbusy, autobusy) a úseky regionálních autobusových linek a železničních tratí. Integrace spočívá v platnosti předplatního časového jízdného na čipové Plzeňské kartě v celé síti. V letech 2002–2007 vykonávala činnosti organizátora systému společnost Plzeňský holding a. s., stoprocentně vlastněná městem Plzní, která byla k 1. lednu 2007 zrušena. V následujících letech faktickým organizátorem byly Plzeňské městské dopravní podniky a. s. K 1. květnu 2010 založil Plzeňský kraj (66 %) společně s městem Plzní (34 %) společnost POVED s. r. o. (Plzeňský organizátor veřejné dopravy), která vykonává servisní služby pro své zřizovatele i další obce a fakticky se ke dni svého založení stala mimo jiné i organizátorem IDP.\n\nIntegrace spočívá v možnosti zakoupení a aktivace předplatného časového jízdného na Plzeňské kartě, toto předplatné časové jízdné je uznáváno na linkách a spojích všech dopravců začleněných do IDP. Plzeňskou kartu je možné využít jako elektronickou peněženku pouze u dopravců začleněných do IDP tj. PMDP, Arriva střední Čechy s.r.o. a AD-Miroslav Hrouda, Město Blovice a ČSAD autobusy Plzeň. Projekt Plzeňské karty byl uveden do provozu 1. května 2004 společností Plzeňský holding, a. s., později byl převeden na Plzeňské městské dopravní podniky, a. s. Jednotlivé jízdenky prodávané dopravci (včetně elektronických jízdenek aktivovaných na kartě Plzeňská jízdenka) zůstávají nepřestupné a nejsou integrovanými jízdními doklady Integrované dopravy Plzeňska. Časové předplatní jízdenky je možné zakoupit a aktivovat na Plzeňské kartě v rozsahu - roční (380denní) a šestiměsíční (190denní) a tzv. volný tarif (1–123 dní), žákovské časové předplatní jízdenky pro vnější tarifní zónu nebo více zón nebo jejich kombinaci s vnitřní zónou mají navíc měsíční variantu.\n\nPro nepravidelné cestující existují čipové předplatní Plzeňské jízdenky, které slouží jako elektronická peněženka a nosič pro aktivaci jednotlivých jízdenek.\n\nPůvodně, od 1. ledna 2002, se síť dělila na vnitřní (centrální) tarifní zónu P (IDP-P, město Plzeň a několik okolních obcí) a vnější zónu Z (IDP-Z), která zahrnovala oblast asi do 13–17 km od středu Plzně. K vnitřní tarifní zóně P patřily kromě města Plzně i obce Dýšina, Chrást, Kyšice v okrese Plzeň-město, Starý Plzenec, Vejprnice a Tlučná v okrese Plzeň-sever a Smědčice v okrese Rokycany.\n\nOd 1. dubna 2012 nese vnitřní zóna označení 001 Plzeň a byla omezena jen na území města Plzně, na němž může město Plzeň svými nařízeními v mezích zákona regulovat ceny. Vnější oblast, za hranicemi města Plzně, byla rozdělena do řady tarifních zón. Tarifní zóny od 1. dubna 2012 (většina zón zahrnuje více obcí, pojmenována je podle nejvýznamnější):\n\nSoučástí systému IDP jsou všechny linky MHD Plzeň.\n\nRegionální či dálkové autobusové linky má do systému IDP začleněny především dominantní celokrajský dopravce ČSAD autobusy Plzeň a. s.\n\nArriva Střední Čechy a. s. má do systému začleněny pouze úseky linek:\n\nAutobusová doprava-Miroslav Hrouda má v systému začleněny linky: \n\nMěsto Blovice má do systému IDP od 1. dubna 2012 začleněnu jednu autobusovou linku, kterou samo provozuje:\n\nDo systému jsou do března 2012 zahrnuté osobní a spěšné vlaky na tratích a úsecích: \nKromě úseků označených podle čísel tratí je samostatně zmiňovaná takzvaná Plzeňská linka Kozolupy – Plzeň hlavní nádraží – Blovice, která je provozována jako linka průjezdná uzlem Plzeň hlavní nádraží a je vedena průběžně po trati 170 (směr Plzeň - Cheb) a trati 190 (Plzeň - České Budějovice).\n\nOd 1. dubna 2012 dochází k rozšíření území IDP z dosavadních 44 obcí Plzeňského kraje na 194 obcí (původně avizováno 196 obcí), t. j. do IDP bude začleněno 150 nových obcí (zdroj zmiňuje 152 obcí). Systém IDP bude rozšířen do okruhu asi 35 km od Plzně a má zahrnout například obce Radnice, Mýto a Mirošov v okrese Rokycany, Blovice, Přeštice, Merklín a Stod v okrese Plzeň-jih, Plasy, Heřmanova Huť, Plešnice, Všeruby a Dolní Bělá okrese Plzeň-sever, přičemž údajně neměl žádný nový dopravce přibýt, podle zveřejněného seznamu linek však nově bude v systému zapojeno i město Blovice jako provozovatel jedné autobusové linky.\n\nNa začátku roku 2012 začal Plzeňský kraj s vyhlašováním výběrových řízení na provozování autobusové dopravy.\n\nNa základě rozboru z roku 2010 byl jako první vybrán provozní celek Radnicko (včetně Zbirožska) v severním Rokycansku. Před výběrovým řízením kraj v této oblasti přispíval ročně 34 miliony korun včetně DPH na 26 linek, z nichž 20 provozovala ČSAD autobusy Plzeň a. s. a 6 linek Autobusová doprava Miroslav Hrouda. Výběrové řízení, historicky první tendr na autobusovou dopravu v Plzeňském kraji, bylo vypsáno na 20 linek na období od 9. prosince 2012 do prosince 2020, za 8 let by dotace měla činit cca 200 milionů Kč bez daně. V říjnu 2012 uspěla v tomto výběrovém řízení Autobusová doprava Miroslav Hrouda, za ní se podle vyhodnocení umístili další zájemci, PROBO BUS a. s., ČSAD autobusy Plzeň a. s. a ČSAD Slaný a. s.\n\nDalší výběrové řízení se má týkat autobusové dopravy na Kralovicku od prosince 2013, do roku 2019 pak musí projít soutěžemi všechny autobusové a vlakové linky.\n\n\n\n"}
{"id": "771616", "url": "https://cs.wikipedia.org/wiki?curid=771616", "title": "Samuel Aranda", "text": "Samuel Aranda\n\nSamuel Aranda (* 1979 Santa Coloma de Gramenet, Španělsko) je španělský fotožurnalista. Je držitelem hlavní ceny World Press Photo za rok 2011 za snímek z nepokojů v Jemenu.\n\nVe svých 19. letech začal pracovat jako fotograf pro noviny El País a El Periódico de Catalunya. O dva roky později odjel na Blízký východ, kde se dokumentoval izraelsko-palestinský konflikt pro španělskou tiskovou agenturu EFE.\n\nV roce 2004 začal pracovat pro agenturu AFP, pro které fotografoval příběhy v Evropě, Asii, na Středním východě a v Africe. Fotožurnalistické sdružení ANIGP-TV mu udělilo státní fotografické ocenění \"Spanish National Award of Photography\" za dokument o afrických imigrantech, kteří se snaží dostat do Evropy. Od roku 2006 pracuje jako nezávislý fotoreportér.\n\nV roce 2011 fotografoval vlnu protestů Arabské jaro probíhajících v arabských státech v Tunisku, Egyptě, Libyi a Jemenu. V únoru 2012 za fotografii z tohoto cyklu získal hlavní cenu \"Fotografie roku\" prestižní soutěže World Press Photo 2011. Vítězný snímek zobrazuje ženu se svým synem, zraněným při střetech proti vládě prezidenta Aliho Abdullaha Saleha v jemenském Sanaa.\n\n"}
{"id": "771622", "url": "https://cs.wikipedia.org/wiki?curid=771622", "title": "Slovensko na Zimních olympijských hrách 2006", "text": "Slovensko na Zimních olympijských hrách 2006\n\nSlovensko na Zimních olympijských hrách 2006 reprezentovalo 58 sportovců. Slovensko získalo jednu stříbrnou medaili.\n"}
{"id": "771626", "url": "https://cs.wikipedia.org/wiki?curid=771626", "title": "Michal Gašparík (1956)", "text": "Michal Gašparík (1956)\n\nMichal Gašparík (* 23. dubna 1956) je bývalý slovenský fotbalový útočník. Jeho syn Michal Gašparík nastoupoval v liza za FC Spartak Trnava, FK SIAD Most, FK Teplice, DAC 1904 Dunajská Streda a Górnik Zabrze.\n\nV československé lize hrál za Spartak Trnava a Duklu Banská Bystrica, nastoupil ve 266 utkáních a dal 54 gólů. V Poháru vítězů pohárů nastoupil ve 2 utkáních. Za dorosteneckou reprezentaci nastoupil v 6 utkáních a za juniorskou reprezentaci nastoupil v 8 utkáních a dal 1 gól. Vítěz Československého poháru 1975 a 1986. V zahraniční působil na Kypru v týmu AEL Limassol.\n\n\n"}
{"id": "771627", "url": "https://cs.wikipedia.org/wiki?curid=771627", "title": "S’-ma Čchien", "text": "S’-ma Čchien\n\nS’-ma Čchien (, 145 př. n. l. nebo 135 př. n. l. – 86 př. n. l.), zdvořilostním jménem C’-čchang (), byl čínský historik a spisovatel. Je považován za zakladatele čínské historiografie. Jeho zásadní dílo, \"Zápisky historika\" (\"Š’-ťi\"), neboli \"Kniha vrchních písařů\", popisuje dějiny Číny od mýtických počátků kolem roku 2600 př. n. l. i okolních národů. S’-ma Čchien se v něm pokusil uspořádat historické údaje, zevšeobecnit je a dobrat se pochopení zákonitostí dějin, „cesty Nebes“. Dílo mimořádné svým rozsahem i literární úrovní se stalo vzorem pro pozdější historiky, počínaje Kronikou Chanů z 1. století n. l., i spisovatele.\n\nPocházel z rodu tradičně se věnujícího historii, jeho otec S’-ma Tchan vykonával u dvora Wu-tiho, císaře říše Chan, funkci dvorského písaře, se zodpovědností za kalendář, císařský archív a knihovnu. Už S’-ma Tchan začal shromažďovat materiály a sepisovat dějiny Číny, roku 110 př. n. l. však nad rozdělanou prací zemřel. S’-ma Čchien slíbil otci, že dílo sestaví. Po smrti otce převzal jeho úřad, roku 104 př. n. l. dokončil sbírání materiálů a začal psát \"Zápisky\".\n\nRoku 99 př. n. l. se zapletl do případu generála Li Linga, potrestaného za neúspěch tažení proti Siungnuům. S’-ma Čchien se Li Linga zastal, což mu vyneslo hněv panovníka, uvěznění a odsouzení k smrti. Neměl prostředky na vykoupení se z trestu, proto náhradou za popravu přivolil k neméně potupné kastraci. Po propuštění z vězení ho císař jmenoval vrchním tajemníkem ve vnitřním sekretariátu čung-šu. V letech 93/91 př. n. l. dokončil své dílo a o několik let později zemřel.\n\nS’-ma Čchien pocházel z rodu tradičně se věnujícího historii a vědám. Ve své autobiografii uvedl, že hodnost dvorského historika zaujímal jeden jeho předek už za vlády čouského Süan-wanga (vládl 827–782 př. n. l.). Je proto možné, že mezi historiky s příjmením S’-ma připomínanými v nápisech na bronzových obřadních nádobách 8. a 7. století př. n. l. jsou i předci S’-ma Čchiena. V 7. století př. n. l. S’-ma Čchienovi předkové přesídlili do státu Ťin, k historii se vrátil až po několika staletích jeho otec S’-ma Tchan, přední učenec své doby. Roku 140 př. n. l., za vlády chanského císaře Wu-tiho, byl jmenován dvorským písařem (, \"tchaj-š’ ling\") V této funkci měl na starosti „záležitosti Nebes“, to jest stanovení kalendáře, určování příznivých a nepříznivých dnů pro obřady a státní úkony, vedení záznamů o znameních. Také vedl zkoušky úředníků, dozíral na výuku na dvorské akademii \"tchaj-süe\" a patrně vedl i císařskou knihovnu.\n\nS’-ma Tchanův syn S’-ma Čchien se narodil v místě Lung-men („Dračí vrata“) v okrese Sia-jang (dnešní okres Chan-čcheng v prefektuře Wej-nan v provincii Šen-si) nejspíše roku 145 př. n. l. Už v deseti letech znal klasickou literaturu, později studoval u předních učenců Kchung An-kuoa a Tung Čung-šua. Ve dvaceti letech se vypravil na cestu po Číně, při které poznal zemi od řeky Jang-c’-ťiang po Šan-tung. Vyrazil z Čchang-anu nejdříve do Luo-jangu, pak na horní tok řeky Siang-ťiang, kde na hoře Ťiou-i-šan měl být pohřben legendární vládce Šun. Odtud po řece dorazil do Čchang-ša, u vod řeky Mi-luo-ťiang vzpomenul smrti básníka Čchü Jüana. Poté v dnešním Če-ťiangu navštívil horu Kuej-ťi-šan. Pak vyrazil severním směrem do oblastí starých států Čchi a Lu, kde v Čchü-fu v Konfuciově chrámu uchovávali jeho oděv, vůz a obřadní náčiní. Zpět do metropole cestoval přes Pcheng-čcheng (dnes Sü-čou), rodiště Liou Panga, zakladatele dynastie Chan, kde vyzpovídal místní pamětníky. Délka cesty dosáhla 3–4 tisíc kilometrů a trvat mohla 3–4 roky. Na cestách nasbíral množství materiálu pro připravované dějiny.\n\nPo návratu byl jmenován členem císařské družiny (družiník \"lang-čung\"). Sloužil u dvora, byl vysílán na diplomatické mise do zahraničí i inspekční cesty do regionů. Například roku 115 př. n. l. vyjednával s panovníkem Jüe-č’uů spojenectví proti Siungnuům, roku 110 př. n. l. byl vyslán do oblastí Pa a Šu (dnešní S’-čchuan). Po návratu zastihl otce na smrtelné posteli. Otec před smrtí zavázal S’-ma Čchiena k pokračování v jejich rozpracovaném historickém díle, budoucích \"Zápiscích historika\". Po tříletém období smutku převzal roku 108 př. n. l. otcův úřad.\n\nSpolečně se svým učitelem a astronomem Tchang Tuem () a desítkami dalších učenců sestavil nový kalendář, nazvaný „kalendář [éry] \"tchaj-čchu\"“ (, \"tchaj-čchu-li\"). S vyhlášením nového kalendáře byla totiž vyhlášena i nová éra vlády, éra Nového počátku (\"tchaj-čchu\"). Nový kalendář založený na starším lunárním kalendáři (\"Čuan-sü-li\", ; kalendář Čuan-süa) převzatém od dynastie Čchin, znamenal výrazný pokrok v měření času v Číně. Učenci jej vytvořili s vysokou přesností na základě pečlivých astronomických pozorování. V kalendáři \"tchaj-čchu\" rok trval 365,25 dní (přesněji formula_1 dní) a sestával z 12 lunárních měsíců, každý z nich trval 29,52 dní (formula_2 dní).\n\nVe své funkci relativně snadno shromažďoval podklady pro připravované dějiny – měl přístup do vládních archívů, doprovázel císaře při cestách po zemi. Sběr materiálu dokončil roku 104 př. n. l. a začal sepisovat \"Zápisky\".\n\nRoku 99 př. n. l. se S’-ma Čchien zapletl do případu generála Li Linga, obviněného ze zodpovědnosti za neúspěch tažení proti Siungnuům. Generála se zastal, což mu vyneslo hněv panovníka, a následující rok i uvěznění a obvinění ze zločinu pomluvy císaře, který byl trestán smrtí. Podle tehdejších zákonů se mohl z nejvyššího trestu vykoupit, nebo se nechat vykastrovat. Na výkup neměl prostředky, a muž jeho postavení proto zpravidla v takové situaci volil sebevraždu, ale tím by zmařil přání otce (i vlastní) dokončit \"Zápisky\", proto si vybral kastraci. Trest byl vykonán roku 97 př. n. l. Z vězení ho propustili nejspíše při všeobecné amnestii roku 96 př. n. l. Poté se zařadil mezi palácové eunuchy ve funkci vrchního tajemníka (\"čung-šu-ling\") ve vnitřním sekretariátu \"čung-šu\". Upnul se na dokončení \"Zápisků\", cíli, jenž mu umožnil vyrovnat se s ponížením, kterého se mu dostalo. Své dílo dopsal do roku 93 nebo 91 př. n. l. Kromě \"Zápisků\" zmiňují \"Chan-šu\", dějiny dynastie Chan sepsané počátkem 2. století, také osm S’-ma Čchienových popisných básní \"fu\" ().\n\nO závěru jeho života není mnoho známo, zemřel snad roku 86 př. n. l., zvažována jsou ale i jiná data: kolem roku 90 př. n. l., v letech 86/85 př. n. l. nebo až roku 78 př. n. l. nejopatrnější historikové považují rok jeho smrti za nezjistitelný.\n\nNejdůležitějším dílem S’-ma Čchiena jsou \"Zápisky historika\", neboli \"Kniha vrchních písařů\" (pod tímto názvem roku 2012 vyšel v nakladatelství Karolinum obsáhlý výbor v překladu Olgy Lomové). Jeho novátorská historická práce překonala úroveň tradičních čínských dynastických kronik. Kroniky ve stručných zápisech zachycovaly události u dvora toho kterého státu. S’-ma Čchien naproti tomu popisuje dějiny čínských států a říší i okolních národů po dobu dvou tisíciletí – od mýtických dob po jeho současnost. O posledním století, vládě dynastie Chan, měl nejvíce informací a tak je mu věnována polovina \"Zápisků\".\n\nVe svém díle se S’-ma Čchien snažil se pochopit „cestu Nebes“, logiku vzestupu a úpadku států a dynastií a objasnit principy života v Podnebesí. Vzhledem ke svým neblahým zkušenostem s poměry u císařského dvora je v \"Zápiscích\" otevřený a kritický, především k císaři Wu-timu.\n\nZápisky historika sestávají ze 130 kapitol, mají přes půl miliónu znaků čínského písma. Kompozičně jsou složitým dílem, rozděleným na části uspořádané chronologicky i tematicky. Sestávají z pěti oddílů: nejdříve je v 12 kapitolách „Kořenů a počátků“ podán přehled dvouapůl tisíciletí čínských dějin od Žlutého císaře po současnost autorů; klíčové události jsou znovu shrnuty v 10 kapitolách chronologicky uspořádaných „Tabulek“; následuje 8 kapitol „Pojednání“ rozebírajících témata podle autorů významná pro správnou vládu – hudbu, obřady, kalendář, věštění a hospodářství; 30 kapitol „Dědičných rodů“ rekapituluje čínskou historii tentokrát z pohledu regionů, zahrnují i životopis Konfucia a některých významných císařských pomocníků a rádců; a konečně 70 kapitol „Příběhů“ obsahuje biografie významných osobností. Zpravidla se v kapitole autor věnuje jednomu či dvěma hrdinům, několik kapitol jsou však kolektivní životopisy několika osob spojených povoláním či postavením a mezi „Příběhy“ jsou zahrnuty jsou i historie nečínských států a národů sousedících s říší Chan. Poslední kapitola „Příběhů“ je věnována S’-ma Čchienovu rodu a samotným Zápiskům.\n\n\"Zápisky historika\" byly soukromým dílem, nikoliv oficiální prací, což autorovi umožnilo využít méně formální sloh. Pro výstižné charakteristiky postav, neochvějnou snahu o pravdivost díla, kritické hodnocení vlád a císařů, jednoduchý a současně živý jazyk, se dílo stalo literárním vzorem pro historiky i spisovatele následujících staletí. Autory pozdějších dějin dynastií byla kromě jazyka a stylu přejímána i jeho struktura.\n\n\nS’-ma Čchienovo jméno nese planetka hlavního pásu 12620 Simaqian.\n\n\n"}
{"id": "771629", "url": "https://cs.wikipedia.org/wiki?curid=771629", "title": "SX", "text": "SX\n\nSpojení písmen S a X může mít různé významy:\n"}
{"id": "771630", "url": "https://cs.wikipedia.org/wiki?curid=771630", "title": "SY", "text": "SY\n\nSpojení písmen S a Y může mít různé významy:\n\n\n"}
{"id": "771631", "url": "https://cs.wikipedia.org/wiki?curid=771631", "title": "SL", "text": "SL\n\nSpojení písmen S a L může mít různé významy:\n\n\n\n"}
{"id": "771637", "url": "https://cs.wikipedia.org/wiki?curid=771637", "title": "TD", "text": "TD\n\nSpojení písmen T a D může mít různé významy:\n"}
{"id": "771638", "url": "https://cs.wikipedia.org/wiki?curid=771638", "title": "TB", "text": "TB\n\nSpojení písmen T a B může mít různé významy:\n\n"}
{"id": "771644", "url": "https://cs.wikipedia.org/wiki?curid=771644", "title": "TF", "text": "TF\n\nSpojení písmen T a F může mít různé významy:\n\n\n"}
{"id": "771648", "url": "https://cs.wikipedia.org/wiki?curid=771648", "title": "TM", "text": "TM\n\nSpojení písmen T a M může mít různé významy:\n\n\n"}
{"id": "771650", "url": "https://cs.wikipedia.org/wiki?curid=771650", "title": "TT", "text": "TT\n\nSpojení písmen T a T může mít různé významy:\n\n\n"}
{"id": "771652", "url": "https://cs.wikipedia.org/wiki?curid=771652", "title": "Xenotransplantace", "text": "Xenotransplantace\n\nXenotransplantace je terapeutický zákrok, kdy se nefunkční tkáň nebo orgán příjemce nahradí zdravým odpovídajícím orgánem či tkání od jedince jiného živočišného druhu než je příjemce. Dalšími druhy transplantace jsou syngenní (štěpy pocházejí od geneticky identického jedince – například dvojčata nebo imbrední kmeny zvířat) a alogenní (dárcem je geneticky neidentický jedinec téhož živočišného druhu).\n\n\nPodle posledních výzkumů zemře každý den 20 pacientů čekajících na transplantaci, což je zhruba 7000 každý rok. Řešením této situace může být buď vývoj artificiálních orgánů, které však stále mají značné rezervy v biokompatibilitě a funkčnosti, nebo využití xenotransplantací. Vzhledem k velikosti a fyziologii orgánů by optimálním druhem zvířete pro xenotransplantace u lidí mohlo být prase. Vzhledem k tomuto faktu, je celý článek dále zaměřen na výzkum a poznatky vycházející z modelu xenotransplantace z prasete na primáty. Výhodou xenotransplantátů obecně je fakt, že jejich povrchové molekuly (například MHC komplexy či adhezivní molekuly) jsou tak odlišné od těch lidských, že výsledná imunitní reakce je srovnatelná s reakcí na alotransplantáty. Na druhou stranu ale lidské sérum obsahuje velké množství přirozených protilátek, které se váží na sacharidové struktury prasečích endoteliálních buněk a aktivují tak imunitní odpověď. Řešením tohoto problému by mohla být příprava transgenních prasat, která by tyto sacharidové struktury na svých endoteliálních buňkách neměla, případně by navíc ještě na povrchu buněk měla lidské membránové proteiny. Reaktivita na xenotransplantát by pak mohla být potlačena běžnou imunosupresí.\n\nV klinické praxi se dnes již běžně využívají bezbuněčné xenotransplantáty, jako jsou šlachy, vazy, kůže nebo štěpy kosti. Orgánové transplantace jsou mnohem náročnější a pro jejich bezproblémové použití je třeba ještě mnoha klinických testů a vývoj nových metod. Dalším důležitým aspektem je, že existují obavy související s přenosem prasečích endogenních retrovirů z orgánů nebo buněk na lidského příjemce. Nicméně skutečná rizika jsou nyní považována za malá. Navíc, pokud by bylo potřeba, pomocí nedávno uvedené siRNA technologie by mělo být zabráněno aktivaci těchto retrovirů. Ze zmíněných problémů vyplývá, že dohled ze strany regulačních orgánů nad všemi, kdo provádí klinické studie v oblasti xenotransplantací, je stále důležitý.\n\nPrvní záznamy o xenotransplantaci sahají až do 17. století, kdy byly provedeny pokusy o krevní transfuzi ze zvířat. V 19. a 20. století následovaly operace rohovky a orgánů jako jsou játra nebo srdce. Až s nástupem genového inženýrství se však možnost xenotransplantací jeví jako reálná. V současné době je nejvíce snah věnováno genetickým modifikacím zvířat za účelem ochrany jejich tkání před lidským imunitním systémem. \n\n\nU všech typů transplantací může různou rychlostí a s různou mírou pravděpodobnosti dojít k odmítnutí štěpu příjemcem. Tento jev se jinak též nazývá odhojení (rejekce) a může být zprostředkován několika mechanismy.\nOproti alotransplantátům, v jejichž odhojování dominuje buněčná imunitní odpověď, v případě xenotransplantací je hlavním mechanismem humorální odpověď zprostředkovaná protilátkami. Jedná se o tzv. hyperakutní odhojení, které je založeno na přirozeně se vyskytujícím spektru protilátek v séru, které váží antigeny na povrchu buněk štěpu z jiného živočišného druhu. Jednotlivé druhy se totiž více či méně liší např. v glykosylačních vzorcích svých povrchových proteinů. Odlišná Glykosylace je pro lidský organismus velmi významným imunogenním signálem. Mezi eukaryotními a prokaryotními organismy, ale též mezi eukaryotními navzájem, panuje výrazný rozdíl v glykosylaci povrchových proteinů, což mimo jiné imunitnímu systému umožňuje rozpoznat přítomnost nejrůznějších patogenů a může proti nim zahájit Imunitní odpověď. Jelikož se jedná o vnější znak, může být rozeznán hned při prvním kontaktu a může se o to účinněji zabránit rozvoji infekce apod. Při vzniku repertoáru B lymfocytů, buněk zodpovědných za produkci protilátek, dochází k eliminaci autoreaktivních klonů, tedy těch buněk, které by tvořily protilátky vázající se na povrch vlastních buněk. Nejsou však deletovány buňky, které by produkovaly protilátky rozeznávající antigeny na jinodruhové tkáni (xenoprotilátky). Při xenotransplantaci tedy dochází k masivní vazbě příjemcových protilátek na xenoantigeny štěpu a v reakci na to se aktivuje komplementová kaskáda, která má za následek poškození štěpu a tedy jeho odhojení. Hyperakutní odhojení je nejrychlejší typ odhojovací reakce. Vyvíjí se v řádu minut až hodin.\n\nV některých případech mohou být xenotransplantáty paradoxně příjemcem lépe akceptovány než alotransplantáty. Je to dáno inkompatibilitou povrchových buněčných receptorů (např. na buňkách příjemce)a jejich interakčních partnerů (ligandů; např. na buňkách dárce). Tato inkompatibilita je zpravidla dána rozdílem na aminokyselinové úrovni. Ligandy s receptory se následkem toho nerozeznávají, nedochází k přenosu potřebného signálu a buněčná odhojovací reakce tak není aktivována.\n\nProtilátková odpověď. Na prasečí tkáni byl pro lidský organismus, jakožto nejsilnější imunogenní antigen identifikován specifický glykosylační vzorec povrchových proteinů. Prasečí glykosylace (propojení cukerných zbytků Galα1,3Gal) je odlišná od lidské a tato diskrepance způsobuje, že je tkáň preformovanými protilátkami rozeznána jako cizorodý substrát, a tedy se proti štěpu rozvine imunitní odpověď. Jednou z variant, jak předejít samotné aktivaci imunitní reakce, je vytvoření transgenních zvířat provedením tzv. genového knock-outu (tzn. na genové úrovni by se vyřadil z funkce enzym zodpovědný za tuto, pro lidský organismus antigenní, glykosylaci, v důsledku čehož by štěp nebyl protilátkami rozeznán).\nAktivace komplementu. Vazba protilátek na povrchové antigeny aktivuje na buněčném povrchu proteolytickou kaskádu souboru proteinů (komplementu), která v důsledku vede k lyzi buněk. To by v případě xenotransplantátu rovněž vyústilo v odhojení štěpu. Lidské buňky nesou na svém povrchu specifické proteiny regulující komplement (CD55, CD59, CD46) a tím se chrání proti jeho aktivaci. Tuto zbraň, lidským buňkám vlastní, by bylo možné v xenotransplantacích využít pro předejití odhojovací reakce. Pokud by prasečí buňky přirozeně tyto lidské regulační proteiny exprimovaly, nedocházelo by k tvorbě lytického komplexu a transplantovaná tkáň by tak nebyla odhojena.\nPřežívání prasečích štěpů bylo dosud spíše než cílenou imunitní reakcí limitováno srážením krve v malých cévách a poruchou srážlivosti u příjemce. Snahou vědců je tedy genom prasat genově inženýrskými metodami obohatit o lidské antikoagulanty. Pokud budeme v budoucnu schopni všechny tyto postupy zkombinovat, bude pravděpodobnost odhojení xenoštěpů z prasat významně snížena. Evoluční vzdálenost mezi člověkem a prasetem však xenotransplantacím zatím i přes dosavadní objevy příliš nenahrává. Na prasečích buňkách totiž existuje ještě řada dosud neidentifikovaných antigenů, které imunitní reakci spouští. Další výzkum je tedy stále nezbytný. \n\nEndogenní retroviry (ERV) jsou pozůstatkem dávných infekcí, které se integrovaly do zárodečné DNA v podobě provirového genomu, který se přenáší vertikálně z rodičů na potomky. Provirus většinou přežívá spíše jako část hostitelského genomu než jako infekční agens. V průběhu evoluce došlo u těchto provirů ke vzniku mutací, takže se, až na některé výjimky, staly defektními a nejsou schopné produkovat proteiny. V některých živočišných druzích však byly identifikovány replikace-schopné ERV. Spadají sem kuřata, myši, kočky, primáti a prasata. Ačkoli jsou ERV normálně vůči svým přirozeným hostitelům nepatogenní, bylo prokázáno, že po překročení druhové bariéry jsou schopné se úspěšně množit a způsobovat onemocnění.\nRiziko neúmyslného přenosu patogenů mezi druhy je při xenotransplantacích ještě významnější, jelikož dochází k obejití přirozených hostitelských imunitních bariér (kůže, slizniční povrchy). Zvířecí patogeny, které by byly za normálních podmínek pro člověka neinfekční, by se xenotransplantací patogenními mohly stát. Následný přenos těchto zvířecích patogenů napříč lidskou populací by měl vážné následky, jako např. potenciální vývoj novodobých epidemií. Běžně podávaná imunosupresiva pro potlačení odhojení štěpu by riziko reaktivace neinfekčních nebo latentních patogenů ještě posílila.\nPřípady zoonózy již byly v minulosti popsány, ať už pandemická „prasečí chřipka“ z let 1918-1919 nebo epidemie encefalitidy v Malajsii a Singapuru, jejímž původcem byl netopýří virus. Zoonotické viry se mohou mezi lidmi zpočátku šířit jen ve své latentní podobě. Může trvat i několik desítek let, než začne virus způsobovat onemocnění. Vlivem tohoto tichého šíření tak dochází k významně masivnějšímu zamoření populace. Příkladem by, dle teorie původu, mohl být HIV, původce onemocnění AIDS. Tento virus je příbuzný viru SIV, způsobujícímu obdobné onemocnění u opic. HIV, který se do lidské populace pravděpodobně přenesl právě z primátů, byl popsán v osmdesátých letech 20. století, ale mezi lidmi se šířil již nejméně od let šedesátých.\nAčkoli jsou tedy některé viry druhově specifické, k infekci napříč druhy přesto může dojít a virus se může na nového hostitele adaptovat, popřípadě dokonce rekombinovat s jinými viry hostitele, což by vedlo ke vzniku nového škodlivého fenotypu. Bohužel jsou právě prasata, jinak téměř ideální zdroj štěpů pro xenotransplantace na člověka, jedním z živočišných druhů, u kterých byly ERV popsány, a proto musí být při úvahách nad bezpečností přenosu orgánů a tkání brána v potaz všechna známá i dosud neidentifikovaná infekční agens. \n\nV současné době se doba přežití štěpu po xenotransplantaci z prasat na primáty liší podle druhu transplantované tkáně. Prasečí srdce transplantované heterotopicky funguje po dobu 6-8 měsíců, orthotopicky transplantované prasečí srdce funguje u paviánů necelé 2 měsíce. Transplantované ledviny z prasat fungují odpovídajícím způsobem po dobu 2-3 měsíců. Přežití štěpů z prasečích jater je omezeno kvůli rychlému rozvoji Trombocytopenie u příjemce, což vede k vnitřnímu krvácení v několika původních orgánech. Přežití štěpu prasečích plic je omezeno pouze na hodiny. Prozatím existuje málo důkazů o tom, že orgán transplantovaný z prasete do primáta bude vykonávat všechny funkce původního orgánu, i když budou překonány potřebné imunitní bariéry. Doposud bylo v rámci výzkumu provedeno několik xenotransplantací různých orgánů.\n\nPřežití diabetických opic, kterým byly do portální žíly transplantovány štěpy prasečích Langerhansových ostrůvků, se pohybuje v rozmezí 3-6 měsíců. V jednom případě to bylo dokonce více než jeden rok. V metabolizmu glukózy u prasat a u opic však existují rozdíly, které mohou způsobit problémy při snaze dosáhnout normoglykémii u opic s transplantovanými prasečími Langerhansovými ostrůvky. Současné údaje ale naznačují, že dosažení normoglykémie u lidí po transplantaci prasečích Langerhansových ostrůvků by mělo být snazší. \n\n\"In vivo\" studie provedené u primátů ukázaly, že při lokální léčbě kortikosteroidy zůstala i neupravená (wild-type) prasečí rohovka funkční několik měsíců. Navíc in vitro experimentální důkazy naznačují, že rohovky z geneticky upravených prasat vykazují značnou odolnost vůči lidské imunitní odpovědi. Je tedy pravděpodobné, že z hlediska imunity bude rohovka z geneticky modifikovaných prasat brzy srovnatelná s lidskou rohovkou.\n\nPředmětem zkoumání je také potenciál prasete jako zdroje buněk, které by mohly napravit různá neurodegenerativní onemocnění. Výzkum v této oblasti je významný především kvůli rostoucímu počtu pacientů s Parkinsonovou chorobou. Zde se ukazuje značné využití pro prasečí buňky produkující dopamin. U opic, kterým byly navozeny příznaky Parkinsonovy choroby, došlo k významnému zlepšení motorických funkcí poté, co jim byly implantovány buňky z předního středního mozku (mesencephalonu) prasečích embryí.\n\nErytrocyty z geneticky modifikovaných prasat by mohly sloužit jako alternativní zdroj červených krvinek v mnoha zemích, zejména tam, kde je vysoký výskyt HIV pozitivity. Většina charakteristik prasečích erytrocytů je totiž podobná lidským červeným krvinkám. Erytrocyty z geneticky modifikovaných prasat však zatím nejsou srovnatelné s ABO kompatibilitou erytrocytů.\n\nPorozumění imunobiologii rejekce xenotransplantátu je v současné době na tak vysoké úrovni, že lidé zapojení do výzkumu předpokládali okamžitě ujetí této nové technologie. U samotných pacientů se však setkali s další překážkou. Ti totiž většinou souhlasí s xenotransplantací buněk nebo bezbuněčných transplantátů, u orgánů však již váhají. Na základě tohoto faktu vzniklo i několik studií zabývajících se porovnáním názoru zdravé populace a pacientů (ať už čekajících na transplantaci nebo pacientů po tomto zákroku):\n\nJe nutné podotknout, že když se poté provedlo proškolení pacientů o výhodách a rizicích xenotransplantace a o současných možnostech, procento pacientů, kteří by přijali prasečí orgán, se zvýšilo. \n\n"}
{"id": "771653", "url": "https://cs.wikipedia.org/wiki?curid=771653", "title": "Vae victis", "text": "Vae victis\n\nVae victis, česky Běda poraženým, je latinské pořekadlo označující pošlapávání práv slabších, zejména ve válce.\n\nJeho vznik se vztahuje k roku 390 př. n. l., kdy Keltové, které vedl Brennus, napadli Řím a obléhali Kapitol. Obránci města jim nabídli 317 kg zlata, když odtáhnou. Při vážení výkupného Římané obvinili Kelty z podvodu. Brennus se rozzlobil, přihodil k závaží svůj meč a zvolal \"Vae victis\" („Běda poraženým“, tzn. vítěz diktuje podmínky). Tuto příhodu nebo spíš legendu popsal Livius ve svých dějinách Říma jako varování současníkům.\n\nToto pořekadlo používá jako své motto 1. mechanizovaná rota 41. mechanizovaného praporu 4. brigády rychlého nasazení Pozemních sil a 211. taktická letka Vzdušných sil Armády České republiky.\n\n\n"}
{"id": "771659", "url": "https://cs.wikipedia.org/wiki?curid=771659", "title": "Jiří Doležal (1960)", "text": "Jiří Doležal (1960)\n\nJiří Doležal (* 30. března 1960) je bývalý fotbalista, obránce.\n\nHrál za Bohemians Praha, Slávii Praha a Spartak Hradec Králové. V lize odehrál 102 utkání a dal 6 gólů. V Poháru UEFA nastoupil ve 2 utkáních. Mistr Československa 1983.\n\n"}
{"id": "771663", "url": "https://cs.wikipedia.org/wiki?curid=771663", "title": "Julius František Sasko-Lauenburský", "text": "Julius František Sasko-Lauenburský\n\nJulius František Sasko-Lauenburský ( \"Julius Franz von Sachsen-Lauenburg\", 16. září 1641, Praha – 30. září 1689, Zákupy) byl šlechtic, vévoda, císařský vojevůdce, poslední lauenburský Askánec, vlastník Zákupského panství.\n\nZískal Zákupské panství od svého bohatého otce, vévody Julia Jindřicha Sasko-Lauenburského roku 1665 a podržel si jej 24 roků, až do své nenadálé smrti v roce 1689. V letech 1670 až 1683 nechal zámek v Zákupech opravit a přestavět v raně barokním stylu. U zámku nechal postavit předzámčí, hospodářský dvůr, pivovar i zahradu.. V Zákupech nechal postavit v letech 1681 až 1683 i kapucínský klášter jako poděkování za uchování života ve válce s Turky. Po morové epidemii, kterou v Zákupech přežilo jen 6 lidí, nechal roku 1680 postavit na morovém hřbitově kapli svaté Anny.\n\nSe svou ženou Hedwigou měl tři dcery, čili jeho rodová linie vymřela po meči.\n\n\n"}
{"id": "771665", "url": "https://cs.wikipedia.org/wiki?curid=771665", "title": "Národní strana katolická v království Českém", "text": "Národní strana katolická v království Českém\n\nNárodní strana katolická v království Českém (též katolickonárodní strana) byla česká politická strana na území Čech za Rakouska-Uherska založená koncem 19. století, která reprezentovala katolický politický tábor.\n\nŠlo o jednu z prvních politických formací etnicky českého katolicismu v Čechách. Navazovala na spolek Pražská družina pro katolickou organizaci. Na vzniku strany se podíleli hrabě Vojtěch Schönborn, František Krásl (1844-1907) a kanovník Josef Burian (1854-1922). Strana vznikla v souvislosti s kampaní před volbami do Říšské rady roku 1897. Původním záměrem bylo do nové formace integrovat katolicky orientované křídlo staročeské strany, konzervativní katolické kruhy i křesťanskosociální hnutí. Právě levicověji orientovaní křesťanští sociálové ale brzy přípravu nové strany opustili. Původní iniciátoři vzniku katolickonárodní strany pak již bez levicového křídla 11. listopadu 1898 ustavili formálně výbor strany. V roce 1899 poté na sjezdu v Hradci Králové katolickonárodní strana a křesťanští sociálové uznali fakt existence dvou proudů v katolickém politickém táboře (roku 1898 takto vznikla samostatná Křesťansko-sociální strana v Čechách).\n\nKatolickonárodní strana byla konzervativní formací, sdružující katolickou honoraci. Nerozvinula masovou členskou základnu. Její spojencem na Moravě byla Katolická strana národní na Moravě.\n"}
{"id": "771668", "url": "https://cs.wikipedia.org/wiki?curid=771668", "title": "Senko Pličanič", "text": "Senko Pličanič\n\nSenko Pličanič (* 8. dubna 1963 Nova Gorica) je slovinský právník a politik.\n\nPo skončení Gymnázia v Nové Gorici nastoupil na Právnickou fakultu Univerzity v Lublani, kde se v roce 1993 stal magistrem. V roce 1996 absolvoval stipendijní pobyt na Berkeley School of Law v USA. V roce 1998 ukončil postgraduální studium. Zaměřuje se na oblast veřejné správy, správního práva a práva životního prostředí. Je autorem několika publikací a podílel se také na přípravě některých zákonů – zákona o územním plánování a zákona o svobodném přístupu k informacím. V předčasných volbách v prosinci 2011 byl zvolen jako kandidát Občanské kandidátky Gregorje Viranta poslancem Státního shromáždění Republiky Slovinsko, v únoru 2012 se stal ministrem spravedlnosti a veřejné správy ve druhém kabinetu Janeze Janši.\n\n\n"}
{"id": "771672", "url": "https://cs.wikipedia.org/wiki?curid=771672", "title": "Odkaz tety Karolíny", "text": "Odkaz tety Karolíny\n\nOdkaz tety Karolíny (ve francouzském originále Le testament de la tante Caroline) je opéra-bouffe nebo opereta francouzského skladatele Alberta Roussela a libretisty Michela Vebera (píšícího pod pseudonymem Nino). Byla napsána v letech 1932–1933 a poprvé byla uvedena v českém překladu Julie Reisserové v českém divadle v Olomouci 14. listopadu 1936. Tříaktová opera buffa byla následně přepracována na jednoaktovou operetu.\n\nRoussel zkomponoval \"Odkaz tety Karolíny\" v letech 1932–1933. Do té doby skládal výlučně ve vážném duchu a ke komické operetě se obrátil bezprostředně pod příkladem podobně laděných děl Arthura Honeggera (\"Příhody krále Pausola\" 1930, \"Kráska z Moudonu\" 1931) a Jacquese Iberta (\"Král z Yvetotu\" 1930, \"Gonzaga\" 1931), které sklízely jak kritický, tak finanční úspěch. Příběh o hamižných a nakonec ošizených příbuzných připomíná Pucciniho aktovku \"Gianni Schicchi\", avšak s pikantními rysy ve stylu 20. let 20. století. Své dílo Roussel popsal jako „jakousi bufózní operetu (opérette-bouffe), jejíž postavy jsou téměř zcela groteskní a měly by být hrány bez jakékoli obavy z přehánění svého účinku“. Hudební historik Jan Trojan \"Odkaz tety Karolíny\" označuje za „konverzační veselohru“; hravý ráz a přístupnost podtrhuje využití diatoniky a durové tóniny, „lehce noblesní tón“ ji zařazuje do děl z okruhu Pařížské šestky.\n\nPoté, co Roussel neuspěl s uvedením opery v Paříži,využil nabídky své někdejší dlouhodobé žačky, skladatelky Julie Reisserové, jež mu zajistila uvedení opery v české opeře v Olomouci. Reisserová pořídila sama překlad a opera tak měla světovou premiéru v češtině dne 14. listopadu 1936 pod názvem \"Odkaz tety Karolíny\" (v literatuře jsou rovněž uváděny české názvy \"Testament tety Karolíny\" a \"Závěť tety Karolíny\"). Kritický ohlas byl poněkud vlažný. Roussel se podle vlastních slov snažil, aby bylo jeho dílo „jasné, příjemné a přístupné“, ale podle kritiky mu činilo potíže „přizpůsobit se prostotě“. Na základě těchto ohlasů Roussel operu výrazně přepracoval, především pomocí škrtů, a zkondenzoval původní tři dějství na jediné. V této redukované a zjednodušené operetní podobě byl \"Odkaz tety Karolíny\" konečně uveden ve francouzské premiéře v pařížské Opéra-Comique dne 11. března 1937 ve výpravě reformátorského scénografa gruzínského původu Georgese Pitoëffa. Bezprostředně poté byla Rousselova opereta uvedena poprvé rovněž v němčině, a to v pražském Novém německém divadle 18. dubna 1937; dirigoval Fritz Zweig.\n\nOpera byla později uváděna výhradně v redukované operetní verzi, především ve francouzsky mluvícím prostoru, ale též ve Spojených státech amerických. V Německu byla poprvé uvedena na festivalu ve Schwetzingenu, regulérně ji poprvé uvedla až Deutsche Oper am Rhein v Düsseldorfu 24. února 2012; ve Vídni ji poprvé uvedla Komorní opera (Kammeroper) roku 1968. V českých zemích v poválečné době uvedena nebyla.\n\nOpereta začíná v pařížském bytě nedávno zemřelé paní Caroline d'Anjou alias tety Karolíny, jež četnými milostnými dobrodružstvími a několika výhodnými sňatky nabyla značného jmění. Její tři neteře, totiž řeholnice Béatrice, Christine se svým manželem Ferdinandem a Noémi se svým manželem Jobardem, ji za jejího života nikdy nenavštívily, opovrhujíce tetiným nevázaným životem. Nyní ale nadšeně očekávají bohaství, jež jim má spadnout do klína, a prohledávají Karolínin byt pátrajíce po penězích, cennostech a zejména závěti, jež není k nalezení; nadějní dědicové naleznou jen trezor. Až ošetřovatelka Lucile, jež se o Karolínu do smrti starala a byla její důvěrnicí, přináší klíček k trezoru. A právě přichází notář Vrána (Maître Corbeau), který testament v něm nalezený otevírá a předčítá: Karolína odkázala veškerý majetek nikoli přímo svým neteřím, ale prvorozenému z jejich synů. Avšak jedna z neteří je jeptiškou a manželství obou dalších jsou bezdětná, protože jak Jobard, tak Ferdinand jsou neplodní. Závěť dále stanoví, že není-li nejstaršího syna v okamžiku smrti zůstavitelky, musí jej některá z neteří zplodit ve lhůtě jednoho roku, po jejímž uplynutí připadne pozůstalost Armádě spásy. Christine a Noémi se proto rozhodnou otěhotnět, jedna s jasnovidcem a druhá s tetiným pohledným šoférem Noëlem, jenž je však zamilován do Lucile. Vše ale nakonec dopadne jinak. V trezoru je nalezena rovněž polovina pohlednice s obrázkem Eiffelovy věže; druhou polovinu má Noël jako jedinou památku po své matce. Ukáže se, že jí je pobožná Béatrice, dosud ztělesněná ctnost a počestnost, která se před vstupem do kláštera dala svést kočím a novorozené dítě musela jednoho štědrého večera odložit v sirotčinci v Saint-Malo. Karolína se o tom zjevně dozvěděla a později Noëla přijala jako řidiče. Ten, jakožto Beatricin syn, tak ke zlosti svých tet a strýců má právo shrábnout dědictví sám. Oba rozlícené páry chtějí testament napadnout, ale notář jim v tom zabrání, vyplatí tetina neúspěšného lékaře a Noël, jenž si nyní může vzít Lucile, přenechává příbuzným polovinu dědictví.\n\nExistují pouze rozhlasové nahrávky francouzského znění operety, které dosud nebyly vydány:\n\n"}
{"id": "771673", "url": "https://cs.wikipedia.org/wiki?curid=771673", "title": "Katolická strana národní na Moravě", "text": "Katolická strana národní na Moravě\n\nKatolická strana národní na Moravě (též katolickonárodní strana) byla česká politická strana na území Moravy za Rakouska-Uherska založená koncem 19. století, která reprezentovala katolický politický tábor.\n\nŠlo o jednu z prvních politických formací etnicky českého katolicismu na Moravě. Katolický politický tábor byl původně spojencem staročeské Moravské národní strany, ale ta se roku 1896 přimkla k Lidové straně na Moravě (moravská obdoba mladočeské strany). Čtyři staročeští poslanci Říšské rady v březnu 1896 přešli do poslaneckého klubu moravských mladočechů. Reakcí katolického tábora bylo ustavení samostatné politické formace nazvané Katolická strana národní na Moravě.\n\nPrvní sjezd nové strany se konal 14. září 1896 v Přerově. Předsedou se stal Mořic Hruban. Šlo o konzervativní formací, sdružující katolickou honoraci. Využívala ovšem síť katolických lokálních spolků. Masovější členkou základnu si ovšem na Moravě vytvořilo levicověji orientované křesťanskosociální hnutí, které roku 1899 založilo vlastní politickou stranu (Moravsko-slezská křesťansko-sociální strana na Moravě). V Čechách Hrubanova strana měla spojence v podobě Národní strany katolické v království Českém.\n"}
{"id": "771679", "url": "https://cs.wikipedia.org/wiki?curid=771679", "title": "Josef Čihák (fotbalista)", "text": "Josef Čihák (fotbalista)\n\nJosef Čihák (1909 – 14. července 1978) byl český fotbalista, záložník. Po skončení aktivní kariéry působil jako trenér.\n\nV československé lize hrál za SK Viktoria Žižkov (1936-1941). Nastoupil v 79 ligových utkáních. Gól v lize nedal.\n\nOd roku 1957 vedl dorostenecká družstva Sparty. V letech 1964, 1967 a 1968 získal s dorostem Sparty mistrovské tituly.\n\n\n"}
{"id": "771682", "url": "https://cs.wikipedia.org/wiki?curid=771682", "title": "Moravsko-slezská křesťansko-sociální strana na Moravě", "text": "Moravsko-slezská křesťansko-sociální strana na Moravě\n\nMoravsko-slezská křesťansko-sociální strana na Moravě byla česká politická strana na území Moravy za Rakouska-Uherska založena v roce 1899 na Velehradě. Reprezentovala katolický politický tábor, respektive jeho levé, křesťanskosociální křídlo.\n\nŠlo o první politickou formaci etnicky českého katolicismu na Moravě. Již v polovině 19. století se začala na Moravě rozvíjet síť spolků křesťanských dělníků. Mezi prvními iniciátory tohoto trendu byla takzvaná Sušilova družina, tedy skupiny aktivistů, jíž tvořili František Sušil, hrabě Bedřich Silva-Tarouca, Matěj Procházka, Beneš Metod Kulda a mnozí jiní. Na rozdíl od Čech na Moravě bylo napětí mezi křesťanskými sociály a konzervativněji orientovaným katolickým proudem nevýrazné. Proto mohli moravští křesťanští sociálové až do vzniku Československé strany lidové spolupracovat s pravým křídlem katolického politického tábora v rámci Katolické strany národní na Moravě. Na sjezdu ve Vyškově v dubnu 1899 pokročili směrem k vlastní politické formaci (pod heslem „dvou sborů jedné armády katoliků“). Moravsko-slezská křesťansko-sociální strana na Moravě byla poté ustavena na sjezdu na Velehradě v září 1899. Fungovala v rámci Národní strany katolické na Moravě, s níž vytvořila tzv. dvoustranu. Předsedou se stal Jan Šrámek.\n\nStrana využívala síť katolických lokálních spolků. Postupně vytvářela masovou členskou základnu. Roku 1900 byla zavedena dobrovolná daň coby členský příspěvek a roku 1902 i členský stranický průkaz (paralelně s dosud praktikovaným členstvím v katolických spolcích).\nStrana úzce spolupracovala s Národní stranou katolickou na Moravě (v jejím čele stál JUDr. Mořic Hruban) a v letech 1906 a 1907 (v zemských a říšských volbách) dosáhla velkého úspěchu a stala se nejsilnější politickou stranou na Moravě. Její pozici oslabily říšské volby v roce 1911 díky vytvoření protikatolického tzv. pokrokového bloku. V roce 1918 se obě strany formálně spojily a přejmenovaly na Československou stranu lidovou. Počátkem roku 1919 došlo k její fúzi se Spojenou stranou katolickou v Čechách a v letech první republiky obě strany pracovaly pod názvem Československá strana lidová.\n"}
{"id": "771685", "url": "https://cs.wikipedia.org/wiki?curid=771685", "title": "Vasil Buchta", "text": "Vasil Buchta\n\nVasil Buchta (* 1922) byl československý fotbalista, záložník a obránce.\n\nV lize hrál za Čechii Karlín, Slávii Praha, Vítkovické železárny a Dynamo Praha. V lize odehrál 155 utkání a dal 5 gólů. Se Slávií získal v roce 1947 ligový titul.\n\n\n"}
{"id": "771686", "url": "https://cs.wikipedia.org/wiki?curid=771686", "title": "Staroturečtina", "text": "Staroturečtina\n\nStaroturečtina také Orchonská turečtina (Východní staroturečtina, Stará ujgurština) je nejstarší doložená forma turkičtiny, nalezená v Turkuckých a Ujgurských nápisech z doby mezi 7. - 13. stoletím. Jedná se o nejstarší doložený člen jihovýchodní (Ujgurské) turkické větve, který existuje v současné Čagatajštině: Ujgurském a Západojugurském jazyce.\n\nStaroturečtina je doložena v mnoha písmových variantách (skriptech), včetně Orchonsko-Jenisejských runiformních skriptech, Staroujgurského písma (forma sogdijského písma), bráhmí a manichejského písma.\n\nZdroje staroturečtiny jsou rozděleny do tří skupin:\n\nTabulka ukazuje výrazy čísel od 1 do 10 v 6 dněšních turkických jazycích v latinkovém přepisu.\n"}
{"id": "771689", "url": "https://cs.wikipedia.org/wiki?curid=771689", "title": "Vjačeslav Michajlovič Koťonočkin", "text": "Vjačeslav Michajlovič Koťonočkin\n\nVjačeslav Michajlovič Koťonočkin (, 20. června 1927 Moskva – 20. listopadu 2000 Moskva) byl ruský režisér a malíř. V Československu se stal známým zejména kresleným seriálem \"Jen počkej, zajíci!\", ovšem v seriálu byl uváděn jako Kotěnočkin.\n\nV roce 1987 se stal národním umělcem RSFSR, od roku 1988 se stal laureátem Státní ceny SSSR. Přestože jeho nejznámější seriál byl prodáván do mnoha zemí, on sám měl v dobách natáčení i později v důchodu poměrně nízké příjmy.\n\nJeho syn Alexej Vjačeslavovič Koťonočkin, který už od dětství otci radil s prací, se stal také režisérem a natočil další díly seriálu „\"Jen počkej, zajíci.\"“\n"}
{"id": "771693", "url": "https://cs.wikipedia.org/wiki?curid=771693", "title": "Křesťansko-sociální strana v Čechách", "text": "Křesťansko-sociální strana v Čechách\n\nKřesťansko-sociální strana v Čechách byla česká politická strana na území Čech za Rakouska-Uherska založená koncem 19. století, která reprezentovala katolický politický tábor, respektive jeho levicové, křesťanskosociální křídlo.\n\nŠlo o jednu z prvních politických formací etnicky českého katolicismu v Čechách. V 2. polovině 19. století se začala v Čechách rozvíjet síť spolků křesťanských dělníků. Vývoj od spolků směrem k organizované straně pak urychlila encyklika papeže Lva XIII. Rerum novarum z roku 1891. Mezi prvními iniciátory vzniku nové strany byla skupina aktivistů, jíž tvořili Tomáš Škrdle, Rudolf Horský a bývalý sociální demokrat Tomáš Josef Jiroušek okolo družstva \"Vlast\" v Praze. V roce 1894 organizovali 1. sjezd katolického dělnictva českoslovanského z Čech, Moravy, Slezska a Dolních Rakous v Litomyšli. Na sjezdu došlo k ustavení Křesťansko-sociální strany v Čechách. Fakticky ale založení strany proběhlo až na sjezdu v Praze v roce 1898. Stranu řídil osmičlenný výbor v čele s Rudolfem Horským.\n\nStrana využívala síť katolických lokálních spolků. Jejím spojencem na Moravě byla Moravsko-slezská křesťansko-sociální strana na Moravě. Na rozdíl od ní se ale nemohla vykázat tak velkými volebními úspěchy. Křesťanští sociálové v Čech odmítli v této době vstup do nové Národní strany katolické v království Českém, jež se pak zformovala jako reprezentantka pravicového křídla katolického tábora. Katolický tábor v Čechách tak v této době byl rozdělen a oslaben\n\nV roce 1899 se od ní odštěpila Křesťansko-sociální strana lidová, jako subjekt reprezentující levicové křídlo mladých politiků okolo Václava Myslivce. Později v roce 1906 se obě strany dočasně spojily do Strany katolického lidu (do ní přistoupila i Národní strana katolická v království Českém).\n"}
{"id": "771699", "url": "https://cs.wikipedia.org/wiki?curid=771699", "title": "Otto Bohata", "text": "Otto Bohata\n\nOtto Bohata (1887 – ???) byl český fotbalista, útočník a fotbalový trenér. Jeho bratrem byl fotbalista Jaroslav Bohata.\n\nHrál za AFK Vršovice a Slavii Praha. Mistr ČSF 1913, vítěz Poháru dobročinnosti 1910 a 1911, finalista 1913 a 1914. S reprezentací vyhrál amatérské mistrovství Evropy organizace UIAFA v roce 1911.\n\nV lize vedl AFK Vršovice (1925–1926). V roce 1913 vedl HNK Hajduk Split.\n\n"}
{"id": "771701", "url": "https://cs.wikipedia.org/wiki?curid=771701", "title": "Farský", "text": "Farský\n\nPříjmení Farský (Farská) má více nositelů:\n\n"}
{"id": "771702", "url": "https://cs.wikipedia.org/wiki?curid=771702", "title": "Olaf I. Dánský", "text": "Olaf I. Dánský\n\nOlaf I. Dánský (\"Oluf I Hunger\"; asi 1050 – 18. srpna 1095) byl králem Dánska v letech 1086 až 1095. Králem se stal po smrti svého bratra Knuta IV. jako třetí ze synů Svena II. Jeho přízvisko znamená \"Hlad\".\n\nOlaf se narodil okolo roku 1050 jako syn krále Svena II. a neznámé konkubíny. Během vlády svého staršího bratra Knuta IV. byl zřejmě šlesvickým vévodou. Knut se obával podpory, které se Olafovi dostávalo ze strany šlechty, zatímco Olaf bál Knutových dynastických ambicí a pokládal Knutova syna Karla jako potenciálního rivala v boji o moc. Knut Olafa obvinil z vyvolávání potíží a jejich bratr Erik ho uvrhl do želez. Byl vykázán do Flander pod dohled Roberta Flanderského.\n\nKnut byl zabit v Odense v červenci 1086. Olaf byl ve Viborgu prohlášen králem, ačkoliv byl stále ve Flandrách. Na základě dohody byl Olaf jako rukojmí vyměněn za svého mladšího bratra Nielse. Po jeho návratu do Dánska se další z bratrů Erik uchýlil do švédského exilu. Olaf byl třetím ze Svenových synů, který se stal dánským králem.\n\nOlafova vláda byla poznamenána několika po sobě jdoucími lety špatné úrody. Podle \"Danmarks Riges Krønike\" byla v těch letech jara tak suchá, že pole vypadala jako spálená, a na podzim pršelo tolik, že lidé plavali na kusech dřeva a uřezávali vršky obilí, které vyčnívaly nad vodou. Olafovi se začalo přezdívat \"Hlad\", aby tak vynikla sláva Knuta IV. Hladomor prý byl božím trestem za jeho svatokrádežné zabití (Knut IV. byl zabit v kostele). Saxo Grammaticus tento hladomor popisuje jako ryze dánský fenomén, později však bylo zjištěno, že to byl v oněch letech obecný evropský problém.\n\nOlaf zřejmě podporoval protipapeže Wiberta z Ravenny. Během jeho vlády byly některé z Knutových zákonů zrušeny a moc šlechty vzrostla na úkor duchovenstva.\n\nOlaf zemřel za záhadných okolností 18. srpna 1095. Spekuluje se o tom, že se zabil sám, nebo že se obětoval ve prospěch nešťastného lidu. Saxo Grammaticus píše, že \"se dobrovolně obětoval, aby země byla zbavena neštěstí, a prosil, aby všechna vina padla jen na jeho hlavu.\" Je jediným z dánských vládců, jehož pohřebiště není známé. Je možné, že jeho tělo bylo rozděleno mezi dánské regiony, aby tak zmizela vina Dánska a navrátilo se mu štěstí.\n\nOlaf byl ženatý s Ingegerdou Norskou, ale neměli spolu potomky. Jeho nástupcem se stal jeho bratr Erik.\n"}
{"id": "771704", "url": "https://cs.wikipedia.org/wiki?curid=771704", "title": "Olaf I.", "text": "Olaf I.\n\nOlaf I. může být:\n\n"}
{"id": "771705", "url": "https://cs.wikipedia.org/wiki?curid=771705", "title": "Gmina Grębocice", "text": "Gmina Grębocice\n\nGmina Grębocice je polská vesnická gmina v okrese Polkowice v Dolnoslezském vojvodství. Sídlem gminy je ves Grębocice. V roce 2010 zde žilo 5 289 obyvatel.\n\nGmina má rozlohu 121,89 km² a zabírá 15,63% rozlohy okresu. Skládá se ze 17 starostenství.\n\n\n"}
{"id": "771710", "url": "https://cs.wikipedia.org/wiki?curid=771710", "title": "NJ", "text": "NJ\n\nSpojení písmen N a J může mít různé významy:\n\n"}
{"id": "771713", "url": "https://cs.wikipedia.org/wiki?curid=771713", "title": "Rýsov (hrad)", "text": "Rýsov (hrad)\n\nHrad Rýsov se nacházel na skalisku pojmenovaném \"Čertův kámen\" v blízkosti obce Provodov ležící přibližně 6 km severovýchodně od Luhačovic v okrese Zlín. Od roku 1989 je chráněn jako kulturní památka.\n\nStopy hradu Rýsov se nalézají asi 900 metrů jihojihozápadně od středu obce Provodov ve výšce 480 m n. m. v jižní části zlínského okresu ve Zlínském kraji. Podle názoru badatelů hrad stával na tzv. Hradišti, nejvyšší partii vrchu Rýsov, kde jsou v terénu dodnes patrné pozůstatky valového opevnění pravěkého hradiště založeného na samém konci doby bronzové. Pozdější výzkum v roce 1983 však zjistil, že hrad nestával v místě pravěkého hradiště, nýbrž 500 metrů severovýchodně od jeho středu v poloze zvané Čertův kámen. Lokalita leží na hranici katastrů obcí Provodov a Ludkovice.\n\nHrad byl situován na severovýchodní části hřebene vrchu Rýsov svažujícím se od vrcholu směrem k obci Provodov. Plocha hradu měla přibližný tvar rovnoramenného trojúhelníku o šířce základny asi 25 metrů a výšce přes 35 metrů. Z nejsnáze přístupné jihozápadní strany byl hrad chráněn příkopem širokým kolem 7 metrů, ještě dnes hlubokým 2 metry, částečně vylámaným ve skalním podloží, a navršeným valem. Vlastnímu jádru hradu na čelní straně vévodí výrazný přes 12 metrů vysoký pískovcový skalní suk s přibližně obdélníkovým půdorysem o rozměrech při základně 17 × 11 metrů a s horní plošinou přibližně obdélníkového půdorysu o délce stran 10 × 5 metrů. Na skalním útvaru je vysekána řada čtvercových otvorů pro ukotvení trámové konstrukce. Podstatně menší skalní blok uzavírá areál hradu na severovýchodní straně.\n\nHrad Rýsov vznikl na samém počátku druhé poloviny 13. století patrně jako sídlo menšího feudála coby krystalizační jádro pozdějšího světlovského panství. Zanikl pravděpodobně po nájezdech Matúše Čáka Trenčanského na počátku 14. století. Je zřejmé, že po jeho zániku převzal jeho funkci hrad Starý Světlov. Jediná písemná zpráva o hradu Rýsově pochází z roku 1517 při převodu světlovského panství Jitky z Landštejna, dcery Ctibora z Landštejna, společně s jejím manželem Joachimem z Bibrštejna na Buriana z Vlčnova. Tou dobou je již uváděn jako pustý. Jméno hradu se uchovalo v názvu místní trati \"Rysov.\"\n\nArcheologickým výzkumem konaným v roce 1983 bylo v prostoru hradu zjištěno jednorázové osídlení a všechny provedené sondy registrovaly silnou požárovou vrstvu. Dřevěný charakter stavby potvrzuje značné množství zuhelnatělého dřeva a hliněného výmazu stěn, tzv. mazanice. Bylo nalezeno několik železných předmětů (podkova, část srpu, část ostruhy, čepel nástroje, snad nože) a části keramiky. Z nalezených artefakt je nejzajímavější kamenný žernov v pobořeném opevnění hradu. Předměty pocházejí z období druhé poloviny 13. a první třetiny 14. století.\n\nZ hradu se zachovala jen skaliska s vysekanými otvory v jednom z nich a nepatrné zbytky čelního valu a příkopu vytesaného do skály.\n\nHrad Rýsov, stejně jako některé další v okolí, lze přiřadit do kategorie skalních hradů. Přestože mu chybí některé prvky typické pro skalní hrady (např. tzv. světničky), při jeho stavbě bylo využito přirozeného skalního útvaru. Hradu dominovala dřevěná věž obranného a obytného charakteru na skalním suku. Kromě věže stály v areálu obklopeném jednoduchou palisádovou hradbou dřevěné budovy hospodářského charakteru. Svým charakterem lze toto sídlo přiřadit spíše k tvrzím.\n\nPověst o Čertově kameni\nZe zarostlého lesa Rysova vykukuje velký kámen, jako by hlídal celou dědinu Provodov. Stráží krajinu už celá tisíciletí, stojí tu od doby, kdy tu ještě lidé nebyli, od doby, kdy vznikaly Vizovické vrchy. Kámen znali i Keltové, kteří na hradišti nad ním zanechali několik zlatých miskovitých penízků zvaných duhovky. Půl tisíce let po nich přišli Slované. Uctívali mnoho bůžků, kterým zasvětili skaliska ve svém okolí. Když se před tisíci lety stali křesťany, začali se těchto míst bát. Svým dětem vyprávěli, že na těchto místech bydlí čert, který požírá jejich dobytek. Proto se skalisku na Rysově říká Čertův kámen.\n\n\n\n"}
{"id": "771714", "url": "https://cs.wikipedia.org/wiki?curid=771714", "title": "HD", "text": "HD\n\nSpojení písmen H a D může mít různé významy:\n\n\n\n"}
{"id": "771716", "url": "https://cs.wikipedia.org/wiki?curid=771716", "title": "Arávalí", "text": "Arávalí\n\nArávalí (doslova „řada vrcholků“) je pohoří v západní Indii a východním Pákistánu o délce přibližně 800 km vedoucí ze severovýchodu přes indické státy Rádžasthán, Harijána a Gudžarát a pákistánské provincie Paňdžáb a Sindh. Také se někdy nazývá Mewatské vrchy.\n\nNa severním konci pohoří pokračuje dále jako samostatné kopce a skalnaté vyvýšeniny do indického státu Harijána a končí poblíž Dillí. Na jihu pohoří končí u Palanpuru poblíž Ahmadábádu. Jen málo hor je vyšších než 1000 metrů, nejvyšším vrcholem je Guru Shikhar u města Mount Abu. Ten šplhá do výšky 1722 metrů. V Rádžasthánu se pohoří téměř dotýká Udajpuru a zde z pohoří také stéká několik řek, především Banas, Luni, Sakhi a Sabarmati.\n\nPohoří vzniklo v prekambrickém období během tzv. Aralsko-Dillské orogeneze. Pohoří spojilo dva starší útvary, čímž vznikl stabilní Indický štít (kraton).\n\nPohoří je poměrně bohaté na minerální zdroje, takže zažilo roky nelegální těžby, která vedla k erozi v Rádžasthánu a Harijány. Z tohoto vývoje plyne výrazné ekologické nebezpečí, protože pohoří účinkuje jako přirozená bariéra proti rozšiřování Thárské pouště.\n\nV květnu 2009, po měsících veřejných protestů a za podpory ekologických hnutí, zakázal nejvyšší soud těžbu v oblasti o rozloze 448 km², která byla původně určena pro národní park. Tomuto rozhodnutí předcházel dřívější rozsudek v roce 1994, který za přísných podmínek povolil omezenou těžbu na principu obnovení přírodních zdrojů. Tyto podmínky byly nicméně často porušovány. Navzdory tomu zůstává v pohoří mnoho nelegálních dolů, zejména v Rádžasthánu.\n"}
{"id": "771717", "url": "https://cs.wikipedia.org/wiki?curid=771717", "title": "HY", "text": "HY\n\nSpojení písmen H a Y může mít různé významy:\n"}
{"id": "771720", "url": "https://cs.wikipedia.org/wiki?curid=771720", "title": "OL", "text": "OL\n\nSpojení písmen O a L může mít různé významy:\n"}
{"id": "771722", "url": "https://cs.wikipedia.org/wiki?curid=771722", "title": "TW", "text": "TW\n\nSpojení písmen T a W může mít různé významy:\n\n\n"}
{"id": "771724", "url": "https://cs.wikipedia.org/wiki?curid=771724", "title": "TY", "text": "TY\n\nSpojení písmen T a Y může mít různé významy:\n\n"}
{"id": "771726", "url": "https://cs.wikipedia.org/wiki?curid=771726", "title": "TZ", "text": "TZ\n\nSpojení písmen T a Z může mít různé významy:\n"}
{"id": "771730", "url": "https://cs.wikipedia.org/wiki?curid=771730", "title": "Jablunkovský seniorát SCEAV", "text": "Jablunkovský seniorát SCEAV\n\nJablunkovský seniorát je seniorát Slezské církve evangelické augsburského vyznání, zahrnuje 4 evangelické sbory na území Českého Slezska.\n\n"}
{"id": "771732", "url": "https://cs.wikipedia.org/wiki?curid=771732", "title": "FY", "text": "FY\n\nSpojení písmen F a Y může mít různé významy:\nFeynmanium (137Fy) – neformální název chemického prvku untriseptium (Uts)\n"}
{"id": "771735", "url": "https://cs.wikipedia.org/wiki?curid=771735", "title": "Třinecký seniorát SCEAV", "text": "Třinecký seniorát SCEAV\n\nTřinecký seniorát je seniorát Slezské církve evangelické augsburského vyznání, zahrnuje 4 evangelické sbory na území města Třince.\n\n"}
{"id": "771738", "url": "https://cs.wikipedia.org/wiki?curid=771738", "title": "Slovensko na Letních olympijských hrách 2004", "text": "Slovensko na Letních olympijských hrách 2004\n\nSlovensko na Letních olympijských hrách 2004 reprezentovalo 64 (48 mužů a 16 žen) sportovců.\n"}
{"id": "771742", "url": "https://cs.wikipedia.org/wiki?curid=771742", "title": "Miloslav Pěnička", "text": "Miloslav Pěnička\n\nMiloslav Pěnička (* 16. dubna 1935 Ostrava) je český hudební skladatel žijící v Austrálii.\n\nStudoval skladbu na Pražské konzervatoři v letech 1953 až 1958 u Emila Hlobila. Po dvouleté vojenské službě pokračoval ve studiu u téhož profesora na Hudební a taneční fakultě Akademie múzických umění. Absolvoval v roce 1964. V dubnu téhož roku se oženil s australskou houslistkou Janet Harvey a s manželkou přesídlil do Austrálie.\n\nPo čtyři roky pracoval jako archivář v ABC's Music Library. V roce 1968 vyučoval na \"St George School of Music\" v Sydney. Nyní vyučuje hudbu na střední škole v Abbotsleigh (Sydney).\n\n\n\n\n\n"}
{"id": "771743", "url": "https://cs.wikipedia.org/wiki?curid=771743", "title": "Ingegerda Norská", "text": "Ingegerda Norská\n\nIngegerd Haraldsdotter († po 1118) byla norská princezna, dcera Haralda III.. Stala se dánskou královnou jako manželka Olafa I. († 1095) a poté švédskou královnou jako manželka Filipa Švédského († 1118).\n\nIngegerda se za Olafa provdala kolem roku 1067. Toto manželství bylo součástí mírové smlouvy mezi Dánskem a Norskem. Aby se toto spojenectví ještě posílilo, Olafova nevlastní sestra Ingerid Dánská se provdala za Olafa Kyrreho, bratra Ingegerdy. V roce 1086 se Olaf stal dánským králem a Ingegerda po po jeho boku královnou.\n\nPo Olafově smrti v roce 1095 se bezdětná vdova přesunula do Švédska, kde se v tom samém roce nebo o rok později podruhé provdala za švédského prince Filipa. Ten se stal králem v roce 1105 s Ingegerda se tak stala královnou podruhé. Není známo, že by s Filipem měla potomky. V roce 1118 podruhé ovdověla.\n\nData jejího narození a úmrtí nejsou potvrzena, ale jako rok narození se běžně uvádí rok 1046 a jako rok úmrtí rok 1120. Je známo, že přežila druhého manžela.\n"}
{"id": "771745", "url": "https://cs.wikipedia.org/wiki?curid=771745", "title": "Frýdecký seniorát SCEAV", "text": "Frýdecký seniorát SCEAV\n\nFrýdecký seniorát je seniorát Slezské církve evangelické augsburského vyznání, zahrnuje 3 evangelické sbory a jednu misijní stanici na území Českého Slezska.\n\n\n"}
{"id": "771747", "url": "https://cs.wikipedia.org/wiki?curid=771747", "title": "UA", "text": "UA\n\nSpojení písmen U a A může mít různé významy:\n\n\n"}
{"id": "771749", "url": "https://cs.wikipedia.org/wiki?curid=771749", "title": "Otmar Daniel Zinke", "text": "Otmar Daniel Zinke\n\nOtmar Daniel Zinke (10. srpna 1664 Strzegom – 8. září 1738 Broumov) byl benediktin a v letech 1700–1738 opat břevnovsko-broumovského opatství. Byl všestranným milovníkem kultury a výtvarného umění.\n\nNarodil se jako syn obchodníka Daniela Zinkeho ve Střehomi, v knížectví svídnickém. Po otcově smrti se rodina přestěhovala do Broumova, kde Otmar Daniel vystudoval klášterní gymnázium a v Broumově také vstoupil k benediktinům do noviciátu, ve studiu pokračoval na arcibiskupském semináři v Praze.\n\nPatří k nejvýznamnějším opatům břevnovsko-broumovských benediktinů. V době, kdy byl opatem, inicioval obnovu břevnovského kláštera, přestavbu broumovského kláštera a stavbu broumovské skupiny barokních kostelů stavitelů Kryštofa a Kiliána Ignáce Dientzenhoferových.\n\nDo broumovské skupiny barokních kostelů patří\n\n"}
{"id": "771753", "url": "https://cs.wikipedia.org/wiki?curid=771753", "title": "UH", "text": "UH\n\nSpojení písmen U a H může mít různé významy:\n\n"}
{"id": "771757", "url": "https://cs.wikipedia.org/wiki?curid=771757", "title": "Dobrzejowice", "text": "Dobrzejowice\n\nDobrzejowice je vesnice v Polsku, v Dolnoslezském vojvodství, v okrese Chodzież. Má status starostenství a je součástí gminy Żukowice.\n\nLeží na levém břehu řeky Odry, 8 km severozápadně od Żukowic. Přes Dobrzejowice prochází silnice DW 292.\n\n"}
{"id": "771758", "url": "https://cs.wikipedia.org/wiki?curid=771758", "title": "UG", "text": "UG\n\nSpojení písmen U a G může mít různé významy:\n\n\n"}
{"id": "771760", "url": "https://cs.wikipedia.org/wiki?curid=771760", "title": "UM", "text": "UM\n\nSpojení písmen U a M může mít různé významy:\n\n"}
{"id": "771762", "url": "https://cs.wikipedia.org/wiki?curid=771762", "title": "Ostravsko-karvinský seniorát SCEAV", "text": "Ostravsko-karvinský seniorát SCEAV\n\nOstravsko-karvinský seniorát je seniorát Slezské církve evangelické augsburského vyznání, zahrnuje 5 evangelických sborů na území Českého Slezska a severní Moravy.\n\n\n"}
{"id": "771763", "url": "https://cs.wikipedia.org/wiki?curid=771763", "title": "US", "text": "US\n\nSpojení písmen U a S může mít různé významy:\n\n\n\n"}
{"id": "771764", "url": "https://cs.wikipedia.org/wiki?curid=771764", "title": "Těšínsko-havířovský seniorát SCEAV", "text": "Těšínsko-havířovský seniorát SCEAV\n\nTěšínsko-havířovský seniorát je seniorát Slezské církve evangelické augsburského vyznání, zahrnuje 5 evangelických sborů na území Českého Slezska.\n\n"}
{"id": "771780", "url": "https://cs.wikipedia.org/wiki?curid=771780", "title": "Ažušak", "text": "Ažušak\n\nAžušak i ažulunač je ochranná modla Kamčadalů mající podobu sloupku s lidskou hlavou. Kamčadalové ji pokládají za ochránkyni proti lesním duchům. \n\nPodle ruského botanika, etnografa a geografa Stěpana Petroviče Krašeninnikova (1711–1755) se jedná o domácího ochranného bůžka ve formě sloupku s horním koncem vyřezaným do podoby lidské hlavy. Staví se nad domácí kotel a považuje se za strážného ducha odhánějícího od jurty lesní duchy. Za to mu Kamčadalové dávají denně jídlo a pomazávají mu hlavu i obličej vařeným kořenem místního druhu lilie nebo rybou. V obydlích severních Kamčadalů je zpravidla přítomen spolu s další modlou zvanou chantaj v podobě sirény. Jižní Kamčadalové nazývají tuto modlu místo \"ažušak\" slovem \"ažulunač\".\n"}
{"id": "771784", "url": "https://cs.wikipedia.org/wiki?curid=771784", "title": "Markéta Hasbjörnsdatter", "text": "Markéta Hasbjörnsdatter\n\nMarkéta Hasbjörnsdatter nebo také Margareta Asbjørnsdatter (před 1076 – po 1080) byla dánská královna, manželka Haralda III.\n\nMarkéta byla dcerou jarla Asbjörna Ulfsena, zřejmě strýce svého manžela; mohla tedy být Haraldovou sestřenicí. Není známo, že by z jejich manželství vzešli potomci. Data jejího narození ani úmrtí nejsou známá.\n\n"}
{"id": "771789", "url": "https://cs.wikipedia.org/wiki?curid=771789", "title": "Strana katolického lidu", "text": "Strana katolického lidu\n\nStrana katolického lidu (později Česká strana křesťansko-sociální v království Českém) byla česká politická strana na území Čech za Rakouska-Uherska založená počátkem 20. století jako reprezentant katolického politického tábora.\n\nStrana byla založena roku 1906 jako platforma, do níž se sjednotily všechny tři proudy politického katolicismu v Čechách, tedy konzervativní pravicová Národní strana katolická v království Českém, křesťanskosociální levicová Křesťansko-sociální strana v Čechách a od ní roku 1899 odštěpená Křesťansko-sociální strana lidová. Strana se inspirovala stranou Deutsche Zentrumspartei v Německé říši a měla ambici zastupovat nejen pravicovou konzervativní honoraci, levicové dělnické křesťansko-sociální aktivisty ale i křesťansky orientované rolníky.\nPředsedou strany se stal Rudolf Horský (dosud Křesťansko-sociální strana v Čechách), ale fakticky ji řídila trojice Rudolf Horský, Václav Myslivec (dosud Křesťansko-sociální strana lidová) a hrabě Vojtěch Schönborn (dosud Národní strana katolická v království Českém). Ve volbách do Říšské rady roku 1907 ovšem výrazně uspělo levicové křídlo Václava Myslivce a s ním spojeného Emanuela Jungra, které získalo výraznou podporu zejména z okruhu katolických zemědělců. Výsledkem bylo posílení Myslivcova a Jungrova křídla na úkor formálního předsedy Horského. V letech 1908-1910 pak všechna tři křídla, která původně vytvořila Stranu katolického lidu vedla vnitrostranický boj. Na 3. sjezdu v březnu 1910 pak Václav Myslivec triumfoval a přejmenoval stranu na Česká strana křesťansko-sociální v království Českém. Konzervativní křídlo pak stranu opustilo (vznikla tak Katolicko-národní strana konzervativní jako subjekt navazující na Národní stranu katolickou v království Českém). V roce 1912 pak stranu opustil i Václav Myslivec a jeho příznivci a založili Křesťansko-sociální stranu lidovou.\n"}
{"id": "771801", "url": "https://cs.wikipedia.org/wiki?curid=771801", "title": "Křesťansko-sociální strana lidová", "text": "Křesťansko-sociální strana lidová\n\nKřesťansko-sociální strana lidová byla česká politická strana na území Čech za Rakouska-Uherska založená koncem 19. století, která reprezentovala katolický politický tábor, respektive jeho levicové, křesťanskosociální křídlo.\n\nVznikla roku 1899, když se z dosavadní Křesťansko-sociální strany v Čechách vedené Rudolfem Horským odtrhlo levicové křídlo mladých politiků okolo Václava Myslivce.\n\nV roce 1906 se obě strany dočasně spojily do Strany katolického lidu (do ní přistoupila i pravicová Národní strana katolická v království Českém). V Straně katolického lidu pak v následujících letech Myslivcovo křídlo převládlo a roku 1910 ji přejmenovalo na Českou stranu křesťansko-sociální v království Českém. Když se ale Václav Myslivec stal aktérem vnitrostranického sporu, opustil ji a v březnu 1912 založil Křesťansko-sociální stranu lidovou jako obnovenou samostatnou formaci z roku 1899.\n\nPo roce 1918 patřil Myslivec a jeho formace mezi jedny ze zakládajících součástí celostátní Československé strany lidové.\n"}
{"id": "771810", "url": "https://cs.wikipedia.org/wiki?curid=771810", "title": "Mazanec (rozcestník)", "text": "Mazanec (rozcestník)\n\nMazanec může být:\n\n\n"}
{"id": "771817", "url": "https://cs.wikipedia.org/wiki?curid=771817", "title": "Standardní svíčka", "text": "Standardní svíčka\n\nStandardní svíčka je v astronomii označení pro zdroj světelné energie, jehož zářivý výkon je znám nebo ho lze odvodit. Jelikož se jasnost objektů na obloze známým způsobem mění s jejich vzdáleností, využívají se standardní svíčky zejména pro odhadování vzdáleností objektu od Země.\n\nCefeida je pulsující proměnná hvězda, jejíž perioda pulsů je přímo závislá na jejím zářivém výkonu. Pulsace způsobuje pravidelné smršťování a rozpínání jejích podpovrchových vrstev. Název byl odvozen od hvězdy Delta Cephei v souhvězdí Cefea. Periody cefeid se pohybují mezi třemi a třiceti dny.\n\nCefeidy se jako standardní svíčky používají do vzdálenosti zhruba 10 světelných let. Na větších vzdálenostech nelze spolehlivě rezeznávat jednotlivé hvězdy. Pomocí cefeid byla změřena například vzdálenost Galaxie v Andromedě.\n\nSupernova typu Ia je bílý trpaslík, který je součástí dvojhvězdy a který vybuchl, protože odsával hmotu ze svého průvodce až jeho hmotnost přesáhla Chandrasekharovu mez. Díky tomu, že tato mez je teoreticky spočtená, lze spočítat i energii tohoto výbuchu, a tedy i jeho absolutní jasnost. Po naměření jasnosti supernovy na obloze tak lze odvodit i její vzdálenost. Typ supernovy se zjišťuje ze spektra světla výbuchu.\n\nSupernovy typu Ia se jako standardní svíčky používají od vzdálenosti zhruba 10 světelných let. Na kratších vzdálenostech chybí dostatek těchto supernov. Jsou prakticky jediným nástrojem umožňujícím měření velkých intergalaktických vzdáleností. V roce 1998 dala pozorování supernov typu Ia neočekávaný výsledek — Vesmír prodělává zrychlující se expanzi.\n"}
{"id": "771824", "url": "https://cs.wikipedia.org/wiki?curid=771824", "title": "Sherlock", "text": "Sherlock\n\nSherlock může být:\n\n"}
{"id": "771829", "url": "https://cs.wikipedia.org/wiki?curid=771829", "title": "XVI. sjezd KSČ", "text": "XVI. sjezd KSČ\n\nXVI. sjezd KSČ byl sjezd tehdy vládnoucí Komunistické strany Československa konaný v ČSSR v období normalizace roku 1981.\n\nSjezd se odehrával ve dnech 6. – 10. dubna 1981. Konal se v Praze, v nově dobudovaném Paláci kultury. Účastnilo se ho 1 447 delegátů, kteří zastupovali 1 538 179 tehdejších členů KSČ. Generálním tajemníkem strany byl zvolen Gustáv Husák, předsedou Ústřední kontrolní a revizní komise se stal Miroslav Čapka. Sjezd zvolil 123 členů a 55 kandidátů Ústředního výboru Komunistické strany Československa.\n\nSjezd představoval výraz stability normalizačního režimu. Ve srovnání s předchozím XV. sjezdem KSČ neprovedl žádné zásadní personální ani programové změny.\n"}
{"id": "771833", "url": "https://cs.wikipedia.org/wiki?curid=771833", "title": "XV. sjezd KSČ", "text": "XV. sjezd KSČ\n\nXV. sjezd KSČ byl sjezd tehdy vládnoucí Komunistické strany Československa konaný v ČSSR v období normalizace roku 1976.\n\nSjezd se odehrával ve dnech 12. - 16. dubna 1976. Konal se v Praze, ve Sjezdovém paláci. Účastnilo se ho 1318 delegátů, kteří zastupovali 1 382 860 tehdejších členů KSČ. Generálním tajemníkem strany byl zvolen Gustáv Husák, předsedou Ústřední kontrolní a revizní komise se stal Miloš Jakeš. Sjezd zvolil 121 členů a 52 kandidátů Ústředního výboru Komunistické strany Československa.\n\nSjezd představoval výraz dočasné stability normalizačního režimu. Počet členů KSČ začal po čistkách po porážce pražského jara opět narůstat (od XIV. sjezdu KSČ o téměř 200 000). Sjezd potvrdil dosavadní kurz a neprovedl žádné zásadní personální ani programové změny.\n"}
{"id": "771837", "url": "https://cs.wikipedia.org/wiki?curid=771837", "title": "Éric Boullier", "text": "Éric Boullier\n\nÉric René Boullier (* 9. listopadu 1973, Laval, Francie) je ředitel týmu formule 1 McLaren Honda. a místopředseda \"Formula One Teams Association\" (FOTA).\n\nÉric Boullier je absolventem Polytechnického ústavu vyšších věd.\n"}
{"id": "771838", "url": "https://cs.wikipedia.org/wiki?curid=771838", "title": "XIV. sjezd KSČ", "text": "XIV. sjezd KSČ\n\nXIV. sjezd KSČ byl sjezd tehdy vládnoucí Komunistické strany Československa konaný v ČSSR v období normalizace roku 1971.\n\nSjezd se odehrával ve dnech 25. – 29. května 1971. Konal se v Praze, ve Sjezdovém paláci. Účastnilo se ho 1183 delegátů, kteří zastupovali 1 194 191 tehdejších členů KSČ. Generálním tajemníkem strany byl zvolen Gustáv Husák, předsedou Ústřední kontrolní a revizní komise se stal Miloš Jakeš. Sjezd zvolil 115 členů Ústředního výboru Komunistické strany Československa.\n\nSjezd představoval výraz stabilizace mocenských pozic normalizačního režimu po porážce pražského jara v důsledku invaze vojsk Varšavské smlouvy do Československa. Výsledkem posrpnových čistek byl i výrazný pokles početního stavu členské základny KSČ. Výrazem čistek byly rovněž změny v ÚV KSČ. Opětovně bylo do ÚV KSČ zvoleno jen 25,3 % funkcionářů zvolených předchozím XIII. sjezdem (mezi XII. a XIII. sjezdem bylo toto číslo přitom 61,2 %). Výsledky posrpnového mimořádného sjezdu KSČ (Vysočanský sjezd KSČ) byly anulovány a ignorovány.\n"}
{"id": "771843", "url": "https://cs.wikipedia.org/wiki?curid=771843", "title": "XIII. sjezd KSČ", "text": "XIII. sjezd KSČ\n\nXIII. sjezd KSČ byl sjezd tehdy vládnoucí Komunistické strany Československa konaný v ČSSR roku 1966.\n\nSjezd se odehrával ve dnech 31. května - 4. června 1966. Účastnilo se ho 1477 delegátů, kteří zastupovali 1 698 002 tehdejších členů KSČ. Prvním tajemníkem strany byl zvolen Antonín Novotný, předsedou Ústřední kontrolní a revizní komise se stal Pavel Hron. Sjezd zvolil 110 členů a 56 kandidátů Ústředního výboru Komunistické strany Československa. Hostem sjezdu byl Leonid Iljič Brežněv.\n\nŠlo o poslední sjezd KSČ přes nástupem reformního procesu v roce 1968 (pražské jaro). Uspěly na něm mnohé proreformně či protinovotnovsky orientované osobnosti (Alexander Dubček, Drahomír Kolder, Josef Smrkovský, Lubomír Štrougal atd.). Sjezd reflektoval ekonomické potíže Československa z počátku 60. let 20. století a řešil i slovenskou otázku (rostoucí nespokojenost v řadách KSS s centralistickým pojetím vládnutí v Československu). X. sjezd KSS v květnu 1966 krátce předtím potvrdil ve vedení Alexandera Dubčeka a ve vedoucích funkcích už roku 1963 skončil Karol Bacílek, představitel konzervativních slovenských sil.\n"}
{"id": "771852", "url": "https://cs.wikipedia.org/wiki?curid=771852", "title": "XII. sjezd KSČ", "text": "XII. sjezd KSČ\n\nXII. sjezd KSČ byl sjezd tehdy vládnoucí Komunistické strany Československa konaný v ČSSR roku 1962.\n\nSjezd se odehrával ve dnech 4. – 8. prosince 1962. Konal se v Praze. Účastnilo se ho 1662 delegátů, kteří zastupovali 1 680 819 tehdejších členů KSČ. Prvním tajemníkem strany byl zvolen Antonín Novotný, předsedou Ústřední kontrolní a revizní komise se stal Pavel Hron. Sjezd zvolil 97 členů a 50 kandidátů Ústředního výboru Komunistické strany Československa.\n\nSjezd se odehrával v době po přijetí nové ústavy z roku 1960, kdy byla výstavba socialismu v Československu prohlášena za dovršenou a oficiální název státu změněn na Československou socialistickou republiku. Sjezd probíhal v optimistickém duchu pod vlivem proklamací sovětského vůdce Nikity Sergejeviče Chruščova o brzkém dosažení komunismu a předstižení Západu. Sjezd KSČ rovněž umožnil některé liberalizační náznaky. V návaznosti na sjezd byla založena takzvaná Kolderova komise (vedl ji Drahomír Kolder), která v následující době provedla rehabilitaci některých komunistů stíhaných v politických procesech 50. let.\n"}
{"id": "771854", "url": "https://cs.wikipedia.org/wiki?curid=771854", "title": "Taj-ťün Hejzlarová", "text": "Taj-ťün Hejzlarová\n\nTaj-ťün Hejzlarová (* 1932 Wu-chan) je čínsko-česká filoložka, překladatelka, kaligrafka a malířka. \n\nPochází z města Wu-chan na Dlouhé řece v Čínské lidové republice. Vystudovala Pekingskou universitu, kde se seznámila s českým spolužákem a budoucím manželem Josefem Hejzlarem, s nímž pak po svatbě v roce 1956 odcestovala do Československa. V Praze studovala externě bohemistiku na Karlově univerzitě, současně vyučovala čínštině a do své mateřštiny překládala moderní českou literaturu, rovněž i výbor z českého humoru. Od roku 1957 pracovala v Orientálním ústavu ČSAV jako filoložka, je jednou z autorek devítidílného \"Česko-čínského slovníku\", který obdržel Cenu Akademie věd. Z její další literární činnosti je nutno připomenout úspěšný \"Lexikon čínského mudrosloví\" a \"Minimum čínského moudra\" (ve spolupráci se svým mužem), i domácí a originální čínské kuchařky, jež odrážely věhlas jejího kulinářského umění. Za historický román \"Na Řece\" získala roku 2011 se svým mužem Literární cenu Knižního klubu.\n\nOd dětských let se cvičila v kaligrafii a čínské tradiční malbě. Od 70. let maluje systematicky, vychází z tzv. šanghajské školy malířské, tj. z volné gestické malby, založené na zobecňujícím „psaní významů“ zobrazovaných věcí. V kaligrafiích vychází především z volného psavého projevu, patřícího k tzv. trávovému stylu. Od r. 1989 svá výtvarná díla prezentuje na výstavách v Česku.\n\n\n"}
{"id": "771857", "url": "https://cs.wikipedia.org/wiki?curid=771857", "title": "XI. sjezd KSČ", "text": "XI. sjezd KSČ\n\nXI. sjezd KSČ byl sjezd tehdy vládnoucí Komunistické strany Československa konaný v Československé republice roku 1958.\n\nSjezd se odehrával ve dnech 18. - 21. června 1958. Konal se v Praze. Účastnilo se ho 1421 delegátů, kteří zastupovali 1 422 199 tehdejších členů KSČ. Prvním tajemníkem strany byl zvolen Antonín Novotný, předsedou Ústřední revizní komise se stal Josef Štětka, předsedou Komise stranické kontroly Jan Harus. Sjezd zvolil 97 členů a 50 kandidátů Ústředního výboru Komunistické strany Československa.\n\nSjezd se odehrával v době po odhalení zločinů Stalina na XX. sjezdu KSSS a po maďarském povstání. KSČ dokázala tyto mezinárodní otřesy vstřebat, v Československu nedošlo k masivnímu narušení \"statu quo\" a XI. sjezd se proto zaměřil na dovršení budování socialismu v Československu, v duchu \"Generální linie výstavby socialismu\" přijaté stranou roku 1949.\n"}
{"id": "771858", "url": "https://cs.wikipedia.org/wiki?curid=771858", "title": "Crystal", "text": "Crystal\n\nCrystal byla česká bigbeatová skupina, která vznikla v roce 1962. Založil ji Jaroslav Nevrkla spolu s Petrem Brožkem a Petrem Bezpalcem.\n\n\n\n"}
{"id": "771862", "url": "https://cs.wikipedia.org/wiki?curid=771862", "title": "Mistrovství Evropy juniorů v ledním hokeji 1985", "text": "Mistrovství Evropy juniorů v ledním hokeji 1985\n\nMistrovství Evropy juniorů v ledním hokeji 1985 byl 18. ročník této soutěže. Turnaj hostilo od 1. do 7. dubna francouzské město Anglet. Hráli na něm hokejisté narození v roce 1967 a mladší.\n\nVzájemné výsledky ze základních skupin se započetly celkům i do skupin o konečné umístění.\n\nBrankáři: Sam Lindståhl, Thomas Melin\nObránci: Örjan Lindmark, Urban Molander, Jonas Heed, Niclas Gällstedt, Roger Johansson, Calle Johansson, Roger Öhman, Tommy Hedlund\nÚtočníci: Ulf Sandström, Håkan Åhlund, Ulf Dahlén, Pär Edlund, Bo Svanberg, Klaus Roupé, Anders Frykbo, Johan Garpenlöv, Oscar Hedlund, Thomas Sjögren.\n\nBrankáři : Radek Tóth, Oldřich Svoboda\nObránci: František Kučera, Rudolf Záruba, Dušan Halahija, Roman Lipovský, Radomír Brázda, Martin Roh, Jiří Merta\nÚtočníci: Martin Hrstka, Robert Kron, Ladislav Lubina, Karel Chládek, Martin Hosták, Lubomír Václavíček, Roman Sýkora, Tomáš Kapusta, Luboš Pázler, Roman Andrýs, Pavel Geffert.\n\nŠampionát B skupiny se odehrál v Sofii v Bulharsku, postup na mistrovství Evropy juniorů 1986 si vybojovali Rumuni. Naopak sestoupili\nMaďaři.\n\n1. Rumunsko\n2. Polsko\n3. Bulharsko\n4. Nizozemí\n5. Dánsko\n6. Rakousko\n7. Jugoslávie\n8. Maďarsko\n\nŠampionát C skupiny se odehrál v Brixenu v Itálii, vyhráli jej domácí.\n\n1. Itálie\n2. Belgie\n3. Velká Británie\n"}
{"id": "771863", "url": "https://cs.wikipedia.org/wiki?curid=771863", "title": "X. sjezd KSČ", "text": "X. sjezd KSČ\n\nX. sjezd KSČ byl sjezd tehdy vládnoucí Komunistické strany Československa konaný v Československé republice roku 1954.\n\nSjezd se odehrával ve dnech 11. - 15. června 1954. Konal se v Praze. Účastnilo se ho 1510 delegátů, kteří zastupovali 1 489 234 tehdejších členů KSČ. Prvním tajemníkem strany byl zvolen Antonín Novotný, předsedou Ústřední revizní komise se stal Josef Štětka. Sjezd zvolil 84 členů a 28 kandidátů Ústředního výboru Komunistické strany Československa.\n\nSjezd se odehrával v době po smrti Stalina a Klementa Gottwalda a po prvních projevech veřejného nesouhlasu s politikou KSČ (plzeňské povstání). Strana ale dokázala tyto otřesy vstřebat a na sjezdu konstatovala platnost \"Generální linie výstavby socialismu\".\n"}
{"id": "771865", "url": "https://cs.wikipedia.org/wiki?curid=771865", "title": "IX. sjezd KSČ", "text": "IX. sjezd KSČ\n\nIX. sjezd KSČ byl sjezd tehdy již vládnoucí Komunistické strany Československa konaný v Československé republice roku 1949.\n\nSjezd se odehrával ve dnech 25. – 29. května 1949. Konal se v Praze. Účastnilo se ho 2346 delegátů, kteří zastupovali více než 2 300 000 tehdejších členů KSČ. Předsedou strany byl zvolen Klement Gottwald, generálním tajemníkem Rudolf Slánský, předsedou Ústřední revizní komise se stal Josef Štětka. Sjezd zvolil 97 členů a 32 náhradníků Ústředního výboru Komunistické strany Československa.\n\nŠlo o první sjezd KSČ po převzetí moci v únoru 1948. Zároveň šlo o první sjezd poté, co byla Komunistická strana Slovenska opětovně začleněna do celostátní KSČ jako její územní jednotka. Sjezd vytyčil \"Generální linii výstavby socialismu\".\n"}
{"id": "771867", "url": "https://cs.wikipedia.org/wiki?curid=771867", "title": "Karbonylfluorid", "text": "Karbonylfluorid\n\nKarbonylfluorid je organická sloučenina se vzorcem COF. Je podobný fosgenu, jen místo chlorových atomů má atomy fluoru, fosgenu se podobá i tím, že je vysoce toxický. Molekula je planární se symetrií C.\n\nKarbonylfluorid je za přítomnosti vody nestabilní a obdobně jako fosgen hydrolyzuje:\n\nCOF + HO → 2 HF + CO nebo:\n\nCOF + 2 HO → 2 HF + HCO.\n\nKarbonylfluorid je extrémně toxický a vdechování může skončit smrtí. Nejvyšší povolená koncentrace při krátkodobé expozici je 2 ppm.\n"}
{"id": "771868", "url": "https://cs.wikipedia.org/wiki?curid=771868", "title": "Petr Brožek", "text": "Petr Brožek\n\nPetr Brožek (* 13. ledna 1942 Praha) je bývalý český hudebník (kontrabasista, baskytarista, trumpetista, zpěvák, skladatel, kapelník) a herec. Byl členem bigbítové skupiny Crystal. Založil experimentální skupinu Big Beat. Pracoval v divadle Semafor, ale také např. v ČKD.\n\nStal se jedním z průkopníků bigbítu u nás. \n\n\n"}
{"id": "771873", "url": "https://cs.wikipedia.org/wiki?curid=771873", "title": "VIII. sjezd KSČ", "text": "VIII. sjezd KSČ\n\nVIII. sjezd KSČ byl sjezd Komunistické strany Československa konaný roku 1946.\n\nSjezd se odehrával ve dnech 28. – 31. března 1946. Konal se v Praze. Účastnilo se ho 1166 delegátů, kteří zastupovali 1 081 544 tehdejších členů KSČ. Předsedou strany byl zvolen Klement Gottwald, generálním tajemníkem Rudolf Slánský, předsedou Ústřední revizní komise se stal Josef Štětka. Sjezd zvolil 101 členů a 33 náhradníků Ústředního výboru Komunistické strany Československa. Sjezd se konal krátce před parlamentními volbami roku 1946 a šlo o poslední sjezd KSČ před převzetím moci v únoru 1948.\n\n"}
{"id": "771877", "url": "https://cs.wikipedia.org/wiki?curid=771877", "title": "Kostel svatého Lukáše (Paříž)", "text": "Kostel svatého Lukáše (Paříž)\n\nKostel svatého Lukáše (fr. \"église Saint-Luc\") je katolický farní kostel v 19. obvodu v Paříži v ulici \"Rue de l'Ourcq\" postavený v letech 1997-1999. Je zasvěcen evangelistovi Lukášovi.\n\nKostel vznikl v rámci renovace čtvrti La Villette. Kostel vysvětil 6. října 1999 pařížský arcibiskup Jean-Marie Lustiger.\n\nKostel navrhli architekti Pierre-Henri Montel a Christian Basset. Průčelí kostela tvoří skleněná a hliníková stěna. Kostel má tři zvony Anne, Françoise a Raphaëlle.\n\n"}
{"id": "771882", "url": "https://cs.wikipedia.org/wiki?curid=771882", "title": "Vavřinec Slavík", "text": "Vavřinec Slavík\n\nVavřinec Slavík uváděn též jako \"Laurencius Slavík\" či \"Laurent Slawik\", (v období mezi 27.5.1718-26.5.1719 – 26. května 1794 Litoměřice) byl český římskokatolický duchovní, sídelní kanovník Katedrální kapituly u sv. Štěpána v Litoměřicích.\n\nKatolický kněz vysvěcený před 25. rokem svého věku, nejbližší spolupracovník 6. litoměřického biskupa Emanuela Arnošta Valdštejna. Postupně byl jeho sekretář, generální vikář, kanovník od roku 1763 a od roku 1775 děkan litoměřické kapituly. Jako knihovník, heraldik, historik a diplomatik psal o dějinách litoměřického proboštství a sepsal i životopis biskupa Valdštejna. Blízkým spolupracovníkem mu byl oficiál konzistoře kanovník František Piller.\nV úřadu generálního vikáře a kapitulního děkana vydržel až do příchodu 7. litoměřického biskupa po smrti Valdštejna. Nový biskup Ferdinand Kindermann přijel na intronizaci 10. října 1790. V katedrále ho vítal Vavřinec Slavík v latinském jazyce. Vědělo se, že nový biskup je josefinista a svobodný zednář, k čemuž měl Slavík značný odstup. Na jeho uvítání Kindermann odpověděl německy, což je považováno za jeden z prvních oficiálních dokladů rostoucího národnostního napětí v Čechách.\n\n\n\n"}
{"id": "771888", "url": "https://cs.wikipedia.org/wiki?curid=771888", "title": "Kostel Panny Marie z La Saletty", "text": "Kostel Panny Marie z La Saletty\n\nKostel Panny Marie z La Saletty (fr. \"église Notre-Dame-de-la-Salette\") je katolický farní kostel v 15. obvodu v Paříži mezi ulicemi \"Rue de Dantzig\" a \"Rue de Cronstadt\" postavený v letech 1963-1965. Je zasvěcen Panně Marii, která se v roce 1846 zjevila v obci La Salette-Fallavaux.\n\nKostel má relikvie Jana Vianneye a je zde pohřben Jean-Léon Le Prévost, zakladatel kongregace svatého Vincence z Pauly (Lazaristé).\n\nVarhany výrobce \"Danion-Gonzalez\" pocházejí z roku 1970.\n\n"}
{"id": "771889", "url": "https://cs.wikipedia.org/wiki?curid=771889", "title": "David Wilkerson", "text": "David Wilkerson\n\nDavid Ray Wilkerson (19. května 1931, Hammond, Indiana – 27. dubna 2011, poblíž Cuney, Texas) byl americký křesťanský kazatel a evangelista, který působil zejména v New Yorku při kostelu na Times Square, který založil. Nejvíce se proslavil díky své knize Dýka a kříž, podle které byl natočen i stejnojmenný film. Během své kazatelské služby založil program Teen Challenge pro zotavení se z drogové závislosti.\n\nZemřel 27. dubna 2011 poblíž Cuney v Texasu při autonehodě.\n\nPo svém působení David Wilkerson začal psát knihy a dělat přednášky. „Dýka a kříž“ vyšla zpracovaná jak v knižní, tak filmové formě. Na jeho prvotní jiskru navázaly díla jako: „Začalo to dýkou a křížem“. Pořádal mnoho přednášek, kde především kritizoval moderní společnost.\n\nVe svém díle \"Dýka a kříž\" popisuje celou svojí životní pouť, která podle jeho vyprávění začíná v roce 1958, kdy působil jako pastor v Philpsburgu a jednoho večera si prohlížel časopis Life a uviděl perokresbu, na které byl Newyorský gang zvaný „Draci“, který napadl chlapce s obrnou. Davida Wilkersona tato příhoda pobouřila a umínil si, že těmto hochům musí pomoci u soudu.\nOd té doby David Wilkerson chodil po New Yorku a obracel tamní gangy.\n\nPo své misii v Newyorských ulicích založil neziskovou organizaci. Teen Challenge, která se snaží zajistit pomoc narkomanům, kteří potřebují psychický domov či pomoci od návykových látek. Společnost dodnes působí ve více než 68 zemích světa. V ČR momentálně existují dvě pobočky a to v Poštovicích a ve Šluknově. Na tuto organizaci navázala také World Challenge.\n\n"}
{"id": "771890", "url": "https://cs.wikipedia.org/wiki?curid=771890", "title": "Krystalky", "text": "Krystalky\n\nKrystalky, později Potatoes (česky Brambory), byla česká vokální dívčí skupina z počátku 60. let. Zanikla v roce [[1967], poté vzniklo duo \"Irena a Olga\".\n\nZuzana Popperová\n\n\n\n[[Kategorie:Dívčí hudební skupiny]]\n[[Kategorie:Hudební skupiny 1960–1969]]"}
{"id": "771892", "url": "https://cs.wikipedia.org/wiki?curid=771892", "title": "Popelka (Rozkošný)", "text": "Popelka (Rozkošný)\n\nPopelka je nejznámější opera (zpěvohra) o třech dějstvích Josefa Richarda Rozkošného na libreto českého spisovatele a hudebního kritika Otakara Hostinského. Byla napsána v letech 1880–1884 a poprvé byla uvedena dne 31. května 1885 v Národním divadle v Praze. Je to zároveň první česká pohádková opera.\n\nPo úspěchu své druhé opery \"Svatojanské proudy\" (1871) procházel skladatel Josef Richard Rozkošný dlouho krizovou periodou: jeho velká tragická opera \"Záviš z Falkenštejna\" (1877) byla fiaskem u obecenstva i kritiky a obě následující opery, \"Pytláci\" a \"Alchymista\", ani nebyly přijaty k provozování. Štěstěna se obrátila, když se Rozkošnému dostalo do rukou libreto Otakara Hostinského podle známé pohádky.\n\nLátka \"Popelky\" (přestože je kritika označovala za „v pravdě tuto národní báchorku naši“) byla celoevropsky známá, nejvíce v literárním ztvárnění Charlese Perraulta a jeho četných adaptacích, a to i divadelních. Z řady operních děl na totéž téma byla v českých zemích známa zejména \"Popelka\" (Cendrillon) Nicolase Isouarda – její libreto sloužilo Hostinskému jako přímý podklad – a \"Popelka\" (La Cenerentola) Gioacchina Rossiniho. V době premiéry Rozkošného opery však mělo pražské obecenstvo v nejlepší paměti operetu \"Javotte aneb Popelka bostonská\" Émila Jonase, populární v 70. letech 19. století. Popularita Rozkošného verze v českém prostředí poněkud vytlačila o něco pozdější operu \"Popelka\" (Cendrillon) Julese Masseneta, která jinak byla koncem 19. století v Evropě velmi populární.\nZ Rozkošného oper tato jediná byla napsána na umělecky hodnotný a dramaticky účinný text, který navíc dokonale vyhovoval skladatelově lyrickému slohu a prosté a lehké melodice. Podle hudebního vědce Františka Paly Rozkošnému „dala umělecká předloha tak silné podněty, že na hudbu k Popelce nenapsal ušlechtilejší ani působivější. I v ní zůstává sice líbivým eklektikem směru Gounodova, avšak je to líbivost tlumená vkusem a jemností.“ Přitom zde skladatel, i pod vlivem předlohy, značně změnil svůj styl (učinil „statný krok ku předu“) ve směru k zásadám hudebního dramatu: partitura je v podstatě prokomponována a obsahuje jen málo uzavřených čísel. Ani v této opeře Rozkošný nevyužívá národně charakteristickou hudbu, výjimkou je jen česky znějící píseň Popelky „Měla jsem matičku milovanou“ se zřejmými názvuky na Smetanovu píseň „Letěla bělounká holubička“ z opery \"Hubička\".\n\nV rámci české operní tvorby zaznamenala Rozkošného \"Popelka\" několik prvenství: nejen že se poprvé a hned s velkým úspěchem dostala na jeviště ryzí pohádka, ale také se zde objevil v nebývalé míře balet. Velký balet na téma „čtyř ročních období“ ve druhém dějství nejen překonává všechny dosavadní taneční čísla v českých operách svým objemem (trvá asi tři čtvrtě hodiny a zabírá plných 376 taktů partitury, tj. většinu 2. dějství), ale tvoří umělecké těžiště díla a současně jeho u obecenstva nejoblíbenější část.\n\n\"Popelka\" byla jednoznačně nejúspěšnějším Rozkošného dílem. Již první kritiky hovořily o ve vojenských příměrech o tom, že \"Popelka\" „dobyla sensačního úspěchu“ a „zvítězila na plné čáře“. Divadlo bylo ještě před premiérou vyprodáno a premiéra patřila mezi dobově nejbouřlivější, skladatel mimo jiné obdržel „čtyři skvostné věnce“. Všeobecně se líbily nové kostýmy a dekorace, režie a ovšem choreografie („velmi vhodné uspořádání baletů“, „dojem jest vskutku úchvatný“). Bezprostředně pod vlivem tohoto úspěchu byl choreograf Augustin Berger jmenován definitivně baletním mistrem Národního divadla a stal se zakladatelem české choreografie. Úspěch baletu v \"Popelce\" také podnítil vedení Národního divadla k tomu, aby do repertoáru zařadilo celovečerní balety, jež dosud české divadlo neuvádělo; prvním z nich byl ještě roku 1885 \"Excelsior\" na libreto Jaroslava Vrchlického a hudbu Romualda Marenca.\n\nI novinová kritika se zaměřovala na výpravné stránky díla, méně na samotné libreto a hudbu. Všeobecně bylo uznáváno Hostinského dílo, „báseň značné poetické hodnoty“, hudební stránka byla popisována s větší rezervou jako „melodická hudba s bohatou vtíravou lyrikou, mnoha vděčnými zpěvními momenty a dobře vypočítanými instrumentálními efekty“. Rozkošný jeví „zdravý vkus“ a „důkladné vzdělání“ a povětšinou zdařilá charakteristika, přirozený melodický proud a svěží a vkusná instrumentace jsou „z části náhradou za menší vlastní vynalézavost skladatelovu“. Z jednotlivých částí byla vyzdvižena krátká předehra uvádějící příznačný motiv tajemného pocestného, baletní hudba z 2. dějství projevující „delibesovský esprit“ a následující duet Popelky a prince, v němž byl hledán ohlas Thomase a Gounoda. Méně chvály získalo první dějství, zejména pro určitou zdlouhavost jdoucí na účet skladatele spíše než libretisty (zbytečné opakování slov a instrumentální mezihry), třetí dějství pak „působí poněkud mdle“.\n\nRozkošného \"Popelka\" patřila mezi nejúspěšnější domácí opery provozované v Národním divadle před první světovou válkou. Často se hrála na odpoledních rodinných představeních. První inscenace dosáhla do roku 1891 40 provedení, další nastudování následovala v letech 1902-05 (19krát) a 1908-12 (11krát). Dostala se na program i obou ostatních českých profesionálních divadel, totiž Národního divadla v Brně roku 1901 a Městského divadla v Plzni o rok později. Po první světové válce však již byla považována za zastaralou a její uvedení byla raritou (Moravská Ostrava 1923). Převládl názor, že se (slovy hudebního vědce Johna Tyrrela) jedná o „konvenční kus s malou psychologickou hloubkou“ a s „přitažlivou, ale povrchní hudbou“.\n\nLibreto \"Popelky\" bylo vydáno tiskem ještě před premiérou roku 1884, po premiéře vyšly též směs melodií a výňatky z opery v klavírním výtahu.\n\n(Síň v domě Radoslavově) Radoslavovy dvě starší dcery, Běla a Milada, se fintí na ples u prince. Obě prohánějí žádostmi o nejrůznější služby nebohou třetí sestru, Popelku, a přitom ze žárlivosti začnou vzájemnou hádku (tercet \"Jehlu do vlasů mi podej!\"). Jejich otec se je snaží uklidnit a sám se těší, že jistě jedna z jeho obou krásných dcer se stane královnou (zpěv Radoslava \"Ticho, ticho, dítky milé!\"). Jen s obtížemi se mu podaří upokojit hašteření Běly a Milady a všichni tři jsou na odchodu. Popelka, dosud posluhující či stojící stranou, prosí, aby mohla jít s nimi – ne na ples samotný, ale jen aby mezi služebnictvem v koutě se mohla dívat. Ale otec jí to odepře: její místo je jen v domácnosti.\n\nRadoslav a jeho dvě dcery na odchodu potkají chudého pocestného. Ten je zdvořile žádá o nocleh, ale oni ho hrubě odmítají a otec ukládá Popelce, aby žebráka nepouštěla dovnitř. Popelka se neodváží vzepřít otcovu rozkazu, ale alespoň zve pocestného na malé pohoštění. Pocestný je potěšen její přívětivostí a překvapen, když se dozvídá, že její otec je pánem domu. Získá si Popelčinu důvěru a ta mu vypráví, že musí zůstávat doma, protože „je škaredá a hloupá a nemá žádných způsobů“. Jak ráda by přitom viděla dnešní bál. Na starcovu otázku vzpomíná na svou nebožku matku (árie Popelky \"Ó věřte mi, že otec dobrý jest… Měla jsem matičku milovanou\"). Pocestný se na to dává poznat – není chudý žebrák, má kouzelnou moc a Popelce od její nebožky matky přináší prsten (zpěv Pocestného \"Já nejsem chud a stár a sláb, jak mníš… K tobě, dívko, zavítal jsem\"). Popelka se těší nad památkou po matce (árie \"Vítej mi, ty milý kroužku\").\n\nKdyž Pocestný odejde, Popelčiny myšlenky se opět vracejí k plesu. Políbí prsten a náhle se její domácí oděv promění v nádherný plesový šat a objeví se pážata s bílým ořem, aby ji doprovodila do princova zámku (finále – scéna Popelky \"Jsem sama opět… byl to pouhý sen\" a sbor pážat \"Tobě, vzácná paní, v pokoře se klaníme\").\n\n(Zahrada u princova zámku) Zámečtí hosté hodují, zpívají a tančí; když se objeví princ, provolávají mu slávu (sbor \"Jakých to rozkoší bujarý kvas\"). Princ vítá své hosty: poprvé od smrti svého otce koná slavnost, k níž sezval všechny výtečníky svého panství. Ale tento ples má ještě jeden zvláštní účel: princ si hodlá již zítra vzít za ženu dívku, která jej dnes nejvíce okouzlí (princova árie \"Vítejte mi, hosté rozmilí… Však jiná ještě sladká touha\"). Poté vítá některé přítomné, mezi nimi i Radoslava. Dvoří se jeho dcerám, ale ty jsou v přílišných rozpacích. Maršálek hlásí princi, že přibyla neznámá, bohatě oděná krasavice, a princ ihned odchází. Radoslav kárá své dcery, že nevyužily příležitosti.\n\nPrinc se zatím setkává s Popelkou. Je ohromen její krásou i skromným chováním a odvádí ji ihned po svém boku k trůnu (duet \"Mně vítána buď, paní vznešená\"). Odtud sledují oba slavnostní průvod s taneční pantomimou na téma čtyř ročních období. Poté vyzve princ své hosty, aby se podle libosti věnovali hodování či tanci. Sám vyznává lásku neznámé a ptá se po jejím jménu, ale to mu Popelka nemůže říci. Ač princi přislibuje svou lásku, s půlnocí se vymkne z jeho náručí a prchá ze sálu (duet \"Ó zůstaň! Zůstaň chvíli jen… Ó čarovná ty krásná chvíle\").\n\nHosté se vracejí a Radoslav připíjí princi. Ten jim oznamuje, že jeho ženou se má stát ona neznámá dívka, jež právě zmizela. Maršálek princi přináší střevíček, který kráska ztratila, když vyskakovala na svého oře. Princ prohlašuje, že „ta, jíž ten střevíc právem náleží, buď chotí mou a vaší královnou“ (finále \"Náš jasný pane, vznešený\" s vyprávěním prince \"Ó díky, díky, milí přátelé\" a sborem \"Sláva Tobě, jasný kníže\").\n\n(Nádvoří před domem Radoslavovým) Popelka přebírá hrách a přitom se rmoutí nad nalezeným a opět ztraceným štěstím (árie \"Ne, ne! Já raděj' zapomenu vše!... Poznala jsem blaho lásky\"). Z plesu se vrací rozčarovaný Radoslav s Popelčinými sestrami. Radoslav lamentuje nad zrádným osudem svých ubohých dcer (árie a kvarteto \"Ó děti, děti, mějte rozum přec\"). Z jejich hovoru a otcova vyprávění se Popelka dozvídá, jak je princ zamilován do neznámé dívky, jež zanechala po sobě jen střevíček, a je tou zprávou velmi potěšena. Hlasatel má nyní neznámou úředně obeslat. Popelka otce a sestry utěšuje: jestli to byla kouzelnice, jistě se dnes nevrátí a princ si bude muset zvolit někoho jiného – například Miladu či Bělu. Povzbuzený otec a sestry se vydávají na náměstí, kam hlasatel svolává obyvatele města. Popelka by rovněž ráda odešla, ale musí přebírat hrách. Tu se na hrách začnou slétat holubi a dělat práci za ni; Popelka může odejít (árie \"Pro mne slova nemají… Holoubkové roztomilí\").\n\n(Proměna – Prostranné náměstí) Lid se sbíhá na náměstí a vyhlíží, zda se na princovu výzvu přihlásí tajemná cizinka (sbor \"Dáno již znamení\"). Podvakráte hlasatel, potřetí sám princ vyzývá vzácnou a vznešenou cizí paní, aby předstoupila, ale marně (hlášení hlasatele, prince a sboru \"Dle starých práv a zvyků prohlášením\"). Poté maršálek vyhlašuje, že kterákoli panna v říši může vyzkoušet střevíček; ta, které padne, se stane princovou chotí. Dvě dívky se pokusí si střevíček obout, ale bez úspěchu – je jim příliš malý (zpěv maršálka \"Náš nejjasnější pán a princ\", sbor \"Jedna, hle, se odvážila\"). Tu přichází chudě oblečená prostá dívka, v níž jen Radoslav. Běla a Milada poznávají Popelku. Ke všeobecnému údivu jí střevíček padne jako ulitý a i princ v ní nakonec poznává krásku ze včerejšího večera. Popelka se navíc prokazuje druhým střevíčkem a konečně i celým plesovým šatem, dosud ukrytým pod šedou kutnou. Princ je překvapen, že Popelka je dcerou jemu známého Radoslava. Popelka vysvětluje příhodu s kouzelným prstenem od matičky, nabízí otci i sestrám mír a princ ji odvádí na trůn jako svou choť. Lid jásá a zdraví novou královnu (finále \"Nastojte! Hle, prostá dívka\").\n\n\n"}
{"id": "771893", "url": "https://cs.wikipedia.org/wiki?curid=771893", "title": "Farní sbor Českobratrské církve evangelické v Daňkovicích", "text": "Farní sbor Českobratrské církve evangelické v Daňkovicích\n\nFarní sbor Českobratrské církve evangelické v Daňkovicích je sborem Českobratrské církve evangelické v Daňkovicích. Sbor spadá pod Horácký seniorát.\n\nFarářkou sboru je Debora Rumlová a kurátorem Miroslav Zelený.\n\n"}
{"id": "771894", "url": "https://cs.wikipedia.org/wiki?curid=771894", "title": "Věra Kuchtová", "text": "Věra Kuchtová\n\nVěra Kuchtová (* 1984 Turnov, Československo) je česká herečka.\n\nNarodila se v severočeském Turnově a studovala na gymnáziu v Liberci obor pedagogika.\n\nPoprvé se objevila ve filmu v roce 1999, konkrétně ve snímku \"Eliška má ráda divočinu\" režiséra Otakára Schmidta. Režisér Zdeněk Troška v roce 2003 vyhlásil nejeden konkurz na nejednu roli do svého filmu Kameňák. Věra Kuchtová získala roli Julie Novákové, filmové dcery Václava Vydry a Jany Paulové. Uvolila se i k natáčení druhého a třetího pokračování, dnes se již věnuje pedagogice.\n\n"}
{"id": "771896", "url": "https://cs.wikipedia.org/wiki?curid=771896", "title": "Anna Vejvodová", "text": "Anna Vejvodová\n\nAnna Vejvodová (19. prosince 1925 Praha – 2. listopadu 2014 Praha) byla česká herečka.\n\nNarodila se v Praze. Původním povoláním byla učitelka. \n\nPoprvé se objevila ve filmu v roce 2003, kdy režisér Zdeněk Troška vyhlásil konkurzy na různé role do svého filmu \"Kameňák\". Annu Vejvodovou potkal v pražském metru. Požádala ho o autogram a protože sháněl postavu \"babky Kropáčkové\" do připravovaného filmu Kameňák, nabídl ji spolupráci. Účinkovala i ve druhém volném pokračování filmu (kde hrála jednu z hlavních rolí, avšak při postsynchronech ji nadabovala Eva Jiroušková) a následně i ve třetím pokračování. V roce 2013 se objevila v dalším filmu Zdeňka Trošky \"Babovřesky\", kde hrála stoletou \"Trůdu\".\n\nJako vdova žila v domově pro seniory na Praze 6, kde také 2. listopadu 2014 zemřela.\n\n"}
{"id": "771897", "url": "https://cs.wikipedia.org/wiki?curid=771897", "title": "Záviš z Falkenštejna (opera)", "text": "Záviš z Falkenštejna (opera)\n\nZáviš z Falkenštejna je velká historicko-romantická opera o čtyřech jednáních českého skladatele Josefa Richarda Rozkošného na libreto českého dramatika a překladatele Jindřicha Hanuše Böhma na námět stejnojmenné činoherní tragédie básníka Vítězslava Hálka. Opera byla napsána v letech 1871-1877 a premiéru měla 14. října 1877 v pražském Prozatímním divadle.\n\nBezprostředně po rozhodném úspěchu svých \"Svatojanských proudů\" (1871) chtěl Rozkošný pracovat na ještě ambicióznějším díle, totiž na velké opeře s tématem z českých dějin. Libreto zabývající se známou postavou Záviše z Falkenštejna mu měl dodat dramatik Jindřich Hanuš Böhm (tehdy již známí jako libretista Šeborovy \"Drahomíry\" a Hřímalého \"Zakletého prince\" a \"Švandy dudáka\"), avšak právě jeho otálení s dokončením libreta vedlo ke značným průtahům v kompozici, která tak mohla být dokončena až roku 1877. Stejně jako v případě \"Svatojanských proudů\" si Rozkošný ještě nedůvěřoval v instrumentaci, se kterou mu proto vypomohl jeho přítel skladatel Karel Šebor.\n\nZmatené a nabubřelým jazykem psané libreto však bylo pro \"Záviše z Falkenštejna\" prvním kamenem úrazu. Eliška Krásnohorská se mu v dopise Bedřich Smetanovi z 23. října 1877 (Böhm byl v tisku jeho protivníkem) nepokrytě pošklebovala: „…posílám Vám zároveň pod křížovou obálkou jedno povedené arcidílo umění libretistického, „Záviše“ (velmi k nepoznání šikovně zbásněného dle Sim. Macháčka, staré paměti, i dle Hálka), a jsem přesvědčena, že nyní nebudete už od nikoho jiného chtít libreta než od velkého Jindřicha Böhma…“. Kritik mladočeských Národních listů J. L. Procházka o libretu tvrdil, že „zcela dle obvyklého receptu operistického sděláno jest a co do myšlenky a slohu dojem velmi spěšné práce činí“ a že „[n]epřirozenost, umělá líčenost mluvy, kterouž libretista osobám svým klade do úst, byla skladateli nepřemožitelnou téměř překážkou, aby fantasii své byl dal zcela volnou uzdu“. I jinak měla kritika pro autora jasný vzkaz: „Jen ať, probůh, je budoucně kritičtějším při volbě libreta.“ Ale i Rozkošného převážně lyrický talent se zjevně míjel se žánrem velké historicko-romantické opery, Procházka mu vyčítal nepřesvědčivou deklamaci a v porovnání s \"Mikulášem\" litoval ztráty melodičnosti a závažnější významnosti myšlenky. Staročeská \"Politik\" projevovala větší nadšení libretem („bohatý děj odpovídající všem požadavkům na moderní operní libreto“), tak hudbou („slyšíme jeho skladbou prostupovat ušlechtilost romantiky, vysokodramatický element, v němž se objevují skutečně mistrnou rukou vpletené nejpůvabnější melodie“).\n\nZajímavá hudební citace se objevuje v posledním aktu: Záviš při předvídání konce Přemyslovského rodu cituje zlidovělou píseň \"Doorávám, dokonávám\" pocházející původně z opery Františka Škroupa \"Libušin sňatek\".\n\nNastudování opery v Prozatímním divadle bylo velmi pečlivé (i když Procházka hovoří o „všelikých nejapnostech scénických“), byly pořízeny některé nové dekorace, a přijetí při premiéře bylo příznivé, i když „[o]becenstvo prokazovalo pochvalu a uznání více celku než jednotlivým částem“. Avšak již další představení, skladatelova benefice 19. října, ukázalo nezájem obecenstva o novou operu. Ta se nakonec dočkala jen dvou repríz, které jí zaručoval systém abonentních cyklů Prozatímního divadla. Vícekrát se Rozkošného \"Záviš z Falkenštejna\" na jevišti neobjevil. Neúspěch \"Záviše\" na dlouho poznamenal Rozkošného kariéru; obě jeho následující opery \"Mladí pytláci\" a \"Alchymista\", psané v romantickém duchu opět na Böhmova libreta, nebyly ani přijaty k provozování.\n\nLibreto \"Záviše z Falkenštejna\" vyšlo ve vydavatelství Mikuláš a Knapp v Praze (Karlíně) při příležitosti premiéry. Notový materiál se nachází v archivu Národního divadla.\n\nDěj opery se odehrává ve Znojmě, v Praze a na Hluboké v letech 1279–1290.\n(Chrámová předsíň v klášteře minoritském ve Znojmě s rakví Přemysla Otakara II.) Tělo slavného českého krále Přemysla Otakara II. je po prohrané bitvě na Moravském poli prozatímně uloženo v minoritském klášteře ve Znojmě. Chrám je zpravidla otevřen lidu, který přichází zhlédnout mrtvolu panovníka považovaného za neporazitelného, ale dnes je uzavřen, neboť se zde má konat svatba královny-vdovy Kunhuty a předáka z rodu Vítkovců, pohledného a duchaplného Záviše z Falkenštejna. Mnich kláštera přivádí k Otakarově rakvi knížete Mikuláše, králova levobočka a opavského vévodu. Ten se o samotě obrací k mrtvému otci, stěžuje i na nestoudnost vdovy a proradnost Vítkovců a přísahá, že ochrání práva mladého Václava, dědice království (árie Mikuláše \"Kde, ó kde tu dříve velký Otokar?... Reku, jemuž nestačila otců říše\"). Mikuláš se ukryje; do místnosti vchází hlava rodu Vítkovců a muž, který krále v bitvě v osudnou chvíli zradil, Milota z Dědic. S nenávistnými slovy proti mrtvému vladaři odchází opět do chrámu. Avšak mnich, který ho provázel, je ve skutečnosti Jindřich z Kunrinků, kdysi jeden z nejoddanějších nápadníků ovdovělé královny. Nyní se sem vloudil, aby na vlastní oči spatřil její sňatek se Závišem (scéna Jindřicha a Miloty \"Kdo říci můž, ta klenba Páně\" a zpěv Jindřicha \"Jdi, padouchu, svou co slávu zvratkou\").\n\nSvatební průvod, v němž se nacházejí i cizí vyslanci, dvořané a čeští pánové s Vítkovci v čele, je vítán Milotou a vchází do hlavního prostoru chrámu. Kunhuta poznává v mnichovi, který jí podává upuštěný růženec, Jindřicha, jehož však s posměškem odmítá (svatební průvod, zpěv Miloty se sborem \"Jménem osiřelé vlasti, mocný pane… Skvělá růže z Falkenštejna\"). Zatímco uvnitř chrámu probíhá svatební obřad (sbor na kůru \"Deus tuorum militum\"), Jindřich se pokouší modlit, ale nemůže se zbavit myšlenky na ženu, která pohrdla jeho srdcem. Svolává na ni i Záviše kletbu a přísahá pomstu za zrazeného krále (árie Jindřicha \"Viděl jsem ji – viděl – v celé pýše… Královský jí diadem\"). Na ta slova z úkrytu vystoupí Mikuláš a uzavírá s Jindřichem spojenectví (dialog a dvojzpěv Jindřicha a Mikuláše \"Amen, amen… Mstíti hanbu v hrobu lůně\"). Vrací se svatební průvod. Záviš prohlašuje, že se zasadí o vykoupení zajatého kralevice a jeho uvedení na trůn, ale Milota již plánuje nastolení Vítkovců na místo Přemyslovců. I Mikuláš s Jindřichem v Závišovu postupu tuší léčku. Lid však provolává slávu Kunhutě, Závišovi i Václavovi (finále: svatební průvod a kvintet se sborem \"Ač v trůnním lesku ovdovělá kněžna… Mé to bude vroucí snahy\").\n\n(Hodovní síň v Praze na Vyšehradě) Královna prožívá se Závišem idylu, naslouchajíc jeho písni provázené zvukem varyta (Závišova píseň \"Ach, ty růže, krásná růže\"). Avšak Záviše mučí ctižádost, nechce být pouhým manželem královy matky, a Kunhuta mu po dlouhém váhání slibuje v jeho plánech pomoc (duet \"Díky, pěvče! Jak dávno tomu… Což nejsem tobě, čím jsem byla?\"). Milota a další pánová přivádějí mladého krále, třináctileté pachole, vracejícího se z braniborského zajetí. Ten se srdečně s důvěrou vítá nejen s matkou, ale též se svým „druhým otcem“ Závišem, jehož vyznamenává (scéna Václava, Záviše, Kunhuty, Miloty a sboru \"Srdce mé, již neběduj!... Rána, z nížto krvácela vlasti\"). Zatímco všichni odcházejí hodovat, Milota vzbuzuje u Záviše milostný zájem o mladou princeznu Jitku, dceru uherského krále Ladislava dlící nyní na výchovu na českém dvoře, neboť jeho úklady počítají i s odstraněním Kunhuty.\n\nNásleduje oslava a pochodňový tanec, který však přeruší hluk potyčky z nádvoří. Byli nalezeni vyzvědači moravského pána a Závišova protivníka Gerharda z Obřan a jediným z nich, který potyčku přežil, je Jindřich z Kunrinků. Záviš nařizuje Jindřichovu popravu, Václav jmenuje Záviše velitelem výpravy proti Gerhardovi na Moravu. Kunhuta, vyčerpaná vnitřním bojem, cítíc vinu za Jindřichovo neštěstí i obávajíc se manželovy nepřítomnosti, klesá ve mdlobách (scéna \"Slyšte slova nemilého… Matko, zřítelnice moje\"). Když po chvíli žádá o nápoj, Milota vyzývá Jindřicha jakožto členka starého rodu rakouských nejvyšších číšníků, aby ho královně podal – avšak otrávený. Jindřich se zpěčuje, ale Milota si získává jeho poslušnost, neboť drží v zajetí Jindřichova otce (dialog \"Vzpamatuj se, krásná paní\"). Jindřich tedy podává Kunhutě pohár, ta jej vyprázdní a vzápětí umírá (Kunhutin zpěv \"Dojmem proudných citů mocných\"). Milota nechává Jindřicha uprchnout a svolává všechny zpět. Nad mrtvou královnou truchlí její syn Václav i Záviš, ten však méně upřímně, neboť jeho vášeň již patří Jitce.\n\n(Osamotnělý sad podle zahrady kláštera svaté Anežky) Je jedenáct hodin večer. V zahradě se scházejí četní členové rodu Vítkovců (sbor \"Bratři, spějme k cíli svému… Poklesejte ratolesti\"). Milota popisuje situaci: rod Přemyslovců je „chřadnoucí chudobička“, Záviš již má ve svém držení korunovační klenoty a mohl by získat i královskou hodnost (zpěv Miloty se sborem \"Nuže zkvítej rodů našich\"). Zatímco se Vítkovci radí, naslouchá jim ve skrytu Jindřich z Kunrinků (zpěv \"Vášeň lásky kam zavedla\"). Vítkovci se rozhodují sesadit Václava a korunovat Záviše, který teď sám přichází, přijímá hold a vysílá Milotu do Uher, aby požádal krále Ladislava o Jitčinu ruku.\n\nZáviš v zahradě osamí. Brzy přivádí stará důvěrnice Jitku. Zamilovaný Záviš a obdivuplná Jitka si vyznávají lásku a opěvují vlahou noc (duet \"Ty, jež jsi z říše nebeské… Muži drahý, muži velký\"). Jitka pak ale začne vyprávět Závišovi svůj dnešní sen o králi, který měl krásnou ženu, avšak přestal ji milovat, a když nosila pod srdcem jeho dítě, dal ji utratit jedem. Současně s Jitčiným vyprávěním má Záviš vidění: zjevuje se mu duch zavražděné Kunhuty, který pokračuje v příběhu započatém Jitkou a zve Záviše k sobě dříve, než uplyne rok (Jitčino/Kunhutino vyprávění \"Mně zdálo se, že viděla jsem krále\" a Závišovo vidění \"Jak ohyzdně se měsíc směje!... Shora, zdůli spějte vůli\").\n\n(Skvostná síň na hradě Hluboké) Záviš očekává na svém hradě příjezd krále Václava i uherského krále Ladislava, Jitčina otce, pod záminkou křtin. Nemůže však starostmi spát (árie \"Jak důležitý pro mne den\"). V síni jej vyhledá Jitka; Závišovo chování v ní vyvolává obavy, velmoži se ji však podaří uklidnit (duet \"Jitřenko ty milojasná\"). Znovu o samotě Záviš zjevuje svůj pravý úmysl: hodlá Václava otrávit a s Ladislavovou vojenskou pomocí se zmocnit českého trůnu. Ze schrány vyjímá českou královskou korunu a posazuje si ji na hlavu (árie \"Tak stát se musí!... Dooráno, dokonáno\"). V této situaci jej najde Jitka. Je zaražena, pak odvádí Záviše k hostům.\n\nDo síně proniknou Mikuláš a Kunrink se svými zbrojnoši; přišli Záviše soudit. Záviš vběhne zpět jako v pomatení: zdá se mu, že jej pronásleduje Kunhutin duch. I v Mikulášovi zprvu vidí ducha krále Otokara. Mikuláš přišel svého otce pomstít; má s sebou list krále Václava odsuzujícího Záviše k smrti. Záviš se brání, probodne Kunrinka, ale je odzbrojen a přes prosby Jitčiny odveden na smrt; král Ladislav nedorazil. Mikuláš z výklenku sleduje Závišovu popravu (finále \"Stráže kol mi rozestavte… Aj, co následuješ mne?... Ty vyprávěls mi krásný sen… Ba popraviště jeho trůn\").\n\nExistuje dosud nevydaná nahrávka slavnostního pochodu z opery, pořízená Československým rozhlasem v Praze roku 1947. Vládní dechovou hudbu řídí Václav Thier\n\nLibreto \"Záviš z Falkenštejna\" v databázi projektu Kramerius\n"}
{"id": "771898", "url": "https://cs.wikipedia.org/wiki?curid=771898", "title": "Přestup tepla", "text": "Přestup tepla\n\nPřestup tepla je fyzikální jev, při kterém dochází na rozhraní dvou látek s různou teplotou k přenesení tepla z jedné látky do druhé. Jedná se o zvláštní případ vedení tepla.\n\nZa ustáleného stavu je možné pozorovat rozdělení teplot podobně jako na , kde formula_1 je šířka stěny, formula_2 je teplota látky před stěnou a formula_3 je teplota látky za stěnou, přičemž formula_4. Na rozhraní kapaliny a pevné látky se vytváří tzv. \"mezní vrstva\", ve které dochází k prudké změně teploty, tzv. \"tepelný skok\".\n\nMnožství tepla, které přejde za čas formula_5 plochou formula_6 z látky o teplotě formula_2 do stěny o teplotě formula_8 je možné vyjádřit tzv. \"Newtonovým vztahem\"\nkde konstanta úměrnosti formula_10 se nazývá koeficient (součinitel) přestupu tepla, fyzikální rozměr [W.m.K].\n\nPro hustotu tepelného toku platí\nHustota tepelného toku formula_12 [W.m] je tedy úměrná teplotnímu rozdílu, tak jako v případě vedení tepla.\n\nKoeficient přestupu tepla formula_10 má při posuzovaní přestupu tepla rozhraním velkou úlohu.\n\nTento koeficient je závislý na celé řadě veličin, které jsou charakteristické pro danou látku a daný stav proudění. Nejde tedy o materiálovou konstantu jako např.: tepelná vodivost\n\nNapř. se ukazuje, že na součinitel přestupu tepla formula_10 má při ustáleném turbulentním proudění kapaliny dlouhou hladkou trubkou vliv průměr trubky formula_15, rychlost proudění kapaliny formula_16, tepelná vodivost kapaliny formula_17, měrná tepelná kapacita formula_18, viskozita formula_19 a hustota kapaliny formula_20, tzn. formula_21.\n\nHodnota součinitele je obvykle určována experimentálně.\n\nPokud prochází tepelný tok určitou překážkou, hovoří se o prostupu tepla. Prostup tepla lze považovat za posloupnost přestupů.\nPři ustáleném proudění rovinnou stěnou platí\nkde formula_17 je tepelná vodivost.\n\nTyto rovnice je možné upravit do tvaru\n\nSčítáním rovnic dostaneme:\n\nkde formula_28 představuje koeficient (součinitel) prostupu tepla, pro nějž platí formula_29 .\n"}
{"id": "771899", "url": "https://cs.wikipedia.org/wiki?curid=771899", "title": "Třída Dido", "text": "Třída Dido\n\nTřída Dido byla třída protiletadlových křižníků Royal Navy, přijatých do služby v letech 1940–1944. Třídu tvořilo celkem 16 jednotek, postavených ve dvou skupinách. Všechny křižníky této třídy se účastnily druhé světové války, pět jich bylo v bojích zničeno. Většina přeživších lodí byla vyřazena v průběhu 50. let, pouze HMS \"Black Prince\" byl vyřazen roku 1962 a HMS \"Royalist\" roku 1967. Nový Zéland měl v letech 1946–1966 zapůjčeny tři křižníky této třídy a jeden další v letech 1957–1983 provozoval Pákistán.\n\nVývoj třídy \"Dido\" reagoval na potřebu získat rychlá doprovodná plavidla schopná účinně bojovat proti menším hladinovým lodím a letadlům. Konstrukce trupu byla převzata z lehkých křížníků třídy \"Arethusa\". Na něj byly osazeny čtyři (někdy pět) dvoudělové věže nesoucí dvouúčelové 133mm kanóny. Věže stejného typu nesly rovněž bitevní lodě třídy \"King George V\".\n\nPrvní skupina křižníků třídy \"Dido\" byla do služby zařazena v letech 1940–1942. Čítala 11 jednotek, pojmenovaných HMS \"Bonaventure\", HMS \"Dido\", HMS \"Hermione\", HMS \"Naiad\", HMS \"Phoebe\", HMS \"Euryalus\", HMS \"Sirius\", HMS \"Charybdis\", HMS \"Cleopatra\", HMS \"Scylla\" a HMS \"Argonaut\". Druhá pětičlenná skupina třídy \"Dido\", tvořená křižníky HMS \"Bellona\", \"Black Prince\", HMS \"Diadem\", \"Royalist\" a HMS \"Spartan\", do služby vstoupila v letech 1943–1944. Druhá skupina měla větší výtlak, jinak tvarované nástavby a vždy pouze čtyři hlavní dělové věže.\n\nVýzbroj jednotlivých plavidel se lišila a během války bylo její složení průběžně upravováno. Například \"Dido\" do služby vstupoval s výzbrojí tvořenou osmi 133mm kanóny, jedním 102mm kanónem, osmi 40mm a dvěma trojnásobnými 533mm torpédomety. Už na konci roku 1941 však jeho výzbroj zesílila na deset 133mm kanónů v pěti věžích (tři na přídi a dvě na zádi), osm 40mm kanónů, pět 20mm kanónů v jednohlavňové lafetaci a šest 533mm torpédometů. Pohonný systém tvořila čtyři turbínová soustrojí a čtyři tříbubnové kotle. Nejvyšší rychlost dosahovala 32,5 uzlu.\n\nCelou třídu čekalo intenzivní nasazení v druhé světové válce. Bojovaly například v bitvě u Matapanu, druhé bitvě u Syrty, při vylodění v Severní Africe či v bitvě o Okinawu V bojích bylo potopeno plných pět z nich. Křižník \"Bonaventure\" potopila 31. března 1941 italská ponorka \"Ambra\". \"Naiad\" byl 11. března 1942 potopen u Kréty německou ponorkou U 565. \"Hermione\" se účastnil Operace Vigorous, když ho 16. června 1942 potopila německá ponorka U 205. \"Charybdis\" byl 23. října 1943 potopen německými torpédovkami \"T 23\" a \"T 27\". \"Spartan\" byl 29. ledna 1944 potopen u Anzia německou rádiem řízenou kluzákovou pumou.\n\nNovozélandské královské námořnictvo mělo od britského námořnictva dlouhodobě zapůjčeny celkem tři jednotky této třídy, kterými po roce 1946 nahradilo křižníky HMNZS \"Achilles\" a HMNZS \"Leander\", patřící ke třídě \"Leander\". Všechny patřily k novější druhé skupině třídy \"Dido\". \"Bellona\" sloužila k výcviku a roku 1956 byla vrácena do Velké Británie. \"Black Prince\" byl, až do svého vrácení roku 1961, vlajkovou lodí. \"Royalist\" byl vrácen roku 1966.\n\nPákistánské námořnictvo provozovalo v letech 1957–1983 křižník \"Diadem\", patřící do druhé skupiny třídy \"Dido\". Loď nesla jméno \"Babur\" (C 84) a její výzbroj tvořilo osm 133mm kanónů, čtrnáct 40mm kanónů a šest torpédometů.\n\n\n"}
{"id": "771919", "url": "https://cs.wikipedia.org/wiki?curid=771919", "title": "Knut IV. Dánský", "text": "Knut IV. Dánský\n\nKnut IV. Dánský (dánsky \"Knud IV den Hellige\"/\"Sankt Knud\", asi 1042 – 10. července 1086) byl králem Dánska v letech 1080 až 1086. Byl to ambiciózní panovník, který usiloval o zvýšení moci dánského království, podporoval katolickou církev a měl v plánu dobývat trůn Anglie. Stal se prvním Dánem, který byl kanonizován, a od roku 1101 je katolickou církví uznáván jako patron Dánska.\n\nKnut se narodil okolo roku 1042 jako jeden z mnoha nemanželských synů Svena II. Estridssona. Poprvé je zmiňován jako účastník Svenova nájezdu do Anglie v roce 1069, a Anglosaská kronika ho uvádí jako velitele dalšího nájezdu v roce 1075.\n\nKdyž v roce 1074 zemřel Sven II., králem se stal jeden z Knutových bratrů jako Harald III. a protože Knut se uchýlil do švédského exilu, byl možná v aktivní opozici proti Haraldovi. V roce 1080 se Knut stal Haraldovým nástupcem na trůně a při té příležitosti se oženil s Adélou, dcerou hraběte Roberta I. Flanderského. Ta mu v roce 1084 porodila syna Karla (v Dánsku neobvyklé jméno). Krátce před jeho smrti se narodily ještě dvě dcery, dvojčata Cecílie a Ingegerda (1085/86).\n\nKnut štědře obdaroval kostely v Dalby, Odense, Roskilde, Viborgu a zvláště v Lundu. V církvi si tak vytvořil mocného spojence. Jeho vláda se vyznačovala energickou snahou o vzrůst panovnické moci v Dánsku a tvrdým přístupem ke šlechtě. Vyhrazoval si právo na obecní půdu, právo na zboží z potopených lodí a právo na dědictví po cizincích a lidech bez příbuzných. Tato politika ho odcizila poddaným, kteří nebyli zvyklí na krále, který si nárokuje takovou moc a který zasahuje do jejich každodenních záležitostí.\n\nKnutovy ambice se však neomezovaly jen na domácí půdu. V roce 1085 s pomocí svého tchána Roberta Flanderského a Olafa III. Norského plánoval invazi do Anglie. Jeho flotila však nikdy nevyplula. Knut byl nucen zdržet se ve Šlesvicku kvůli hrozbě ze strany císaře Jindřicha IV., se kterým mělo Dánsko i Flandry nepřátelské vztahy. Knut se obával Jindřichovy invaze, protože jeho protikrál Rudolf Švábský našel v Dánsku útočiště.\n\nVálečníci začali být netrpěliví, jednalo se ostatně převážně o rolníky, kteří se museli na sklizeň vrátit domů, a žádali Knutova bratra Olafa, aby hájil jejich věc. Knut nechal Olafa zadržet a poslal ho do Flander. Kampaň byla nakonec zrušena, ale Knut ji měl v plánu do roka zopakovat.\n\nPočátkem roku 1086 propukla v oblasti Vendsyssel rolnická revolta. Příčina není známá, ale spekuluje se o tom, že důvodem byly pokuty uvalené na ty, kteří se neúčastnili anglické kampaně v předchozím roce nebo Knutova politika desátek.\n\nKnut před revoltou utekl do Šlesvicka a poté do Odense. 10. července 1086 našli Knut a jeho muži útočiště v dřevěném kostele sv. Albana v Odense, kam rebelové vtrhli a před oltářem zabili krále Knuta, jeho bratra Benedikta a sedmnáct z jejich mužů. Jeho nástupcem se stal jeho bratr Olaf.\n\nPod Olafovou vládou Dánsko trpělo neúrodou a hladomorem, což bylo vykládáno jako boží trest za zabití Knuta. Během Olafovy vlády také začal proces Knutovy kanonizace . 19. dubna 1101 jej papež Paschalis II. kanonizoval jako svatého pod jménem \"San Canuto\". V roce 1300 byly ostatky Knuta a jeho bratra Benedika uloženy v katedrále v Odense založené na jeho počest.\n"}
{"id": "771925", "url": "https://cs.wikipedia.org/wiki?curid=771925", "title": "Heulos", "text": "Heulos\n\nHeulos (čti \"hajlos,\" též Březinovy sady) je jedním z jihlavských parků. Dělí se na Malý a Velký Heulos (dříve \"Nový Heulos\").\n\nPark byl vybudován v letech 1824-1826 na svahu údolí Heulos. Zřízení parku měl iniciovat c.k. hejtman v důchodu von Hoffeneg a na vybudování se také zasloužili krajský hejtman baron František Nádherný a jihlavský purkmistr Vincenc Gattoni. V roce 1836 došlo k vybudování nového vstupu od kostela sv. Jakuba Většího. V roce 1846 zde byl zřízen taneční sál. V roce 1949 se v areálu parku začalo s budováním Parku kultury a oddechu. Roku 1951 došlo k otevření amfiteátru letního kina a konala se zde řada kulturních akcí, přičemž největší ohlas z nich měl Filmový festival pracujících. Roku 1957 byl poblíž amfiteátru vybudován zookoutek, jenž byl 1. ledna 1982 zařazen mezi zoologické zahrady. Po sametové revoluci letní kino chátralo, po rekonstrukci se zde koná řada kulturních akcí – např. hudební festivaly Vysočina fest a Rock in Heulos (do roku 2006) či festival Jihlavské pivní pábení. Součástí rekonstrukce byla revitalizace řeky Jihlávky. \n\n\n"}
{"id": "771928", "url": "https://cs.wikipedia.org/wiki?curid=771928", "title": "Smrky v údolí Kamenického potoka", "text": "Smrky v údolí Kamenického potoka\n\nSmrky v údolí Kamenického potoka je skupina původně 31, v současnosti 27 chráněných smrků ztepilých rostoucích v hlubokém, lesnatém údolí Kamenického potoka v Hornopožárském lese mezi Kamenicí a Čakovicemi podél silnice II/107. \n\n\nV údolí Kamenického potoka mezi 1. a 2. pravostranným přítokem pod Kamenicí byla vyhlášena skupina památných stromů. Hluboce zaříznuté údolí v nadmořské výšce 350 m představuje pro stromy chráněné místo s dostatkem vody. Nejmohutnější z nich (č. 4) označovaný jako „Těptínský smrk“ byl až do svého pádu při vichřici 25. června 2008 (strom byl nad kořeny napaden hnilobou, takže mohl spadnout kdykoliv) nejmohutnějším smrkem a nejvyšším stromem v Česku. V roce 2003 byl vysoký 58 metrů, obvod měl 515 cm, věk 200 let, výšku koruny 45 m a šířku koruny 14 m. Vypadal zdravě, ale zlom po velmi silném větru ukázal středovou červenou hnilobu až do výše 10 m. Spadl přes potok, silnici a oplocení obory. Kolem sebe zanechal několik dalších exemplářů měřících přes 50 metrů. \n"}
{"id": "771929", "url": "https://cs.wikipedia.org/wiki?curid=771929", "title": "Henk Barendregt", "text": "Henk Barendregt\n\nHendrik Pieter (Henk) Barendregt (* 18. prosince 1947) je holandský učitel meditace, vědec a profesor matematické logiky. Je vůdčí osobností výzkumného týmu, který na Radbodově univerzitě v Nijmegenu zkoumá vliv meditace vipassaná na lidskou mysl. Vede meditační zásedy v Holandsku, Německu, Itálii a Řecku. Je držitelem Spinozovy ceny z roku 2002, členem Academia Europaea a také rytířem Řádu holandského lva.\n\n\n"}
{"id": "771937", "url": "https://cs.wikipedia.org/wiki?curid=771937", "title": "Mistrovství Evropy juniorů v ledním hokeji 1984", "text": "Mistrovství Evropy juniorů v ledním hokeji 1984\n\nMistrovství Evropy juniorů v ledním hokeji 1984 byl 17. ročník této soutěže. Turnaj hostila od 7. do 13. dubna západoněmecká města Rosenheim, Garmisch-Partenkirchen, Füssen a Bad Tölz. Hráli na něm hokejisté narození v roce 1966 a mladší.\n\nVzájemné výsledky ze základních skupin se započetly celkům i do skupin o konečné umístění.\n\nNejproduktivnější hráč\n\nBrankáři: Jevgenij Bělošejkin, Oleg Brataš\nObránci: Igor Nikitin, Igor Kravčuk, Anatolij Fedotov, Sergej Seljanin, Alexej Griščenko, Michail Tatarinov, Oleg Posmetěv\nÚtočníci: Pavel Kadykov, Vladimir Gromilin, Igor Vjazmikin, Pavel Torgajev, Valerij Kamenskij, Igor Rasko, Ravil Chajdarov, Alexandr Semak, Igor Marjuchin, Konstantin Polozov, Vladimir Jelovikov.\n\nBrankáři : Jaroslav Landsman, Ivo Čapek\nObránci: Petr Svoboda, Stanislav Medřík, Jiří Látal, Miroslav Hošek, Petr Hodek, Jaroslav Jeništa, Dušan Králik\nÚtočníci: David Volek, Michal Pivoňka, Kamil Kašťák, Radek Ťoupal, Petr Ručka, Robert Šebek, Jiří Kučera, Tomáš Kapusta, Robert Kron, Ladislav Lubina, Milan Huluk.\n\nŠampionát B skupiny se odehrál v Herningu v Dánsku, postup na mistrovství Evropy juniorů 1985 si vybojovali Norové. Naopak sestoupili\nItalové.\n\n1. Norsko\n2. Polsko\n3. Rakousko\n4. Rumunsko\n5. Dánsko\n6. Bulharsko\n7. Jugoslávie\n8. Itálie\n\nŠampionát C skupiny se odehrál v Edinburghu a v Kirkcaldy ve Skotsku ve Velké Británii, vyhráli jej Maďaři.\n\n1. Maďarsko\n2. Velká Británie\n3. Belgie\n4. Španělsko\n"}
{"id": "771939", "url": "https://cs.wikipedia.org/wiki?curid=771939", "title": "Fregatka", "text": "Fregatka\n\nFregatka (\"Fregata\") je jediný rod monotypické čeledě fregatkovití (Fregatidae). Rod těchto vodních ptáků se dělí do 5 druhů.\n\nLze je spatřit létat nad všemi tropickými a subtropickými moři, v některých místech se mohou vyskytovat pouze sezónně v závislosti na množství vhodných ryb. Fregatky jsou majestátní, velice hbití letci, přesto se obvykle nepouštějí daleko od pobřeží neboť k odpočinku se vracejí na břeh. Dokážou při svém letu šetřit síly a využívají teplé stoupavé proudy a dlouze plachtí, mnohdy je hurikány zaženou na neobvyklá místa.\n\nJsou to velcí ptáci, měří 90 až 115 cm a váží 600 až 1600 gramů, rozpětí křídel mívají 195 až 245 cm; samice bývají větší a těžší než samci. Křídla mají neobyčejně dlouhá, úzká a špičatá, dlouhý ocas složený z 12 per je hluboce vidličnatý. Hlava je malá a krk poměrně krátký. Dlouhý, válcovitý zobák (2krát delší než hlava) je na konci hákovitě zahnutý. Mají ze všech ptáků nejvíce pneumatizovanou kostru.\n\nJejich nohy jsou poměrně krátké, u samců bývají včetně chodidel černé nebo hnědé, u samic bílé nebo červené. Mezi prsty s ohnutými drápky mají natažené jen malé plovací blány. Po pevné zemi chodí pomalu a kolébavě, nohy dobře slouží jen k usednutí na větve. Jejich lesklé peří je převážně černé nebo hnědé, samice mívají bílé břicho nebo hruď. Samci mají pod hrdlem pružný vak, který v době námluv sytě zčervená, samci je nafukují a lákají na něj samice.\n\nLoví za letu do zobáků, na vodní hladinu nepřistávají ani se nepotápějí, maximálně se od hladiny odrážejí při vzletu s kořistí. Jsou špatnými plavci, mají smáčivé peří rychle navlhající. Loví ryby plovoucí těsně pod hladinou nebo vyskakující z vody, například při útěku před delfíny. Svými dlouhými zahnutými zobáky vytáhnou zpod hladiny i chobotnice, medúzy a malé želvy. Sbírají také z povrchu mršiny nebo po dlouhou dobu následují rybářské lodě a čekají na vyhozený odpad. Je u nich často popisován kleptoparazitismus, kdy za letu obtěžují jiné mořské ptáky a kradou jim ulovené ryby, většinou je tento jev zveličován. Loupí také vejce a mláďata jiných ptáků i samotných fregatek. Nedokáži vzlétnou z rovné plochy, proto neusedají na zem.\n\nVlastní hnízdící kolonie čítá i několik tisíc párů, hnízdí společně také jiné druhy a rody. Bývají situovány na tradiční místa, na opuštěné ostrůvky, skalnaté útesy, nebo jinak pozemním dravcům nepřístupná místa. Počátek zahnízdění je dán místně s dobou maximálního výskytu potravy.\n\nFregatky jsou považovány za sezónně monogamní. Námluvy probíhají tak, že samci se shlukují do skupin, rozprostírají křídla, zvedají zobáky vzhůru, klapou jimi a hlavně nafukují své ohnivě červené vaky. Samice nad nimi přelétávají a vybírají si, pak u svých vyvolených přistanou. Spárovaní se několik dnů procházejí s hadovitými pohyby hlavy a dotýkají se zobáky, načež začnou stavět hnízdo. Hnízda fregatek bývají umístěna na stromech, keřích nebo skalách, jsou spletena z větviček, listů, trávy, mořských řas i peří. Samec sbírá materiál, často krade z okolních hnízd, samice hnízdo staví z přineseného a hlídá ho. Oplodnění probíhá na hnízdě.\n\nSamice klade jediné vejce, které střídavě oba ptáci inkubují asi 40 až 45 dnů. Vylíhlé mládě je zcela závislé na rodičích, kteří ho krmí, zahřívají i ochraňují. Během prvého měsíce jsou u něj neustále, pak se navracejí jen s krmením a večer. Po třech až čtyřech měsících od narození samec rodinu opouští. Původní chmýří mláděte se změní do dětského šatu za čtyři a půl až devět měsíců, pak teprve opouští hnízdo. Matka mládě dokrmuje ještě dalších devět až patnáct měsíců. Peří dospělce získává ve věku čtyř až šesti let, poprvé zahnízdí v šesti až sedmi létech; toho věku se dožívá sotva 10 % mláďat. Chovný cyklus je u fregatek ze všech mořských ptáků nejdelší. Výchovou vytížené samice mohou zahnízdit nejdříve až druhým rokem, samci každoročně. Fregatky jsou dlouhověké, dožívají se 25 až 35 let.\n\nRod fregat se dělí do pěti druhů:\n\nČervený seznam IUCN zařadil mezi:\n"}
{"id": "771950", "url": "https://cs.wikipedia.org/wiki?curid=771950", "title": "Modla", "text": "Modla\n\nModla (nebo idol) je předmět požívající náboženské úcty – může jít o zobrazení boha, významné duchovní bytosti nebo personifikované symbolické vyjádření určitého duchovního principu. \n\nModly můžou být různých velikostí a materiálů. Příklady užívání model je známe z řady kultur. Například malé hliněné nebo dřevěné figurky, využívané k domácím bohoslužbám. Modly můžou zosobňovat osobní bohy, rodinné nebo bohy domova apod. Známé jsou již z neolitu, ale především v době bronzové se rozšířily po celém Středomoří a na Středním východě. V Bibli je jednou ze zmiňovaných model např. zlaté tele. V obdobích změn náboženství na určitých územích docházelo i k ničení model starého náboženství představiteli náboženství přicházejícího – například při christianizaci pohanů byly pohanské modly a jiná posvátná místa ničeny křesťanskými misionáři.\n\nPojem modla se v přeneseném smyslu užívá i pro světský (nenáboženský) předmět přemrštěného obdivu, uctívání, zbožňování nebo takovou hodnotu světa, která si nárokuje větší důležitost, než kterou ve skutečnosti má, takže modla je též „všechno, co chce, abychom ho brali vážněji, než si zaslouží“. V tomto smyslu slova se tak mohou \"modlami\" stát také lidmi obdivované celebrity jako politici, herci a zpěváci nebo sportovci. Zvýšená tendence některých lidí obdivovat objekty se nazývá modlářství.\n\n\n"}
{"id": "771951", "url": "https://cs.wikipedia.org/wiki?curid=771951", "title": "Gary Cole", "text": "Gary Cole\n\nGary Michael Cole (* 20. září 1956 Park Ridge, Illinois) je americký herec.\n\nVystudoval Illinois State University, herectví se profesionálně věnuje od roku 1983, kdy začal působit v divadlech v Chicagu. Tentýž rok debutoval v televizi ve filmu \"Heart of Steel\". O dva roky později se poprvé objevil v celovečerním filmu \"Žít a zemřít v L. A.\" Během své kariéry působil především v televizních rolích, jak v televizních filmech, tak seriálech. Z větších rolí to byly např. seriály \"Midnight Caller\", \"Tajemný příběh z Ameriky\", \"Západní křídlo\", \"Hledaní\" a \"Zoufalé manželky\". V roce 1999 hrál kapitána Matthewa Gideona ve sci-fi seriálu \"Křížová výprava\". Jako dabér se objevil např. v animovaných seriálech \"Harvey Birdman, Attorney at Law\", \"Griffinovi\" či \"Kim Possible\". Dále hostoval např. v seriálech \"The Twilight Zone\", \"Miami Vice\", \"Krajní meze\", \"Frasier\", \"Můj přítel Monk\", \"Zákon a pořádek: Útvar pro zvláštní oběti\" a \"Chuck\" a hrál v celovečerních filmech jako např. \"S nasazením života\", \"Maléry pana Šikuly\", \"Téměř dokonalý zločin\", \"Expres foto\", \"Jsem agent\", \"Kruh 2\", \"Osudové selhání\" či \"Travička zelená\".\n\n"}
{"id": "771953", "url": "https://cs.wikipedia.org/wiki?curid=771953", "title": "Permaktron", "text": "Permaktron\n\nPermaktron je elektronka s postupující vlnou – Traveling-wave tube (TWT). Používá se jako nízkošumový širokopásmový zesilovač slabých emg signálů nebo jako laditelný VF generátor (BWO-BackWaveOscilator). Pracuje v mikrovlnných pásmech od 300 MHz do 50 GHz a 95 GHz – 1 THz se ziskem 40–70 dB a šířkou pásma větší než oktáva.\n\nSpočívá v interakci mezi elektronovým paprskem a VF elektromagnetickým polem\nRychlost elektronového svazku je dána anodovým napětím, nábojem elektronu a jeho hmotností. Rychlost vlny se rovná rychlosti světla.\nRychlost vlny je třeba snížit na stejnou rychlost jakou má svazek elektronů použitím spirálovité elektrody. Vlna urazí stejnou vzdálenost v ose jako elektrony ve svazku. (musí projít po mnohem delší cestě – závitech spirály) Signálu postupujícímu po spirále se říká pomalá vlna.\nVe vlnovodu se spirálovou elektrodou která zpomaluje běžící emg vlnu, prochází svazek elektronů. Na elektron pohybující se stejnou rychlostí jako elektromagnetická vlna, působí síla nezávisle na čase. Jestliže je touto silou brzděn, předává energii poli po celou dobu průchodu vlnovodem.(Elektrony předávají vlně energii po celou dobu průletu podél spirály.)\nElektron, který vstoupí do pole vlny mimo periodu bude naopak urychlován stejnou dobu.\nV postupující vlně však dochází ke shlukování elektronů a za ideálních podmínek je počet brzděných elektronů mnohonásobně větší, než urychlovaných a signál se zesiluje.\n\nPermaktron tvoří vakuová trubice do níž ústí elektronová tryska tvořená katodou, zaostřovací elektrodou a duální anodou, kde první anoda tvaruje paprsek na požadovanou velikost a hustotu a druhá řídí paprsek do požadovaného směru (zpravidla v ose na opačném konci trubice). Kolem paprsku probíhá vodivá spirála, která tvoří nízkoimpedanční VF vedení na které je pomocí směrových vazebních členů přiveden VF vstup a výstup (vlnovody). Uprostřed je spirála obklopena atenuátorem, který upravuje rezonanční vlastnosti spir. vedení. Celá vakuová trubice je vložena do prstencového permanentního magnetu vytvářejícího magnetické pole podél trubice, které soustřeďuje paprsek elektronů do úzkého svazku.\n\nPracovní frekvenční oblast elektronek s postupnou vlnou byla omezena technologií výroby velmi malých spirál a průchodem dostatečného proudu středem spirály. S rostoucím kmitočtem klesají rozměry celého zařízení a rovněž nároky na hloubku vakua uvnitř trubice. Pomocí litografie a leptání lze vytvořit šroubovou strukturu o průměru několika desítek mikrometrů, což odpovídá prac. kmitočtu 1THz. Tak malé rozměry umožňují funkci i při průchodu elektronového svazku vně spirály. Pro výrobu se používá SiO/BeO substrát jako matrice pro spirálu, zlato jako materiál spirály a syntetický diamant jako nosič spirály. \nPokud uvažujeme o takto vyrobeném zařízení pro 1 THz se spirálou Ø 26 μm, napětí svazku 9 kV, proud svazku 5,6 mA můžeme získat výstupní výkon v saturaci 200 mW, zisk 33 dB a šířku pásma přes několik oktáv.\n\nZejména jako přesný vysokofrekvenční generátor (BWO) laditelný v širokém pásmu (pro radar), jako zesilovač MW signálu, jako výkonový zesilovač v satelitních transpondérech, případně jako zdroj i jako detektor vf magnetického pole při testování kompatibility EMC a odolnosti zařízení proti EMP\n\n"}
{"id": "771955", "url": "https://cs.wikipedia.org/wiki?curid=771955", "title": "David Allen Brooks", "text": "David Allen Brooks\n\nDavid Allen Brooks (* 9. ledna 1947 Los Angeles, Kalifornie) je americký herec.\n\nPoprvé se objevil v televizním filmu \"The Merry Wives of Windsor\" v roce 1970, jeho další role přišly v průběhu 80. let. V letech 1981 a 1982 hrál v mýdlové opeře \"The Edge of Night\", později hrál např. ve filmu \"Červený drak\" či seriálu \"Quantum Leap\". V 90. letech hostoval např. v seriálech \"Ochránce\", \"JAG\", \"Melrose Place\" a \"Walker, Texas Ranger\". V roce 1999 hrál archeologa Maxe Eilersona ve sci-fi seriálu \"Křížová výprava\". Po roce 2000 se objevil např. v seriálech \"Pohotovost\", \"Kriminálka Miami\", \"Vražedná čísla\" a \"Spravedlnost\".\n\n"}
{"id": "771957", "url": "https://cs.wikipedia.org/wiki?curid=771957", "title": "Hráčské statistiky Petry Kvitové", "text": "Hráčské statistiky Petry Kvitové\n\nHráčské statistiky Petry Kvitové zahrnují výsledky tenisové kariéry profesionální tenistky, která se stala třetí Češkou figurující na druhém místě žebříčku WTA.\n\nNa okruhu WTA vyhrála dvacet sedm singlových titulů, včetně wimbledonských trofejí z let 2011 a 2014. V rámci okruhu ITF přidala sedm turnajových výher z dvouhry. Stala se také šampionkou týmových soutěžích – šestkrát zvítězila ve Fed Cupu a jednou na Hopmanově poháru. Z ženské dvouhry Riodejaneirské olympiády 2016 si odvezla bronzovou medaili.\n\nV hlavní soutěži okruhu WTA Tour debutovala 31. července 2007 prohrou s Martou Domachowskou na stockholmském Nordea Nordic Light Open 2007. V lednu 2009 vyhrála premiérový titul na australském Moorilla Hobart International po finálovém vítězství nad krajankou Ivetou Benešovou. V září téhož roku poprvé porazila úřadující světovou jedničku, když ve třetím kole US Open 2009 vyřadila Rusku Dinaru Safinovou. Do semifinále grandslamu se premiérově podívala ve Wimbledonu 2010. Cestou pavoukem na její raketě skončily také Caroline Wozniacká a Viktoria Azarenková. Mezi poslední čtveřicí však nestačila na světovou jedničku a pozdější šampionku Serenu Williamsovou.\nPrůlomovou sezónou se pro ni stal rok 2011, jenž otevřela lednovou trofejí na Brisbane International, následovanou premiérovým postupem do čtvrtfinále Australian Open. V něm však nestačila na ruskou světovou dvojku Věru Zvonarevovou. Během února si odvezla první vavřín z kategorie Premier. Na pařížském Open GDF Suez 2011 porazila v závěrečném boji nastupující světovou jedničku Kim Clijstersovou, pro niž to bylo poslední finále kariéry. V první polovině května si připsala debutový vařín v druhé nejvyšší úrovni Premier Mandatory. V závěru antukového Mutua Madrid Open 2011 na ni nenašla recept Viktoria Azarenková. Po turnaji se jako šestá Češka v historii, a první od roku 2007, premiérově posunula do elitní světové desítky, když jí patřilo 10. místo. V červenci dosáhla na grandslamový titul z travnatého Wimbledonu 2011 díky finálovému vítězství nad Ruskou Marii Šarapovovou. Celoroční výsledky ji poprvé posunuly na závěrečný Turnaj mistryň 2011 pro nejlepší hráčky okruhu. Sérií čtyř výher prošla do finále, v němž si podruhé během týdne poradila se světovou čtyřkou Viktorií Azarenkovou. Stala se tak třetí tenistkou, která zvítězila při prvním startu. Den po triumfu, 31. října 2011, jí premiérově patřila pozice světové dvojky.\n\nSemifinále na Australian Open 2012 a French Open 2012 dosáhla kariérních maxim. V obou případech ji však zastavila Šarapovová. Poprvé zavítala na Hopmanův pohár 2012, kde reprezentovala Českou republiku s Tomášem Berdychem. Ve finále přehráli Francii a slavili titul. V létě se stala šampionkou US Open Series, když vybojovala trofeje na Canada Masters 2012 a New Haven Open at Yale 2012.\n\nDruhou grandslamovou trofej získala ve Wimbledonu 2014 po drtivé finálové výhře nad Kanaďankou Eugenie Bouchardovou. Podle sportovního novináře Petera Boda předvedla jeden z nejlepších výkonů v historii dvouher grandslamových finále vůbec. V létě se potřetí v řadě probojovala do přímého boje o titul na Connecticut Open 2014, kde na ni nenašla recept Magdaléna Rybáriková. O měsíc později zvítězila na premiérovém ročníku Wuhan Open. Po pěti porážkách porazila poprvé Serenu Williamsovou v semifinále Mutua Madrid Open 2015, z něhož si odvezla druhý vavřín. Na US Open 2015 vylepšila osobní maximum postupem do čtvrtfinále. Prvním turnajem, na němž si připsala třetí trofej, se stal Connecticut Open. Ve finále ročníku 2015 zdolala Lucii Šafářovou. Sezóna 2015 se stala pátou v řadě, jíž zakončila v elitní světové desítce.\n\nNa XXXI. letních olympijských hrách v Riu de Janeiru získala bronzovou medaili v ženské dvouhře po výhře nad americkou světovou devítkou Madison Keysovou. V listopadu přidala premiérový triumf ze závěrečného turnaje sezóny WTA Elite Trophy 2016, přezdívaného „malý Turnaj mistryň“,když na ni ve finále nestačila Ukrajinka Elina Svitolinová a stala se tak první tenistkou, která ovládla obě závěrečné události sezóny vždy při svém debutu. Ziskem páté trofeje ve Fed Cupu v roce 2016, po finálové výhře nad Francií, se stala nejúspěšnější českou reprezentantkou, když překonala čtyři tituly Heleny Sukové z osmdesátých let 20. století.\n\nDvacátým prvním titulem kariéry na petrohradském St. Petersburg Ladies Trophy 2018 se stala vůbec první levorukou šampionkou dvouhry jakéhokoli turnaje WTA Tour v Rusku a mezi aktivními tenistkami se v počtu titulů osamostatnila na 5. místě za Serenou a Venus Williamsovými, Šarapovovou a Wozniackou. Jako první hráčka zvítězila třikrát na antukovém Madrid Open z kategorie Premier Mandatory, když si třetí triumf připsala v roce 2018. Pět singlových titulů v sezóně 2018 představovalo nejvyšší počet ze všech hráček okruhu. Poslední z nich vybojovala obhajobou již na červnovém Nature Valley Classic. V závěru roku pak získala šestý pohár z Fed Cupu 2018, jímž se posunula na třetí místo historických statistik soutěže, po bok Američanky Rosemary Casalsové.\n\nNejobtížnější cesty Petry Kvitové za titulem podle žebříčkového postavení soupeřek během turnaje: \n\n\"Přehled uvádí vyhrané zápasy Kvitové ve dvouhře nad tenistkami, které v době utkání figurovaly do 10. místa žebříčku WTA.\"\n\n\"Přehled poměrů vzájemných zápasů Petry Kvitové s hráčkami, které byly během kariéry klasifikovány do 10. místa žebříčku WTA.\"\n"}
{"id": "771985", "url": "https://cs.wikipedia.org/wiki?curid=771985", "title": "Amatérský meteorolog", "text": "Amatérský meteorolog\n\nAmatérský meteorolog (meteoamatér) je člověk zabývající se meteorologií. Není to však jeho povolání. Meteoamatéři mohou být pozorovatelé, forecasteři nebo obojí.\n\nNejpočetnější skupinu zaujímají amatérští pozorovatelé počasí, kteří většinou vlastní meteostanici. Tito lidé sbírají data ze svých meteostanic a většinou je prezentují na internetu. Na trhu je řada automatických meteostanic, které se dělí na domácí, hobby a poloprofesionální.\n\nNěkterým „fajnšmekrům“, kteří chtějí měřit na profesionální úrovni to nestačí a pořídí si profesionální přístroje nebo se domluví s Českým hydrometeorologickým ústavem o umístění meteorologické stanice. V takovýchto případech mohou působí jako dobrovolní (popřípadě i vyškolení) pozorovatelé ČHMÚ.\n\nPozorovatelé zaznamenávají i významné jevy jako jsou teplotní extrémy, orkány nebo bouřky. Často jsou zároveň i tzv. stormspottery a v některých případech i stormchasery.\n\nForecasteři se snaží počasí předpovídat. Meteorologové z povolání však nejsou příliš vítanou skupinou. Většinou se řídí podle veřejně dostupných výstupů z numerických předpovědních modelů. Dělí se na předpovídatele standardního průběhu počasí nebo předpovídatele bouřek a dalších nebezpečných meteorologických jevů. Někteří vydávají i výstrahy za což jsou terčem kritiky.\n\nMnoho meteoamatérů má své webové stránky, kde svá data prezentuje. Existují ale i stránky, které aktuální stav počasí zpracovávají hromadně a zapisují je do map stejně tak jako profesionální staniční sít' ČHMÚ nebo jen od meteoamatérů sbírají měsíční naměřené hodnoty z kterých počítají průměry a další hodnoty.\n\nPak jsou stránky, které se věnují přímo pozorování bouřek, nebo jejich předpovídáním.\nV České republice je situace mezi amatérskými meteorology komplikovaná, neboť jsou sdruženi v několika „skupinách“, které spolu většinou příliš nespolupracují a proto vznikají často spory.\n\n"}
{"id": "771992", "url": "https://cs.wikipedia.org/wiki?curid=771992", "title": "Velká Mokrůvka", "text": "Velká Mokrůvka\n\nVelká Mokrůvka ( ) je 1370 m vysoká hora na střední Šumavě, na Šumavských pláních. Vrchol se nachází na hranici mezi Českou republikou a Bavorskem, 2,5 km jihovýchodně od Březníku.\n\nVelká Mokrůvka má podobu výrazného severojižního strukturního hřbetu z granodioritů nad Luzenským údolím. Ve vrcholové oblasti jsou menší skalky.\n\nVelká Mokrůvka je nejvyšším vrcholem Plzeňského kraje, 9. nejvyšší horou Šumavy a 25. nejvyšší horou Česka.\n\nZnačené turistické stezky na Velkou Mokrůvku nevedou, a jelikož je součástí I. zóny NP Šumava, je vrchol nepřístupný. Do jižního sedla hory, které se nachází v ohybu státní hranice v nadmořské výšce 1 290 m, vede německá turistická trasa z vesnice Finsterau na Luzný.\n\n\n"}
{"id": "771999", "url": "https://cs.wikipedia.org/wiki?curid=771999", "title": "Václav Oplt", "text": "Václav Oplt\n\nVáclav Oplt (1. října 1847 Veselá – 9. září 1935 Libochovice) byl český římskokatolický kněz, čestný kanovník Katedrální kapituly u sv. Štěpána v Litoměřicích a arciděkan v Libochovicích.\n\nKněz Václav Oplt byl od roku 1883 kaplanem v Libochovicích a od roku 1894 se tam stal farářem a posléze od roku 1900 děkanem. Celkem v Libochovicích působil 52 let až do své smrti. V roce 1902 provedl rozsáhlou opravu kostela Všech svatých. Povolal také pražského malíře Josefa Mathausera, stoupence tzv. nazaretské malířské školy, který nejprve namaloval koncept obrazu \"Matka Boží s českými patrony\" umístěný v kapli na libochovickém děkanství a posléze zvětšeninu tohoto obrazu přenesl nad kněžiště kostela. Tato nástropní malba s členitým obrysem zpodobňuje české světce nad nimiž trůní Matka Boží s korunkou na hlavě a dítětem Ježíšem na klíně. V roce 1903 pod vedením Oplta provedli sochaři Vorel a Čapek sochařskou výzdobu kostela.\nByl známý působením v dobročinných a kulturních spolcích, zažil však také útoky na umělecké artefakty. V září roku 1919 píše do pamětni knihy libochovické farnosti: \"\"V měsíci září poškodili bohapustí nevěrci sochu sv. Jana Nepomuckého u mostu (v Libochovicích) a u Slatiny. U mostu kladivem obličej sochy poškodili, u Slatiny hlavu sochy urazili. Smutné to následky štvaní proti svaté církvi.\"\" Bezlavá socha světce byla ze Slatiny odstraněna a přestěhována k libochovickému děkanství, kde se nachází dosud. Nevyhnul se ani tvrdé kritice z strany místního tisku, který byl politický, ale zároveň protižidovský a antikřesťanský. Za svou službu byl jmenován čestným kanovníkem katedrální kapituly v Litoměřicích, osobním arciděkanem a papežským prelátem. Pohřben je naproti vchodu hřbitovní kaple sv. Vavřince v Libochovicích.\n\n\n\n"}
{"id": "772001", "url": "https://cs.wikipedia.org/wiki?curid=772001", "title": "Úchylkoměr", "text": "Úchylkoměr\n\nÚchylkoměr je délkové měřidlo používané převážně ve strojírenství, například pro kontrolu odchylek od předepsané míry, při vystřeďování rotačních obrobků a podobně. Velká ručka ukazuje obvykle setiny, malá ručka celé milimetry. Úchylkoměr neměří absolutní délku, ale rozdíl od výchozí nastavené hodnoty. Rozlišení může být setina nebo i tisícina milimetru.\n\nPři kontrolním měření je úchylkoměr pevně upnut do držáku a nastaví se (obvykle pomocí koncových měrek) tak, aby při předepsaném rozměru ukazoval nulu. Posouváním součásti pod měřidlem ručička úchylkoměru ukazuje, o kolik se v daném místě naměřená hodnota kladně či záporně liší od nastavené hodnoty. V hromadné výrobě lze na okraji ciferníku nastavit dvě zarážky, které označují hranice tolerančního pole. Páčka slouží k rychlému zdvižení měřícího hrotu při vkládání a vyjímání součástek.\n\nPři vystřeďování obrobků na soustruhu se úchylkoměr upne do nožové hlavy suportu a za ručního otáčení vřetenem se upravuje upnutí obrobku.\n\nTak jako u jiných délkových měřidel i úchylkoměr může naměřenou hodnotu ukazovat analogově (ciferník s ručkami), anebo digitálně na displeji, kde se ukazuje číselná hodnota.\n\n"}
{"id": "772003", "url": "https://cs.wikipedia.org/wiki?curid=772003", "title": "Okres Nowa Sól", "text": "Okres Nowa Sól\n\nOkres Nowa Sól (polsky \"Powiat nowosolski\") je okres v polském Lubušském vojvodství. Rozlohu má 770,58 km² a v roce 2006 zde žilo 86 961 obyvatel. Sídlem správy okresu je město Nowa Sól.\n\nMěstská:\n\nMěstsko-vesnické:\n\nVesnické:\n\n"}
{"id": "772004", "url": "https://cs.wikipedia.org/wiki?curid=772004", "title": "Stanislav Baláž", "text": "Stanislav Baláž\n\nStanislav Baláž (* 23. října 1964) je bývalý slovenský fotbalista, záložník.\n\nV lize hrál za Slovan Bratislava, Duklu Banská Bystrica a FC Vítkovice. V lize nastoupil ke 195 utkáním a dal 28 gólů. Na závěr aktivní kariéry působil i v Kuvajtu.\n\nPo skončení aktivní kariéry trénoval ŠK Kremnička.\n\n\n"}
{"id": "772008", "url": "https://cs.wikipedia.org/wiki?curid=772008", "title": "Visinčia", "text": "Visinčia\n\nVisinčia je řeka 3. řádu v jihovýchodní části Litvy, ve Vilniuském kraji, v okrese Šalčininkai. Je to pravý přítok řeky Šalčia, do které se vlévá 1 km na východ od vsi Visinčia, 25,8 km od jejího ústí do Merkysu. Je to její největší přítok. Teče zpočátku na západ, záhy se stáčí na sever, po soutoku s řekou Kamena se stáčí opět na západ, u vsi Tartokas protéká rybníkem Šalčininkėlių tvenkinys (plocha 17,7 ha), za kterým se stáčí k severu, k západu, k jihu a opět k jihozápadu, za vsí Skubėtai začíná stále více drobně a hustě meandrovat v celkovém směru na západ a protéká velmi řídce obydleným územím, neboť protéká jižním okrajem rozsáhlého lesního masívu Rūdninkų giria. Horní tok až do Gasčioniů je regulovaný. Řeka má průzračnou čistou vodu. Povodí řeky je lesnaté je zde mnoho mokřadů, potok Kernavė přivádí do řeky vody z jezera Kernavas (plocha 79,4 ha).\n\n\n"}
{"id": "772013", "url": "https://cs.wikipedia.org/wiki?curid=772013", "title": "Gabriel Bertalan", "text": "Gabriel Bertalan\n\nGabriel Bertalan (1. ledna 1963 Dunajská Streda – 30. listopadu 2009 tamtéž) byl slovenský fotbalista, útočník.\n\nHrál za Slovan Bratislava, RH Cheb, DAC Dunajská Streda, FC Union Cheb a Bohemians Praha. V lize nastoupil ke 121 utkáním a dal 25 gólů. Za reprezentaci do 21 let nastoupil k 5 utkáním a dal 1 gól. Vítěz Slovenského a finalista Československého poháru 1983.\n\n\n"}
{"id": "772014", "url": "https://cs.wikipedia.org/wiki?curid=772014", "title": "Řídký vektor", "text": "Řídký vektor\n\nŘídký vektor je takový vektor, který obsahuje pouze malé množství nenulových složek.\n\nVektor x nazveme \"k\"-řídkým, pokud platí\n\nkde formula_2 označuje formula_3-normu vektoru x (tedy počet nenulových složek vektoru) .\n\n"}
{"id": "772015", "url": "https://cs.wikipedia.org/wiki?curid=772015", "title": "Jan Biskup", "text": "Jan Biskup\n\nJan Biskup (8. října 1919, Dubí – 5. března 2000) byl český fotbalový brankář.\n\nV československé lize hrál za SK Kladno. Nastoupil ve 131 ligových utkáních. Začínal v roce 1933 v rodném Dubí, oklikou přes 1. ČsŠK Bratislava se pak v roce 1938 dostal do SK Kladno, kde v roce 1954 svoji kariéru i ukončil (tehdy již Baník Kladno).\n\n"}
{"id": "772018", "url": "https://cs.wikipedia.org/wiki?curid=772018", "title": "Burkvíz (hrad)", "text": "Burkvíz (hrad)\n\nBurkvíz (též Luginsland) je zřícenina hradu na kopci Oldřichov mezi osadou Burkvíz a obcí Vraclávek. Pozůstatky hradu jsou chráněny jako kulturní památka.\n\nJelikož se o hradu nedochovaly žádné písemné zmínky, nemůžeme říci, kdy přesně vznikl. Archeologický výzkum datoval jeho existenci od druhé poloviny 13. století až do poloviny 14. století. Vznikl tedy v době kolonizace Slezska a patrně tvořil centrum zdejšího kraje. Nedá ovšem vyloučit, že hrad nevznikl už dříve. Roku 1050, za vlády knížete Břetislava I., je totiž zmiňován hrad \"Lugswalde\" (později \"hrad Albrechtice\"), který měl střežit severní moravské hranice. Hrad zanikl v roce 1474, kdy k němu přitáhl se svým vojskem Matyáš Korvín. Burkvíz byl v té době totiž majetkem Jiřího Stoše z Kounic, majitele albrechtického panství a přívržence Jiřího z Poděbrad. Po dvou dnech obléhání byl hrad dobyt. K jeho obnově poté už nedošlo.\n\nDo současnosti se toho z hradu příliš nedochovalo. Okrouhlé jádro bylo obehnáno valem a příkopem. Ve vlastním jádře jsou patrné prohlubně v místech, kde stávaly budovy. Na severozápadě stávala čtverhranná věž s rozměry přibližně 13,5 × 12,5 m. Dolní část věže byla nejspíše vyzděna kamenem, horní část pak byla dřevěná. Pod věží se nacházela studna, jejíž zbytky jsou dnes jen těžko rozeznatelné.\n\n"}
{"id": "772023", "url": "https://cs.wikipedia.org/wiki?curid=772023", "title": "Idol", "text": "Idol\n\nIdol může znamenat:\n\n"}
{"id": "772033", "url": "https://cs.wikipedia.org/wiki?curid=772033", "title": "Největší Francouz", "text": "Největší Francouz\n\nNejvětší Francouz, v originále \"Le Plus Grand Français de tous les temps\", byla televizní šou, francouzská odnož formátu BBC Great Britons, která po vzoru svého britského vzoru hledala formou ankety sto nejvýznamnějších Francouzů historie. Šou vysílala televize France 2 v roce 2005, finále bylo vysíláno z budovy francouzského senátu. Nápadné oproti jiným národním mutacím ankety bylo vyšší zastoupení umělců, zejména zpěváků a herců.\n\n"}
{"id": "772037", "url": "https://cs.wikipedia.org/wiki?curid=772037", "title": "David Shulist", "text": "David Shulist\n\nDavid Shulist (* 14. října 1951) je kašubský autor žijící v Kanadě ve městě Wilno Je zakládajícím předsedou kanadské \"Kashubian Heritage Park\" a zakladatelem multikulturního hokejového turnaje. Přispívá do novin \"Glos Kaszebsczi\".\n\nV současné době pracuje na slovníku. \n\n"}
{"id": "772042", "url": "https://cs.wikipedia.org/wiki?curid=772042", "title": "František Piller", "text": "František Piller\n\nFrantišek Piller, \"Franz Piller\" (kolem 1740 – 22. ledna 1820), byl český římskokatolický duchovní, sídelní kanovník Katedrální kapituly u sv. Štěpána v Litoměřicích.\n\nOd roku 1770 působil v duchovní správě ve farnosti Křešice u Litoměřic. V roce 1776 se stal kanovníkem kapituly v Litoměřicích. Byl jmenován ředitelem biskupské konzistoře a oficiálem. Z titulu svých funkcí úzce spolupracoval se tehdejším generálním vikářem Vavřincem Slavíkem. Když se stal litoměřickým biskupem Chlumčanský vybral si ho, kolem roku 1802, spolu s kanovníkem Hirnlem za poradce. Upřednostnil tak pozdějšího litoměřického biskupa Hurdálka, kterého kapitula v roce 1801 zvolila kapitulním vikářem. Na litoměřickém biskupství vypukly osobní boje mezi zastánci obrozenectví, osvícenství a bolzanismu a jejich odpůrci, mezi nimiž byl Piller výrazným představitelem, spolu s germanizátorem kanovníkem Hirnlem. V roce 1815 byl Piller na intervenci Hirnleho zvolen děkanem kapituly a správcem litoměřické diecéze. V této funkci však vydržel jen několik měsíců, než byl litoměřickým biskupem jmenován František Hurdálek, jeho osobní nepřítel. Písemné prameny uvádějí, že Piller se dožil 80 let, avšak pohřební kanovnický erb uvádí, že se dožil 81 let. Datum úmrtí je známo.\n\n\n\n"}
{"id": "772050", "url": "https://cs.wikipedia.org/wiki?curid=772050", "title": "Harald III. Dánský", "text": "Harald III. Dánský\n\nHarald III. Dánský (\"Harald Hen\"; asi 1041 - 17. dubna 1080) byl králem Dánska v letech 1076 až 1080. Byl prvním ze synů Svena II., který usedl na dánský trůn, následovali ho čtyři jeho nevlastní bratři. Harald byl mírumilovný panovník, který zavedl mnoho reforem. Jeho manželkou byl Markéta Hasbjörnsdatter, zřejmě jeho sestřenice, se kterou však neměl potomky. Jeho nástupcem se stal jeho bratr Knut IV.\n\nHarald se narodil okolo roku 1040 jako syn krále Svena II. a neznámé konkubíny. Zúčastnil se Svenova nájezdu do Anglie v roce 1069 společně se svým strýcem Asbjørnem a bratrem Knutem. Po smrti svého otce v roce 1074 byl zvolen králem. Odříkal přísahy zvané \"Haraldovy zákony\", v nichž vyjadřoval, že bude hájit existující vládu práva. Během své vlády se Harald potýkal s opozicí ze strany mnoha svých bratrů, zřejmě i Knuta (IV.), který si získal podporu Olafa III. Papež Řehoř VII. zasáhl a doporučil Olafovi, aby se nepřidával ani na jednu stranu, a Haraldovi, aby se o moc podělil s bratry.\n\nHarald za svůj královský titul vděčil mocným dánským šlechticům a dělal jen málo, aby se jim postavil. Nebojoval tedy v žádných velkých válkách a věnoval energii zlepšování toho, co zlepšit mohl. Asi nejznámější je tím, že vylepšil a standardizoval ražbu mincí v Dánsku a založil mincovny v Ribe, Viborgu, Lundu a Schleswigu. Institucionalizoval veřejné využívání královských lesů.\n\nHarald také měnil dánské právní obyčeje. Odsoudil starý zvyk zkoušky bojem a boží soud \"jernbyrd\" - držení rozpáleného železa. Místo toho zavedl anglický obyčej, kdy se čestní muži přimlouvali za jednotlivé strany v procesu. Zřejmě pokračoval v politice Svena II. a zkoušel - neúspěšně - zřídit dánské arcibiskupství. Zemřel 17. dubna 1080 a králem se po něm stal jeho bratr Knut.\n"}
{"id": "772057", "url": "https://cs.wikipedia.org/wiki?curid=772057", "title": "Václav Blažejovský", "text": "Václav Blažejovský\n\nVáclav Blažejovský (8. října 1920 – 24. listopadu 1986) byl český fotbalista, záložník a obránce. Po skočení aktivní kariéry působil jako fotbalový trenér.\n\nV československé lize hrál za SK Polaban Nymburk, Spartu Praha a Slavoj Liberec. Nastoupil ve 134 ligových utkáních a dal 17 gólů. Mistr Československa 1952 a 1954. Za reprezentační B-tým nastoupil v 1 utkání.\n\nTrénoval olympijskou reprezentaci (1959–1960), reprezentaci do 18 let (1962–1964), reprezentaci do 21 let (1966) a olympijskou reprezentaci (1967–1968).\n\n\n"}
{"id": "772058", "url": "https://cs.wikipedia.org/wiki?curid=772058", "title": "Politika (deník)", "text": "Politika (deník)\n\nPolitika (v srbské cyrilici Политика) je srbský celostátní deník. Vychází od 25. ledna 1904. Redakce deníku sídlí v Bělehradě.\n\nDeník vychází každý den a nepřetržitě, s výjimkou přestávek: od 14. listopadu do 21. prosince 1914, od 23. září do 1. prosince 1919 (první světová válka) a od 6. dubna 1941 do 28. října 1944 (druhá světová válka). Patří mezi hlavní deníky v zemi a od doby svého vzniku vychází výhradně v cyrlici. Věnuje se všem oblastem života, včetně kultury, sportu, ekonomiky i zábavy.\n\nBěhem období komunistického režimu patřila k jedním z málo novin, které nebyly ústředním orgánem žádné strany, ani jiné organizace socialistického charakteru, držely se však pevně tehdejšího politického kurzu. Do novin přispívala řada známých osobností své doby, včetně například Branislava Nušiće, Iva Andriće, Vasy Popoviće, Zuky Džumhura, Ljubomira Vukadinoviće, Miroslava Radojčiće, či Moši Pijade.\n\n\n"}
{"id": "772059", "url": "https://cs.wikipedia.org/wiki?curid=772059", "title": "ABN AMRO World Tennis Tournament 2012", "text": "ABN AMRO World Tennis Tournament 2012\n\nTenisový turnaj ATP ABN AMRO World Tennis Tournament 2012 se konal ve dnech 13. – 19. února v nizozemském Rotterdamu v hale Ahoy Rotterdam na kurtech s tvrdým povrchem. Turnaj patřil do kategorie ATP World Tour 500 series. Odměny činily 1 445 000 EUR.\n\n\nNásledující hráči obdrželi divokou kartu do turnaje:\n\nNásledující hráči se probojovali do hlavní soutěže z kvalifikace:\n\n\n\n"}
{"id": "772061", "url": "https://cs.wikipedia.org/wiki?curid=772061", "title": "Malaita", "text": "Malaita\n\nMalaita je největší ostrov v provincii Malaita na Šalomounových ostrovech. Je to tropický a hornatý ostrov, Malaita má dosud nedotčené říční systémy a lesy, které nebyly využity. Malaita je i nejlidnatější ostrov na Šalomounových ostrovech. Největší město a také hlavní město provincie je Auki na severovýchodním pobřeží. Druhý největší ostrov ve státě.\n\n\n\nNa Malaitě má nejvýchodnější domov na světě kakadu šalamounský.\n"}
{"id": "772062", "url": "https://cs.wikipedia.org/wiki?curid=772062", "title": "Václav Blín", "text": "Václav Blín\n\nVáclav Blín (* 9. října 1941) je bývalý český fotbalista, brankář.\n\nV československé lize hrál za SONP Kladno, TŽ Třinec a VP Frýdek-Místek. Nastoupil ke 125 ligovým utkáním. Za juniorskou reprezentaci do 23 let nastoupil v 1 utkání. Dorostenecký mistr republiky 1958. V nižších soutěžích hrál i za ZZO Čadca.\n\n\n"}
{"id": "772063", "url": "https://cs.wikipedia.org/wiki?curid=772063", "title": "SAP Open 2012", "text": "SAP Open 2012\n\nTenisový turnaj ATP SAP Open 2012 se konal ve dnech 13. – 20. února v americkém San José v hale HP Pavilion na kurtech s tvrdým povrchem. Turnaj patřil do kategorie ATP World Tour 250 series. Odměny činily 531 000 USD.\n\nČtyři nejvýše nasazení hráči měli volný los do druhého kola.\n\nNásledující hráči obdrželi divokou kartu do turnaje:\n\nNásledující hráči se probojovali do hlavní soutěže z kvalifikace:\n\n\n"}
{"id": "772065", "url": "https://cs.wikipedia.org/wiki?curid=772065", "title": "Angelina Love", "text": "Angelina Love\n\nLauren Williams (* 13. září 1981) je kanadská profesionální wrestlerka, nejvíce známa pro svou práci v Total Nonstop Action Wrestling (TNA) pod ringovým jménem Angelina Love. V TNA byla pětkrát Knockout šampionka, což je rekordní počet za celou historii, a jednou Tag Team šampionka s Winter. Mimo TNA vystupuje pod jménem Angel Williams.\n\nAngelina debutovala ve wrestlingu v roce 2000 v Kanadě pod jménem Angel Williams. Její nejoblíbenější wrestler všech dob je Shawn Michaels, který jí inspiroval k wrestlingu. Ze začátku byla manažerkou pro různé wrestlery jako Chris Sabin nebo Eric Young a pak začala být trénována Robem Fuegem, aby se stala také wrestlerkou. Krátce potom, v roce 2004, začala Angelina pracovat pro TNA a to především v zápasech na TNA Xplosion proti Trinity.\n\nAngelina zápasila všude možně po Americe, dokud si jí nevšimla organizace World Wrestling Entertainment (WWE) a pozvala jí v červnu 2004 na vyzkoušení zápasu. V listopadu se už Angelina trénuje na Ohio Valley Wrestling (OVW) a s WWE podepsala vývojovou smlouvu koncem roku 2004. Začala zápasit v Deep South Wrestling (DSW) - jedno z vývojových středisek WWE. V létě 2005 se stala manažerkou Johnny Parisi. 8. září 2005 měla svůj první zápas, ve kterém porazila Michelle McCool. 22. září s ní měla mít další zápas, ale McCool se na akci nedostavila. Místo ní přišla Daisy Mae a Angelinu napadla. 9. února 2006 byla Angelina vážně zraněná, ale stihla se účastnit vůbec prvního Bikini contestu v DSW. Dne 28. února 2006 podstoupila v Birminghamu, Alabamě operaci kolena. Po téměř sedmi měsících rehabilitace se vrátila zpět do ringu při nahrávání DSW. Na začátku listopadu se Angelina stala manažerkou Gymini, ale Gymini byl propuštěn z WWE v lednu 2007. Angelina se tak dostala do sporu s generální ředitelkou DSW Krissy Vaine poté, co ztratila příležitosti na zápasy kvůli rozptilování Deep South Divas. Jednou Angelina dokonce napadla Krissy v kanceláři.\n\nKdyž v dubnu Deep South Wrestling zkrachoval, putovala Angelina do Ohio Valley Wrestling. Zde debutovala v dark matchi (viděli ho jen diváci v aréně). 16. května 2007 v Louisville, Kentucky kde porazila Serenu. O den později její vývojová smlouva vypršela a Angelina byla propuštěna.\n\nPo propuštění z WWE v květnu 2007, Angelina začala pracovat v Mexiku pro Asistencia Asesoría y Administración (AAA) pod jménem Canadian Angel. Debutovala zde 10. června 2007.\n\nV červnu 2007 tedy vystupovala na AAA jako členka La Legión Extranjera (Zahraniční legie). K podpoře se vrátila 18. června 2011 kde se spojila s Mickie James, Sexy Star a Velvet Sky a porazily Cynthia Moreno, Faby Apache, Mari Apache a Lolitu.\n\nV září 2007 byla znovu kontaktována TNA ať se objeví na jejich show Bound for Glory která se konala 9. října jako epizoda TNA Today. Na Bound for Glory se Angelina účastnila zápasu 10 Knockout Gauntlet kde se korunovala první TNA's Woman šampionka. Během zápasu byla však Angelina eliminována Gail Kim a ODB a zápas nakonec vyhrála Kim. Na show Genesis měla Angelina zápas proti Gail Kim o její titul. \n\nAngelina Love si vytvořila přátelství s Velvet Sky a nazývaly se Velvet-Love Entertainment, název byl později změněn na The Beautiful People. Přidala se k nim i Madison Rayne. Duo porazilo ODB a Roxxi Laveaux v Tag team zápase. 13. března se Angelina a Velvet Sky stali nepřáteli poté, co je napadla Laveaux. Angelina se také účastnila prvního zápasu \"Queen of the Cage\" kde byla ale odpinována od Laveaux.\n\n1. července 2012 oznámila na svém účtu na Twitteru že z TNA odchází.\n\nZakončovací chvaty\n\nS Velvet Sky\n\nJako manažerka\n\nPřezdívky\n\nTheme songy\n"}
{"id": "772066", "url": "https://cs.wikipedia.org/wiki?curid=772066", "title": "Ernst Schäfer", "text": "Ernst Schäfer\n\nErnst Schäfer (14. března 1910, Kolín nad Rýnem – 21. července 1992) byl německý lovec, zoolog a fotograf působící ve 30. letech 20. století a specializující se na ornitologii.\n\nNejznámější jsou jeho tři expedice do Tibetu v roce 1931, v období 1934–1935 a v letech 1938–1939. První dvě expedice byly v čele s Američanem Dolanem Brookem. Třetí expedici vedl sám pod záštitou Heinricha Himmlera, SS a různých sponzorů. Během těchto expedic bylo posbíráno více než 3300 vzorků ptáků.\n\nV červenci 1934, během své druhé expedice, se setkal v čínském Chang-čouu s pančhenlamou Lozangem Thubtänem Čhökjijem, který později emigroval.\n\nV roce 1933 vstoupil do \"SS\", ale po druhé světové válce tvrdil, že tak učinil pouze kvůli postupu v kariéře. \n\nNapsal několik knih, včetně \"Berge, Buddhas und Bären\" (\"Hory, Budhové a medvědi\") a pomohl pracovat na filmu \"Geheimnis Tibet\" (\"Tajemství Tibetu\").\n\nNěmecká expedice do Tibetu 1939, známá i jako Tibetská expedice SS, se konala mezi květnem 1938 a srpnem 1939 pod patronací Třetí Říše. Vůdcem expedice byl zoolog, lovec a člen SS Ernst Schäfer. Schäfer podnikl již několik cest do Asie, zejména pak do Číny. Rovněž se účastnil již dvou výprav do Tibetu, a to v letech 1931 a 1934–1935. V polovině třicátých let byl povolán do nacistického Německa, kde se v červnu 1936 se setkal s Heinrichem Himmlerem, který jej pověřil přípravou a následným vedením expedice na tibetské území. Himmler si od expedice sliboval zejména podporu Ahnenerbe, nacistické pseudovědecké instituce pro studium duchovní kultury dávných předků. Rovněž tím chtěl podepřít teorii Hanse F. K. Günthera, podle které dávní Árjové kolem roku 2000 př. n. l. dobyli většinu Asie včetně Japonska a Číny a že i Gautama Buddha by árijský potomek nordické rasy.\n\n\n\n\n"}
{"id": "772067", "url": "https://cs.wikipedia.org/wiki?curid=772067", "title": "Communauté de communes du Pont du Gard", "text": "Communauté de communes du Pont du Gard\n\nCommunauté de communes du Pont du Gard je společenství obcí (communauté de communes) v departementu Gard v regionu Languedoc-Roussillon. Vzniklo 15. listopadu 2002. Sídlem je obec Remoulins. Je pojmenováno podle významné památky Pont du Gard.\n\n\n"}
{"id": "772068", "url": "https://cs.wikipedia.org/wiki?curid=772068", "title": "Toussaint-Bernard Émeric-David", "text": "Toussaint-Bernard Émeric-David\n\nToussaint-Bernard Émeric-David (20. srpna 1755, Aix-en-Provence – 2. dubna 1839, Paříž) byl francouzský historik umění a politik.\nSyn obchodníka, který studoval práva; doktorát dokončil v roce 1755. Byl advokátem a po krátké období i starostou rodného města. V roce 1809 byl povolán do Corps législatif a v roce 1814 se stal poslancem. Vzdal se politiky pro literární aktivity a v roce 1816 byl zvolen do Académie des inscriptions et belles-lettres.\n\n\n"}
{"id": "772071", "url": "https://cs.wikipedia.org/wiki?curid=772071", "title": "Třída Crown Colony", "text": "Třída Crown Colony\n\nTřída Crown Colony byla třída lehkých křižníků Royal Navy, přijatých do služby v letech 1940–1943. Třídu tvořilo celkem 11 jednotek, postavených ve dvou skupinách, lišících se především složením výzbroje. Všechny křižníky této třídy se účastnily druhé světové války, dva byly v bojích ztraceny. Vyřazeny byly během 50. a 60. let. Jako poslední byl roku 1968 vyřazen křižník HMS \"Gambia\". Zahraničními uživateli této třídy byla Indie, Kanada, Nový Zéland a Peru.\n\nTřída \"Crown Colony\" představovala, vzhledem k omezením výtlaku, ke kterým se Velká Británie zavázala smlouvou Second London Naval Treaty, zmenšenou variantu lehkých křižníků třídy \"Town\". Plavidla měla, při zachování silné výzbroje, o cca 20 metrů kratší trup a o 2000 t menší výtlak než třída \"Belfast\".\n\nPrvní skupina křižníků, pojmenovaná třída \"Fiji\" byla do služby zařazena v letech 1940–1942. Čítala osm jednotek, pojmenovaných HMS \"Bermuda\", HMS \"Fiji\", HMS \"Gambia\", HMS \"Jamaica\", HMS \"Kenya\", HMS \"Mauritius\", HMS \"Nigeria\" a HMS \"Trinidad\". Druhá tříčlenná skupina třídy \"Ceylon\", tvořená křižníky HMS \"Ceylon\", HMS \"Newfoundland\" a HMS \"Uganda\", do služby vstoupila v roce 1943. Lišila se především složením výzbroje.\n\nLehká výzbroj jednotlivých plavidel se lišila a během války byla zesilována, aby mohly křižníky lépe odolávat útokům letadel. Během války byl rovněž demontován katapult.\n\nNapříklad \"Bermuda\" do služby vstupoval s výzbrojí tvořenou dvanácti 152mm kanóny ve čtyřech dělových věžích, osmy 102mm kanóny ve dvoudělových věžích, osmi 40mm kanóny, deseti 20mm kanóny a dvěma trojnásobnými 533mm torpédomety. Její protiletadlová výzbroj byla zesilována, katapul demontován a v dubnu 1945 už loď nesla lehkou výzbroj tvořenou dvaceti osmi 40mm kanóny a šesti 20mm kanóny. Druhá skupina třídy se lišila složením základní výzbroje, kterou tvořilo dvanáct 152mm kanónů, osm 102mm kanónů, dvanáct 40mm kanónů a osm 533mm torpédometů. Pohonný systém tvořila čtyři turbínová soustrojí a čtyři tříbubnové kotle. Nejvyšší rychlost dosahovala 32 uzlů.\n\nCelou třídu čekalo intenzivní nasazení v druhé světové válce a některé z nich bojovaly rovněž v korejské válce. Účastnily se například bitvy o Krétu, Operace Pedestal, vylodění v Severní Africe či bitvy o Normandii. V bojích byly potopeny dvě jednotky. Křižník \"Fiji\" potopily 22. května 1941 poblíž Kréty německá letadla. \"Trinidad\" byl 15. května 1942 potopen torpédoborcem HMS \"Matchless\" po těžkých poškozeních, způsobených letectvem během návratu z Murmansku, kam v březnu 1942 doprovázel konvoj PQ-13.\n\nIndické námořnictvo v letech 1957–1985 provozovalo křižník \"Nigeria\" patřící do první skupiny třídy \"Crown Colony\". Plavidlo pojmenované \"Mysore\" přitom bylo od roku 1978 používáno k výcviku.\n\nKanadské královské námořnictvo v letech 1944–1961 vlastnilo křižník \"Uganda\" patřící do druhé skupiny třídy \"Crown Colony\". Plavidlo, roku 1952 přejmenované na HMCS \"Quebec\", bylo od konce konce 50. let používáno k výcviku.\n\nNovozélandské královské námořnictvo mělo od britského námořnictva v letech 1943–1946 zapůjčen křižník \"Gambia\", patřící do první skupiny třídy \"Crown Colony\". Po vrácení Royal Navy byl v její službě až do roku 1960.\n\nPeruánské námořnictvo provozovalo v letech 1957–1982 dva křižníky z druhé skupiny třídy \"Crown Colony\". \"Ceylon\" byl zakoupen roku 1959 a přejmenován na \"Almirante Grau\" (CL-81), v roce 1960 ho následoval \"Newfoundland\" přejmenovaný na \"Coronel Bolognesi\" (82). V roce 1973 byl \"Almirante Grau\" přejmenován na \"Capitán Quiñones\" (CL-83) a jeho jméno dostal nový křižník zakoupený v Nizozemsku.\n\n\n"}
{"id": "772073", "url": "https://cs.wikipedia.org/wiki?curid=772073", "title": "Karel Nachtman", "text": "Karel Nachtman\n\nKarel Nachtman (* 28. srpna 1952) je bývalý český fotbalista, obránce a záložník.\n\nV lize hrál za Spartu Praha a Slávii Praha. V lize odehrál 149 utkání a dal 7 gólů. V Poháru UEFA nastoupil ve 2 utkáních. Za olympijskou reprezentaci nastoupil ve 3 utkáních, za juniorskou reprezentaci v 9 utkáních a za dorosteneckou reprezentaci ve 12 utkáních a dal 1 gól.\n\nSyn Karla Nachtmana Lukáš Nachtman je rovněž fotbalistou.\n\n\n"}
{"id": "772075", "url": "https://cs.wikipedia.org/wiki?curid=772075", "title": "Brasil Open 2012", "text": "Brasil Open 2012\n\nTenisový turnaj ATP Brasil Open 2012 se konal ve dnech 13. – 19. února poprvé v halovém komplexu Complexo Desportivo Constâncio Vaz Guimarães v brazilském São Paulu, kam se turnaj přemístil z předchozího dějiště v Costa do Sauípe, kde se hrálo venku na antukových dvorcích. Turnaj patřil do kategorie ATP World Tour 250 series. Odměny činily 527 700 USD.\n\n\nNásledující hráči obdrželi divokou kartu do turnaje:\n\nNásledující hráči se probojovali do hlavní soutěže z kvalifikace:\n\n\n\n"}
{"id": "772080", "url": "https://cs.wikipedia.org/wiki?curid=772080", "title": "Alfred-Auguste Ernouf", "text": "Alfred-Auguste Ernouf\n\nAlfred-Auguste Ernouf (21. září 1817, Paříž – 11. února 1889) byl francouzský historik a spisovatel.\n\n"}
{"id": "772081", "url": "https://cs.wikipedia.org/wiki?curid=772081", "title": "Bytom Odrzański", "text": "Bytom Odrzański\n\nBytom Odrzański (čes. \"Bytom nad Odrou\"; něm. \"Beuthen an der Oder\") je polské město ve Lubušském vojvodství, v okrese Nowa Sól. V roce 2010 zde žilo 4 496 obyvatel.. Město je sídlem městsko-vesnické gminy Bytom Odrzański. Leží na levém břehu řeky Odry.\n\nNa počátku 17. století v něm existovalo význačné protestantské gymnázium \"Schönaichianum\", hojně navštěvované i studenty z řad Jednoty bratrské.\n\n"}
{"id": "772085", "url": "https://cs.wikipedia.org/wiki?curid=772085", "title": "Aktuár", "text": "Aktuár\n\nAktuár (lat. \"actuarius\") byl dříve nižší úředník, středoškolsky vzdělaný, který se uplatňoval v soudnictví, v berní správě, u policie i v jiných úřadech. Dnes stále existují jako vysokoškolsky vzdělaní pojistní matematici (též zvaní \"aktuárští demografové\").\n\nÚplně původně šlo o zapisovatele při soudních výsleších, který mohl i ověřovat opisy soudních listin, později to byl již konceptní úředník, který musel složit soudní nebo politickou státní zkoušku, tzv. \"aktuárskou zkoušku\". Poprvé se tento úřad soudního písaře objevuje v Německu už ve 13. století. V Rakousku byl nižším soudním úředníkem, nejdříve u patrimoniálních soudů, poté u smíšených okresních úřadů, kde se kvůli tomu začali rozlišovat na aktuáry politické, vykonávající veřejnou správu, a aktuáry soudní. Jejich hodnost byla o stupeň vyšší než auskultantů. Nakonec byli u soudů nahrazeni adjunkty. V Československu se jako aktuáři ale označovali i úředníci vyšší pomocné soudní služby, kteří také museli prokázat středoškolské vzdělání a složit aktuárskou zkoušku.\n\nAktuáři se uplatňovali také ve veřejné správě a u policie. Museli ale nejdříve prokázat středoškolské vzdělání, odbýt tři roky praxe jako tzv. aktuárští elévové a také složit aktuárskou zkoušku. Podle stupně služebního zařazení se dělili na:\n\nOdborná aktuárská zkouška pro tyto správní úředníky byla veřejná, ústní a skládala se před tříčlennou komisí, složenou z osvědčených úředníků. Aktuárský elév měl jejím prostřednictvím osvědčit znalost platných kancelářských předpisů, hlavních zásad ústavního zřízení, organizace a příslušnosti správních úřadů, správního řízení i hmotného správního práva: spolkového, shromažďovacího, domovského, pojišťovacího, matričního, honebního, rybářského, sčítání lidu, živnostenského, policejního (zejména především úpravy pasů, policejního pátrání, postrku a donucovacích pracoven a polepšoven), vojenského, sociálního zabezpečení a exekučního. kandidát také měl provést referát v nějakém správním spise. Výsledek zkoušky mohl být „velmi dobrý“, „dobrý“ nebo „nedostatečný“, opakovat ji bylo možné pouze jednou. Mimo ni ale mohl ministr vnitra uznat i jinou odbornou zkoušku, pokud se správní úřad vykonával jiné činnosti, než které byly předměty aktuárské zkoušky.\n\nNapř. na Slovensku jsou aktuáři pojistní matematici (zvaní též aktuárští demografové), kteří jsou vysokoškolsky vzdělaní a kteří jsou zodpovědní za kalkulaci rizik, určování pojistných sazeb, výšky pojistného i výše technických rezerv, výpočty solventnosti a za statistické výkaznictví v těchto věcech. Všichni musí být zapsáni v seznamu aktuárů, který vede Úřad pro finanční trh. V Česku aktuáry sdružuje Česká společnost aktuárů.\n\n"}
{"id": "772087", "url": "https://cs.wikipedia.org/wiki?curid=772087", "title": "Sven II. Dánský", "text": "Sven II. Dánský\n\nSven II. Estridsson Ulfsson (\"Svend Estridsen\"; asi 1019 – 28. dubna 1076) byl králem Dánska od roku 1047 až do své smrti. By synem norského jarla Ulfa Torgilssona a Estrid Svendsdatter, dcery Svena Vidlího vouse a sestry Knuta Velikého. Byl třikrát ženatý a zplodil nejméně 20 dětí. Pět z jeho nemanželských synů se po něm stalo dánskými králi: Harald III., Knut IV., Olaf I., Erik I. a Niels.\n\nV bitvách si počínal odvážně, ale nebyl příliš úspěšným vojenským velitelem. Podle kostry to byl vysoký statný muž, který kulhal. Sven zřejmě uměl číst i psát a svým přítelem, papežem Řehořem VII., je popisován jak nadmíru vzdělaný panovník. Jeho zásluhou také víme mnoho o Dánsku a Švédsku 9. a 10. století, protože Sven o svých předcích okolo roku 1070 vyprávěl historikovi Adamovi z Brém.\n\nSven se narodil v Anglii, stal se z něj vojenský velitel a nějaký čas sloužil švédskému králi Jakobu Anundovi. Během vlády dánského krále Hardiknuta se stal jarlem a za krále také vedl kampaň proti Norsku, v níž byl poražen Magnusem I. Norským. Když Hardiknut v roce 1042 zemřel, Magnus Norský si nárokoval dánský trůn a Svena udělal jarlem v Jutsku. Za Magnuse bojoval v bitvě u Lyrskov Heath v roce 1043, kde si vydobyl skvělou pověst. Dánští šlechtici ho ve Viborgu korunovali králem. Magnus Svena při několika příležitostech porazil a Sven utekl do Švédska.\n\nVálka mezi Magnusem a Svenem trvala do roku 1045, kdy se Magnusův strýc Harald III. Hardrada vrátil z exilu do Norska. Harald a Sven spojili své síly a Magnus se rozhodl o podělit se o norský trůn s Haraldem III. V roce 1047 Magnus zemřel, přičemž na smrtelné posteli stanovil, že Harald získá Norsko a Sven Dánsko.\n\nHarald se nechtěl Dánska vzdát a začal tak dlouhou válku. Sven Haralda v 1050 téměř vzal do zajetí, když Harald zaútočil na Jutsko, naopak Sven téměř přišel o život v námořní bitvě u Nissanu v roce 1062. Harald se nároků na Dánsko vzdal v roce 1064, výměnou za to, že ho Sven uzná jako norského krále.\n\nSven byl s předchozími dánskými králi spojen přes svou matku Estrid Svendsdatter, takže přijal Estridsson. Svou moc konsolidoval spojením s církví a zahraničními mocnostmi, stejně jako přátelskými vztahy s papeži. Chtěl, aby jeho nejstaršího syna Knuda korunoval sám papež.\n\nPoté, co byl Harald Hardrada poražen a zabit v bitvě u Stamford Bridge a Vilém Normandský dobyl Anglii, Sven obrátil svou pozornost na Anglii, které kdysi vládl jeho strýc Knut Veliký. Spojil se s Edgarem Æthelingem, posledním zástupcem anglosaského královského rodu, a v roce 1069 poslal vojenské síly, aby na Viléma zaútočily. Poté, co dobyl York, však přijal Sven přijal od Viléma úplatu a Edgara opustil.\n\nSven II. zemřel na svých pozemcích poblíž Åbenrå. Dánské kroniky uvádějí jako datum jeho smrti rok 1074, ale některé pozdější zdroje se přiklánějí k roku 1076. Pohřbený je v katedrále v Roskilde. Často je považován za posledního dánského vikinského krále a za prvního krále středověkého.\n\nSvenovou první manželkou byla Gyda Anundsdotter Švédská. Okolo roku 1050 se oženil podruhé, s Gunnhildr Sveinsdóttir, zřejmě nevastní matkou Gydy. Hambursko-brémský arcibiskup nařídil toto manželství zrušit, což uvedl v platnost papež Lev IX. Po smrti Haralda Hardrady se možná oženil s jeho vdovou Torou. Střídal milenky a zplodil přinejmenším 20 dětí, z nichž jen jedno se narodilo v manželství.\n\nS Gunnhildr:\n\nS konkubínami:\n"}
{"id": "772090", "url": "https://cs.wikipedia.org/wiki?curid=772090", "title": "Farní sbor Českobratrské církve evangelické v Horních Dubenkách", "text": "Farní sbor Českobratrské církve evangelické v Horních Dubenkách\n\nFarní sbor Českobratrské církve evangelické v Horních Dubenkách je sborem Českobratrské církve evangelické v Horních Dubenkách. Sbor spadá pod Horácký seniorát.\n\nFarářem sboru je Hynek Tkadleček (od 1. 9. 2016) a kurátorem Pavel Šimek (od 11. 10. 2009).\n\nNa pomezí Čech a Moravy byla již před Tolerančním patentem ohniska nekatolických (protestantských) hnutí. Částečnou svobodu vyznání přinesl zdejším nekatolíkům Toleranční patent vydaný 13. října 1781. Telčská katolická šlechta hned nedovolila hornodubeneckým evangelíkům, aby vytvořili vlastní evangelický sbor a bylo jim doporučeno, aby lidé chodili na bohoslužby do sboru ve Velké Lhotě u Dačic. Hornodubenečtí evangelíci se s tímto nouzovým stavem na dlouho nespokojili a opět začali prosit vrchnost o povolení zřízení vlastního sboru.\n\nPo velkém úsilí bylo konečně výnosem z 14. 11. 1783 povoleno zřízení vlastního evangelického sboru augšpurského vyznání. Sbor povolal faráře maďarského původu Ondřeje Lazányiho za svého prvního kazatele, který byl instalován 8. ledna 1784.\n\nJiž v roce 1782 bylo povoleno zřízení evangelického hřbitova. V roce 1838 povolena evangelická škola, která byla v provozu do roku 1919. Školní budova z roku 1902 byla prodána na začátku třicátých let 20. století obci (dnes v budově pobočka České pošty a tělocvična ZŠ). Dále sbor během období faráře Pavla F. Lanštjáka založil několik spolků, např. Spolek pro zbudování pomníku padlým vojínům voje husitského (dodnes památník bitvy z roku 1423 u rybníka Boru v katastru obce); Evangelickou matici, Spořitelní a záloženský spolek (od roku 1898, dle Raiffeisenovy soustavy; v 2. pol. 20. století zázemí sborové záložny převzala Státní spořitelna) a další.\n\nV prvních sto čtyřiceti šesti letech trvání sboru se v Horních Dubenkách vystřídali pouze 3 faráři. Budiž to chápáno tak, že farářům se v Dubenkách líbilo, měli úctyhodné postavení a bylo o ně taky slušně postaráno po stránce hmotného zabezpečení.\n\nK umenšení aktivit sboru došlo od druhé půle šedesátých let 20. století. V devadesátých letech pak došlo k výraznému obnovení života sboru, z jehož plodů žije sbor dodnes.\n\nV současnosti se bohoslužebného života účastní průměrně 40 lidí, návštěvnost bohoslužeb osciluje mezi 20 v zimních měsících až ke 100 v letních měsících při nejrůznějších akcích, jako je např. letní kulturní festival Parrésia (od roku 1995) nebo táborové dětské bohoslužby, které jsou zakončením dětského stanového tábora pořádaného členy sboru v posledních dvou desetiletích.\n\nPočet obcí: 35. Původně součástí sboru oblast kazatelské stanice Zahrádky (do 1946), Jindřichův Hradec (do 1921) a Třešť (do 1913). Kazatelská stanice Horní Ves do 2015. Počet členů: 1918 - 1645, 1930 - 724, 1965 - 740, 1998 - 367, 2015 - 184.\n\n\n\n\n"}
{"id": "772092", "url": "https://cs.wikipedia.org/wiki?curid=772092", "title": "Bělá (tvrz, okres Opava)", "text": "Bělá (tvrz, okres Opava)\n\nTvrz Bělá stávala ve východní části obce Bělá u současné cyklostezky Bělá-Závada.\n\nTvrzi předcházel dvůr, který byl vystavěn jako sídlo pánů z Bělé. Po roce 1426 začal Jan z Bělé s výstavbou tvrze, takže když Jaroslav z Bělé prodal obec jemu a jeho bratrovi Ješkovi, stála v obci už dvě panská sídla. Místo tvrze se podařilo lokalizovat Václavu Štěpánovi, Ph.D., který ji v roce 2005 ve své knize \"Bělá očima staletí. Dějiny hlučínské obce\" umístil do blízkosti silnice na Závadu. Chránily ji vodní příkopy, které spolu s dvojicí rybníků, vzniklých k posílení obrany tvrze, napájel místní potok. Tvrz údajně měla být tak výstavní, že bývala označovaná také jako zámek. V roce 1618 Falkenhonové z Glošku Bělou připojili k Sudicím. Za zánik tvrze může třicetiletá válka; mezi lety 1630-1648 došlo k vypálení dvora a zboření tvrze.\n\n"}
{"id": "772094", "url": "https://cs.wikipedia.org/wiki?curid=772094", "title": "Gregor Peschin", "text": "Gregor Peschin\n\nGregor Peschin, také Gregorius Peschin Boemus nebo Řehoř Pešin (okolo 1500 Praha – po r. 1547 Heidelberg), byl český renesanční skladatel žijící v zahraničí.\n\nPřepis jeho jména má mnoho podob. Pocházel z Prahy a jeho původní jméno bylo patrně Řehoř Pešin. Uvádí se také jako Gregorius Peschin Boemus, Gregorius Pirschner, G. Pesthin, Gregorius Pesthin, Pechin, Pečin, Pesch, Pesthin, Pitschner, Posthinus a je patrně identický se skladatelem Gregorie Botchem .\n\nHudební vzdělání a praxi získal na uherském dvoře českého a uherského krále Ludvíka Jagellonského. Po smrti krále v roce 1526 se stal varhaníkem dvorní kapely salzburského arcibiskupa Matthäuse Langa von Wellenburg. Proslavil se jako vynikající varhaník. V roce 1539 odešel do služeb kurfiřta Ottheinricha do Neuburgu an der Donau. Důvodem byla patrně stavba nových varhan na zámku v Neuburgu. \n\nKdyž hrabě Palatin Ottheinrich musel v roce 1544 po bankrotu opustit vévodství Pfalz-Neuburg, následoval jej do exilu, do Heidelbergu. Poslední existující dokument o skladateli je dopis, který napsal svému příteli Hansi Kilianu z Neuburgu 18. listopadu 1547 připojený k tzv. \"„Heidelberskému inventáři“\". Peschin zřejmě část tohoto inventáře sám zpracovával.\n\nSám skladatel vypracoval ještě před odchodem do exilu seznam svých skladeb, na kterém je 105 děl. Mezi jinými 5 mší (dochovaná je \"Missa dominicalis\"), 4 epitafy pro členy hraběcí rodiny, 30 motet a přes 50 německých písní.\n\n\n\n\nZkomponoval okolo stovky dalších skladeb (mše, moteta, písně aj). Většina z nich však je ztracena.\n\n\n"}
{"id": "772097", "url": "https://cs.wikipedia.org/wiki?curid=772097", "title": "Coluche", "text": "Coluche\n\nColuche, vlastním jménem Michel Gérard Joseph Colucci (28. října 1944 – 19. června 1986), byl francouzský herec, komik a humanitární aktivista. Pseudonym \"„Coluche“\" přijal ve 26 letech, na prahu své herecké kariéry. Proslul především vystupováním v televizi, prolomil svým humorem řadu tabu, především co do užívání vulgarismů. Mezinárodně nebyl tak známý jako jiní francouzští komici, jeho popularita ve Francii však byla zcela mimořádná, čehož důkazem je 5. místo, které obsadil v televizní anketě Největší Francouz (neboli v mutaci britské Great Britons) roku 2005. Krom hereckých schopností k tomuto umístění přispěl zejména jeho humanitární projekt Les Restaurants du cœur, který založil roku 1985 (několik měsíců před svou smrtí) a který zajišťuje jídlo zdarma chudým a lidem bez domova. V roce 1984 získal Césara za nejlepší herecký výkon, a to nečekaně v dramatické roli, již ztvárnil ve filmu Tchao Pantin režiséra Clauda Berriho. Roku 1981 kandidoval na francouzského prezidenta, především z recesistických důvodů. Výzkumy však začaly ukazovat, že má naději na úspěch (výzkum pro Le Journal du Dimanche mu přisoudil 16procentní podporu), načež z voleb odstoupil, s náznaky, že mu bylo vyhrožováno. Zemřel po nehodě na motocyklu.\n\n"}
{"id": "772101", "url": "https://cs.wikipedia.org/wiki?curid=772101", "title": "Qatar Total Open 2012", "text": "Qatar Total Open 2012\n\nTenisový turnaj WTA Qatar Total Open 2012 se konal ve dnech 13. – 19. února 2012 v Dauhá, hlavním městě Kataru, venku v komplexu Khalifa International Tennis Complex na kurtech s tvrdým povrchem, poprvé jako součást kategorie Premier 5. Odměny činily 2 168 400 USD.\n\nOsm nejvýše nasazených hráček mělo volný los do druhého kola.\n\nNásledující hráčky obdržely do hlavní soutěže divokou kartu:\n\nNásledující hráčky postoupily do hlavní soutěže z kvalifikace:\n\n\nŠest nejvýše nasazených párů mělo volný los do druhého kola.\n\n"}
{"id": "772103", "url": "https://cs.wikipedia.org/wiki?curid=772103", "title": "Obrazový rám", "text": "Obrazový rám\n\nObrazový rám nebo rám obrazu je dekorativní obruba na obraz, například malbu, kresbu, fotografii, nebo podobné výtvarné dílo, jejímž cílem je umožnit jednodušší zobrazení, instalaci nebo vystavení. Rámy mohou mít i ochranou funkci a zabraňovat mechanickému poškození obrazu. Mohou mít i estetický význam svou barvou nebo zdobením. Rámováním obrazů a fotografií se zabývá řemeslo zvané rámařství, které bývá často spojeno se sklenářstvím.\n\n\n"}
{"id": "772105", "url": "https://cs.wikipedia.org/wiki?curid=772105", "title": "Nora Kabrheľová", "text": "Nora Kabrheľová\n\nNora Kabrheľová (* 12. října 1958, Trenčín, Československo), rodným jménem Eleonóra Pischová, dříve známá jako Nora Mojsejová, je slovenská podnikatelka a moderátorka. V letech 2011-2013 byla předsedkyní politické strany STRANA SLOBODNÉ SLOVO – NORY MOJSEJOVEJ. Jejím bývalým manželem je zpěvák Branislav Mojsej.\n\nV roce 1976 odmaturovala na Obchodní Akademii v Košicích. Vystřídala několik zaměstnání v ekonomickém oboru.\n\nJejím prvním manželem byl Mikuláš Kašai, druhého manžela Branislava Mojseje si vzala v roce 2003, rozvedli se v roce 2012.\n\nV roce 2008 založila firmu \"Nora Mojsejová Fashion\", jejíž módní kolekce sama navrhuje.\n\nDo mediálního povědomí se dostala v reality show \"Domáca horúčka\" ve spolupráci se Slovenskou televizí. Ta s ní následně rozvázala smlouvu, neboť se vyjadřovala vulgárně. V roce 2005 spolupracovala, společně se svým manželem, s TV Markíza na projektu reality show \"Mojsejovci\", ve které oba manželé nabídli své prostory v domě pro štáb televize a pro účinkující této soutěže. Vítěz reality show získal 2 miliony korun, které hradili sami manželé Mojsejovi.\n\nV roce 2011 moderovala pořad \"Šéfka\" ve spolupráci s TV Prima a TV JOJ.\n\nV prosinci 2011 se stala předsedkyní politické strany STRANA SLOBODNÉ SLOVO – NORY MOJSEJOVEJ, která se tak přejmenovala ze svého původního názvu Aliancia nového občana. Předsednickou funkci vykonávala až do roku 2013.\n\n"}
{"id": "772106", "url": "https://cs.wikipedia.org/wiki?curid=772106", "title": "Blín (rozcestník)", "text": "Blín (rozcestník)\n\nBlín může být:\n\n\n"}
{"id": "772109", "url": "https://cs.wikipedia.org/wiki?curid=772109", "title": "Dýka a kříž", "text": "Dýka a kříž\n\nDýka a kříž (v originále ) je americká kniha z roku 1962, kterou napsal americký farář David Wilkerson ve spolupráci s Johnem a Elizabeth Sherillovými, kterou se rozhodl napsat po svém křesťanském působení v New Yorku. Ačkoli dílo popisuje méně než pět let, je to dynamický epický příběh, který se rozhodně dostal do obecného povědomí.\n\nKniha, vydaná nakladatelstvím Křesťanský život byla napsána podle reálných předloh na ulicích u v polovině dvacátého století -vyšla pouhých pět let od reálných událostí. Problém uličních dětí zde řeší přijetím křesťanství. David Wilkerson vystupuje, jako charismatický farář s cílem jim pomoci najít si správnou cestu k Bohu.\n"}
{"id": "772110", "url": "https://cs.wikipedia.org/wiki?curid=772110", "title": "Dýka a kříž (film)", "text": "Dýka a kříž (film)\n\nDýka a kříž (v originále ) je americký film z roku 1970, natočený podle stejnojmenné knihy \"Dýka a kříž\", která byla napsána farářem Davidem Wilkersonem a pojednává o jeho působení v New Yorku. Film režíroval a scénář napsal Don Murray, ve filmu hráli roli Pat Boone, Erik Estrada a Jo-Ann Robinson.\n\n106-minutový snímek byl natočen podle reálných předloh na ulicích u v polovině dvacátého století. Problém uličních dětí zde řeší přijetím křesťanství. David Wilkerson vystupuje, jako charismatický farář s cílem jim pomoci najít si správnou cestu k Bohu.\n"}
{"id": "772119", "url": "https://cs.wikipedia.org/wiki?curid=772119", "title": "XVII. sjezd KSČ", "text": "XVII. sjezd KSČ\n\nXVII. sjezd KSČ byl stranický sjezd tehdy vládnoucí Komunistické strany Československa, konaný v ČSSR v období normalizace, ve dnech 24. – 28. března 1986.\n\nSjezd představoval výraz určité stability normalizačního režimu. Ve srovnání s předchozími sjezdy - XV. a XVI. - nevyhlásil žádné zásadní personální nebo programové změny, a to i přesto, že sovětský vůdce Michail Sergejevič Gorbačov v té době již spouštěl reformní program (perestrojka). Zásadnější změny ve vedení strany a státu nastaly až po sjezdu, v roce 1987 (Miloš Jakeš jako nový generální tajemník KSČ, Gustáv Husák pouze jako prezident ČSSR) a roku 1988 (Ladislav Adamec coby nový federální premiér místo Lubomíra Štrougala). Šlo o poslední sjezd KSČ před Sametovou revolucí.\n"}
{"id": "772120", "url": "https://cs.wikipedia.org/wiki?curid=772120", "title": "Dysfonie", "text": "Dysfonie\n\nDysfonie (z řec.) je porucha fonace čili tvorby hlasu v hlasivkách a hrtanu. Podle Mezinárodní klasifikace nemocí ICD-10 má kód R49.0\n\nProjevuje se jako patologická změna hlasu (chrapot, přeskakování, změna výšky atd.), hlas může být chraplavý, zastřený a pacient nemůže plně ovládat jeho výšku, barvu nebo sílu. Krajní forma dysfonie je ztráta hlasu čili afonie. \nDysfonie může být organická nebo funkční. Organická dysfonie může být způsobena například zánětem, novotvarem nebo mechanickým poškozením, ale také hormonálními změnami například při mutaci, menopauze nebo ve stáří (stařecký hlas).\n\nFunkční dysfonie může být způsobena přetížením (např. u řečníků a učitelů), špatnými hlasovými návyky, psychickými poruchami a neurózou, případně být symptomem jiné choroby. \n\n"}
{"id": "772121", "url": "https://cs.wikipedia.org/wiki?curid=772121", "title": "Kerner (odrůda révy vinné)", "text": "Kerner (odrůda révy vinné)\n\nKerner (zkratka Ke) je středně pozdní až pozdní moštová odrůda révy vinné (\"Vitis vinifera\"), určená k výrobě bílých vín. Byla vyšlechtěna v Německu křížením odrůd \"Trolínské\" (\"Schiava grossa\") a \"Ryzlink rýnský\".\n\n\"Trolínské\" (\"Schiava grossa\", \"Trollinger\", \"Black Hamburg\") je odrůda z rodiny odrůd \"Schiava\", pěstovaná jako moštová odrůda na severu Itálie a na malých plochách v Německu. Po celém světě je nicméně rozšířena jako stolní odrůda pod názvem \"Black Hamburg\" či \"Frankenthal\". Název Trollinger je patrně odvozen z „Tirolinger“, protože právě z jižních Tyrol pochází, přičemž v italské části se pěstuje též pod názvem \"Großvernatsch\". Odrůda byla partnerem při šlechtění odrůd \"Muscat de Hambourg\", \"Madeleine Royale\", \"Helfensteiner\", \"Rotberger\", \"Witberger\", \"Palas\" či \"Happenbach\".\n\nRéva vinná (\"Vitis vinifera\") odrůda \"Kerner\" je jednodomá dřevitá pnoucí liána, dorůstající v kultuře až několika metrů. Kmen tloušťky až několik centimetrů je pokryt světlou borkou, která se loupe v pruzích. Úponky umožňují této rostlině pnout se po pevných předmětech. Růst je středně bujný až bujný s polovzpřímenými až vodorovnými letorosty. Vrcholky letorostů jsou otevřené, středně silně až silně bíle vlnatě ochmýřené, slabě až středně silně pigmentované antokyaniny, mladé apikální lístky jsou zelené s bronzovými skvrnami. Jednoleté réví je světle hnědé až žlutavě hnědé.\n\nList je malý až středně velký, tvar čepele je pětiúhelníkový nebo okrouhlý, tří- až pětilaločnatý se středně hlubokými, většinou otevřenými horními bočními výkroji s oblým dnem. Vrchní strana čepele listu je mírně zvlněná, vrásčitá, tmavozelená, silně puchýřnatá, s výraznou žilnatinou. Řapíkový výkroj lyrovitý s ostrým dnem, vzácněji úzce otevřený, většinou široce překrytý s průsvitem, řapík je kratší, narůžovělý, žilnatina listu je slabě pigmentovaná antokyaniny. Listy zůstávají na podzim dlouho zelené.\n\nOboupohlavní pětičetné květy v hroznovitých květenstvích jsou žlutozelené, samosprašné. Plodem je středně velká (15 mm), kulatá bobule se silnou slupkou žlutozelené barvy, se šťavnatou, rozplývavou dužinou sladké, příjemné, odrůdové chuti. Hrozen je malý až středně velký (90–150 g), kónický s křidélky, středně hustý, s krátkou stopkou.\n\n\"Kerner\" je středně pozdní moštová odrůda révy vinné (\"Vitis vinifera\"), která byla vyšlechtěna v roce 1929 v Německu, ve Státním výzkumném ústavu ve Weinsbergu, ve Württembersku. Šlechtitelem byl August Herold, který zkřížil odrůdy \"Trolínské\" (\"Schiava grossa\") a \"Ryzlink rýnský\". Od roku 1969 je odrůda právně chráněna a je ji povoleno pěstovat ve všech německých vinařských oblastech.\n\nRoku 1974 byla v Německu nalezena mutace odrůdy, ze které byla po dalším selektování vyšlechtěna odrůda s názvem \"Kernling\".\n\nV Německu je \"Kerner\" čtvrtou nejpěstovanější odrůdou, roku 2007 byla vysazena na 3.848 ha (Falc 1.164 ha, Franken 241 ha, Mosel 399 ha, Württemberg 364 ha, Nahe 202 ha), registrován je zde též tetraploidní klon odrůdy, zapsaný samostatně v katalogu VIVC. Na malých plochách ji najdeme též v italském regionu Südtirol-Alto Adige (Eisacktal – Valle Isarco), ve Švýcarsku (roku 2007 na 18,5 ha) a v Jihoafrické republice.\n\nVe Státní odrůdové knize České republiky je odrůda \"Kerner\" zapsána od roku 2001. Roku 2010 byla pěstována na 31 hektarech, malé plochy vinic jsou v Dubňanech, Moravské Nové Vsi a v Mikulově, roku 2007 tvořila odrůda 0,14 % plochy vinic ČR, průměrné stáří vinic bylo roku 2010 asi 11 let. Udržovateli odrůdy v ČR jsou Ampelos-Šlechtitelská stanice vinařská Znojmo, Mikrosvín Mikulov, VÚRV Praha-Ruzyně a VSV Karlštejn. Odrůda je vhodná k pěstování ve všech podoblastech obou vinařských oblastí ČR.\n\nOdrůdě se nejprve po svém šlechtiteli říkalo \"Herold Weiss\", později byla přejmenována na počest lékaře a básníka z Weinsbergu jménem Justinus Andreas Christian (von) Kerner (1786 1862). Tento lékař svým pacientům doporučoval sklenku vína denně jako nejlepší přírodní léčebný prostředek.\n\nŠlechtitelské názvy a synonyma odrůdy jsou: \"Кернер\" (Rusko), \"Herold Triumpf, Herold Weiss\" (Německo, Rakousko), \"Schiava Grossa x Riesling Renano WE 25/30, Weinsberg S 25/30\".\n\nRéví dobře vyzrává. Odrůda je poměrně náročná na zelené práce na vinici. Letorosty vytvářejí dlouhé zálistky, které je nutné ve spodní polovině letorostů vylamovat, aby se keře příliš nezahustily. Proti poškození mrazy je odrůda poměrně dobře odolná (do −23 °C), odolná je i proti kalcióze, nemá sklon ke sprchávání. Podnože volíme podle půdního typu a tvaru keře, vhodné jsou SO-4, T 5C, Cr 2. Nevyžaduje zvláštní způsob vedení, snáší dobře dlouhý i krátký řez. Výnos je pravidelný, středně vysoký, 10–14 t/ha při cukernatosti 18–23 °NM a aciditě 9–12 g/1, ve zkouškách pro registraci bylo dosaženo v tříletém průměru 10,5 t/ha, cukernatost 21 °NM.\n\nDoba rašení oček je středně pozdní, krátce po odrůdě \"Müller Thurgau\", odrůda proto uniká pozdním jarním mrazům, kvete též středně pozdně, dozrává středně pozdně až pozdně. Sklizňová zralost začíná koncem září až v první polovině října, asi 2 týdny před odrůdou \"Ryzlink rýnský\".\n\nK houbovým chorobám je středně náchylná, trpí především padlím révovým (\"Uncinula necator\"), o něco méně plísní šedou (\"Botrytis cinerea\"), poměrně dobře odolává plísni révové (\"Plasmopara viticola\"), postačí průměrná chemická ochrana.\n\nOdrůda vyžaduje vzdušné polohy, běžně se pěstuje i v okrajových lokalitách, na půdu nemá zvláštní požadavky, doporučuje se do půd hlinitých, snáší i vyšší obsah vápníku.\nPři odpovídajícím způsobu pěstování lze každoročně získávat vína s přívlastkem. Předností odrůdy je dobrá kvalita i v horších ročnících, v kategoriích jakostních vín a kabinetů. Ze suchých poloh bývají vína široká a hořknou, stejně jako při oxidativním školení. Ze všech novošlechtění jsou vína nejpodobnější ryzlinkům, i u Kerneru lze dosahovat vysokou jakost výběrů z hroznů i výběrů z bobulí.\n\nTypická vína mají zelenožlutou až slámově žlutou barvu a plné tělo. Svěží, aromatické látky připomínají koncentrovanější vůni Ryzlinku rýnského. Reduktivní technologií výroby získáme svěží až řízný typ plného, elegantního a pro běžného konzumenta přitažlivého vína; má příjemné, svěží kyseliny, harmonizující s obsahem zbytkových cukrů, aromatický, květinovo-ovocitý charakter a jemně nahořklý závěr. Ve vůni a chuti můžeme hledat muškát, rybíz, tmavý med, máslové tóny, kořenitost. Vhodnost k archivaci je při reduktivním školení vína dobrá, klasicky vyráběná vína se archivovat nedoporučují.\n\nTechnologicky správně zvládnutá vína Kerneru jsou ozdobou slavnostních tabulí, podobně jako vína odrůdy \"Ryzlink rýnský\". Víno se výborně hodí k různým předkrmům, včetně\nplodů moře, ke grilovanému telecímu masu, k rybám, i uzeným, ke chřestu a k mnoha druhům sýrů, zvláště k roztíratelným. Sladké výběry jsou vhodné k dezertům.\n\n\n"}
{"id": "772128", "url": "https://cs.wikipedia.org/wiki?curid=772128", "title": "VII. sjezd KSČ", "text": "VII. sjezd KSČ\n\nVII. sjezd KSČ byl stranický sjezd Komunistické strany Československa konaný roku 1936.\n\nSjezd se odehrával ve dnech 11. – 14. dubna 1936. Řešil otázku obrany Československa proti fašismu a nacismu a přihlásil se ke koncepci Lidové fronty po vzoru Francie (spojenectví komunistů a nekomunistických politických proudů). Koncepci spolupráce s nekomunistickými politiky přitom v KSČ již v letech 1934–1936 prosazoval Jan Šverma a kritizoval ho za to Klement Gottwald, který v únoru 1936 převzal opětovně vedení strany, aby po pár měsících Švermovu koncepci přejal a na VII. sjezdu KSČ ji prosadil, dokonce v podobě daleko vstřícnější vůči nekomunistickému politickému táboru.\n\nŠlo o poslední sjezd KSČ konaný před zánikem prvorepublikového Československa a přechodem KSČ do ilegality.\n\nKSČ - ústřední orgány - sjezdy - VII. sjezd KSČ\n"}
{"id": "772129", "url": "https://cs.wikipedia.org/wiki?curid=772129", "title": "Constanze Mozartová", "text": "Constanze Mozartová\n\nConstanze Mozartová (za svobodna \"Weberová\") (5. ledna 1762, Zell im Wiesental – 6. března 1842, Salcburk) byla manželka hudebního skladatele W. A. Mozarta.\nNarodila se v Zell im Wiesental. Její matka byla Cäcilia Weber, rozená Stamm. Její otec Fridolin Weber pracoval jako kontrabasista a jeho nevlastní bratr byl otcem známého skladatele Carla Marii von Webera. Constanze měla dvě starší sestry, Josefinu a Aloysii a jednu mladší sestru jménem Sophia. Všechny se od mládí učily zpívat, ale jen Josefině a Aloysii se podařilo pokračovat v pěvecké kariéře. Hrály později v premiérách několika Mozartových skladeb.\nBěhem času Constanziny výchovy žila rodina v matčině rodném městě Mannheimu, důležitém hudebním centru té doby. Jedenadvacetiletý Mozart navštívil město v roce 1777 při Evropském turné, když zde chtěl získat práci. Cestoval se svou matkou a s rodinou Weberových si vytvořil blízký vztah. Nejdříve vzplál láskou, nikoliv však k patnáctileté Constanz, ale k její sestře Aloysii. Zatímco byl Mozart v Paříži, Aloysia získala místo jako pěvkyně v Mnichově, kam se s doprovodem rodiny přestěhovala. Při Mozartově cestě zpět do Mnichova ho Aloysia odmítla.Měsíc poté, co se rodina přestěhovala do Vídně v roce 1779 díky Aloysiině kariérnímu vzestupu, jejich otec zemřel. V době, kdy se Mozart stěhoval do Vídně (v roce 1781), si Aloysia vzala Josepha Lange, který souhlasil, že matce pomůže s finančními záležitostmi, aby uživila rodinu po celý rok. Tehdy žili v druhém patře domu, který nesl název \"Zum Augen Gottes\" (\"U Božího oka\").\n\nPři prvním příjezdu do Vídně dne 16. března 1781 Mozart pobýval v domě Řádu německých rytířů s pomocníky svého patrona arcibiskup Colloreda. V květnu se rozhodl, že odejde k Weberovým, kde původně zamýšlel zůstat jen pár týdnů. Po několika dnech se Cäcilii Weber zdálo, že se Mozart dvoří její dceři Constanze (v té době již devatenáctileté) a v zájmu slušnosti ho požádala, aby odešel a on tak učinil. Námluvy nepokračovaly úplně hladce. S dochované korespondence Constanze a Amadea vyplývá, že se krátce rozešli v dubnu 1782, po žárlivé scéně, protože Constanzii dovolili jiného mladého muže, který ji měl dále vzdělávat v salonní hře. Mozart také čelil velmi obtížnému úkolu: Dostat svolení svého otce Leopolda k sňatku.\n\nNakonec se Constanze nastěhovala k Mozartovi, který by ji mohl uvést v nemilost pro mravní zásady té doby. Mozart napsal otci dne 31. července 1782: \"„Všechny tvé dobře míněné rady, co jste mi napsal, nedokáží vyřešit případ muže, který se s dívkou dostal tak daleko. Tato věc nesnese dále odkladu. To je vyloučeno.“\" Heartz podotýká, že pravděpodobně Constanzina sestra Sophia se slzami v očích prohlásila, že její matka na ně pošle policii, pokud se Constanze nevrátí domů (pravděpodobně z bytu Mozartova).\n\nDne 4. srpna Mozart napsal baronu von Waldstätten dotaz, zda mají policisté právo za tímto účelem vniknout do domu. Dále psal: \"„Možná je to jen lest Madame Weber, aby svou dceru přiměla vrátit se zpět. Pokud ne, nevím, jestli není nejlepší vzít si Constanze zítra ráno, nebo pokud možno ještě dnes.“\"\n\nSvatba se skutečně koná dne 4. srpna 1782. V manželské smlouvě Constanze získala darem od svého ženicha pět set zlatých, který později tento obnos přislíbil zvýšit na jeden tisíc zlatých. Dále měli manželé majetek společný. Den po sňatku dorazil dopis se souhlasem otce Wolfganga. Pár měl šest dětí, z nichž čtyři nepřežily dětství.\n\nMozart zemřel v roce 1791 a zanechal po sobě četné dluhy a tím Constanze v obtížné situaci. V této chvíli se začaly uplatňovat Constanziny obchodní dovednosti: získala vdovský důchod od císaře, začala pořádat ziskové pamětní koncerty a pustila se do zveřejňování manželovy práce. Tyto snahy ji nakonec finančně docela dobře zajistily. Poslala syny Karla a Franze do Prahy, aby se vzdělávali u Franze Xavera Niemetscheka, se kterým sama spolupracovala na prvním Mozartově životopisu.Ke konci roku 1797 se seznámila s Georgem Nikolausem von Nissenem, dánským diplomatem a spisovatelem, který byl zpočátku jejím nájemcem. Začali spolu žít v září 1798, a vzali se v roce 1809 v Prešpurku (dnešní Bratislavě). Od roku 1810 do roku 1820 žili v Kodani a často cestovali po celé Evropě, zejména do Německa a Itálie. Nakonec se usadili v Salcburku v roce 1824. Oba pracovali na Mozartově biografii a Constanze ji nakonec publikovala v roce 1828, dva roky po smrti svého druhého manžela. V posledních letech žila v Salcburku, společnost jí dělaly její dvě sestry Aloysia a Sophia, také vdovy, které se k ní přestěhovaly.\n\nJe pohřbena po boku Leopolda na hřbitově kostela sv. Sebastiana v Salzburku.\n\nJejí osoba se vyskytuje také jako filmová postava ve Formanově filmu \"Amadeus\", kde ji hrála Elizabeth Berridge.\n"}
{"id": "772131", "url": "https://cs.wikipedia.org/wiki?curid=772131", "title": "Fascinující proměny přírody", "text": "Fascinující proměny přírody\n\nFascinující proměny přírody (v anglickém originále Nature's Great Events) je dokumentární cyklus televize BBC. Zobrazuje různé proměny přírody, zvířecí migrace nebo tahy, které nemají na světě obdoby. Vypráví jej přírodovědný publicista David Attenborough, který na dokumentu velmi spolupracoval. Premiéru měl na BBC One v roce 2009, česky byl vysílán v roce 2010 na ČT. \n\n\nV Česku cyklus vyšel na DVD v roce 2010, pouhé tři měsíce po odvysílání v českém dabingu. První disk vyšel 18. 8. 2010.\n\nStejně, jako u všech dokumentů Davida Attenborougha, i zde vyšla stejnojmenná kniha. Byla publikována společností BBC Books.\n\n"}
{"id": "772133", "url": "https://cs.wikipedia.org/wiki?curid=772133", "title": "VI. sjezd KSČ", "text": "VI. sjezd KSČ\n\nVI. sjezd KSČ byl sjezd Komunistické strany Československa konaný roku 1931.\n\nSjezd se odehrával ve dnech 7. - 11. března 1931. Řešil zejména otázku další strategie KSČ v době nastupující velké hospodářské krize. Sjezd probíhal v době ostrých vnitrostranických sporů coby dozvuků nástupu Klementa Gottwalda na V. sjezdu KSČ. Vedení strany tehdy rozvíjelo koncept sociálfašismu, kdy považovalo sociální demokracii a další nekomunistické levicové proudy za stejné riziko jako fašismus. Gottwalda zleva kritizovala ještě radikálnější skupina (Eugen Klinger, Josef Hrubý), naopak část členů nespokojených s ultralevicovou radikalizací KSČ stranu opustila. \n\nKSČ - ústřední orgány - sjezdy - VI. sjezd KSČ\n"}
{"id": "772135", "url": "https://cs.wikipedia.org/wiki?curid=772135", "title": "Gyda Anundsdotter Švédská", "text": "Gyda Anundsdotter Švédská\n\nGyda Anundsdotter Švédská († asi 1048/1049), známá také jako Guda a Gunhild byla dánská královna, manželka Svena II.\n\nO Gydě existuje jen málo informací. Byla dcerou švédského krále Jakoba Anunda a snad jeho manželky Gunnhildr Sveinsdóttir. Některé zdroje však uvádějí, že Jakob s manželkou neměl žádné potomky, takže je možné, že byla dcerou Anunda a jiné ženy.\n\nV roce 1047 nebo 1048 vdala za dánského krále Svena. Je možné, že ke svatbě došlo, když Sven žil v exilu u švédského dvora, ale potvrzeno to není. Asi po roce manželství Gyda zemřela. Příčina její smrti není známá, ale podle legend ji otrávila milenka jejího manžela Thora. Není jisté, jestli některé ze Svenových děti bylo také potomkem Gydy.\n\nPo smrti jejího otce v roce 1050 se Sven oženil s její matkou nebo nevlastní matkou Gunnhildr Sveinsdóttir, ale toto manželství bylo brzy rozděleno zásahem církve. Důvodem k rozluce mohlo být jejich pokrevní příbuzenství nebo to, že Sven byl ženatý s její dcerou.\n\nGyda bývala často zaměňována se Svenovou druhou manželkou, důvodem bylo jak jejich manželství se stejným mužem, tak podobnost jmen. Obě byly nazývány Gunhild, Guda či Gyda.\n\n"}
{"id": "772141", "url": "https://cs.wikipedia.org/wiki?curid=772141", "title": "V. sjezd KSČ", "text": "V. sjezd KSČ\n\nV. sjezd Komunistické strany Československa se konal v únoru 1929. Přinesl radikalizaci (dobovou terminologií „bolševizaci“) strany, podřízení moskevskému vedení a nástup k moci mladé generace, kterou vedl Klement Gottwald.\n\nV červenci 1928 neuspěl Rudý den naplánovaný namísto zakázané spartakiády organizovaný KSČ: po jeho zákazu se demonstrace zúčastnilo jen cca 6 000 lidí v Praze místo očekávaných 120 000, přičemž chaotické pokyny vedení strany přispěly k jejich rozehnání policií. Fiasko se pro mladé levicové radikály v KSČ stalo podnětem k zostření kritiky dosavadního vedení, které reprezentovali členové politického byra a ústředního sekretariátu, generální tajemník Bohumil Jílek (předseda a zakladatel strany Bohumír Šmeral působil převážně v Moskvě v exekutivě Kominterny) a Václav Bolen. Mezi radikály, označované „karlínští kluci“, patřili Klement Gottwald, Rudolf Slánský, Jaromír Dolanský, Václav Kopecký, Jan Šverma nebo Josef Guttmann. V pozadí sporu byla i otázka podřízení KSČ směrnicím Kominterny (dosavadní Jílkovo vedení si v tomto ohledu udržovalo jistou programovou samostatnost).\nSjezd se konal od pondělí 18. do soboty 23. února 1929 v pražských Holešovicích v Lidovýchovné budově Domovina. Byl svolán narychlo a bez větší diskuze mezi členskou základnou. Zúčastnili se ho i funkcionáři Kominterny. Klement Gottwald zde ostře kritizoval stávající vedení a dokázal prosadit hlubokou personální obměnu většiny vedoucích funkcionářů: Odvoláno bylo dosavadní vedení (terminologií KSČ byla odstavena od moci skupina Jílek, Bolen, Hais, pozdější režimní historií označovaná za „oportunisticko-likvidátorské křídlo“) − Bohumír Šmeral nebyl ani zvolen do ústředního výboru. Sjezd znamenal vítězství radikálního křídla mladé generace komunistů; Gottwald sám stranu ovládl v nově primární pozici generálního tajemníka politického byra ÚV. KSČ se v jejich pojetí měla stát revoluční stranou a odvrhnout některé kompromisní postoje předchozí dekády.\n\nReakcí na výsledky sjezdu byl masový odchod členů; počet poklesl na 40 tisíc. Proti Gottwaldově politice se postavilo 26 poslanců a senátorů KSČ; velká část ze strany odešla nebo byla vyloučena a pokoušela se dál vést nezávislou komunistickou politiku, ale bez většího úspěchu. Od nového vedení se distancovalo i mnoho komunistických intelektuálů a umělců: zásadní kritický leták „Spisovatelé komunisté komunistickým dělníkům“ (tzv. Projev nebo Manifest sedmi) vydali Jaroslav Seifert, Ivan Olbracht, Marie Majerová a další, byli za to obratem vyloučeni (avšak vyjma Seiferta do strany později opět vstoupili). V následujících parlamentních volbách v říjnu 1929 Gottwaldova KSČ výrazně oslabila, nicméně ne fatálně a zachovala si pozici důležité politické síly.\n\n"}
{"id": "772149", "url": "https://cs.wikipedia.org/wiki?curid=772149", "title": "IV. sjezd KSČ", "text": "IV. sjezd KSČ\n\nIV. sjezd KSČ byl stranický sjezd Komunistické strany Československa konaný roku 1927. \n\nOdehrával se ve dnech 25. – 28. března 1927. Sjezdu dominovala otázka rozvoje komunistického odborového hnutí a byl přijat nový organizační řád. Sjezd přinesl úspěch křídlu okolo Bohumila Jílka. \n\nKSČ se v té době potýkala se silnými frakčními spory. Před III. sjezdem došlo k vyčlenění pravicové skupiny okolo Josefa Bubníka (tzv. \"bubnikiáda\"), která v roce 1925 požadovala větší samostatnost KSČ na směrnicích Kominterny. Bubník stranu opustil a založil Neodvislou stranu komunistickou v Československu. V letech 1926-1928 probíhaly v KSČ další útoky a vylučování lidí podobného ražení, kteří byli označování za trockistickou frakci (Artur Pollak, Július Verčík aj.). Vedení KSČ představované Bohumilem Jílkem naopak čelilo kritice zleva, od radikální skupiny okolo Klementa Gottwalda. Toto křídlo nakonec na 5. sjezdu KSČ v roce 1929 převládlo. \nKSČ - ústřední orgány - sjezdy - IV. sjezd KSČ\n"}
{"id": "772151", "url": "https://cs.wikipedia.org/wiki?curid=772151", "title": "Northrop Grumman EA-6B Prowler", "text": "Northrop Grumman EA-6B Prowler\n\nNorthrop Grumman EA-6B Prowler je dvoumotorový proudový letoun určený k radioelektronickému boji, který vychází ze stroje Grumman A-6 Intruder. Ve službě je od roku 1971 a zúčastnil se řady akcí. Letoun může být vybaven protiradiolokačními řízenými střelami vzduch-země AGM-45 Shrike a AGM-88 HARM. V roce 1998 byly vyřazeny stroje General Dynamics/Grumman EF-111A Raven a letoun tak zůstal jediným elektronickým letounem ve službě u námořnictva USA a letectva námořní pěchoty. Od roku 2009 je do služby zaváděn letoun Boeing EA-18G Growler („bručoun“), který postupně EA-6B nahrazuje. U námořní pěchoty stroj vydržel ve službě až do 8. března 2019, kdy byl definitivně vyřazen.\n\n\n\n"}
{"id": "772156", "url": "https://cs.wikipedia.org/wiki?curid=772156", "title": "III. sjezd KSČ", "text": "III. sjezd KSČ\n\nIII. sjezd KSČ byl stranický sjezd Komunistické strany Československa konaný roku 1925.\n\nOdehrával se ve dnech 26. - 28. září 1925. Sjezdu dominovala otázka bolševizace strany. Do Ústředního výboru Komunistické strany Československa se poprvé dostal Klement Gottwald. Sjezd rovněž do KSČ přijal skupinu bývalých anarchokomunistů z Neodvislé socialistické strany dělnické (například Luisa Landová-Štychová nebo Bohuslav Vrbenský).\n\nKSČ se v té době potýkala se silnými frakčními spory. V únoru 1925 došlo k vyloučení pravicové skupiny okolo Josefa Bubníka (tzv. \"bubnikiáda\"), který požadoval větší samostatnost KSČ na směrnicích Kominterny. Bubník KSČ opustil a založil Neodvislou stranu komunistickou v Československu (ta ovšem nezískala významnější podporu voličů). Sjezd konstatoval neúspěch projektu bolševizace KSČ. Vůči bolševizaci, tedy proměně v radikální revoluční stranu, se zdrženlivě stavěli i centristicky orientovaní předáci KSČ jako Bohumír Šmeral a Antonín Zápotocký, protože znamenala rozvrat jejich koncepce KSČ coby masové strany. Vzhledem k tlaku Kominterny ovšem byla oficiálně bolševizace vyhlášena za stranický cíl. Reakcí byl odchod mnoha členů a jejich návrat do Československé sociálně demokratické strany dělnické, z níž se KSČ původně v letech 1920-1921 vydělila.\nKSČ - ústřední orgány - sjezdy - III. sjezd KSČ\n"}
{"id": "772159", "url": "https://cs.wikipedia.org/wiki?curid=772159", "title": "II. sjezd KSČ", "text": "II. sjezd KSČ\n\nII. sjezd KSČ byl sjezd Komunistické strany Československa konaný roku 1924. \n\nOdehrával se ve dnech 31. října – 4. listopadu 1924. Sjezdu dominovala otázka bolševizace strany a přechodu z klasické územní sítě místních organizací na systém závodních (podnikových) buněk. \n\nKSČ se v té době potýkala se silnými frakčními spory. Na levici se již před I. sjezdem objevilo křídlo, jež reprezentovali Bohumil Jílek (později koncem 20. let naopak předák pravicové frakce), Václav Bolen, Václav Šturc a Václav Houser. Ti kritizovali centristické vedení KSČ reprezentované Bohumírem Šmeralem. Požadovali bolševizaci KSČ, tedy proměnu na radikální revoluční formaci, nezříkající se použití násilí při získání moci v Československu. V roce 1922 byli členové levicové frakce dočasně vyloučeni z KSČ, ale po arbitráži Kominterny bylo jejich členství obnoveno. II. sjezd KSČ pak tomuto levicovému křídlu přinesl vítězství, když získalo většinu Ústředním výboru Komunistické strany Československa. \n\nSjezd poprvé oficiálně konstatoval, že KSČ není samostatnou politickou stranou, ale jen frakcí Kominterny. Přihlásil se k principu demokratického centralismu a závaznosti pokynů Kominterny. Obnovil okresní a obvodní stranické organizace. Nejnižší územní jednotkou se stala závodní (podniková) buňka (fakticky ale tato praxe nebyla zavedena a znovu ji musel vyhlašovat V. sjezd KSČ) Funkci generálního tajemníka zastával Antonín Zápotocký.\n\nKSČ - ústřední orgány - sjezdy - II. sjezd KSČ\n"}
{"id": "772161", "url": "https://cs.wikipedia.org/wiki?curid=772161", "title": "I. sjezd KSČ", "text": "I. sjezd KSČ\n\nI. sjezd KSČ byl stranický sjezd Komunistické strany Československa konaný roku 1923. \n\nOdehrával se ve dnech 2.–5. února 1923. Sjezdu dominovala otázka politické taktiky a dělnické vlády. \n\nKSČ se krátce předtím potýkala se silnými frakčními spory. Levicové křídlo, jež reprezentovali Bohumil Jílek (později koncem 20. let naopak předák pravicové frakce), Václav Bolen, Václav Šturc a Václav Houser, vystoupilo proti centristickému vedení KSČ reprezentovanému Bohumírem Šmeralem. Požadovali bolševizaci KSČ, tedy proměnu na radikální revoluční formaci včetně použití násilí při získání moci v Československu. V roce 1922 byli členové levicové frakce dočasně vyloučeni z KSČ, ale po arbitráži Kominterny bylo jejich členství obnoveno. I. sjezd KSČ tak probíhal v době mocenského patu mezi silami levice a centristů. \n"}
{"id": "772162", "url": "https://cs.wikipedia.org/wiki?curid=772162", "title": "Georg Zischek", "text": "Georg Zischek\n\nGeorg Zischek (16. února 1892, Blížejov \"něm. Blisowa\" – 14. září 1979, Eichstätt, Německo) byl německý římskokatolický kněz, sídelní kanovník litoměřické kapituly, v roce 1946 pověřený duchovní pro uprchlíky v diecézi Eichstätt.\n\nByl katolickým knězem inkardinovaným v litoměřické diecézi z německy mluvící rodiny ze severočeských Sudet. V oboru teologie dosáhl doktorátu. Na kněze byl vysvěcen 10. října 1915. Dne 30. května 1933 byl biskupem Weberem jmenován sídelním kanovníkem katedrály sv. Štěpána s kanonikátem königseggovským I. Po skončení II. světové války v souvislosti s poválečným vývojem byl v květnu 1946 zařazen do odsunu. Přes Mnichov a Dettenheim se se svou sestrou dostal 21. srpna 1946 do Eichstättu. Zde byl jmenován eichstättským biskupem Michaelem Racklem duchovním pastýřem pro uprchlíky. Na svátek sv. Josefa 19. března 1951 se stal členem biskupské rady eichstättské diecéze. Vedoucím eichstättského diecézního synodu se stal od 1. března 1960. Úřad duchovního správce pro uprchlíky zastával 31 let až do 4. října 1977, kdy doporučil faráře Josefa Worsche jako svého nástupce. Eischtättský biskup Alois Brems přijal jeho rezignaci 1. listopadu 1977, poté co mu poděkoval za pracovitost a plodnou práci kněze pro uprchlíky. Zemřel 14. září 1979, pohřben byl na do eichstättské kanovnické hrobky jako výraz ocenění jeho práce tamní katedrální kapitulou.\n\n\n"}
{"id": "772182", "url": "https://cs.wikipedia.org/wiki?curid=772182", "title": "Genus Plus", "text": "Genus Plus\n\nGenus Plus byla regionální televizní stanice se sídlem v Liberci, která vysílala z vysílačů Ještěd a Černá hora na kanále 60 v multiplexu 3 v Libereckém, Královéhradeckém a částečně i v Pardubickém a Středočeském kraji. Po konci vysílání se změnila na internetový zpravodajský server.\n\nFirma Genus TV a. s. byla založena již v roce 1993, licence jí byla udělena 12. března 1996. Televize nejprve vysílala v určených časech na kanále TV Prima. Později se stala součástí celorepublikové sítě regionálních televizí pod názvem \"R1 Genus\". O vlastní kanál televize usilovala již v roce 2005, avšak neúspěšně. V roce 2008 získala FTV Prima v této společnosti většinový podíl, stoprocentním akcionářem totiž dosud byla firma S group Holding, vlastnící mimo jiné třeba stavební společnost Syner. Právě S group Holding pak v roce 2011 Genus znovu odkoupila.\n\nOd 1. února 2012 televize vysílala na samostatném kanále v rozsahu čtyřiadvaceti hodin denně., i nadále se některé reportáže televize Genus objevily ve zpravodajství televize Prima.\n\nOd 1. února 2013 televize přestala vysílat.\n\nGenus Plus obvykle vysílala v pracovní dny hodinový blok, který byl neustále reprízován. O víkendech pak bývaly reprízovány pořady z celého týdne. Mimo to zařazovala televize do vysílání i záznamy z tiskových konferencí apod., vysílání bývalo doplňováno informační zpravodajskou lištou. Na hlavní zpravodajské relaci Minuty regionu se podílely regionální stanice Televize Pardubice.\n\nTelevizi byla často vytýkána účelovost a silná vazba na libereckou buňku Občanské demokratické strany., televize však nařčení odmítla.\n\nGenus provozuje i zpravodajský server Týden v Libereckém kraji a aktivně komunikuje prostřednictvím profilu na Facebooku. Je také poskytovatelem reklamního prostoru.\n\n"}
{"id": "772184", "url": "https://cs.wikipedia.org/wiki?curid=772184", "title": "TV ZAK", "text": "TV ZAK\n\nTV Zak je regionální televizní stanicí, která nyní vysílá v multiplexu 3 na Karlovarsku a Plzeňsku, dříve se připojovala se do vysílání Prima TV, nyní TV Zak vysílá nonstop 24 hodin půlhodinovou smyčku, která je každý den v 17:00 aktualizována.\n\n"}
{"id": "772193", "url": "https://cs.wikipedia.org/wiki?curid=772193", "title": "Ustavující sjezd KSČ", "text": "Ustavující sjezd KSČ\n\nUstavující sjezd KSČ byl stranický sjezd, na kterém byla založena Komunistická strana Československa. Konal se roku 1921. \n\nOdehrával se ve dnech 14. – 16. května 1921 v Národním domě v Karlíně. Byl vyvrcholením rozkolu v Československé sociálně demokratické straně dělnické, který se stupňoval od roku 1920. V jeho průběhu se levicové křídlo sociální demokracie postupně zformovalo v samostatnou politickou sílu. Na ustavujícím sjezdu pak sociálně demokratická levice přijala jméno Komunistická strana Československa, přijala Dvacet jedna podmínek Kominterny a požádala o přijetí KSČ do Kominterny. Tato žádost byla vyřízena kladně na kongresu Kominterny v červnu a červenci 1921. \n\nSjezd znamenal vytvoření komunistické strany, jejíž součástí ale zatím byly jen etnicky české, slovenské a rusínské levicové sociálně demokratické frakce. Přistoupení německých, maďarských, polských a židovských (levicové křídlo hnutí Poalej Cijon) komunistických stran provedl až slučovací sjezd KSČ v listopadu 1921. Teprve tehdy došlo k vytvoření celostátní komunistické strany.\n\nDo nově zřízené KSČ se kromě levicových křídel sociálních demokratů zapojily i některé další skupiny. Například anarchokomunisté jako Emanuel Vajtauer a Stanislav Kostka Neumann, dále radikální frakce bývalé České strany pokrokové okolo Zdeňka Nejedlého a čeští a slovenští komunisté z Ruska (Alois Muna). \n\nKe KSČ se naopak krátce před ustavujícím sjezdem rozhodla nepřipojit skupina levicových sociálních demokratů a socialistů okolo Josefa Tesky a Viléma Brodeckého. Teska původně plánoval na ustavujícím sjezdu KSČ ovlivnit jednání v tom směru, aby komunistická strana odmítla takzvaných Dvacet jedna podmínek stanovených Kominternou a nepodřizovala se komunistické centrále v Moskvě. Poté, co byl jeho plán vyzrazen, nebylo jeho vystoupení na sjezdu KSČ výrazněji přijato. Místo toho pak Teska roku 1921 spoluzakládal menší levicovou formaci nazvanou Neodvislá radikální sociálně demokratická strana. Teska i Brodecký do KSČ vstoupili později, v průběhu 20. let 20. století. \n"}
{"id": "772194", "url": "https://cs.wikipedia.org/wiki?curid=772194", "title": "Qasim Amin", "text": "Qasim Amin\n\nQasim Amin (1. prosince 1863, Tura – 22. dubna 1908) byl egyptský právník, spisovatel a průkopník feminismu v Egyptě. Práva vystudoval ve Francii a po návratu do vlasti v roce 1885 zastával různé funkce, i u káhirského národního soudu. I přes četné oponenty podporoval práva žen argumentací, že islám jejich útlak nehlásá. Mimo jiné byl spoluzakladatelem Egyptské univerzity.\n\n\n"}
{"id": "772195", "url": "https://cs.wikipedia.org/wiki?curid=772195", "title": "Psychologie štěstí", "text": "Psychologie štěstí\n\nPsychologie štěstí odkazuje na značnou část výzkumů v oblasti sociální psychologie, které se týkají vztahu mezi vnímáním okamžitých potřeb a dlouhodobých přání. Dochází přitom ke zjištění, že věci, o kterých si lidé myslí, že je učiní šťastnými, jsou z velké části jen iluze. Toto tvrzení je založeno na předpokladu, že vědomí-sebe, je přednostně produktem zaujatého vnímání a nepřesných úsudků. Podle tohoto pojetí je vnímání sebe sama úhlavním nepřítelem našeho vlastního štěstí.\n\nTendence lidí přeceňovat, jako moc dokáží ostatní odhadnout jejich vnitřní stavy. Příklad: Při lhaní mají lidé pocit, že jsou odhaleni, i když ten, na kterého mluví, nic netuší\n\nLidé přeceňují míru, do jaké si ostatní všímají jejich činů a jejich vzhledu. Příklad: Při nevhodné oblečení mají lidé pocit, že je na ně upřena nadměrná pozornost, i když tomu tak není.\n\nLidé mají tendenci přeceňovat, jak tvrdě ho budou ostatní odsuzovat za přehmaty, nehody a selhání.\n\nOkamžitě po učinění rozhodnutí lidé více litují vykonaného činu, než případné nečinnosti. Ale v dlouhém časovém období lidé litují více toho, co neudělali To je pravděpodobně způsobeno tím, že pokud uděláme chybu, jsme schopni s přes to přenést, ale nedokážeme se přenést přes něco, co jsme nikdy neudělali.\n\nLidé se bojí selhání a to je odrazuje od zkoušení nových věcí, i když mají slušnou šanci na úspěch. Zčásti je tomu tak zřejmě kvůli chybnému předpokladu, že vyhrávání a prohrávání se navzájem vylučují. Ve skutečnosti je tomu tak, že čím více člověk prohrává, tím více pokusy prošel a tím větší je tedy jeho naděje na výhru.\n"}
{"id": "772199", "url": "https://cs.wikipedia.org/wiki?curid=772199", "title": "Plikenštejn", "text": "Plikenštejn\n\nPlikenštejn (též či \"Blöimstoan\") je zaniklý opevněný objekt na skále nad údolím Lobezského potoka jihozápadně od Krudumu. Obvykle bývá řazen mezi tvrze, ale byl označen také jako hrad.\nLokace opevněné tvrze či hradu byla dlouho záhadou. Potvrdil ji až archeologický průzkum roku 1993.\n\nPřesný rok založení není znám. Pravděpodobně k tomu došlo v rozmezí let 1250, kdy začala kolonizace území mezi hradem Kynžvart a hradem Plikenštejn, a 1300, kdy Konrád Plik z Plikenštejnu založil Nejdek. Je ovšem také možné, že k jeho založení došlo už v první polovině 13. století.\n\nKonrád Plik roku 1335 zemřel a majetek rozdělil mezi své syny Petra a Alberta. Petr Plik v roce 1340 získal od Jana Lucemburského v léno hrad Nejdek a dvě obce v jeho okolí. V roce 1341 pak ve Velkém lenním listě uvádí, že získal veškerý otcův majetek – tedy i doly na rudu cínu a práva na její těžbu. V urbáři Tepelského kláštera z roku 1340, je pak zápis o zakoupení obce Jindřichovice Petrem Plikem od opata Benedy. V té době byli majiteli obce Konrád a Jan Štumpfové z Hroznětína, kteří si ve smlouvě vymohli možnost odkupu dolů kdykoliv zpět. Této možnosti však nikdy nevyužili. Jako svědek je pak na listině uveden Albert Plik z Plikenštejna, sezením v Nové Roli. V roce 1406 ztratili Plikové Nejdek, který přešel do rukou krále.\n\nO historii vlastního hradu Plikenštejn toho víme o něco méně. Plikové o něj pravděpodobně přišli kolem roku 1360, kdy jej podle Augusta Sedláčka vlastnili páni z Kynžvartu. V 16. století se po něm pravděpodobně psali Šnoblové z Plikenštejna. Zajímavé je, že Sedláček ve svém díle hrad nedokázal či si ho netroufl lokalizovat. O něco více informací máme z knihy Miloslava Bělohlávka. Ten navíc uvádí, že v letech 1360 a 1390 jej jako léno vlastnili Plikové. K tomu jej také lokalizuje, když hrad (uváděný jako tvrz) umístil 10 km na jihovýchod od Sokolova, do Slavkovského lesa, okolí Vranova na východ od Rovné. Bližší informace nenajdeme ani v knize Antonína Profouse \"Místní jména v Čechách\". Na rozdíl od většiny hradů, kde chybí přímé písemné zprávy, však historii Plikenštejna můžeme zjistit podle historie rodu, který se po něm psal, tedy Pliků.\n\nV roce 1389 v 1. lenní knize Leuchtenberků (dnes v Královském bavorském archivu) se objevuje záznam, který se později dostal také do knihy Heimatsbuch Frohnau a z něhož vycházel i August Sedláček. Tehdy jej jako léno (od Leuchtenberků) spolu s obcí Rovná a polovinou obce Vranov vlastnili páni z Kynžvartu – respektive Engehart, Vítek, Humprecht a Jaroslav. Druhou polovinu Vranova a dvůr Plikenštejn získal v léno Albert Plik.\n\nStejně jako je nejasný rok vzniku, neznáme ani přesný rok zániku hradu. V roce 1389 je ve spisech Humprechta z Kynžvartu označován jako pustý, ale zároveň je v nich uvedeno, že jeho majitel, Albert Plik, sídlil na rodinném \"hawsu\" – hrádku nedaleko Vranova. V roce 1390 se objevuje v Dvorní knize Leuchtenberků hrádek \"Plichenstein u Vranova\". V roce 1538 veškerý majetek přešel na Heinricha z Plavna. V roce 1542 získal bývalé leuchtenberské majetky hrabě Jeroným Šlik. V zápisu majetku ze dne 10. května téhož roku se pak objevují Lauterbech, Ebmet, Frohnaw a \"Blickenstein u Fronaw\".\n\nDne 4.6.2016 byla na hradní skálu upevněna kamenná deska s rodovým erbem Pliků. Desku s erbem vytvořil Milan Litavský z Nejdku jako poděkování Plikům za založení města Nejdek.\nHrad byl na západní straně chráněn třemi příkopy. Hradní jádro bylo dlouhé pouhých deset metrů. Archeologicky v něm byla doložena kamenná zástavba.\n\n"}
{"id": "772207", "url": "https://cs.wikipedia.org/wiki?curid=772207", "title": "Kdo přežije: Gabon", "text": "Kdo přežije: Gabon\n\nKdo přežije: Gabon (v anglickém originále Survivor: Gabon — Earth's Last Eden či jednoduše Survivor: Gabon) je sedmnáctá sezóna televizní reality show Kdo přežije, která má podtitulek Gabon – poslední ráj na zemi.\n\nSedmnáctá série se vrátila na africký kontinent, přesněji na západní pobřeží rovníkové Afriky do Gabonské republiky. Území tohoto státu se rozkládá na obou stranách rovníku. Gabon je rozdělen na devět provincií, přičemž natáčení probíhalo v provincii Estuaire. Zde se nachází přírodní rezervace Wonga-Wongue, pokrývající plochu 5000 kilometrů čtverečních. V této rezervaci se filmovala tato série.\n\nV této řadě se utkalo 18 soutěžících, kteří byli zařazeni do dvou kmenů, které nazývají Fang (červení) a Kota (žlutí), ty se v druhé fázi hry sloučily v modrý kmen nazvaný Nobag (pozpátku Gabon. Tento název vymysleli samotní soutěžící.\n\n\n\n"}
{"id": "772208", "url": "https://cs.wikipedia.org/wiki?curid=772208", "title": "Mistrovství Evropy juniorů v ledním hokeji 1983", "text": "Mistrovství Evropy juniorů v ledním hokeji 1983\n\nMistrovství Evropy juniorů v ledním hokeji 1983 byl 16. ročník této soutěže. Turnaj hostila od 19. do 25. března norská města Oslo, Fredrikstad a Sarpsborg. Hráli na něm hokejisté narození v roce 1965 a mladší.\n\nVzájemné výsledky ze základních skupin se započetly celkům i do skupin o konečné umístění.\n\nBrankáři: Jevgenij Bělošejkin, Alexej Červjakov\nObránci: Igor Kňazev, Andrej Koršunov, Anatolij Fedotov, Alexej Griščenko, Alexej Šalimzanov, Alexej Žinděv, Alexej Kicin\nÚtočníci: Alexej Salomatin, Alexandr Černych, Anatolij Najda, Nikolaj Borščevskij, Alexandr Semak, Igor Vjazmikin, Jevgenij Kudimov, Sergej Svěrcov, Andrej Vakrušev, Alexandr Verjasov, Sergej Nikanorov.\n\nBrankáři : Ivo Pešat, Eduard Hartmann\nObránci: Vojtěch Kučera, Aleš Flašar, Leo Gudas, Petr Prajsler, Rudolf Parýzek, Petr Svoboda, Stanislav Medřík\nÚtočníci: Michal Pivoňka, Kamil Kašťák, Jan Bláha, Petr Slabý, Luděk Stehlík, Jaroslav Ševčík, David Volek, Marián Horváth, Eduard Bůžek, Stanislav Horanský, Tomáš Mareš.\n\nŠampionát B skupiny se odehrál v Zoetermeeru v Nizozemí, postup na mistrovství Evropy juniorů 1984 si vybojovali domácí. Naopak sestoupili\nMaďaři.\n\n1. Nizozemí\n2. Dánsko\n3. Rumunsko\n4. Itálie\n5. Rakousko\n6. Polsko\n7. Bulharsko\n8. Itálie\n\nŠampionát C skupiny se odehrál v Sarajevu v Jugoslávii, vyhráli jej domácí.\n\n1. Jugoslávie\n2. Velká Británie\n3. Belgie\n4. Španělsko\n"}
{"id": "772219", "url": "https://cs.wikipedia.org/wiki?curid=772219", "title": "1st Business Certificate", "text": "1st Business Certificate\n\n1 Business Cerificate (též zkratkou 1BC) je koncept manažerského a businessového vzdělávání, který pochází z Rakouska. Podle tohoto konceptu probíhá systematické vzdělávání manažerů a obchodníků v České republice a 21 dalších evropských zemích. Školení jsou rozdělena do 10 modulů dle tématu. Absolvent každého modulu obdrží mezinárodně platný certifikát, kterým prokazuje dosaženou úroveň vzdělání v dané oblasti. Vzdělání ze série 1 Business Certificate jsou určená zejména pro manažery a soukromé podnikatele.\n\n\nCertifikáty jsou udělovány absolventům jednotlivých oborů:\n\n"}
{"id": "772221", "url": "https://cs.wikipedia.org/wiki?curid=772221", "title": "Slučovací sjezd KSČ", "text": "Slučovací sjezd KSČ\n\nSlučovací sjezd KSČ byl stranický sjezd, na kterém byla nedlouho předtím založená Komunistická strana Československa přetvořena v celostátní supraetnickou politickou formaci, do níž se zapojily nejen české, slovenské a rusínské ale i německé, maďarské, polské a židovské levicové skupiny. Konal se na podzim roku 1921.\n\nOdehrával se ve dnech 30. října - 2. listopadu 1921. Předcházel mu květnový Ustavující sjezd KSČ, na kterém česká, slovenská a rusínská marxistická levice Československé sociálně demokratické strany dělnické a další menší levicové skupiny utvořily Komunistickou stranu Československa. Nyní na podzim 1921 k této straně přistoupily i německé, maďarské, polské a židovské levicové formace v intencích politiky Kominterny, aby v jednom státě existovala jedna komunistická strana. \n\nStejně jako v Československé sociálně demokratické straně dělnické probíhal i v jinonárodních sociálně demokratických stranách v letech 1920-1921 rozkol a postupné přetváření levicových křídel v samostatné komunistické strany. 14. - 15. května 1921 se takto utvořila Židovská komunistická strana v Československu (levicové křídlo strany Poalej Cijon, předseda Rudolf Kohn), 12. června 1921 utvořila polskou sekci KSČ skupina marxistických členů Polské socialistické dělnické strany v Československu (Karol Śliwka, Emanuel Chobot). Už v březnu 1921 se pro vstup do Kominterny a pro vytvoření své sekce v KSČ vyslovili levicoví členové Německé sociálně demokratické strany dělnické v ČSR (Karl Kreibich), přičemž již v únoru 1921 se na vytvoření společné organizace dohodli etnicky čeští, slovenští a němečtí mladí aktivisté (Komunistický svaz mládeže Československa). Analogický integrační proces probíhal i u maďarských levicových sociálních demokratů. Podzimní slučovací sjezd pak tuto tendenci završil formálním vytvořením jediné Komunistické strany Československa. \n\nSlučovací sjezd se kromě spojení jednotlivých etnických křídel marxistické levice zabýval i organizačním vymezením strany. Vymezil pravomoci a organizační strukturu, přičemž navázal na tradice původní sociálně demokratické stranické struktury. Do ní ovšem vložil silnější prvek centralizace. Václav Houser již na ustavujícím sjezdu KSČ prohlásil, že „\"Chceme-li míti silnou stranu, která by byla schopná činu, musíme míti jasno v organisacích s disciplinou železnou, přímo vojáckou. Celá strana musí býti tímto vojáckým duchem prodchnuta\".“ \n"}
{"id": "772229", "url": "https://cs.wikipedia.org/wiki?curid=772229", "title": "Bleší cirkus", "text": "Bleší cirkus\n\nBleší cirkus je pouťová atrakce s dlouhou historií. Ve skutečnosti se blechy mající krátký život necvičí, ale pečlivě se oddělí jedinci lezoucí a skákající. Po rozdělení je blechám navléknut na krk obojek z jemného zlatého drátu. Skákající blechy kopají do malých lehkých míčků, lezoucí blechy tlačí autíčka nebo roztáčejí miniaturní ruské kolo.\n\nNěkteré bleší cirkusy vypadají, jako když v nich účinkují živé blechy, jsou však plné mechanických, elektrických a magnetických zařízení.\n\n"}
{"id": "772241", "url": "https://cs.wikipedia.org/wiki?curid=772241", "title": "XVIII. sjezd KSČ", "text": "XVIII. sjezd KSČ\n\nXVIII. sjezd KSČ [fakticky jen Mimořádný sjezd KSČ - řádný XVIII. sjezd se konal v listopadu 1990] byl mimořádný sjezd Komunistické strany Československa konaný v ČSSR krátce po zahájení sametové revoluce, ve dnech 20. - 21. prosince 1989. \n\nKonal se v Praze a musel reagovat na rychlý politický vývoj, v jehož rámci KSČ fakticky (a od 29. listopadu 1989 i ústavně) ztratila vedoucí úlohu ve společnosti. Sjezd schválil některá reformní opatření, přijal Akční program nazvaný Za demokratickou socialistickou společnost a naznačil záměr proměny KSČ v běžnou demokratickou stranu. Odsoudil stalinismus a přihlásil se ke koncepci politických svobod a plurality forem vlastnictví. Za neplatné bylo prohlášeno Poučení z krizového vývoje a byla vyhlášena rehabilitace všech bývalých členů strany, kteří byli vyloučeni a pronásledováni. Předsedou strany se stal Ladislav Adamec, místopředsedou Vasil Mohorita. Zároveň byl zahájen proces symetrické federalizace strany (vznik komunistické strany pro české země nad rámec již existující Komunistické strany Slovenska, ustavila se v březnu 1990 jako Komunistická strana Čech a Moravy). \n"}
{"id": "772246", "url": "https://cs.wikipedia.org/wiki?curid=772246", "title": "XVIII. sjezd KSČS", "text": "XVIII. sjezd KSČS\n\nXVIII. sjezd KSČS byl sjezd Komunistické strany Československa konaný v ČSFR ve dnech 3. - 4. listopadu 1990.\n\nŠlo o poslední sjezd celostátní komunistické strany před jejím zánikem. Navazoval na mimořádný sjezd KSČ z prosince 1989 a reagoval na zásadní politické změny spuštěné Sametovou revolucí. Již během roku 1990 strana změnila svou oficiální zkratku na KSČS na základě tlaku slovenských komunistů. Zároveň prošla symetrickou federalizací. Kromě již existující Komunistické strany Slovenska se v březnu 1990 ustavila Komunistická strana Čech a Moravy. Sjezd prohlásil KSČS za federaci dvou samostatných politických subjektů, vůči nimž neměla KSČS pravomoci nadřízeného orgánu. Její úlohou mělo být pouze společné zastupování obou republikových komunistických stran vůči federálním úřadům apod. Rozvolňování vazeb mezi českými a slovenskými komunisty pokračovalo i po sjezdu a v září 1991 se poslanecký klub KSČS ve Federálním shromáždění rozdělil na dvě části. Slovenská KSS se transformovala na Stranu demokratické levice. V prosinci 1991 pak zcela opustila KSČS. KSČS zanikla právním výmazem z registru politických subjektů k 23. dubnu 1992. \n"}
{"id": "772248", "url": "https://cs.wikipedia.org/wiki?curid=772248", "title": "Jarmila Škorcová-Svršková", "text": "Jarmila Škorcová-Svršková\n\nJarmila Škorcová-Svršková, rozená Jarmila Škorcová (* 2. června 1937), byla česká a československá politička a poúnorová bezpartijní poslankyně Národního shromáždění ČSSR.\n\nVe volbách roku 1960 byla zvolena do Národního shromáždění ČSSR za Východočeský kraj jako bezpartijní kandidátka. V Národním shromáždění zasedala až do konce volebního období parlamentu, tedy do voleb v roce 1964.\n\n"}
{"id": "772253", "url": "https://cs.wikipedia.org/wiki?curid=772253", "title": "Ľudovít Vladimír Rizner", "text": "Ľudovít Vladimír Rizner\n\nĽudovít Vladimír Rizner (10. března 1849, Zemianske Podhradie – 7. října 1913, Zemianske Podhradie) byl slovenský spisovatel, zakladatel slovenské bibliografie, pedagog, etnograf a historik.\n\nJeho otcem byl učitel Karol Ernest Rizner a matkou Mária Kadlečíková. Po vychození lidové (dnes základní) školy v rodném Zemianskom Podhradie, kde ho učil i jeho otec, studoval od roku 1861 na bratislavském Evangelickém lyceu. Následně pokračoval na gymnáziu v Modre a na Vyšším slovenském gymnáziu v Revúci. Tato studia však nemohl jednak z rodinných (kvůli nemoci svého otce) a také z finančních důvodů dokončit. Roku 1869 se proto vrátil do Zemianského Podhradie a začal svému nemocnému otci jako pomocný učitel vypomáhat ve škole. A když roku 1870 Riznerův otec zemřel, stal se jeho nástupcem.\nRoku 1873 složil na tzv. „Trnavskej praeparandii“ učitelskou zkoušku. Ve výuce vedle osnovami předepsané učební látky zasvěcoval své studenty i do tajů zeměpisu a historie. Obdivoval Jana Amose Komenského a jeho myšlenky zahrnoval do svého pedagogického působení. Potřebné pomůcky do výuky si sám vyráběl, vzdělával se a o svém osobním volnu (během prázdnin) navštěvoval známé knihovny či si dopisoval se zahraničními bibliografy.\n\nVedle učitelského působení se věnoval také dalším aktivitám. Zakládal knihovny, spolky a staral se o vědomostní osvětu nejen svých školáků, ale i ostatních obyvatel svého regionu. Pro svou činnost byl ovšem (především pro podporování názoru o panslavismu) pronásledován uherskou církevní vrchností.\n\nDne 29. ledna 1872, kdy mu bylo 22 let, se v rodném Zemianském Podhradie oženil s Alžbetou Poláčkovou a z jejich manželství vzešly čtyři děti.\n\nRizner redigoval odborný časopis „Obzor“ či „Knižnicu slovenského ľudu“, přispíval do slovenských i českých kalendářů, které tehdy (vedle dnes obvyklých týdenních plánů) obsahovaly i další – vzdělávací – informace. Své příspěvky zasílal též do časopisů a vědeckých publikací a podílel se i na Ottově slovníku naučném. Za jeho nejvýznamnější dílo je pokládána šestisvazková „Bibliografia písomníctva slovenského na spôsob slovníka od najstarších čias do konca roku 1900“, ke které připojil i archeologickou, historickou, místopisnou a přírodovědeckou bibliografii. Díky tomu, že vycházela ve druhé polovině 19. století, tedy v době útlaku slovenského národa ze strany Uhrů, působila buditelsky na slovenský lid.\n\nO Riznerově vlasteneckém cítění svědčí i jeho citát:\nZ dalších děl:\n\nRiznerova činnost měla vliv na dílo jeho neteře, slovenské spisovatelky Ľudmily Riznerové–Podjavorinské.\n\nNa Riznerovu počest byla 3. října 2009 u příležitosti výročí 50. let od svého otevření přejmenována škola v Bošáci na „Základní školu s mateřskou školou Ľudovíta Vladimíra Riznera“.\n\nA Riznerovo jméno nese i knihovna v Novém Městě nad Váhom.\n\n"}
{"id": "772255", "url": "https://cs.wikipedia.org/wiki?curid=772255", "title": "František Šorm", "text": "František Šorm\n\nFrantišek Šorm (28. února 1913 Praha – 18. listopadu 1980 Praha) byl český a československý chemik, biochemik, vysokoškolský učitel, předseda ČSAV, politik Komunistické strany Československa a poúnorový poslanec Národního shromáždění ČSSR a Sněmovny lidu Federálního shromáždění.\n\nVystudoval Chemicko-technologickou fakultu Vysoké školy technické v Praze a začal pracovat v laboratoři Spolku pro chemickou a hutní výrobu v Praze. Po skončení druhé světové války se habilitoval a roku 1946 nabyl titul profesora Ústavu technologie lučebnin organických a výbušných na Vysoké škole chemicko-technologické v Praze. V roce 1950 se stal profesorem organické chemie na Přírodovědecké fakultě Univerzity Karlovy v Praze. Zde se podílel na vzniku katedry biochemie, která do té doby v Československu jako vědecký obor nebyla rozvíjena. V roce 1950 byl z jeho iniciativy založen \"Ústřední ústav chemický\".\n\nRoku 1952 byl jedním ze zakládajících členů Československé akademie věd jako činovník Ústředí vědeckého výzkumu a Chemického ústavu, který řídil do jeho rozdělení v roce 1960 na Ústav teoretických základů chemické techniky a Ústav organické chemie a biochemie. Od roku 1962 nastoupil po zemřelém Zdeňkovi Nejedlém do čela ČSAV. Na této pozici setrval až do roku 1969. Podílel se na zřízení Ústavu přístrojové techniky ČSAV a Tesly Brno. Přičinil se o vznik prvního přístroje pro měření nukleární magnetické rezonance v Československu. Byl nositelem četných vyznamenání.\n\nPo volbách roku 1960 byl za KSČ zvolen do Národního shromáždění ČSSR za hlavní město Praha. Mandát nabyl až dodatečně v červenci 1962 jako náhradník poté, co zemřel poslanec Zdeněk Nejedlý, kterého tak nahradil nejen v čele ČSAV, ale i v poslanecké lavici. Mandát obhájil ve volbách v roce 1964. V Národním shromáždění zasedal až do konce jeho funkčního období v roce 1968.\n\nZastával i stranické funkce. 11. sjezd KSČ ho zvolil za kandidáta Ústředního výboru Komunistické strany Československa. 12. sjezd KSČ a 13. sjezd KSČ ho zvolil členem ÚV KSČ.\n\nJeho kariéra skončila náhle v roce 1969 poté, co odmítl vyslovit souhlas s invazí vojsk Varšavské smlouvy do Československa. V důsledku federalizace Československa usedl sice ještě roku 1969 do Sněmovny lidu Federálního shromáždění (volební obvod Praha 1 – Hrad), ale zde setrval jen do prosince 1969, kdy rezignoval na poslaneckou funkci. 26. září 1969 byl rovněž „uvolněn“ z funkce člena ÚV KSČ.\n\n"}
{"id": "772257", "url": "https://cs.wikipedia.org/wiki?curid=772257", "title": "Šontál", "text": "Šontál\n\nŠontál je zaniklý hrad v okrese Tachov. Stál na ostrohu jižně od vesnice Krásné Údolí u Černošína v okrese Tachov v nadmořské výšce asi 450 metrů. Dochovaly se z něj pouze terénní pozůstatky, které jsou chráněny jako kulturní památka.\n\nPrvní písemná zmínka pochází z roku 1379, kdy jej vlastnil jistý Kavan. Není známo z jakého rodu pocházel, možná patřil k Zádubským z Šontálu, kteří v patnáctém století vlastnili tvrz v Zádubu. Po hradu se psal také Jan Lička (Licek), který byl od roku 1477 hejtman na Krasíkově a v roce 1496 svědčil při sepisování závěti Markéty z Rožmitálu, manželky Jindřicha ze Švamberka. Někdy v patnáctém století hrad i stejnojmenná vesnice zpustly a roku 1544 byly pusté vsi Lhota, Šontál, Střížov a Oparov uváděny jako součást panství Třebel v majetku Švamberků.\n\nJádro jednodílného hradu se nacházelo v severní části ostrohu, který směřuje k nedalekému mlýnu. Ostroh je od okolního terénu oddělen příkopem, ale z dalšího opevnění se dochoval jen valovitý relikt na jižní straně jádra. Dlouhá prohlubeň podél severní strany dokládá existenci rozměrné podsklepené budovy. V nejlépe chráněné západní části stávala čtverhranná budova, z níž se dochovaly jen terénní pozůstatky.\n\n"}
{"id": "772259", "url": "https://cs.wikipedia.org/wiki?curid=772259", "title": "Gunnhildr Sveinsdóttir", "text": "Gunnhildr Sveinsdóttir\n\nGunnhildr Sveinsdóttir nebo také Gunnhildr Haraldsdóttir, Guda nebo Gyda († asi 1060, zřejmě Gudhem, Västergötland, Švédsko) byla manželkou švédského krále Jakoba Anunda a poté Svena II. Dánského. Její původ není jednoznačný, proto je nazývána \"Gunnhildr Sveinsdóttir\" nebo \"Gunnhildr Haraldsdóttir\". Její označování jako \"Gudy\" nebo \"Gydy\" je zřejmě důsledkem zaměňování s její dcerou Gydou, který je naopak někdy nazývána Gunnhildr.\n\nInformace o Gunnhildr si často odporují. Některé zdroje ji označují za dceru norského svatého Haralda, ale druhá teorie je pravděpodobnější. Podle ní byla dcerou norského jarla Sveina Håkonssona a švédské princezny Holmfrid, dcery nebo sestry krále Olofa Skötkonunga.\n\nNení jisté, kdy se Gunnhildr provdala za Jakoba. Někdy je manželství označováno jako bezdětné, někdy se jako jejich potomek uvádí dcera Gyda. Je možné, že Gyda byla dcera Anunda a jiné ženy a Gunnhildr byla její nevlastní matka. Okolo roku 1047 se Gyda vdala za dánského krále Svena II., který nějaký strávil v exilu u švédského dvora, ale brzy zemřela (v roce 1048 nebo 1049).\n\nV roce 1050 zemřel Jakob Anund a Gunnhildr se provdala za vdovce po své dceři. Toto manželství ale netrvalo dlouho. Církev ho považovala za neplatné, protože manželé byli blízcí příbuzní – možná protože byli bratranec a sestřenice, možná protože Sven býval manželem její dcery.\n\nHambursko-brémský arcibiskup nařídil toto manželství zrušit , což uvedl v platnost papež Lev IX. Gunnhildr tedy byla nucena vrátit se okolo roku 1051/52 do Švédska.\n\nGunnhildr se odebrala na své pozemky ve Västergötlandu, kde podle tradice strávila zbytek života v pokání za své hříchy. Podle legendy založila klášter v Gudhemu (okolo let 1052/54). Ve skutečnosti byl však tento klášter založen přesně o sto let později, v roce 1152. Tato legenda možná vznikla proto, že jedním z jejích pozemků byl i Gudhem. Adam z Brém ji nazývá \"Sanctissima\" a popisuje její pohostinnost vůči misionářskému biskupovi Adalvardovi, kterého vykázal Emund Gammal.\n\nPodle tradice Gunnhildr zemřela v Gudhemu. Data jejího narození a úmrtí nejsou známá, ale ví se, že ještě žila za vlády švédského krále Emunda (1050–1061).\n\n"}
{"id": "772265", "url": "https://cs.wikipedia.org/wiki?curid=772265", "title": "Karl Maria Kertbeny", "text": "Karl Maria Kertbeny\n\nKarl Maria Kertbeny či Károly Mária Kertbeny, před maďarským povstáním Karl Maria Benkert (28. února 1824 Vídeň – 23. ledna 1882 Budapešť) byl spisovatel cestopisů, pamětí a literatury faktu, publicista, překladatel, tulák a aktivista, Maďar s německými kořeny, který žil zejména v Maďarsku, Rakousku, Německu a Švýcarsku. Světově je známý především tím, že je považován za původce dnešních výrazů pro heterosexuály a homosexuály a je v moderní době jedním z prvních, kdo prosazoval pojetí sexuální orientace jako vrozené a neměnné vlastnosti (později nazývané jako tzv. medicínské pojetí). \n\nNarodil se jako \"Karl Maria Benkert\" roku 1824 ve Vídni. Jeho otcem byl spisovatel a malíř Anton Benkert (*1795 Budín, † 1846 Pešť), matkou rovněž umělecky založená Charlotte Benkert, rozená Graf, žačka malíře Leybolda. Měl o rok mladšího bratra, který se jmenoval Imre (Emrich) Karl Benkert (* 27. března 1825, † 21. ledna 1855). Rodina Benkertů pocházela z Bavorska, příbuzenské větve měla i v italské Padově a ve Spojených státech. Zakladatelem maďarské větve rodiny byl Karl-Mariův dědeček Sebastian Benkert, syn starosty Bamberku, který se vydal do světa jako řeznický tovaryš a roku 1770 se usadil v Pešti, kde si se svou ženou Annou von Szalay otevřel hostinec U Uherského krále. Jejich syn Anton, Karl-Mariův otec, obchodoval ve Vídni s korály, ale roku 1827 se vrátil se ženou a dvěma dětmi (Karl-Mariovi byly 3 roky, Imrichovi 2 roky) do rodičovského domu v Pešti. \n\nKarl-Maria absolvoval základní a latinskou školu a poté nastoupil na cisterciáckou školu v Egeru. Roku 1838 nastoupil v Győru do učení ke knihkupci Andreasi Schwaigerovi. V tomto období se seznámil s knížecím rodem Pückler-Muskau. V tomto období měl také blízkého přítele, který byl homosexuál a vyděračem byl dohnán k sebevraždě – jak Karl-Maria po letech napsal, tato událost jej přivedla k zájmu o téma homosexuality a instinktivnímu úsilí zabývat se každou nespravedlností.\n\nPoté, co se nepohodl se svým otcem, se dal na bezcílný potulný život. Cestoval bez peněz přes Vídeň a Prahu do Drážďan. Tam se opět setkal s Pücklerem, a ten mu poradil, aby vstoupil do vojenské služby. Karl-Maria se tedy stal kadetem v uherském 5. dělostřeleckém regimentu. Roku 1843 vojenskou dráhu opustil a rozhodl se stát spisovatelem. Kontakty jeho matky mu umožnily obracet se na umělecké kruhy od Vídně až po Pešť. Jako žurnalista a cestopisec napsal přes 25 knih na různá témata. Především se věnoval německo-uherskému literárnímu zprostředkování, počínaje vydáváním „Ročenky německého elementu v Uhersku“ (1846), kam přispívali mimo jiné János László Pyrker a Ferenc Pulszky.\n\nPoté, co jeho otec ztratil většinu jmění ve spekulačních obchodech a 12. října 1846 zemřel, opustil Karl-Maria opět Uhersko a vydal se bez prostředků a bez pasu opět na potulný život. V lednu 1847 jej v Aarau přijal Heinrich Zschokke, v únoru se zdržel v Paříži a navštívil Heinricha Heineho. Jacob Venedey ho seznámil s básníkem Bérangerem, okruh jeho známých rozšířili i George Sandová, Alfred de Musset a další francouzsky píšící autoři. Přes Hamburk vycestoval do Londýna a tam setkal s Ferdinandem Freiligrathem, který však na něj reagoval velice skepticky, a s Thomasem Carlylem, který mu napsal doporučující dopis pro Karla Augusta Varnhagena von Ense do Berlína. Tomu pak Karl Maria Benekrt poreferoval o svých cestách a setkáních a o překladu textů jeho ženy Rahel Varnhagen von Ense do maďarštiny básnířkou Ninou Pongruez. \n\nPodle Varnhagenovy rady Benkert ještě téhož roku 1847 změnil své jméno úředně z Benkert na Kertbeny, aristokraticky znějící uherské jméno. Maďarské osvobozovací hnutí roku 1848, související s revolucí v Německu a dalších zemích, pro které se nadchlo mnoho liberálně smýšlejících intelektuálů, probudilo o uherskou literaturu a kulturu velký zájem, který souzněl z Kertbenyho překladatelskými snahami. Na Nový rok 1848 navštívil Kertbenyho Varnhagen a zastihl ho, jak se chystá jít spát po silvestrovských oslavách s Maxem Stirnerem a Friedrichem Saßem.\n\nBřeznová revoluce roku 1848 ukončila Kertbenyho pobyt v Berlíně. Cestoval dále do Halle a Výmaru, kde se setkal s Ferencem Listem. Ve Frankfurtu nad Mohanem se setkal s poslanci Frankfurtského národního shromáždění, prvního německého parlamentu, mezi nimiž byli například Jacob Grimm, Ludwig Uhland, Johann Hermann Detmold či Alfred Meißner, kterého již znal z Paříže. Mezitím Kertbeny přispíval do německých časopisů (\"Nürnberger Courier\", \"Frankfurter Conversationsblatt\", \"Weser-Zeitung\", \"Bremer Beobachter\", \"Magazin für die Literatur des Auslandes\") skicami z oborů historie, politiky i dějin umění. \n\nBěhem svého pobytu v Lipsku v létě 1851 připravoval německé vydání knihy \"Ungarische Volkslieder\". a publikoval Petöfiho pohádku \"Held János\" Po potlačení maďarského povstání se Kertbeny přihlásil rakouským úřadům a roku 1852 se znovu usadil v Pešti. \n\nRoku 1854 ho Hoffmann von Fallersleben přizval ke spolupráci na Výmarských ročenkách (\"Weimarischen Jahrbüchern\").\n\nRoku 1860 se v Ženevě setkal s Hansem Christianem Andersenem. Je známo, že toto setkání způsobilo u Andersena obrovskou beznaděj a zoufalství, ale zůstává tajemstvím, co se při něm událo. Henning Bech spekuluje, že v tom mohla hrát roli Andersenova sexuální orientace a strach z jejího pojmenování.\n\nKoncem 60. let začal Kertbeny psát o homosexualitě, což zdůvodňoval antropologickými zájmy, smyslem pro spravedlnost a starostí o lidská práva. Roku 1869 anonymně zveřejnil leták na téma „Paragraf 143 pruského trestního zákoníku ze 14. dubna 1851 a jeho znovupotvrzení jako paragrafu 152 v navrhovaném trestním zákoníku pro Severoněmecký spolek. Otevřená a pracovní korespondence s Jeho Excelencí Dr. Leonhardtem, královským pruským ministrem spravedlnosti.“\n\nDruhý leták k témuž tématu následoval brzy. V něm tvrdil, že pruský § 143 o trestnosti sodomie narušuje lidská práva, protože soukromé dobrovolné sexuální chování by nemělo být předmětem trestního práva. S poukazem na svého přítele z dob, kdy byl v knihkupeckém učení, tvrdil, že homosexuálové jsou kvůli pruskému zákonu vydíráni a doháněni k sebevraždě. Kertbeny napsal, že homosexualita je vrozená a nezměnitelná. Oponoval tak převládajícímu názoru té doby, že mužská sodomie pochází z čiré zlomyslnosti. Píše, že homosexuální muži nejsou od přírody změkčilí, a poukázal na to, že mnozí velcí hrdinové dějin byli homosexuální. \n\nVe svých dopisech vytvořil Kertbeny slovo „homosexual“ jako součást svého systému klasifikace sexuálních typů. Muže, kteří jstou přitahování ženami, nazýval „heterosexual“, masturbátory „monosexual“ a stoupence análního styku nazýval „Pygisten“, tedy pygisté (řecky \"pygê\" = zadnice). Řecko-latinské adjektivní označení homosexuality a heterosexuality se u vědců časem uchytilo.\n\nMuži jako Karl Heinrich Ulrichs, kteří se veřejně deklarovali jako homosexuálové, bojovali dále za práva homosexuálů. Kertbeny se však držel zpátky. Roku 1880 přispěl zoologovi Gustavu Jägerovi kapitolou o homosexualitě do jeho knihy \"Entdeckung der Seele\" (Objev/odhalení duše), avšak Jägerův vydavatel se rozhodl tuto část odstranit, protože ji považoval za příliš kontroverzní. Proto Jäger použil Kertbenyho terminologii na jiném místě knihy. Rakouský psychiatr Richard von Krafft-Ebing pak převzal Kertbenyho výrazy \"homosexuell\" a \"heterosexuell\" z Jägerovy knihy a použil je ve své monografii Psychopathia sexualis (1886), která se dočkala mnoha vydání a stala se tak významnou, že v ní použité termíny se staly standardními označeními pro sexuální orientace a vytlačily Ulrichsovy termíny Urning a Dioning i mnohá další označení, která se původně objevovala v diskusích. Kertbeny se tohoto rozšíření svých termínů již nedožil.\n\nKoncem 50. let se Kertbeny zdržoval ve Vídni a v Mnichově a psal své dvousvazkové paměti, sestavené převážně jako sbírka dopisů. Osobní vzpomínky vyšly v letech 1861 a 1863 v Praze pod názvem \"Silhouetten und Reliquien. Persönliche Erinnerungen\", vydal je J. F. Kober. Další memoáry se věnovaly známým osobnostem, které Kertbeny poznal. Roku 1860 v Ženevě vydal \"Erinnerungen an Graf Stefan Szechenyi\", roku 1861 v Praze \"Erinnerungen an Graf Ladislaus Teleki\" a roku 1864 v Bruselu a Lipsku \"Erinnerungen an Charles Sealsfield\". \n\nKoncem roku 1860 odešel do Ženevy psát obsáhlé dějiny tohoto města, ze zamýšleného díla však vyšel jen sešit s rozvrhem. K jeho dílu patří také obsáhlá německo-maďarská Bibliographie (Budapest, 1860) a početné politické spisky.\n\nNikdy se neoženil, ale ve svých pamětech se přiznal, že má \"normálně\" orientovanou sexualitu, a badatelé nenašli nic, čím by toto tvrzení bylo zpochybněno. \n\nZemřel v Budapešti roku 1882 ve věku 58 let. Je pohřben na hřbitově Kerepesi v Budapešti, kde jsou pohřbeny mnohé významné maďarské osobnosti 19. a 20. století. Jeho hrob znovuobjevila v roce 2001 socioložka Judit Takács, která se intenzivně zabývala Kertbenyho dílem. Homosexuální hnutí zřídilo na jeho hrobě nový náhrobní kámen a od roku 2002 sem při homosexuálních festivalech pravidelně pokládá věnce.\n\nMaďarský spisovatel a literární historik Lajos Hatvany napsal, že tento náladový, vrtkavý, nedokonalý spisovatel je jedním z nejlepších a neprávem zapomenutých maďarských pisatelů pamětí. \n\n"}
{"id": "772278", "url": "https://cs.wikipedia.org/wiki?curid=772278", "title": "Daniel Gillies", "text": "Daniel Gillies\n\nDaniel Gillies (* 14. března 1976, Winnipeg, Manitoba, Kanada) je novozélandský herec, který se narodil v Kanadě. Nejvíce se proslavil rolí Elijaha (\"Eliáše\") Mikaelsona v seriálu \"Upíří deníky\" a jeho spin-offu \"The Originals \"a rolí doktora Joela Gorana v seriálu \"Saving Hope.\"\n\nNarodil se ve Winnipeg ve státě Manitoba v Kanadě. Když mu bylo pět let, jeho rodina se rozhodla vrátit na Nový Zéland. Jeho otec byl pediatr a jeho matka zdravotní sestra. O herectví se začal zajímat na Unitec School of Performing Arts.\n\nDebutem jeho herecké kariéry bylo účinkování v novozélandském seriálu \"Street Legal\", kde si v letech 2000-2002 zahrál roli Tim O'Connora. Objevil se ve filmu \"Spider-Man 2\" v roli Johna Jamesona, kde hlavní role hráli Kirsten Dunst a Tobey Maguire.\n\nObjevil se v seriálu \"Námořní vyšetřovací služba\" jako britský agent MI-6.\n\nV roce 2010 získal roli Elijaha Mikaelsona v seriálu \"Upíří deníky. \"V roce 2012 získal roli doktora Joela Gorana v seriálu \"Saving Hope\". Aktuálně hraje ve spin-offu seriálu \"Upíří deníky\" \"The Originals.\"\n\nV roce 2004 se oženil s herečkou Rachael Leigh Cook. V roce 2013 se páru narodila dcera Charlotte Easton Gilliesová a o dva roky později, 4. dubna 2015, se narodil syn Theodore Vigo Sullivan Gillies. V červnu roku 2019 oznámili prostřednictvím instagramu, že se rozhodli rozejít. \n\n"}
{"id": "772283", "url": "https://cs.wikipedia.org/wiki?curid=772283", "title": "From Genesis to Revelation", "text": "From Genesis to Revelation\n\nFrom Genesis to Revelation je první studiové album anglické progresivně rockové skupiny Genesis, vydané v březnu roku 1969.\n\n\n\n"}
{"id": "772290", "url": "https://cs.wikipedia.org/wiki?curid=772290", "title": "Svazek", "text": "Svazek\n\nSvazek je obecně stav, kdy je vícero různých entit fyzicky nebo obrazně (myšleně či virtuálně) svázáno či spojeno, v praxi se může jednat o:\n\n\n\n\n"}
{"id": "772292", "url": "https://cs.wikipedia.org/wiki?curid=772292", "title": "Lamingerové z Albenreuthu", "text": "Lamingerové z Albenreuthu\n\nLamingerové z Albenreuthu byl šlechtický rod původem z Bavorska, kteří od 16. století měli v držení statky i v západních Čechách.\n\nKolem roku 1534 získal Volf Laminger z Albenreuthu Chodový Újezd (dnes Újezd Svatého Kříže). Roku 1576 je jako majitel zmiňován Kašpar Laminger z Albenreuthu. Na konci 16. století jej pak vlastnil Volf Jáchym. Jeho bratr Volf Jindřich sídlil na Ocelovském mlýně; roku 1601 umírá a majetek zdědil jeho syn Volf Karel. Ten už roku 1597 vykoupil Újezd Svatého Kříže z manství. Roku 1602 pak přikoupil vesnice na Přimdsku. Po smrti Volfa Jáchyma byl majetek rozdělen mezi jeho syny Volfa Abrahama, Volfa Josefa, Volfa Bedřicha, Volfa Viléma a Volfa Jáchyma. Volf Abraham Laminger z Albenreuthu si za sídlo zvolil Nový Dvůr a roku 1612 k němu přikoupil část Běšin. Roku 1620 však tuto část prodal své manželce Evě z Běšin. \n\nRoku 1611 Volf Vilém Laminger z Albenreuthu přikoupil Vrbici a na rozdíl od svých bratrů stál za stavovského povstání na straně císaře. Volf Bedřich Laminger z Albenreuthu zdědil Újezd Svatého Kříže a Volf Josef Laminger z Albenreuthu Bělou. Oba však po bitvě na Bílé hoře o majetky přišli a ty připadly Volfu Vilému. Ten také získal finance po Volfu Jáchymu Lamingerovi z Albenreuthu, který padl v roce 1631. V roce 1621 navíc Volf Vilém získal od Karla I. z Lichtenštejna v zástavu hrad v Domažlicích, který mu byl roku 1630 definitivně prodán. Roku 1627 k němu přikoupil Eisendorf. Dne 15. února 1623 byl povýšen do stavu svobodných pánů. Po jeho smrti majetek zdědili Volf Bedřich (kanovník v Řeznu), Volf Ferdinand (rytmistr) a Volf Maximilián.\n\nVolf Maxmilián Laminger z Albenreuthu po sporech o dědictví mezi svými bratry roku 1660 získal domažlický hrad, Újezd Svatého Kříže a Bělou nad Radbuzou. Roku 1671 hrad postoupil městu Domažlice a přesídlil na zámek v Trhanově. Roku 1676 zakoupil zadlužené statky Kouty a Záhořany. V roce 1693 došlo na Chodsku ke vzpouře Chodů, které vedl Jan Sladký, zvaný Kozina. Toto povstání bylo potlačeno. Volf Maxmilián roku 1696 zemřel a majetek po něm zdědila jeho dcera Marie Anna Barbora, kterou měl s Kateřinou Popelovnou z Lobkovic. Jejím manželem byl hrabě Václav z Gutštejna. Marie Anna roku 1697 prodala Trhanov a Kouty. Její smrtí také vymřela česká větev Lamingerů z Albenreuthu.\n\n\n"}
{"id": "772301", "url": "https://cs.wikipedia.org/wiki?curid=772301", "title": "Arrondissement Abbeville", "text": "Arrondissement Abbeville\n\nArrondissement Abbeville (fr. \"Arrondissement d'Abbeville\") je správní územní jednotka ležící v departementu Somme a regionu Hauts-de-France ve Francii. Člení se dále na 7 kantonů a 200 obcí.\n\nod roku 2015:\n\npřed rokem 2015:\n"}
{"id": "772302", "url": "https://cs.wikipedia.org/wiki?curid=772302", "title": "Annelies Verbeke", "text": "Annelies Verbeke\n\nAnnelies Verbeke (* 6. února 1976 Dendermonde, Belgie) je belgická (vlámská) spisovatelka.\n\nVystudovala germanistiku a scenáristiku na univerzitě v Gentu, kde také v současnosti žije. Za debutový román \"Spi!\" (2003, česky 2010 nakl. Kniha Zlín, překlad Jana Pellarová) získala mnoho cen, například Gouden Ezelsoor. Od roku 2003 pravidelně přispívá do časopisů a novin (Standaard, Morgen, Handelsblad).\n\n\n\n\n\n"}
{"id": "772305", "url": "https://cs.wikipedia.org/wiki?curid=772305", "title": "Arrondissement Amiens", "text": "Arrondissement Amiens\n\nArrondissement Amiens (fr. \"Arrondissement d'Amiens\") je správní územní jednotka ležící v departementu Somme a regionu Hauts-de-France ve Francii. Člení se dále na 20 kantonů a 281 obcí.\n\n"}
{"id": "772307", "url": "https://cs.wikipedia.org/wiki?curid=772307", "title": "Into Konrad Inha", "text": "Into Konrad Inha\n\nI. K. Inha (rozený Konrad Into Nyström, 12. listopadu 1865, Virrat – 3. dubna 1930, Helsinky) byl finský žánrový fotograf, spisovatel, překladatel a umělec. Patřil mezi velké mistry finské fotografie. Vynikal zejména v dokumentování folklóru, starého způsobu života a finské krajiny.\n\n\n\n\n"}
{"id": "772309", "url": "https://cs.wikipedia.org/wiki?curid=772309", "title": "Arrondissement Beauvais", "text": "Arrondissement Beauvais\n\nArrondissement Beauvais (fr. \"Arrondissement de Beauvais\") je správní územní jednotka ležící v departementu Oise a regionu Hauts-de-France ve Francii. Člení se dále na 7 kantonů a 258 obcí.\n\nod roku 2015:\n\npřed rokem 2015:\n"}
{"id": "772310", "url": "https://cs.wikipedia.org/wiki?curid=772310", "title": "Arrondissement Château-Thierry", "text": "Arrondissement Château-Thierry\n\nArrondissement Château-Thierry (fr. \"Arrondissement de Château-Thierry\") je správní územní jednotka ležící v departementu Aisne a regionu Hauts-de-France ve Francii. Člení se dále na 4 kantony a 108 obcí.\n\nod roku 2015:\n\npřed rokem 2015:\n"}
{"id": "772311", "url": "https://cs.wikipedia.org/wiki?curid=772311", "title": "Alois Adlof", "text": "Alois Adlof\n\nAlois Adlof (16. srpna 1861 Hořice – 25. března 1927 Praha), jeden z nejvýznamnějších kazatelů Svobodné reformované církve a Jednoty českobratrské. První předseda církve, teolog, redaktor časopisů \"Betanie\", \"Mladý křesťan\", \"Mír\", \"Světlo\" a \"Českobratrská rodina\". Dále byl hlavním editorem prvního vydání \"Křesťanského kancionálu\" a také autorem překladů mnoha kancionálových písní a protestantských děl z angličtiny.\n\nNarodil se 16. srpna 1861 v Hořicích v Podkrkonoší v chudé a početné katolické rodině. Ve třech letech osiřel po otci.\n\nByl horlivým ministrantem. Katolická farní knihovna byla pro něho vždy otevřená a přečetl proto velké množství knih historických, apologetických i liturgických. Záhy se dostal i k protestantské literatuře a pouštěl se do vášnivých diskuzí s evangelickými faráři. Postupně ale přešel z katolické pozice na opačnou stranu. Tento zápas završil ve 14. roce věku výstupem z římskokatolické církve.\n\nDospívající Adlof rád káral lidi, kteří smekli nebo se pokřižovali pod sochou, spatřoval v tom porušování Desatera. Po sporech s katechetou přestal navštěvovat tehdy povinné hodiny náboženství. Celý incident musel nakonec urovnat hradecký zemský hejtman při jedné ze svých návštěv Hořic. V r. 1875 se seznámil s jedním ze zakladatelů Svobodné církve reformované, americkým misionářem E. A. Adamsem, který mu umožnil studium na bratrské škole v Gnadenfrei ve Slezsku. V roce 1879 se vrátil do Prahy, kde pokračoval na vyšším gymnáziu. Zde se kvůli věroučným sporům s katechetou opět rozhodl nedocházet na hodiny náboženství. Byl proto vyloučen ze školy, ale na základě odvolání k ministerstvu školství mohl studium dokončit na německém gymnáziu.\n\nPo studiu na teologických seminářích v Basileji, Edinburghu a Lipsku se r. 1886 vrátil do Prahy. Zde se stal pomocným kazatelem a dne 1. září 1888 byl ordinován jako pražský kazatel Svobodné církve reformované. V roce 1888 se stal tajemníkem Křesťanského spolku mladíků, české organizace ideově spřízněné s \"Young Men's Christian Association\", a vytrvale v této organizaci pracoval až do své smrti.\n\nV roce 1892 se oženil s Jaroslavou Šustrovou (1872–1909), se kterou měl celkem tři děti: Jaroslava, Pravdomila a Jaroslavu.\n\nNásledující roky vyplnil intenzivní redaktorskou, organizační a pastorační prací. Během jeho života se zpočátku malé pražské společenství rozrostlo do celorepublikové sítě sborů.\n\nV roce 1904 se stal členem církevního výboru Svobodné církve reformované a až do své smrti byl vedoucí osobností církve. Adlofovou péčí bylo v roce 1904 zhotoveno Vyznání víry a zřízení svobodné církve reformované. Na této konferenci se Adlof nechal slyšet: \"„Mít akademicky vzdělané kazatele, to budiž naše skrytá tendence. Kdyby tu byl Duch svatý náhradou za vzdělání, pak pryč se vzděláním! Jak to ale dopadá, když není ani Ducha svatého ani vzdělání!“\"\n\nPo vyhoštění amerických misionářů z Rakouska-Uherska v roce 1917 začal vliv americké misie (American Boardu) na další vývoj Svobodné církve reformované slábnout a právě Alois Adlof mél od tohoto roku až do své smrti z pozice předsedy církve zdaleka největší vliv na formování mladé české církve. V roce 1919 se Svobodná církev reformovaná přejmenovala na Jednotu českobratrskou. Ve stejném roce se díky Adlofově iniciativě dokonce prakticky uvažovalo o spojení různých probuzeneckých denominací (baptisté, Jednota bratrská, Českobratrská církev evangelická, slovenský Modrý kríž) v jedinou církev. 28. ledna 1919 se ekumenického sněmu zúčastnilo 200 zástupců církví, ale shoda nakonec nebyla nalezena.\n\nTěžce nemocný a částečně ochrnutý Alois Adlof zemřel dne 25. března 1927. O jeho životě se můžeme např. dočíst v Národních listech z 30. března téhož roku, které ocenily jeho \"„mimořádné pastorační schopnosti, neotřesitelnou duševní rovnováhu, tkvící v hlubokém přesvědčení víry“\", nebo i v Lidových novinách z 27. března 1927, kde čteme: \"„V bratru Adlofovi zemřela jedna z nejvýraznějších osobností československého protestantismu od let osmdesátých minulého století.“\"\n\n\n\n\n\n"}
{"id": "772318", "url": "https://cs.wikipedia.org/wiki?curid=772318", "title": "Brandon Teena", "text": "Brandon Teena\n\nBrandon Teena (12. prosince 1972, Lincoln, Nebraska, USA - 31. prosince 1993, Humboldt), byl americký transsexuál, který byl před svým zavražděním znásilněn. Jeho život a smrt popisuje dokument \"The Brandon Teena Story\" (1998), díky němuž byl natočen film \"Kluci nepláčou\" (1999), který získal několik Oscarů.\n\nBradon se narodil jako Teena Renae Brandon. Byl mladší ze dvou dcer Patricka a JoAnn Brandonových. Jeho otec zemřel ještě dříve, než se Brandon narodil, takže byl vychováván pouze matkou. JoAnn své druhé dítě pojmenovala podle jejich psa, německého ovčáka, Tina Marie (Teena). Brandon žil spolu se starší sestrou Tammy a babičkou z matčiny strany v Licolnu, než si obě děti (Brandon 3 roky, Tammy 6 let) vzala zpět do péče matka. Rodina bydlela v Pine Acre Mobile Home Park na severovýchodě Lincolnu a Joann pracovala jako úřednice v maloobchodní prodejně v Lincolnu na podporu rodiny pro ženy. V dětství byli oba sourozenci sexuálně zneužíváni svým vlastním strýcem, a když se to dozvěděla jejich matka, zabezpečila roku 1991 psychologickou poradnu, avšak na Brandonovi to nechalo hluboké rány. JoAnn se sice i vdala (1975-1980), manželství však ztroskotalo na manželově alkoholismu. Brandonova rodina Brandona popisovala jako velkou divošku od raného dětství. Sotva přišlo dospívání, Brandon se ještě na základní škole ztotožňoval v roli muže a i když byl stále evidován jako Teena Brandon, podepisoval se již jako Brandon Teena. Jeho matka odmítala přijmout jeho úděl a nadále (až do jeho smrti) ho nazývala \"svou dcerou\". Brandon o sobě několikrát prohlásil, že je intersexuál, což se ale později ukázalo jako nepravdivá informace.\n\nBrandon spolu se sestrou navštěvovali Marianskou základní školu a poté i Střední školu Pia X., kde si ho pamatují jako společensky nevhodného. Ve druhém ročníku Brandon odmítá křesťanství z důvodu, že papež Pius X. opovrhuje homosexuály. Další pobouření z jeho strany bylo, že porušil školní dress-code, kdy nosil chlapeckou školní uniformu. V prvním semestru vyššího ročníku navštívili jeho školu náboráři armády US a podněcovali studenty, ať bojují ve státních službách. Brandon se do armády zapsal krátce po svých 18. narozeninách a doufal, že bude sloužit v operaci s názvem Pouštní štít. Nicméně ho nevzali, jelikož nebyl schopen papírově dokázat, že je muž.\n\nV prosinci 1990 šel spolu s přáteli do Holiday Skate Parku a aby mohl jít pouze v tričku, obvázal si svůj hrudník obvazem a zakryl tak ženská prsa. Tehdy padnul jeho první polibek s dívkou, které bylo 13 let. Také poznal jejího 14letého kamaráda. Začal tedy takto žít - oblékal se jako mladý muž, stahoval si hrudník, ostříhal se, občas si vycpával rozkrok, aby si ho začaly dívky více všímat. V posledních měsících střední školy (krátce před maturitou) se Brandon stal neobvykle společenským a učitelé i spolužáci si ho zapamatovali jako \"třídního klauna\". Začal jemně zanedbávat školu, ale na katolické škole ani to není přípustné, a tak jej v červnu 1991 tři dny před maturitou ze střední školy Pia X. vyloučili.\n\nPrvní Brandonův vážnější vztah přichází v létě 1991 s dívkou jménem Heather. Krátce po tom, co je zaměstnán jako obsluha čerpací stanice a začíná střádat peníze na přívěs, který chce koupit pro sebe a svou přítelkyni. Nicméně jeho matka jejich vztah neschvaluje s přesvědčuje ho, aby to ukončil s cílem zjistit, zda jejich vztah byl pouze platonický či sexuální.\n\nV lednu 1992 Brandon Teena podstoupil psychiatrické vyšetření, které konstatovalo, že trpí vážnou poruchou sexuální identity. Krátce na to byl převezen Lancaster County krizového centra k zajištění, protože chtěl údajně spáchat sebevraždu. Přiznal, že jako dítě byl opakovaně znásilňován mužským příslušníkem své rodiny. Po třech dnech hospitalizace začal čtyřikrát týdně navštěvovat spolu s matkou terapeutické sezení, které po dvou týdnech skončilo.\n\nPo určitých právních problémech, se v roce 1993 přestěhoval do města Falls regionu Richardson County, Nebraska, kde ho znali jako muže. Spřátelil se s několika místními obyvateli. Po nastěhování do domu Lisy Lambert začíná vztah mezi ním a devatenáctiletou Lanou Tisdel a přičleňuje se k bývalému odsouzenci Johnu L. Lotterovi (narozen 31. května 1971) a Marvinu Thomasu \"Tom\" Nissenenu (rozený 22. října 1971).\n\nDne 19. prosince 1993 byl Brandon zatčen za ujíždění policistům a předložení falešných průkazů. Lana za něj zaplatila kauci. Brandon byl v ženské věznici a svůj pobyt Laně vysvětlil tak, že je hermafrodit (což ale nebyla pravda) a brzy podstoupí operativní změnu pohlaví. Lana mu odpověděla: \"\"Mně je jedno, jestli jsi opice nebo opičák, já tě miluju takového, jaký jsi. A ty jsi dokonalý.\"\"\n\nBěhem štědrovečerní párty popadli Nissen a Lotter Brandona, násilně mu stáhli kalhoty, aby Laně dokázali, že to není biologický muž. Lana jenom mlčela, snažila se uniknout, ale to se jí nepovedlo, a až když ji schovali ruce za záda, tak se s jejich fyzickým přinucením podívala. Poté Brandona násilně hodili do auta a odjeli s ním do průmyslové oblasti, kde ho znásilnili a zbili. Poté jeli k Nissenovi domů, kde ho nechali se osprchovat, ale on z koupelny unikl k Laně, která ho přesvědčila, ať podá trestní oznámení i přes to, že mu Lotter a Nissen vyhrožovali, že jestli to někde řekne, tak ho umlčí navždy. Brandon šel na pohotovost, kde ho vyšetřili na znásilnění a mnoha další zranění. Šerif Charles B. Laux zpochybnil Brandonovo obvinění ze znásilnění, a to údajně proto, že mu se zdálo, že je Brandon zaujatý vůči své transsexualitě. Brandonovi se totiž zdály šerifovy otázky hrubé a zbytečné, tak odmítal odpovědět. Pro představu to byly otázky typu: \"Takže vy jste vlastně žena, ale ještě nemáte žádnou sexuální zkušenost s mužem? Takže vy jste nikdy před tím nic v pochvě neměla?\" Nissen a Lotter se o podání trestního oznámení dozvěděli a vydali se Brandona hledat, ale naštěstí ho nenašli. Šerif po třech dnech zastavil trestní řízení. Prý pro nedostatek důkazů.\n\nNissen a Lotter v hledání nepřestali. Vrazili k Lise Lambert a vyptávali se jí, kde Brandon je. Ta jim nic neřekla. Zeptali se jí, jestli je s ní ještě někdo v domě a ona odpověděla, že ano, že je tam Philip Devine, který chodil s Laninou sestrou. Prohledali tedy celý dům a Brandona našli schovaného pod postelí. Zastřelili Lisu, Philipa a Brandona přímo před miminkem Lisy. Nissen si všiml, že se Brandon ještě hýbá, tak řekl Lotterovi o nůž a ještě ho bodnul. Lotter i Nissen byly následně zatčeni a obviněni z vraždy.\n\nBrandon Teena je pohřben na památečním Lincolnově hřbitově v Lincolnu, v Nebrasce. Na náhrobku má napsáno: Teena Brandon - dcera, sestra a oddaná přítelkyně.\n\nNissen obvinil Lottera z vraždy a výměnou za snížení trestu Nissen přiznal, že se podílel na znásilnění a následném zabití Brandona Teeny. Nissen proti Lotterovi svědčil a byl odsouzen na doživotí. Lotter stále svou vinu popíral. Porota ho přes to shledala vinným a byl odsouzen k trestu smrti. Lotter i Nissen se odvolali a jejich případ se dostal k přezkoumání. V září 2007 Nissen odvolal svědectví proti Lotterovi a řekl, že to on vystřelil a Lotter se na zavraždění Brandona vůbec nepodílel. Roku 2009 se Lotterovo odvolání s pomocí nového Nissenova svědectví dostalo s pomocí novinových reklam až k Nejvyššímu soudu, který rozhodl, že oba byli zapojeni do vraždy a identita střelce je zcela irelevantní. V srpnu 2011 8. americký obvodní soud zamítnul žádost Johna Lottera o odvolání.\n\nVzhledem k tomu, že byla u Brandona zahájena pouze hormonální léčba (operativní kroky už nestihl), byl několika médii nazýván lesbičkou. Nicméně Brandona Teena prohlašoval, že se k operacím brzy uchýlí.\n\nJeho matka, JoAnn Brandon, zažalovala kraj Richardson a šeřifa Lauxe, že nepředešel smrti jejího dítěte a přidala k tomu ještě i nepřímou příčinu. Případ vyhrála a získala 80 000 $. Okresní soudce Orville Coady snížil částku o 85 % na základě odpovědnosti Nissena a Lottera a jedno procento za údajnou Joannino spoluzavinění z nedbalosti. Částka se tedy zmenšila na 17 360.97 $. Roku 2001 Nebraský soud přiznal plnou výši 80 000 $ za psychickou ujmu a dalších 6 223.20 $ za pohřební náklady. Ten samý rok získala JoAnn Brandon dalších 12 000 $: 5 000 $ za úmyslné zabití a 7 000 $ za úmyslné způsobení citového přepětí. Laux sklidil velkou kritiku za to, že Brandona Teena bral jako někoho, či něco podřadného.\n\nRoku 1999 se stal Brandonův životní příběh předmětem životopisného filmu Kluci nepláčou (\"Boy's don't cry\") v hlavní roli Brandona Teena Hilary Swank a v roli Lany Chloe Sevigny. Lana Tisdel žalovala producenty za neoprávněné použití jejího jména a podoby před vydáním filmu. Tvrdila, že film ji líčí jako línou a chudou bělošku se sklonem k alkoholismu. Lana také prohlásila, že ve vztahu s Brandonem dále nepokračovala po tom, co jí řekl, že není biologický muž. Nakonec svou žalobu na distributora filmu stáhla a vypořádali se mimosoudně za nezveřejněnou částku.\n\nJoAnn Brandon vyjádřila veřejně nesouhlas s médii, že to byl chlapec a žádala, aby přestali její dítě oslovovat jako ten Brandon. Po tom, co Hilary Swank převzala Oscara, veřejně vyjádřila obdiv k Teeně Brandon, avšak v mužském rodě, jako posmrtnou památku. \"To mě změnilo\" uvedla JoAnn Brandon \"neměla by stát a děkovat mému dítěti. Jsem znuděná z těch, kteří oceňují to, o čem nic neví.\"\n\nBritské duo Pet Shop Boys nazpívalo roku 2006 o Brandonovi píseň \"Girls don't cry\" (bonusová skladba z anglického alba \"I'm With Stupid\").\n\nSmrt Bradona Teena a Matthewa Sheparda vedla ke zvýšení sankcí pro motivované trestné činy ve Spojených státech amerických.\n\n"}
{"id": "772321", "url": "https://cs.wikipedia.org/wiki?curid=772321", "title": "Jan Kuklík (právník)", "text": "Jan Kuklík (právník)\n\nJan Kuklík (* 1. srpna 1967 Praha) je český právník, právní historik, vysokoškolský pedagog a od února 2014 děkan Právnické fakulty Univerzity Karlovy v Praze.\n\nZaměřuje se jak na dějiny angloamerického práva, tak na právní dějiny Československé republiky, úzce pak na historii československého odboje za druhé světové války a dějiny komunistického Československa. Vede semináře z českých a československých právních dějin, přednáší dějiny práva a státu evropských zemí a USA a vyučuje další kurzy z oblasti právní historie.\n\nV roce 1991 pobýval jako hostující postgraduální student na koleji St. Edmund Hall v Oxfordu a studoval v britských archivech. Zastával funkci proděkana Právnické fakulty Univerzity Karlovy pro koncepci a rozvoj fakulty a je ředitelem Ústavu právních dějin tamtéž.\n\nJeho otcem byl historik Jan Kuklík st.\n"}
{"id": "772322", "url": "https://cs.wikipedia.org/wiki?curid=772322", "title": "Slovo a zeď", "text": "Slovo a zeď\n\nSlovo a zeď je významná samizdatová antologie současné polské poezie. Vyšla dvakrát – poprvé v roce 1987, podruhé v rozšířené podobě v roce 1988. Druhé vydání je doplněno úvodem Leszka Szarugy. \n\nAntologii uspořádali Andrzej Jagodziński, Antoni Pawlak a Leszek Szaruga, hlavními překladateli byli Miroslav Červenka, Luboš Dobrovský a Daniela Lehárová. Podepsáni jsou jako \"kolektiv\". \n"}
{"id": "772331", "url": "https://cs.wikipedia.org/wiki?curid=772331", "title": "Jan Palacký", "text": "Jan Palacký\n\nJméno a příjmení Jan Palacký se může vztahovat k následujícím osobnostem:\n\n"}
{"id": "772342", "url": "https://cs.wikipedia.org/wiki?curid=772342", "title": "Klášter Miraflores", "text": "Klášter Miraflores\n\nKlášter Miraflores (šp. \"Cartuja de Miraflores\") je klášter ve španělském Burgosu, vzdálený tři kilometry od historického centra města.\n\nKlášter byl založen kastilským králem Janem II. roku 1441, kdy kartuziánskému řádu věnoval lovecký zámeček, kde se kartuziáni usídlili. K výstavbě nových budov se odhodlali až po požáru v roce 1452. Stavební práce pod vedením německých stavitelů trvaly třicet let a skončily roku 1484 za vlády královny Isabely. Klášter, ve kterém se nachází místo posledního odpočinku rodiny krále Jana II. a jeho druhé choti Isabely Portugalské, je mistrovskou ukázkou pozdní gotiky.\n\n"}
{"id": "772347", "url": "https://cs.wikipedia.org/wiki?curid=772347", "title": "Miroslav Vlček", "text": "Miroslav Vlček\n\nJméno a příjmení Miroslav Vlček se může vztahovat k následujícím osobnostem:\n\n"}
{"id": "772348", "url": "https://cs.wikipedia.org/wiki?curid=772348", "title": "Tyršovy sady", "text": "Tyršovy sady\n\nTyršovy sady najdeme ve více městech:\n\nTyršův sad najdeme ve více městech:\n\nDalší podobná jména:\n"}
{"id": "772349", "url": "https://cs.wikipedia.org/wiki?curid=772349", "title": "Gmina Gromadka", "text": "Gmina Gromadka\n\nGmina Gromadka je polská vesnická gmina v okrese Bolesławiec v Dolnoslezském vojvodství. Sídlem gminy je ves Gromadka. V roce 2010 zde celkem žilo 5 426 obyvatel.\n\nGmina má rozlohu 267,68 km² a zabírá 20,51% rozlohy okresu. Skládá se z 11 starostenství.\n\nBorówki, Gromadka, Krzyżowa, Modła, Motyle, Nowa Kuźnia, Osła, Pasternik, Patoka, Różyniec, Wierzbowa\n"}
{"id": "772351", "url": "https://cs.wikipedia.org/wiki?curid=772351", "title": "Peter Woodward", "text": "Peter Woodward\n\nPeter Woodward (* 24. ledna 1956 Londýn, Anglie) je britský herec, kaskadér a scenárista.\n\nJeho otcem byl herec Edward Woodward. Peter vystudoval Royal Academy of Dramatic Art, poté se stal členem Royal Shakespeare Company a hrál v řadě jejích produkcí. Na televizní obrazovce debutoval v roce 1978 v jedné epizodě seriálu \"Enemy at the Door\". V průběhu 70. a 80. let hrál např. v minisériích \"Testament of Youth\", \"Sense and Sensibility\" a \"Anything More Would Be Greedy\" či v seriálech \"Profesionálové\" a \"Bergerac\". V 90. letech se objevil v seriálech, jako jsou \"Salón Eliott\", \"Pirates\", \"The Chief\" a \"Heartbeat\". V roce 1999 ztvárnil postavu technomága Galena v televizním sci-fi filmu \"\", na který navázal třináctidílný seriál \"Křížová výprava\". Tuto roli si zopakoval v DVD filmu \"\" (2007). Od roku 2000 hrál dále např. ve filmech \"Patriot\", \"Těžký prachy\" a \"\" a hostoval např. v seriálech \"Walker, Texas Ranger\", \"Čarodějky\", \"\", \"Námořní vyšetřovací služba\" či \"Hranice nemožného\".\n\nKaskadérské bojové tréninky jej přivedly ke studiu historických zbraní a bojových technik, pro americkou stanici The History Channel vytvořil v letech 2002 a 2003 dokumentární seriál \"Conquest\" o historii zbraní, tréninku a bojových technik.\n\nJako scenárista se podílel na filmech \"Tajemství prstenu\" (2007) a \"Odpočítávání\" (2010).\n\n"}
{"id": "772352", "url": "https://cs.wikipedia.org/wiki?curid=772352", "title": "Synagoga v Babčicích", "text": "Synagoga v Babčicích\n\nSynagoga v Babčicích, č. p. 14, je bývalá židovská modlitebna pocházející asi z poloviny 19. století. Nachází se v jihovýchodní části návsi poblíž většího z vesnických rybníků.\n\nSynagoga sloužila k bohoslužebným účelům jen do prvního desetiletí 20. století, poté byla přestavěna zčásti na stodolu a částečně k obytným účelům. Vzhledem k této adaptaci se do určité míry zachoval pouze exteriér, interiér nikoli. Na venkovní straně jsou dosud patrné známky vysokých oken, která byla později zazděna.\n\nV budově se rovněž nacházela židovská obecná škola s právem veřejnosti s německým vyučovacím jazykem. \n"}
{"id": "772353", "url": "https://cs.wikipedia.org/wiki?curid=772353", "title": "Synagoga v Bechyni", "text": "Synagoga v Bechyni\n\nBývalá synagoga v Bechyni se nachází v Široké ulici jako čp. 47. Vystavěna byla u městských hradeb na počátku 70. let 19. století. Je chráněna jako kulturní památka České republiky.\n\nOd roku 2006 slouží jako Muzeum turistiky, na horní ženské galerii je možné zhlédnout historii židovských obcí na Bechyňsku.\n\n"}
{"id": "772354", "url": "https://cs.wikipedia.org/wiki?curid=772354", "title": "Židovský hřbitov v Hluboké nad Vltavou", "text": "Židovský hřbitov v Hluboké nad Vltavou\n\nŽidovský hřbitov v Hluboké nad Vltavou je situován asi 600 m západě od centra města při břehu Munického rybníka, přímo proti benzinové pumpě při silnici na Týn nad Vltavou. Je chráněn jako kulturní památka České republiky.\n\nHřbitov, jenž má dnes rozlohu 1275 m², byl založen kolem poloviny 17. století. Nejstarší dochovaný náhrobek je datován rokem 1750, pohřby se zde konaly do roku 1942. Je volně přístupný.\n\n"}
{"id": "772355", "url": "https://cs.wikipedia.org/wiki?curid=772355", "title": "Židovský hřbitov v Jindřichově Hradci", "text": "Židovský hřbitov v Jindřichově Hradci\n\nŽidovský hřbitov v Jindřichově Hradci se nachází u sídliště Hvězdárna na jižním kraji města nad řekou Nežárkou. Je chráněn jako kulturní památka České republiky.\n\nHřbitov byl založen nejspíše roku 1400 a byl několikrát zvětšován, roku 1773 byl ohrazen kamennou zdí. V severní části stojí obřadní síň s původním zařízením, vozovnou a márnicí, kde vzniká expozice. Bývalý hrobnický domek je dodnes obýván správcem areálu.\n\nNejstarší dochovaný náhrobek s tradiční kvadrátní formou pochází z roku 1638, mezi nejzajímavější kamenické práce patří manželský náhrobek tvaru Mojžíšových desek z první třetiny 18. století, dále dva náhrobky se symbolem kohanitských rukou z doby kolem roku 1770, a také náhrobek s Davidovou hvězdou z roku 1809. Pohřby zde probíhaly i po 2. světové válce.\n\nKromě sobot a židovských svátků je hřbitov přístupný veřejnosti, do budoucna se zde plánováno zřízení muzea. Ve městě stojí v původní židovské čtvrti budova bývalé synagogy.\n\n"}
{"id": "772356", "url": "https://cs.wikipedia.org/wiki?curid=772356", "title": "Synagoga v Jindřichově Hradci", "text": "Synagoga v Jindřichově Hradci\n\nSynagoga v Jindřichově Hradci je bývalá židovská modlitebna, jež se nachází severně od náměstí Míru v Kostelní ulici jako dnešní čp. 188.\n\nVznikla v roce 1770, asi na místě starší budovy. V roce 1801 velký požár zničil původní synagogu, ale brzy poté byla obnovena (1803). Novostavba synagogy v roce 1867 v novogotickém slohu rozšířila její kapacitu i o židovskou školu.\n\nJe chráněna jako kulturní památka České republiky. Na průčelí domu najdeme gotická okna a ve štítě románský vlys.\n\nK bohoslužbám se synagoga využívala do 2. světové války, od roku 1952 slouží Církvi československé husitské. Na fasádě je umístěna pamětní deska obětem nacismu. Původní zařízení se nedochovalo.\n\n"}
{"id": "772357", "url": "https://cs.wikipedia.org/wiki?curid=772357", "title": "Židovský hřbitov v Jistebnici", "text": "Židovský hřbitov v Jistebnici\n\nŽidovský hřbitov v Jistebnici, založený před rokem 1640, je situován v obdélníkovém remízku mezi poli asi 1,5 km západně od náměstí. Je chráněn jako kulturní památka České republiky.\n\nNa ploše 2158 m se do dnešních dní dochovalo asi 200 náhrobků. Nejstarší čitelný náhrobní kámen je datován 1640. Poslední pohřeb v areálu proběhl před rokem 1943. Městem protéká potok biblického jména Cedron.\n\nJistebnická židovská komunita, která se datuje z doby před rokem 1531, přestala existovat podle zákona z roku 1890. Do okupace se o hřbitov starala židovská obec v Táboře.\n\n"}
{"id": "772358", "url": "https://cs.wikipedia.org/wiki?curid=772358", "title": "Židovský hřbitov v Kardašově Řečici", "text": "Židovský hřbitov v Kardašově Řečici\n\nŽidovský hřbitov v Kardašově Řečici je situován 1 km jižně od města, při modře značené turistické stezce a potoku z Obecního nového rybníka. Je chráněn jako kulturní památka České republiky.\n\nZaložen byl asi v 1. polovině 17. století a obsahuje náhrobky datované od 18. století. Poslední pohřeb zde proběhl roku 1965.\n\n"}
{"id": "772359", "url": "https://cs.wikipedia.org/wiki?curid=772359", "title": "Židovský hřbitov v Kolodějích nad Lužnicí", "text": "Židovský hřbitov v Kolodějích nad Lužnicí\n\nŽidovský hřbitov v Kolodějích nad Lužnicí se nachází napravo při silnici na Chrášťany a Bernartice. Je od roku 1963 chráněn jako kulturní památka s rejstříkovým číslem 32060/3-20.\n\nZaložen byl po obvinění Židů ze zavlečení morové epidemie (1681–1682) do Týna/Vlt. a jejich vysídlení z panství..\nNa hřbitově se zachovalo 270 náhrobků z let 1705–1942. Nejstarší náhrobek označuje hrob Abrahama; za první světové války zde bylo pohřbeno 11 uprchlíku z Haliče; a posledním pohřbeným byl řezník Karel Rubin v roce 1943. Nejvýznamnějším hrobem je tumba rabína Jacoba (Jakuba) Mahlera z roku 1867. Po druhé světové válce byl na hřbitově vztyčen pamětní kámen kolodějským obětem holokaustu. Na hřbitově stávala i márnice z roku 1900, která však byla po druhé světové válce zdemolována.\nV současné době je majitelem hřbitova Židovská obec Praha, která zajišťuje jeho průběžnou údržbu. Areál hřbitova je uzamčen; klíč si lze vypůjčit v obci.\n\n"}
{"id": "772360", "url": "https://cs.wikipedia.org/wiki?curid=772360", "title": "Židovský hřbitov v Kovářově", "text": "Židovský hřbitov v Kovářově\n\nŽidovský hřbitov v Kovářově se nachází asi 600 m severoseverozápadně od zdejšího kostela. Je situován v lesíku za Prostředním rybníkem nedaleko slepé odbočky ze silnice č. 102 na Radvánov a Krásnou horu nad Vltavou.\n\nŽidovský hřbitov o rozloze 2090 m byl založen v 1. polovině 19. století. Z téže doby pocházejí i nejstarší zdejší náhrobky. Poslední náhrobek ze sta dochovaných je z roku 1940. Hřbitov není volně přístupný.\n\nKovářovská židovská komunita přestala existovat podle zákona z roku 1890. Do okupace se o hřbitov starala zprvu židovská obec v Klučenicích a od roku 1923 židovská obec v Milevsku.\n\n"}
{"id": "772361", "url": "https://cs.wikipedia.org/wiki?curid=772361", "title": "Židovský hřbitov v Květuši", "text": "Židovský hřbitov v Květuši\n\nŽidovský hřbitov v Květuši je situován necelý 1 km severozápadně od vsi a je přístupný po polní cestě odbočující doprava od silnice č. 123 na Nosetín.\n\nZdejší židovský hřbitov byl založen někdy v 18. století. Nejstarší náhrobky jsou datovány do roku 1782. Poslední pohřeb se zde konal v roce 1929\n\nAreál hřbitova byl po 2. světové válce zdevastován.\n\n\n"}
{"id": "772362", "url": "https://cs.wikipedia.org/wiki?curid=772362", "title": "Židovský hřbitov v Markvarci", "text": "Židovský hřbitov v Markvarci\n\nŽidovský hřbitov v Markvarci se nachází v lese 1 km jihovýchodně od vsi napravo od silnice vedoucí k Lipolci a Dačicím. Je chráněn jako kulturní památka České republiky.\n\nV areálu židovského hřbitova stojí kamenná obřadní místnost. Ve vesnici Markvarec se nalézá také židovská čtvrť a ruiny synagogy z roku 1786.\n\n"}
{"id": "772363", "url": "https://cs.wikipedia.org/wiki?curid=772363", "title": "Nová synagoga v Milevsku", "text": "Nová synagoga v Milevsku\n\nNová synagoga v Milevsku je synagoga stojící v Sokolovské ulici jako č. p. 209, která byla vystavěná v roce 1914 a vysvěcená o pět let později v roce 1919 Je chráněna jako kulturní památka České republiky.\n\nSynagoga byla postavena za 1. světové války v letech 1914 – 1919 jako náhrada za starou synagogu, která přestala dostačovat. Jedná se o dílo pražského architekta Františka Střílky a předního architekta období českého kubismu Oldřicha Tyla. Stavba má čtyři nosné sloupy, výrazné průčelí v kubistickém stylu, dvojité schodiště vedoucí k balkonu nad vchodem.\n\nBohoslužby se v synagoze konaly až do druhé světové války, během okupace její prostory sloužily jako sklad sušeného mléka a obalů. Válka zapříčinila zánik židovské obce a od roku 1950 budova slouží Církvi československé husitské. V interiéru se zachovala čelní stěna se svatostánkem – schránkou na Tóru a symboly Desatera, a dále ženská galerie podepřená kamennými sloupy. V roce 1997 byly na synagogu umístěny dvě pamětní desky připomínající genocidu Židů za 2. světové války. Na první desce je v hebrejštině a češtině tento nápis: \"Tato budova byla před 2. světovou válkou synagogou Židovské obce v Milevsku. V letech 1939 - 1945 byli téměř všichni její členové, ženy, muži i děti, povražděni nacisty. Tuto desku věnuje město Milevsko památce židovských spoluobčanů.\" Druhá deska nese jména devadesáti židovských obětí nacismu z Milevska a okolí.\n\n"}
{"id": "772364", "url": "https://cs.wikipedia.org/wiki?curid=772364", "title": "Stará synagoga v Milevsku", "text": "Stará synagoga v Milevsku\n\nStará synagoga v Milevsku se nachází nedaleko Nové synagogy na Benešově náměstí v domě č. p. 387. Budova této bývalé staré synagogy byla majetkem premonstrátského kláštera.\n\nPůvodní modlitebna, jež pocházela snad z 18. století, byla roku 1812 přestavěna a bohoslužby zde probíhaly až do roku 1919. Přestavba přední budovy při náměstí synagogu překryla, takže s ní splynula a dnes tvoří její sklep. Dnes jsou patrné jen zbytky vchodu v základech sklepa.\n\n"}
{"id": "772365", "url": "https://cs.wikipedia.org/wiki?curid=772365", "title": "Židovský hřbitov v Milevsku", "text": "Židovský hřbitov v Milevsku\n\nŽidovský hřbitov v Milevsku se nachází asi 2 km severovýchodně od náměstí E. Beneše v lesíku za samotou č. p. 179 patřící k Sepekovu, zvanou Židovna. Je chráněn jako kulturní památka České republiky. Hřbitov leží na návrší zvaném \"Na Židovně\", které je vlevo od silnice na Tábor. Na této lokalitě dříve bývala panská hájovna, než na klášterních pozemcích byl hřbitov v 18. století založen. Premonstrátský řád podporoval jejich obchodní činnost v městě.\n\nHřbitov byl založen před rokem 1714. Podle hebrejského nápisu na nejstarším náhrobku byl prvním pohřbeným cizí člověk Natan, který v Milevsku zemřel. Nejstarší náhrobky pocházejí z 20. let 18. století. V areálu o rozloze 1942 m. se dochovalo asi 200 náhrobků. Jsou mezi nimi i cenné barokní a klasicistní kameny. V areálu stojí secesní obřadní síň, na které je v češtině a hebrejštině vepsán nápis „Prach jsi a v prach se obrátíš“.\n\nHřbitov je vedený v Seznamu kulturních památek v okrese Písek. Na křižovatce Týnické ulice a cesty vedoucí k Židovně se nalézá kamenný kříž. Tento kříž nechal vztyčit opat Zikmund Antonín Starý v roce 1894.\n\n"}
{"id": "772366", "url": "https://cs.wikipedia.org/wiki?curid=772366", "title": "Židovský hřbitov v Miroticích", "text": "Židovský hřbitov v Miroticích\n\nŽidovský hřbitov v Miroticích založený roku 1681 se nachází asi 400 m severně od náměstí M. Alše na severním okraji města v části Neradov za řekou Lomnicí. Je chráněn jako kulturní památka České republiky.\n\nNa hřbitově o rozloze 3417 m se do dnešních dní dochovalo přibližně 250 náhrobků. Nejstarší z nich je údajně datován rokem 1647. V areálu židovského hřbitova stojí márnice, v níž se dochovaly rakev a máry. Poslední pohřeb zde proběhl roku 1946.\n\nMirotická židovská komunita přestala existovat podle zákona z roku 1890. Do okupace se o hřbitov starala židovská obec v Březnici.\n\n"}
{"id": "772367", "url": "https://cs.wikipedia.org/wiki?curid=772367", "title": "Židovský hřbitov v Mirovicích", "text": "Židovský hřbitov v Mirovicích\n\nŽidovský hřbitov v Mirovicích se nachází asi 1 km severozápadně od města u řeky Skalice při silnici na Myslín. Byl založen roku 1680. Je chráněn jako kulturní památka České republiky.\n\nMirovický židovský hřbitov byl několikrát rozšířen až do dnešní rozlohy 4102 m. Na této ploše se zachovalo přes 200 náhrobních kamenů, přičemž nejstarší čitelný náhrobek má dataci 1764. Poslední pohřeb se zde konal v polovině 50. let 20. století. Ve volně přístupném areálu se nachází také rekonstruovaná márnice.\n\nMirovická židovská komunita přestala existovat podle zákona z roku 1890. Do okupace se o hřbitov starala židovská obec v Březnici.\n\n"}
{"id": "772368", "url": "https://cs.wikipedia.org/wiki?curid=772368", "title": "Židovský hřbitov v Myslkovicích", "text": "Židovský hřbitov v Myslkovicích\n\nŽidovský hřbitov v Myslkovicích, založený před rokem 1750, se nachází asi 600 m severovýchodně od zámku na kraji lesa při modře značené turistické trase. Je chráněn jako kulturní památka České republiky.\n\nV areálu o rozloze 1024 m² se dochovalo kolem 180 náhrobků a zbytky márnice. Hřbitov je volně přístupný.\n\nMyslkovická židovská komunita, která se datuje z doby před rokem 1650, přestala existovat podle zákona 57/1890 ř.z. (zákon o vnějších poměrech israelitské náboženské společnosti) z roku 1890. Do okupace se o hřbitov starala židovská obec v Soběslavi.\n\n"}
{"id": "772369", "url": "https://cs.wikipedia.org/wiki?curid=772369", "title": "Židovský hřbitov v Neznašově", "text": "Židovský hřbitov v Neznašově\n\nŽidovský hřbitov v Neznašově, založený v 18. století, je situován na kraji lesa jihovýchodně od vsi. Je chráněn jako kulturní památka České republiky.\n\nAreál ohraničený vysokou zdí je zamčen, klíč lze vypůjčit ve vsi po předchozí dohodě. Nachází se zde přibližně 250 náhrobků a zrekonstruovaná márnice s dochovaným kamenným obřadním stolem k omývání zemřelých.\n\n"}
{"id": "772370", "url": "https://cs.wikipedia.org/wiki?curid=772370", "title": "Židovský hřbitov v Nové Bystřici", "text": "Židovský hřbitov v Nové Bystřici\n\nŽidovský hřbitov v Nové Bystřici, založený roku 1878, se nachází v polích severně od města po pravé straně silnice vedoucí na Číměř.\n\nJižní zeď areálu, ve kterém je na 100 kusů náhrobků, se nedochovala a nahrazuje ji dřevěné oplocení. Je volně přístupný.\n\n"}
{"id": "772371", "url": "https://cs.wikipedia.org/wiki?curid=772371", "title": "Židovský hřbitov v Nové Včelnici", "text": "Židovský hřbitov v Nové Včelnici\n\nŽidovský hřbitov v Nové Včelnici, založený nejspíše na konci 18. století, se nachází 500 m severovýchodně od města při silnici na Štítné. Je chráněn jako kulturní památka České republiky.\n\nMárnice byla zbořena po 2. světové válce. Areál s přibližně stovkou náhrobních kamenů není volně přístupný, u branky je uveden kontakt.\n\n"}
{"id": "772372", "url": "https://cs.wikipedia.org/wiki?curid=772372", "title": "Židovský hřbitov v Olšanech", "text": "Židovský hřbitov v Olšanech\n\nŽidovský hřbitov v Olšanech, založený v polovině 18. století, se nachází v remízku v poli východně od vsi napravo od silnice na Heřmaneč. Je chráněn jako kulturní památka České republiky.\n\nPrůchozí kamenná márnice se až na zbytky obvodového zdiva nedochovala. V době 2. světové války byl velmi poškozen nacisty. \n\n"}
{"id": "772373", "url": "https://cs.wikipedia.org/wiki?curid=772373", "title": "Židovský hřbitov v Písečném", "text": "Židovský hřbitov v Písečném\n\nŽidovský hřbitov v Písečném, založený na začátku 18. století, je nejvýznamnější dochovanou památkou zdejší židovské komunity.\n\nV roce 1921 žilo v samotném Písečném celkem 732 obyvatel, z toho 271 (60%) se jich hlásilo k české národnosti, 430 k německé, 2 k židovské a zbytek k ostatním. Ještě v 19. století žila v obci početná židovská menšina, o čemž dodnes svědčí pozůstatky tří židovských sídelních okrsků: severojižní jednostranně zastavěná ulice na levém břehu Dyje, náměstíčko východně od návsi a dvě řádky domů západně od návsi. Součástí posledního ze sídelních okrsků bývala synagoga, dnes již zaniklá.\n\nSamotný hřbitov se nachází 400 m jihozápadně nad obcí ve stráni vrchu Nad Hřbitovem při severním okraji lesa jižně od křižovatky silnic. Je chráněn jako kulturní památka České republiky. Dochovalo se zde kolem 450 náhrobních kamenů v barokovém a klasicistním stylu s nejstarším z roku 1730 a rekonstruovaná průchozí márnice na severním okraji.\n\n\n"}
{"id": "772374", "url": "https://cs.wikipedia.org/wiki?curid=772374", "title": "Synagoga v Písku", "text": "Synagoga v Písku\n\nBývalá synagoga v Písku z roku 1872 stojí v Soukenické ulici. Je chráněna jako kulturní památka České republiky.\n\nK bohoslužbám byla využívána až do druhé světové války. Od roku 1953 pak sloužila jako sklad a modlitebna byla rozdělena na dvě patra. Od roku 1995 je majetkem ŽO v Praze. V roce 2005 byla rekonstruována za finanční podpory Česko-německého fondu budoucnosti.\n\n"}
{"id": "772375", "url": "https://cs.wikipedia.org/wiki?curid=772375", "title": "Židovský hřbitov v Prudicích", "text": "Židovský hřbitov v Prudicích\n\nŽidovský hřbitov v Prudicích stojí v remízku na návrší západně od vsi při silnici vedoucí k dálnici D3. \n\nDochovalo se přibližně 150 náhrobních kamenů a pouhé zbytky zdí a márnice. Je majetkem Židovské obce v Praze a je volně přístupný.\n\nHřbitov byl k 29. lednu 1988 v rozporu se zákonem zapsán jako kulturní památka do státního rejstříku, který v té době již právně neexistoval, z téhož důvodu ministerstvo kultury s účinností od 27. listopadu 2019 deklarovalo, že není kulturní památkou ve smyslu zákona.\n\n"}
{"id": "772376", "url": "https://cs.wikipedia.org/wiki?curid=772376", "title": "Židovský hřbitov v Přehořově", "text": "Židovský hřbitov v Přehořově\n\nŽidovský hřbitov v Přehořově, založený před rokem 1723, je situován jihovýchodně od obce v lese nalevo od silnice na Lžín. Je chráněn jako kulturní památka České republiky.\n\nAreál je volně přístupný přes polorozpadlou ohradní kamennou zeď.\n\nJe to neveliký a  kdovíkam roznesený hřbitov, jenž s největší pravděpodobností patřil židovské obci v Soběslavi.  Proto také i zdejší epigrafika je vysoce kvalitní, jak se na slovutnou židovskou obec patří. Je zvláštní, že hebrejský funerální verš je úplně jiný než ten na docela blizoučko ležících Myslkovicích. \n\nPřitom není vyloučeno, že obě obce vznikly následkem vypuzení židů ze Soběslavi, kam si je již v hlubokém středověku přivedli Rožmberkové. Historikové se v tomto ohledu ještě zapotí, aby naše poznání zpřesnili. Víme, že Soběslav od 16. století, kdy odtud byli vypovězeni,  až do nástupu průmyslové revoluce v 19. století své židy příliš nepodporovala. V Miskovicích (Myslkovicích) jsou židé doloženi listinnými prameny někdy z doby Třicetileté války, tedy před rokem 1650. Písemné zmínky o tamním hřbitově jsou však o sto let mladší (1770). Tehdy také v Miskovicích začíná stavba synagogy a je tudíž automatické, že obec tou dobou nebo přímo k tomuto datu (rozhodnutí o vlastní synagoze a plnohodnotném statutu židovské obce) musela mít vlastní hřbitov a obecní mikve.\n\nPřehořovský hřbitov je v listinných pramenech zmiňován k roku 1723 (kupní smlouva pozemku) – což je ve srovnání s Miskovicemi o dvě až tři generace dříve, ale ani zde se nám tak staré náhrobky nedochovaly. Dnes nejstarším náhrobkem je číslo 002 – hrob pana Nathanaele Kresissela z roku 1846. Navíc situovaný jako druhý v pořadí na ploše hřbitova, takže starší vložení zde už asi neobjevíme.\n\nDnes je zde dochováno 112 náhrobků a jejich zbytků (soklů a torz), ovšem evidentně a pouhým okem viditelně je zde rovů daleko více. Pohledem na typologii macev a texty epitafů ze říci, že zprvu se pohřbívalo na užším pruhu, který dnes reprezentuje pravá strana hřbitova  při pohledu od zbytků vstupní budovy (*ohelu). Na konci 19. století, kdy se populační křivka přehořovských židů vyšplhala k počtu 210 osob a kdy už i v Soběslavi existovala „novodobá“ židovská obec, došlo patrně k rozšíření hřbitova směrem doleva od ohelu, vysazení centrální aleje a k ukládání zesnulých průběžně až do začátku šoa. Poválečné dějiny hřbitova pak už znamenají jen jeho zánik, postupné zarůstání a patrně i zájem sběračů kamene.\n\nPo  kamenické stránce (až na figurální náhrobek č. 089) se jedná o v regionu převládající kamenický „rukopis“, stejné typy macejv najdeme v Tučapech, Miskovicích, Radeníně, na Táborsku aj. novodobé haskalové obelisky z leštěné žuly pak po celé republice.\n\n\nPodrobná dokumentace k dispozici na Kešetu pod nomenklaturním číslem 250 – Přehořov\n"}
{"id": "772377", "url": "https://cs.wikipedia.org/wiki?curid=772377", "title": "Nový židovský hřbitov v Rožmberku nad Vltavou", "text": "Nový židovský hřbitov v Rožmberku nad Vltavou\n\nŽidovský hřbitov v Rožmberku nad Vltavou stojí v lokalitě Studenec v místní části Přízeř, severně od města při silnici II/160 z města k severu na Nahořany. Je chráněný jako kulturní památka České republiky.\n\nZaložení nového hřbitova je doloženo roku 1883 poté, co přestal sloužit starý hřbitov.\n\nPoslední pohřeb proběhl v roce 1950.\n\nDnes je volně přístupný.\n\n"}
{"id": "772378", "url": "https://cs.wikipedia.org/wiki?curid=772378", "title": "Starý židovský hřbitov v Rožmberku nad Vltavou", "text": "Starý židovský hřbitov v Rožmberku nad Vltavou\n\nŽidovský hřbitov v Rožmberku nad Vltavou je situován ve svahu jižně od centra města. Protože se v současnosti nalezené náhrobky nalézají v soukromé zahradě domu čp. 103, není areál volně přístupný.\n\nHřbitov byl údajně založen kolem roku 1480. Protože jej po dlouhou dobu nebylo možné rozšířit, nachází se tu nad sebou alespoň dvě vrstvy hrobů. K prodloužení areálu došlo až v 19. století, do jehož konce zde probíhaly pohřby. V období nacistické okupace byl pak devastován a většina náhrobních kamenů byla odvezena pryč. Hranice hřbitova na parcele č. 45 dosud končí až u domu čp. 97.\n\nPři východní zdi je zde kolem třiceti náhrobků, z nichž poslední se ve městě podařilo objevit v roce 2006. Stély s původní západní orientací jsou dnes chybně orientovány k severu, na jednom z náhrobků orientovaných správným směrem je vidět zobrazení dvojstély.\nČást s náhrobky ze dvou stran obklopuje kamenná ohradní zeď s nízkou vstupní brankou s motivem menory. Dnes již velmi pošlozený nápis v jižní zdi areálu vedle branky zmiňuje založení hřbitova.\n\nZ důvodu zaplnění hřbitova byl v roce 1883 vybudován nový hřbitov.\n\n"}
{"id": "772379", "url": "https://cs.wikipedia.org/wiki?curid=772379", "title": "Synagoga ve Stádleci", "text": "Synagoga ve Stádleci\n\nSynagoga ve Stádleci, dnes čp. 109, se nachází přibližně 200 m západně od návsi.\n\nJe chráněnou kulturní památkou České republiky využívanou v 70. letech 20. století jako místní kino a kulturní dům.\n\n"}
{"id": "772380", "url": "https://cs.wikipedia.org/wiki?curid=772380", "title": "Židovský hřbitov ve Stádleci", "text": "Židovský hřbitov ve Stádleci\n\nŽidovský hřbitov ve Stádleci, založený mezi roky 1812–1814, je situován asi 1 km jižně od obce. Přístup je ze silnice a žlutě značené turistické stezky do Dobřejic doprava, dále podle Oltyňského potoka, přes něj a podél potůčku směrem k rybníku Chudátko. Je chráněn jako kulturní památka České republiky.\n\nZe sta dochovaných náhrobků je nejstarší čitelný z roku 1821, poslední pohřeb zde proběhl před koncem roku 1943. Z obvodové zdi a márnice ve východním rohu areálu se mnoho nedochovalo.\n\nV obci se také nachází budova bývalé synagogy.\n"}
{"id": "772381", "url": "https://cs.wikipedia.org/wiki?curid=772381", "title": "Židovský hřbitov ve Starém Městě pod Landštejnem", "text": "Židovský hřbitov ve Starém Městě pod Landštejnem\n\nŽidovský hřbitov ve Starém Městě pod Landštejnem, založený před rokem 1610, je situován severně od obce při potoce Pstruhovec. Je chráněn jako kulturní památka České republiky.\n\nBěhem 2. světové války byl velmi poškozen nacisty a devastace pokračovala i po ní. Areál s přibližně 170 náhrobních kamenů je volně přístupný.\n\n"}
{"id": "772382", "url": "https://cs.wikipedia.org/wiki?curid=772382", "title": "Židovský hřbitov ve Stráži nad Nežárkou", "text": "Židovský hřbitov ve Stráži nad Nežárkou\n\nŽidovský hřbitov ve Stráži nad Nežárkou se nalézá západně od města Stráž nad Nežárkou, na katastru obce Pístina.\n\nNa okraji areálu stojí márnice a bývalý hrobnický domek. Je ohrazen vysokou obvodovou zdí a není volně přístupný. S současnosti je v areálu dochováno 169 náhrobků. Biotop borového lesa má svoji vzdušnou vlhkost, proto je většina z náhrobků porostlá lišejníky. Po očistění jsou však kameny v bezvadném stavu. Listinné prameny odhadují vznik hřbitova do rozpětí let 1819–1848, na hřbitově však zcela prokazatelně najdeme náhrobníky z let 1810, 1816, 1823. Některé zdejší epitafy vykazují velkou epigrafickou kulturu zdejší židovské obce. Hřbitov sloužil i dalším lokalitám – Chlumec, Třeboň Lomnice apod. Z místních židovských rodin se zde vyskytují příjmení Freund, Schüller, Beinkeles, Dubsky, Benesch a Löwy. Pohřbeni jsou zde také Weilovi (rodina učenců a rabínů pův. z Humpolce), Epsteinovi aj. Na náhrobku Alberta Turnovského (působil jako lékař) je vytesán plastický symbol Urobora (hada požírajícího svůj vlastní ocas).Poslední pohřeb z roku 1940 – Žofie Picková.\n\n\n"}
{"id": "772383", "url": "https://cs.wikipedia.org/wiki?curid=772383", "title": "Nový židovský hřbitov v Táboře", "text": "Nový židovský hřbitov v Táboře\n\nBývalý Nový židovský hřbitov v Táboře, založený roku 1892, se nalézal na dnešním náměstí Prokopa Velikého.\n\nRoku 1941 byl zdevastován a zničen, na místě se zbudoval park a po válce byla strhnuta obřadní síň s márnicí a bytem hrobníka a také ohradní zeď. V roce 1992 zde byl odhalen pomník připomínající existenci hřbitova. Místo je volně přístupné.\n\n"}
{"id": "772384", "url": "https://cs.wikipedia.org/wiki?curid=772384", "title": "Starý židovský hřbitov v Táboře", "text": "Starý židovský hřbitov v Táboře\n\nBývalý Starý židovský hřbitov v Táboře, založený roku 1634 nad řekou Lužnicí, je dnes součástí parku Pod Kotnovem. Je chráněn jako kulturní památka České republiky.\n\nByl několikrát významně rozšířen, ale během 2. sv. války byly náhrobní kameny zcela odstraněny. Až roku 1955 zde byl postaven památník obětem holokaustu. Je volně přístupný branami z Korandovy nebo Bechyňské ulice.\n\n"}
{"id": "772385", "url": "https://cs.wikipedia.org/wiki?curid=772385", "title": "Synagoga v Třeboni", "text": "Synagoga v Třeboni\n\nBývalá synagoga v Třeboni v Krčínově ulici čp. 50 (Třeboň I) vpravo na cestě od zámecké brány v Hamiltonově paláci, byla přestavěna ze staršího domu ve druhé polovině 19. století, pravděpodobně kolem roku 1880. Její architektura byla ovlivněna \"geniem loci\" (třeboňská renesance). Rozkvět modlitebny vrcholil ve dvacátých letech 20. století za předsedy židovské obce v Třeboni Ludvíka Metzla, kdy bylo umělecky upraveno místo pro kázání i čtení (a uložení) tory, opraven zděný almemor s kovanou mříží i tribuna. Tehdy měla synagoga i stálého správce, který obýval domek přímo na dvoře areálu. Ludvík Metzel se setkal v červnu v roce 1925 i s prezidentem Tomášem Garrigue Masarykem při jeho návštěvě Třeboně. Metzelovi synové, Karel, Viktor a Felix, zahynuli v průběhu druhé světové války, každý v jiném koncentračním táboře, jak dokládají kameny zmizelých na třeboňském Masarykově náměstí (seřazené v dlažbě kolmo k ose podloubí Masarykova náměstí před domem čp.96/I. který jim tehdy patřil). Ludvík Metzel odpočívá na Třeboňském židovském hřbitově poblíž 60 m vysoké věže třeboňské Kotěrovy vodárny, přibližně uprostřed pietního místa. Karel byl otcem Hany Bradyové a Jiřího Bradyho.\nNa dvoře se nalézá přístavek spojený s tribunou, který sloužil jako příbytek správce synagogy ještě za První Československé republiky.\n\nK bohoslužbám se využívala asi do 2. světové války, potom začala po další přestavbě sloužit k obytným účelům. V horním patře se dochoval strop s originální dekorativní výmalbou a štuky.\n\nAron ha-kodeš, almemor (bima), ani další vybavení synagogy se nedochovalo. Opona, zdobený parochet symbolickou torou s korunou (keter Tora), kaporet a další textilie i dekorace, šulchan, amud (čtecí stolky), rovněž i menora a věčné světlo se ztratily či byly zničeny v průběhu druhé světové války. Osudy několika svitků tory (Sefer Tora, Chamiša chumšej Tora) a knih (14 knih Mišne Tory, spis Sefer chasidim), které byly ve vlastnictví třeboňské náboženské židovské obce až do 2. světové války, nejsou známy.\n\nNa jižní straně v přízemí byly ještě v roce 1968 zachovány stopy hechalu, dvou sloupů a závěsu věčného světla v zazděném výklenku.\n\nStavba byla v roce 2012 nově dobře opravena, avšak není zde žádná tabulka, upozorňující na původní účel budovy, ani osudy židovské obce v Třeboni.\n\nVe vedlejším třípodlažním domě (vlevo) čp. 49/I sídlila židovská škola.\n\nObytné domy jsou nyní ve vlastnictví Pražské židovské náboženské obce, která se stará o jejich údržbu.\n\n"}
{"id": "772386", "url": "https://cs.wikipedia.org/wiki?curid=772386", "title": "Židovský hřbitov v Třeboni", "text": "Židovský hřbitov v Třeboni\n\nŽidovský hřbitov v Třeboni, založený na samém konci 19. století, leží východně od města v lese při polní cestě odbočující doleva ze silnice na Novou Hlínu. Od 15. října 2019 je hřbitov chráněn jako kulturní památka. \n\nHřbitovní domek pocházející z doby založení hřbitova se využívá jako rekreační obydlí. Nad vstupní bránou stojí dosud čitelný nápis \"Před smrtí jsou si všichni rovni, vážení a uctívaní a i ti, kteří vážení a uctívaní nejsou\". Areál obklopuje dobře udržovaná cihlová zeď, jejíž kovaná brána je uzamčena.\n\nNáhrobky se nalézají v severní části hřbitova, jižní je prázdná. Přibližně ve středu prostoru je umístěn hrob rodiny Metzlových. Ludvík, zemřelý roku 1933, byl předsedou ŽO v Třeboni, jeho tři synové Karel, Felix a Viktor byli spolu s většinou členů svých rodin umučeni v koncentračních táborech Osvětim, Dachau a Mauthausen. Na třeboňském Masarykově náměstí (před podloubím domu Třeboň I. č.p. 96, který jim patřil) jim jsou věnovány Kameny zmizelých, zlatě barvené dlažební kostky s jejich jmény a daty narození a úmrtí. Přímým potomkem (vnukem) Viktora je bývalý ministr kultury ČR pan Daniel Herman.\n\n"}
{"id": "772387", "url": "https://cs.wikipedia.org/wiki?curid=772387", "title": "Židovská škola v Tučapech", "text": "Židovská škola v Tučapech\n\nBývalá židovská škola v Tučapech (cheder), nyní dům čp. 64, stojí u silnice směrem na Soběslav a sousedí s bývalou synagogou. Je chráněna jako kulturní památka České republiky.\n\nMezi oběma budovami je dosud patrný průchod.\n\n"}
{"id": "772388", "url": "https://cs.wikipedia.org/wiki?curid=772388", "title": "Židovský hřbitov v Tučapech", "text": "Židovský hřbitov v Tučapech\n\nŽidovský hřbitov v Tučapech, založený před rokem 1713, se nalézá na jižním okraji obce při Černovickém potoku. Je chráněn jako kulturní památka České republiky.\nV areálu lze najít přibližně 300 náhrobků s nejstarším z roku 1737, poslední pochází ze 30. let 20. století. Ve východní části hřbitova stojí opravená márnice. Je volně přístupný.\n\n"}
{"id": "772389", "url": "https://cs.wikipedia.org/wiki?curid=772389", "title": "Židovský hřbitov ve Velkém Pěčíně", "text": "Židovský hřbitov ve Velkém Pěčíně\n\nŽidovský hřbitov ve Velkém Pěčíně se nachází v lese napravo od staré silnice na Myslůvku při žlutě značené turistické stezce. Je chráněn jako kulturní památka České republiky.\n\nJeho zřízení bylo povoleno v 17. století ve spojení se známým židovským osídlením v Telči, od níž je vzdálen přibližně 6 km na jih. Dodnes se zde dochovalo kolem 150 náhrobních kamenů, z nichž nejstarší pochází z roku 1655, a zrekonstruovaná průchozí kamenná márnice. Pohřby se zde konaly do roku 1879. Poškozen byl nejen nacisty za okupace v době 2. světové války, (zdroj) ale také utrpěl vandalismem na počátku 21. století. Je volně přístupný. (zdroj)\n\n"}
{"id": "772390", "url": "https://cs.wikipedia.org/wiki?curid=772390", "title": "Synagoga ve Vodňanech", "text": "Synagoga ve Vodňanech\n\nSynagoga ve Vodňanech v Majerově ulici čp. 152 (dle starého číslování č. IV.) byla vystavěna mezi lety 1837 a 1852 () východně od náměstí. Je chráněna jako kulturní památka České republiky.\n\nK bohoslužbám se využívala do 2. světové války, od roku 1958 slouží jako Městské muzeum. Dům čp. 153 býval židovskou školou, dům čp. 152 zčásti pohltil Starou synagogu, která byla částečně také zbořena.\n\n"}
{"id": "772391", "url": "https://cs.wikipedia.org/wiki?curid=772391", "title": "Diskografie Armina van Buurena", "text": "Diskografie Armina van Buurena\n\nToto je diskografie nizozemského trancového DJe a producenta Armina van Buurena.\n\n\n\n\n\n\n\n"}
{"id": "772395", "url": "https://cs.wikipedia.org/wiki?curid=772395", "title": "Marjean Holdenová", "text": "Marjean Holdenová\n\nMarjean Holdenová (* 3. listopadu 1964 Minneapolis, Minnesota) je americká herečka.\n\nDebutovala ve francouzském filmu \"Le déclic\" (1985), v 80. letech se objevila také např. ve filmech \"Glitch!\", \"Stripped to Kill II: Live Girls\" a \"Skvělé dobrodružství Billa a Teda\". V průběhu následujícího desetiletí hostovala v řadě televizních seriálů, jako jsou \"A Different World\", \"Jake a Tlusťoch\", \"True Colors\", \"Fresh Prince\", \"Odpadlík\", \"Wings\", \"Příběhy ze záhrobí\", \"JAG\", \"\" (člen posádky Stolzoffová v epizodě „Stanice Empok Nor“; 1997), \"Pacific Blue\" a \"Brutální Nikita\". Hrála též v celovečerních filmech \"Experiment Philadelphia 2\", \"Mortal Kombat 2: Vyhlazení\", \"\" a \"Nebezpečná rychlost 2: Zásah\". V roce 1999 se objevila v televizním sci-fi filmu \"\" jako navigátorka vesmírné lodi \"Excalibur\". Na tento snímek navázal 13dílný seriál \"Křížová výprava\", kde ztvárnila jednu z hlavních postav, doktorku Sarah Chambersovou. V letech 2000 až 2002 působila v seriálu \"Pán šelem\", roku 2005 hrála ve filmu \"Rukojmí\", v roce 2009 hostovala v seriálu \"Pohotovost\".\n\n"}
{"id": "772399", "url": "https://cs.wikipedia.org/wiki?curid=772399", "title": "Carrie Dobrová", "text": "Carrie Dobrová\n\nCarrie Dobrová (* 30. května 1957 New York, New York) je americká herečka.\n\nV televizi debutovala v roce 1993 epizodní rolí v seriálu \"Policie z Palm Beach\", v následujících letech hrála ve filmech \"Špatně hlídané sny\" a \"Útok\". Roku 1996 hrála jednu z hlavních postav ve sci-fi seriálu \"Hypernauts\", v letech 1996 a 1997 se objevila ve dvou menších rolích ve sci-fi seriálu \"Babylon 5\". V epizodě „Exogenesis“ (1996) ztvárnila doktorku Harrisonovou, v díle „Racing Mars“ Brakirijku. Roku 1999 hrála v televizním filmu \"\" zlodějku Dureenu Nafeel, kterou představovala i v navazujícím seriálu \"Křížová výprava\". Dále hrála např. ve filmech \"The Emissary: A Biblical Epic\" a \"A Marine Story\" či hostovala v seriálech \"Beverly Hills 90210\" a \"Křižovatky medicíny\".\n\n"}
{"id": "772404", "url": "https://cs.wikipedia.org/wiki?curid=772404", "title": "Tyršův sad (Brno-Veveří)", "text": "Tyršův sad (Brno-Veveří)\n\nTyršův sad je veřejný park v Brně, ve čtvrti Veveří. Nachází se mezi ulicemi Botanickou, Smetanovou, Kounicovou a Sokolskou, jeho rozloha činí 1,7 ha. Je spravován městskou příspěvkovou organizací Veřejná zeleň města Brna. Park je chráněn jako kulturní památka České republiky.\n\nV roce 1785 byl v místech dnešního Tyršova parku, severně od tehdejšího Brna, zřízen městský hřbitov, který byl prvním brněnským hřbitovem založeným mimo vlastní město po zákazu Josefa II. pohřbívat mrtvé v intravilánu obcí. Celkem čtyřikrát byl rozšířen, při svém největším rozsahu zabíral území mezi dnešními ulicemi Antonínskou a Sušilovou. Od poloviny 19. století však bylo uvažováno o založení nového hřbitova, k čemuž došlo v roce 1883, kdy byl zprovozněn Ústřední hřbitov jižně od Brna, kam byly postupně přeneseny významné osobnosti. Poslední pohřeb na městském hřbitově se konal 30. října 1883.\n\nOd konce 19. století bylo území původního městského hřbitova zastavováno. Zachován byl prostor u křižovatek dnešních ulic Botanické a Smetanovy, který byl mezi lety 1908 a 1912 parkově upraven. Za první republiky získal park název Tyršův sad, který odkazuje na sousední sokolský areál v Kounicově ulici, resp. zakladatele Sokola Miroslava Tyrše. V parku zůstal centrální litinový kříž z roku 1847 a v roce 1969 zde byl realizován pomník francouzského generála Jean-Marie Valhuberta, který byl smrtelně zraněn v bitvě u Slavkova v roce 1805 a který byl na městském hřbitově pohřben.\n\nJeště před vznikem parku zde byla zřízena malá školní botanická zahrada (zrušena 1922 po zřízení botanické zahrady v nedalekém areálu Přírodovědecké fakulty Masarykovy univerzity), v roce 1937 začala v Tyršově sadu fungovat malá zoo (zrušena 1947).\n\nPark byl v 90. letech 20. století zrekonstruován podle projektu architekta Ivara Otruby, úpravy byly dokončeny v roce 2000.\n\nOd roku 2008 zde sídlí městská příspěvková organizace Veřejná zeleň města Brna, která Tyršův sad společně s dalšími městskými parky spravuje.\n\n"}
{"id": "772411", "url": "https://cs.wikipedia.org/wiki?curid=772411", "title": "Lesní divadlo (Sloup)", "text": "Lesní divadlo (Sloup)\n\nLesní divadlo ve Sloupu je přírodní amfiteátr na okraji obce Sloup v Čechách na Českolipsku, kde se hraje od roku 1921 divadlo.\n\nMezi obcemi Sloup a Svojkov je zalesněné území s mnoha kopci, pod nimiž vede silnice od Zákup. Před sjezdem do obce Sloup je hospoda \"U sedmi trpaslíků\" a asi 250 metrů před ní je areál lesního, resp. skalního divadla. Je v malém údolí uvnitř pískovcových skal na dohled od zmiňované silnice. Stráň byla tehdy upravena jako hlediště pro 2000 diváků (dnes je kapacita menší), ve skalách byly vytesány průchody a místnosti-jeskyně.\n\nDivadelní spolek Sloup (zal. 1920) získal od hraběte Augustina Kinského pozemek, na němž za 50 000 korun postavili roku 1921 divadelní scénu. Byla slavnostně otevřena na Svatodušní neděli téhož roku 1921 profesorem Rudolfem Ringelem a hned se konalo první představení, drama \"Potopený zvon\".\nHrály zde tehdy známé osobnosti, jako byl pěvec Richard Tauber či herec Emil Jannings. Zajímavý byl i repertoár, který zahrnoval i opery a operety: \"Netopýr\" od Strausse, \"Čarostřelec\", \"Cikánský baron\".\n\nPo roce 1945 se zde začalo divadlo opět hrát. Z roku 1946 jsou záznamy o vystoupení souboru lužicko-srbské mládeže a studentského souboru z České Lípy, o několik let později zde byla sehrána \"Prodaná nevěsta\" od Bedřicha Smetany.\n\nV letech 1957 až 1959 byly provedeny stavební úpravy, dány nové lavice, upraveny vstupní brány. Po roce 1960 se zde hrát přestalo, divadlo osiřelo a začalo chátrat. K obnově došlo až po roce 2000.\n\nV letech 2004–2005 byla divadlo opraveno. Bylo postaveno nové podium, sedačky pro 250 diváků, upraveny přístupové cesty s lavičkami, zhotovena elektrická přípojka a osvětlení, vyčistěny skalní prostory. Postupné úpravy celého areálu následovaly každý rok.\n\nOd června 2004 se začalo opět hrát a během dvou let zde bylo 30 představení. V roce 2009 zde bylo na některých představeních (pohádky, Fešáci) kolem 700 diváků.\n\nV divadle se pokračuje v hraní pohádek i v letní sezoně 2013.Hrály se nejen pohádky, na hře Monology vagíny bylo v srpnu 2013 rekordních 1095 diváků. V roce 2014 se očekává velká návštěva na hru \"Tělo\" od Eve Enslerové.\n\nObecní zastupitelstvo odmítlo možnost pronajímat amfiteátr ke komerčním účelům.\n\n"}
{"id": "772412", "url": "https://cs.wikipedia.org/wiki?curid=772412", "title": "Slovensko na Letních olympijských hrách 2000", "text": "Slovensko na Letních olympijských hrách 2000\n\nSlovensko na Letních olympijských hrách 2000 reprezentovalo 108 (81 mužů a 27 žen) sportovců. \n"}
{"id": "772425", "url": "https://cs.wikipedia.org/wiki?curid=772425", "title": "Slovensko na Letních olympijských hrách 1996", "text": "Slovensko na Letních olympijských hrách 1996\n\nSlovensko na Letních olympijských hrách 1996 reprezentovalo 71 (58 mužů a 13 žen) sportovců. \n"}
{"id": "772429", "url": "https://cs.wikipedia.org/wiki?curid=772429", "title": "Václav Lavička (fotbalista)", "text": "Václav Lavička (fotbalista)\n\nVáclav Lavička (22. května 1958 – 17. ledna 2014, Plzeň) byl český fotbalista, brankář.\n\nV československé lize chytal za Škodu Plzeň a RH Cheb. Nastoupil ve 125 ligových utkáních. V juniorské reprezentaci nastoupil ve 2 utkáních.\n\n\n"}
{"id": "772434", "url": "https://cs.wikipedia.org/wiki?curid=772434", "title": "Peter Lovacký", "text": "Peter Lovacký\n\nPeter Lovacký (* 15. dubna 1956) je bývalý slovenský fotbalista, útočník. Jeho otec Peter Lovacký byl rovněž prvoligovým fotbalistou Lokomotívy Košice.\n\nV československé lize hrál za Lokomotívu Košice. Nastoupil ke 131 ligovým utkáním a dal 16 gólů. Za juniorskou reprezentaci do 21 let nastoupil v 4 utkáních a dal 1 gól. Poháru vítězů pohárů nastoupil ke 4 utkáním. Vítěz Slovenského poháru 1979. V nižších soutěžích hrál i za VTJ Žatec a Chemlon Humenné.\n\n\n"}
{"id": "772436", "url": "https://cs.wikipedia.org/wiki?curid=772436", "title": "Ivo Lubas", "text": "Ivo Lubas\n\nIvo Lubas (* 8. září 1949) je bývalý český fotbalista, útočník, záložník a obránce.\n\nV lize hrál za Spartak Hradec Králové a Slavii Praha. V lize odehrál 207 utkání a dal 26 gólů. V Poháru UEFA nastoupil ve 2 utkáních. Začínal jako útočník, postupně se přesunul až na pozici levého obránce. Za Slávii odehrál celkem 470 utkání. V nižších soutěžích hrál i za ||Vagónku Česká Lípa.\n\nVystudoval práva. Po skončení aktivní kariéry pokračoval ve Slávii jako funkcionář. Od roku 1993 pracuje jako funkcionář fotbalového svazu. Dlouholetý šéf profesionálních fotbalových soutěží.\n\n"}
{"id": "772439", "url": "https://cs.wikipedia.org/wiki?curid=772439", "title": "Anna Špačková", "text": "Anna Špačková\n\nAnna Špačková (11. června 1922 – 23. července 2006) byla slovenská a československá politička Komunistické strany Slovenska a poúnorová poslankyně Národního shromáždění ČSSR.\n\nVe volbách roku 1960 byla zvolena za KSS do Národního shromáždění ČSSR za Západoslovenský kraj. Podílela se na projednání nové ústavy ČSSR z roku 1960. V Národním shromáždění zasedala až do konce volebního období parlamentu, tedy do voleb v roce 1964.\n\nJistou Annu Špačkovou zvolil 16. sjezd KSČ za kandidátku Ústředního výboru Komunistické strany Československa.\n\n"}
{"id": "772443", "url": "https://cs.wikipedia.org/wiki?curid=772443", "title": "Dušan Špálovský", "text": "Dušan Špálovský\n\nDušan Špálovský (29. června 1923 Smržice – 1984) byl český a československý politik Československé strany socialistické a poúnorový poslanec Národního shromáždění ČSSR a Sněmovny lidu Federálního shromáždění.\n\nPůsobil jako strojní zámečník, nástrojař a údržbář v Prostějově. Byl funkcionářem Československé strany socialistické. V roce 1971 působil v nakladatelství Melantrich jako vedoucí administrace jeho brněnské pobočky.\n\nPo volbách roku 1960 byl zvolen za ČSS do Národního shromáždění ČSSR za Jihomoravský kraj. Mandát nabyl až dodatečně v prosinci 1962 po doplňovacích volbách poté, co zemřel dosavadní poslanec Ladislav Wait. Mandát obhájil ve volbách v roce 1964. V Národním shromáždění zasedal až do konce volebního období parlamentu v roce 1968. K roku 1962 i 1968 se uvádí profesně jako vedoucí tajemník Krajského výboru ČSS v obvodu Brno.\n\nPo invazi vojsk Varšavské smlouvy do Československa byl ráno 21. srpna 1968 zvolen členem delegace Národního shromáždění (Dušan Špálovský, Zdeněk Fierlinger, Andrej Žiak, Josef Zedník, Alois Poledňák a Vladimír Kaigl), jejímž úkolem bylo sdělit stanovisko Národního shromáždění k okupaci velvyslanci Sovětského svazu a navázat kontakt s prezidentem republiky Ludvíkem Svobodou.\n\nPo federalizaci Československa usedl roku 1969 do Sněmovny lidu Federálního shromáždění (volební obvod Brno 5). V parlamentu setrval do konce volebního období, tedy do voleb roku 1971.\n\nOd roku 1973 se jistý Dušan Spálovský, narozen 1923, nalézá v evidenci zájmových osob Státní bezpečnosti.\n"}
{"id": "772446", "url": "https://cs.wikipedia.org/wiki?curid=772446", "title": "Aleš Jungmann", "text": "Aleš Jungmann\n\nAleš Jungmann (* 11. září 1971, Liberec) je český fotograf architektury. Mimo profesionální práci se věnuje fotografii krajiny a dříve dokumentu. Je držitelem titulu QEP (Qualified European Photographer).\n\nV letech 1991–1997 studoval fotografii na FAMU. Zajímal se především o dokument a krajinu. Dokument (soubory \"Volby\" a \"Válečné hry\") fotografoval u docenta Pavla Diase a Viktora Koláře, fotografii krajiny pak u docenta Miroslava Vojtěchovského.\n\nArchitekturu začal fotografovat souběžně se školní prací. Impulsem bylo semestrální cvičení \"architektura\" u Doc. Pavla Štechy, kdy jako úkol fotografoval Veletržní palác. Silný zážitek z tehdy rekonstruované budovy se stal určujícím momentem pro budoucí profesionální fotografickou orientaci. Během studia pracoval jako externí fotograf časopisu \"Architekt\" a získával první zakázky. Dnes fotografuje architekturu pro české a zahraniční architektonické ateliery, developery, časopisy a knihy. Mezi jeho zákazníky patří Aukett, Chapman Taylor, Jestico + Whiles, Sial, Kempinski, Hilton, Google, Wallpaper, Duravit nebo Česká spořitelna.\n\nOd roku 2004 je držitelem titulu QEP (Qualified European Photographer).\n\nS nakladatelstvím Dorling Kindersley spolupracoval na knize Toma Anga \"\"The Complete Photographer\"\" (2010) - část fotografie architektury.\n\nSpolu s fotografií architektury se od roku 2014 zabývá leteckou fotografií s multikoptérou. V roce 2016 získal Povolení k provozování leteckých prací od Úřadu pro civilní letectví.\n\nOd roku 2000 je ženatý a se ženou Irenou (1976) má tři děti - Vojtěcha (2004), Annu (2007) a Ellu (2011). Na Fakultě umění a architektury Technické univerzity v Liberci působí od roku 2004 ve fotografickém ateliéru.\n\n\n\n\n\n\n"}
{"id": "772448", "url": "https://cs.wikipedia.org/wiki?curid=772448", "title": "Matěj Špindler", "text": "Matěj Špindler\n\nMatěj Špindler (24. února 1907 - 14. dubna 1966) byl český a československý politik Komunistické strany Československa a poúnorový poslanec Národního shromáždění ČSSR.\n\nPůvodní profesí byl kovářem. V roce 1949 se stal předsedou okresní rady družstev v okrese Trhové Sviny. Do té doby tam působil jako hospodářský referent ONV. Téhož roku je zmiňován jako předseda vzorného Jednotného zemědělského družstva v obci Mokrý Lom. V roce 1955 využil svého vlivu a přimluvil se za amnestování Františka Nedorosta, rolníka z obce Branišovice, který byl v 50. letech pronásledován a vězněn.\n\n11. sjezd KSČ ho zvolil za člena Ústředního výboru Komunistické strany Československa. 12. sjezd KSČ ho ve funkci potvrdil. Byl po dlouhou dobu aktivně činný ve veřejném životě. Byl mu udělen Řád práce.\n\nVe volbách roku 1960 byl zvolen za KSČ do Národního shromáždění ČSSR za Jihočeský kraj. Podílel se na projednání ústavy ČSSR v roce 1960. Mandát obhájil ve volbách v roce 1964. V Národním shromáždění zasedal do své smrti roku 1966. Místo něj pak po doplňovacích volbách v obvodu Týn nad Vltavou nastoupil František Matoušek.\n\n"}
{"id": "772449", "url": "https://cs.wikipedia.org/wiki?curid=772449", "title": "Simon Srebnik", "text": "Simon Srebnik\n\nSimon (Shimon, Szymon) Srebnik (někdy též Srebrnik; 10. dubna 1930 – 16. srpna 2006) byl polský žid, který jako jeden ze tří lidí přežil pobyt v nacistickém vyhlazovacím táboře Chełmno.\n\nSrebnik pocházel z Lodže. Bylo mu třináct let, když byl se svou matkou poslán do vyhlazovacího tábora Chelmno (německy Kulmhof), který se nacházel poblíž vesnice Chełmno nad Nerem (Kulmhof an der Nehr). Jeho matka byla zavražděna v plynovém autě, on byl vybrán SS-many na práci v táboře. Jeho úkolem bylo vybírat nespálené kosti mrtvých, dávat je do pytlů a z člunu je házet do řeky Ner (pravý přítok Warty). Během pobytu v táboře vyhrál Srebnik závody ve skocích a v běhu, které organizovali strážci SS pro své pobavení. Ti co v závodech prohráli, byli většinou zavražděni. Dva dny před příchodem Rudé armády, 18. ledna 1945, byli všichni vězni, kteří zůstali v táboře jako obsluha, popraveni střelou do hlavy. Srebnik však zásah náhodou přežil. Projektil mu prostřelil hlavu, ale nezasáhl žádné životně důležité mozkové centrum.\n\nPo válce se usadil v Nes Cijona v Izraeli. Jako svědek se účastnil procesu s Adolfem Eichmannem. V roce 1985 vypovídal v dokumentu Šoa francouzského režiséra Clauda Lanzmanna.\n"}
{"id": "772450", "url": "https://cs.wikipedia.org/wiki?curid=772450", "title": "Josef Štěpánek (politik)", "text": "Josef Štěpánek (politik)\n\nJosef Štěpánek (* 28. února 1929) byl český a československý politik Komunistické strany Československa a poúnorový poslanec Národního shromáždění ČSSR.\n\nVe volbách roku 1960 byl zvolen za KSČ do Národního shromáždění ČSSR za Východočeský kraj. V Národním shromáždění zasedal do konce volebního období parlamentu, tedy do voleb v roce 1964.\n\n"}
{"id": "772453", "url": "https://cs.wikipedia.org/wiki?curid=772453", "title": "Polsko na Letních olympijských hrách 1980", "text": "Polsko na Letních olympijských hrách 1980\n\nPolsko na Letních olympijských hrách 1980 v Moskvě reprezentovalo 306 sportovců, z toho 232 mužů a 74 žen. Nejmladší účastnicí byla gymnastka Anita Jokiel (13 let, 232 dní), nejstarší pak sportovní střelec Józef Zapędzki (51 let, 136 dní). Reprezentanti vybojovali 32 medailí, z toho 3 zlatých, 14 stříbrných a 15 bronzových.\n\n"}
{"id": "772455", "url": "https://cs.wikipedia.org/wiki?curid=772455", "title": "Josef Štěpánek", "text": "Josef Štěpánek\n\nJméno a příjmení Josef Štěpánek má více nositelů:\n\n"}
{"id": "772456", "url": "https://cs.wikipedia.org/wiki?curid=772456", "title": "Anna Štěpánková", "text": "Anna Štěpánková\n\nAnna Štěpánková (26. srpna 1911 – ???) byla česká a československá politička a poúnorová bezpartijní poslankyně Národního shromáždění ČSSR.\n\nVe volbách roku 1960 byla zvolena do Národního shromáždění ČSSR za Severočeský kraj jako bezpartijní kandidátka. V Národním shromáždění zasedala až do konce volebního období parlamentu, tedy do voleb v roce 1964.\n\n"}
{"id": "772458", "url": "https://cs.wikipedia.org/wiki?curid=772458", "title": "Jan Šubrt", "text": "Jan Šubrt\n\nJan Šubrt (9. června 1925) byl český a československý politik Československé strany socialistické a poúnorový poslanec Národního shromáždění ČSSR a Sněmovny lidu Federálního shromáždění. Po roce 1968 odešel do emigrace.\n\nVe volbách roku 1960 byl zvolen za ČSS do Národního shromáždění ČSSR za Severočeský kraj. Mandát získal i ve volbách v roce 1964. V Národním shromáždění zasedal až do konce volebního období parlamentu v roce 1968.\n\nK roku 1968 se uvádí profesně jako odborný referent ministerstva techniky v obvodu Praha-Vršovice I. Patřil mezi několik poslanců, kteří se po invazi vojsk Varšavské smlouvy do Československa zdrželi hlasování o schválení smlouvy legalizující „dočasný pobyt“ sovětských vojsk na území ČSSR.\n\nPo federalizaci Československa usedl roku 1969 do Sněmovny lidu Federálního shromáždění (volební obvod Praha 10-Vršovice 1). V parlamentu setrval jen do října 1969, kdy byl zproštěn funkce poslance.\n\nRok po invazi vojsk Varšavské smlouvy do Československa totiž opustil republiku a oznámil svůj úmysl zůstat v emigraci. 20. srpna 1969 ještě v Praze sepsal dopis, kterým oznamoval předsedovi Sněmovny lidu, že nesouhlasí s vývojem v ČSSR. Tento dopis pak odeslal již ze zahraničí. V důsledku emigrace byl Ústředním výborem Československé strany socialistické vyloučen ze strany a ÚV ČSS navrhl i jeho odvolání z postu poslance. Ještě k roku 2004 se uvádí jako člověk žijící zčásti v Praze, zčásti ve švýcarském městě Kloten.\n\n"}
{"id": "772459", "url": "https://cs.wikipedia.org/wiki?curid=772459", "title": "Gmina Pieńsk", "text": "Gmina Pieńsk\n\nGmina Pieńsk je polská městsko-vesnická gmina v okrese Zgorzelec v Dolnoslezském vojvodství. Sídlem gminy je město Pieńsk. V roce 2010 zde žilo 9 177 obyvatel.\n\nGmina má rozlohu 110,33 km², zabírá 13,16% rozlohy okresu. Skládá se z 8 starostenství.\n\n\n"}
{"id": "772461", "url": "https://cs.wikipedia.org/wiki?curid=772461", "title": "Mária Šulganová", "text": "Mária Šulganová\n\nMária Šulganová (28. září 1925 – ???) byla slovenská a československá politička Komunistické strany Slovenska a poúnorová poslankyně Národního shromáždění ČSSR.\n\nVe volbách roku 1960 byla zvolena za KSS do Národního shromáždění ČSSR za Západoslovenský kraj. V Národním shromáždění zasedala až do konce volebního období parlamentu, tedy do voleb v roce 1964.\n\n"}
{"id": "772463", "url": "https://cs.wikipedia.org/wiki?curid=772463", "title": "Anton Švec", "text": "Anton Švec\n\nAnton Švec (14. září 1930 - 22. května 1997) byl slovenský a československý politik Komunistické strany Slovenska a poúnorový poslanec Národního shromáždění ČSSR a Sněmovny lidu Federálního shromáždění.\n\nVe volbách roku 1960 byl zvolen za KSS do Národního shromáždění ČSSR za Západoslovenský kraj. Mandát obhájil ve volbách v roce 1964. V Národním shromáždění zasedal až do konce jeho funkčního období v roce 1968.\n\nK roku 1968 se profesně uvádí jako předseda Okresní komise lidové kontroly z obvodu Želiezovce.\n\nPo federalizaci Československa usedl roku 1969 do Sněmovny lidu Federálního shromáždění (volební obvod Želiezovce), kde setrval do konce volebního období, tedy do voleb v roce 1971.\n\n"}
{"id": "772466", "url": "https://cs.wikipedia.org/wiki?curid=772466", "title": "Franz Wagner (kněz)", "text": "Franz Wagner (kněz)\n\nFranz Wagner (21. listopadu 1888 Hora Svaté Kateřiny – 8. srpna 1969 Bamberk) byl německý římskokatolický kněz, sídelní kanovník litoměřické kapituly, v roce 1946 pověřený duchovní správou pro uprchlíky v diecézi Bamberk. Papež jej jmenoval apoštolským protonotářem.\n\nByl synem pekaře z Hory Svaté Kateřiny v Krušných horách. Maturoval na jezuitském gymnáziu v Bohosudově a byl poslán na studia filozofie a teologie do Říma, která absolvoval v roce 1912; a 1. června 1912 přijal v Lateránské bazilice i kněžské svěcení. Jako kněz pak působil v Duchcově, v Šumburku nad Desnou a v Rochlicích u Liberce. V prosinci 1932 byl jmenován sídelním kanovníkem v litoměřické kapitule. Za děkana kapituly byl jmenován 30. dubna 1933 a instalován byl 3. května 1933 biskupem Antonínem Weberem. V letech 1933-1939 byl prorektorem litoměřického kněžského semináře. V roce 1939 byl jmenován generálním vikářem pro německy mluvící část litoměřické diecéze.\nČeštinu ovšem Wagner ovládal také, protože se česky mluvilo v bohosudovském gymnáziu a také na české koleji (Bohemicum) v Římě.\n\nPo poválečném odsunu do Německa v květnu 1946, pracoval krátce ve Schlüchtern v diecézi Fulda. Ale již 7. října 1946 obdržel z Bamberku telegram, že je pro něho připravené místo vikáře pro pastoraci uprchlíků v bamberské arcidiecézi. Přesunul se tedy na faru v Gößweinstein, která byla spojena s poutní bazilikou, kde dobře pastoračně působil. Vznikaly zde však problémy mezi ním a rektorem poutní baziliky, který kostel spíše uzavíral, neschvaloval vlastní modlitby a doporučoval poutě překládat jinam. 1. června 1948 přijal pozvání městského faráře Lorenze Wintera od Sv. Gangolfa z Bamberku a přestěhoval se do beneficiátního domu na Josefstraße. Zde nalezl domov, byl přijat duchovenstvem i členy farnosti. Ujal se opět své duchovní služby pro uprchlíky. Obstarával, přes poválečný nedostatek, pomoc duchovní i materiální. Organizoval také pomoc kněžím ve východoevropských zemích až do šedesátých let 20. století. Knihy a jinou pomoc dopravoval přes exilové kněze, kteří ji převáželi v batozích často na velké vzdálenosti, někdy na kole, později auty. Pro vysídlené obyvatele Sudet pořádal poutě do baziliky ve Vierzehnheiligen, jejichž tradice přetrvala až do začátku 21. století. Nebylo to však snadné, protože i v církevních kruzích byly obavy z těchto nových přistěhovalců do Německa. V roce 1966 se pouť dokonce musela přesunout z Vierzehnheiligen do kostela sv. Michaela. Na zásah knížete Löwensteina, předsedy Katholikentage, bylo setkání uprchlíků dovoleno pořádat v Bamberku v poutním domě. V těchto situacích zažíval prelát Wagner rezervovanost i odstup místní církve. Každou neděli se však účastnil nešpor v bamberské katedrále. Katedrální kapitulní senior dokonce dvakrát žádal místní radu, aby mohl prelát Wagner zasedat, jako kanovník, v chorových lavicích. Byl však odmítnut. Tyto problémy například Msgre. Zischek, bývalý Wagnerův kolega z litoměřické kapituly, v diecézi Eichstätt vůbec neměl, naopak se to považovalo za samozřejmost. Výrazně se jeho služba uprchlíkům projevovala službou bambegské části sdružení Ackermann-Gemeinde, kde mu říkali: \"„náš prelát“\". Při oslavách 80. narozenin byl pak nazván: \"„Strážcem spravedlnosti, utěšitelem zarmoucených i pomocníkem v nouzi“\", což charakterizovalo jeho osobnost. Zemřel 8. srpna 1969 a byl pochován do krypty kněžské hrobky v St. Gangolf v Bamberku.\n\n\n"}
{"id": "772468", "url": "https://cs.wikipedia.org/wiki?curid=772468", "title": "Emil Ludvík (fotbalista)", "text": "Emil Ludvík (fotbalista)\n\nEmil Ludvík byl český fotbalista, brankář.\n\nV československé lize chytal za SK Židenice, SK Libeň a AFK Bohemia Praha. Nastoupil v 98 utkáních.\n\n\n"}
{"id": "772471", "url": "https://cs.wikipedia.org/wiki?curid=772471", "title": "Karel Tichý (fotbalista)", "text": "Karel Tichý (fotbalista)\n\nKarel Tichý (8. ledna 1907 – 24. července 1973) byl český fotbalový brankář.\n\nHrál za SK Kladno. V československé lize odehrál 189 utkání a vstřelil 1 gól z pokutového kopu (25.08.1935). Ve Středoevropském poháru nastoupil v 8 utkáních.\n\n\n"}
{"id": "772473", "url": "https://cs.wikipedia.org/wiki?curid=772473", "title": "Serial Storage Architecture", "text": "Serial Storage Architecture\n\nSerial Storage Architecture („architektura sériového úložiště“) (SSA) je sériový transportní protokol používaný pro připojení disků k serverům. V roce 1990 to bylo vynalezeno Ianem Juddem ze společnosti IBM. Společnost IBM produkovala množství úspěšných produktů založených na tomto standardu, než byl předstihnut širším protokolem Fibre Channel.\n\nSSA byl podporován průmyslovou asociací SSA jako otevřený standard na rozdíl od jeho předchůdce první generace Serial Disk Subsystem. Počet dodavatelů zahrnující společnosti IBM, Pathlight Technology a Viacom vyráběly produkty založené na SSA. Tím také byl přijat jako standard ANSI X3T10.1. SSA zařízení jsou logicky zařízení SCSI a vyhovují všem příkazům protokolů SCSI.\n\nSSA poskytuje ochranu dat (ochraňuje data) pro kritické aplikace, čímž pomáhá k zajištění toho, že jediný chybný kabel nebude zabraňovat přístupu k datům. Všechny komponenty v typickém SSA podsystému jsou propojeny obousměrnou kabeláží. Data odeslaná z adaptéru mohou cestovat v obou směrech kolem smyčky na místo určení. SSA detekuje přerušení ve smyčce a automaticky mění systém, který pomáhá udržovat spojení, než je spojení znovu obnoveno.\n\nV jednom systému může být podporováno až 192 hot swap pevných disků. Disky mohou být určeny pro použití pole, dokonce v případě selhání hardwaru. Až 32 samostatných RAID polí může být podporováno pomocí adaptéru a pole mohou být zrcadleny mezi servery k poskytování efektivní ochrany pro kritické aplikace. Kromě toho může být pole umístěno až do 25 metrů odděleně - spojeny tenkými, lacinými měděnými kabely – jenž dovolují subsystémům, být umístěny v bezpečném, pohodlném místě daleko od onoho serveru.\n\nS vlastní odolností a jednoduchostí použití je SSA nasazen v prostředí se servery/RAID, kde je schopen poskytnout propustnost dat až 80 Mbyte/s, s trvalou přenosovou rychlostí větší jak 60 Mbytes/s v ne-RAIDovém režimu a 35 Mbytes/s v režimu RAID.\n\nMěděné kabely používané v SSA konfiguracích jsou kulaté svazky dva nebo čtyři kroucené páry až 25 metrů dlouhé a ukončeny\n9pinovými mikro-D konektory. Impedance je 75 ohmů jednostranně a 150 ohm odlišně. Pro delší vzdálenosti připojení, je možné použít optické kabely až do délky 10 km. Signály jsou diferenciální TTL. Přenosová kapacita je 20 megabajtů za sekundu v každém směru na kanál, s max. dvěma kanály, na kabel. Protokol transportní vrstvy, je bez návratu k nule, s 8B/10B kódování (10 bitů na znak). Vyšší vrstvy protokolu byly založeny na standardu SCSI-3.\n\n"}
{"id": "772474", "url": "https://cs.wikipedia.org/wiki?curid=772474", "title": "Jiřina Turečková", "text": "Jiřina Turečková\n\nJiřina Turečková (27. září 1924 – 22. června 1989) byla česká a československá politička Komunistické strany Československa a poúnorová poslankyně Národního shromáždění ČSSR, Sněmovny lidu Federálního shromáždění a České národní rady.\n\nPo volbách roku 1960 byla zvolena za KSČ do Národního shromáždění ČSSR za Severomoravský kraj. Mandát nabyla až dodatečně v lednu 1964 po doplňovacích volbách v obvodu Opava poté, co rezignovala poslankyně Ludmila Jankovcová. Uvádí se tehdy jako předsedkyně komise pro školství a kulturu ONV v Opavě a aktivní veřejná a politická pracovnice. Mandát obhájila ve volbách v roce 1964. V Národním shromáždění zasedala až do konce jeho funkčního období v roce 1968.\n\nK roku 1968 se profesně uvádí jako předsedkyně komise ONV z obvodu Opava.\n\nPo federalizaci Československa usedla roku 1969 do Sněmovny lidu Federálního shromáždění (volební obvod Opava), kde setrvala do prosince 1969, kdy rezignovala na poslanecký post. Ve stejném období zasedala i v České národní radě. I zde ale během roku 1969 rezignovala.\n\nBěhem pražského jara roku 1968 se zmiňuje jako představitelka reformních komunistů na Opavsku. Po invazi vojsk Varšavské smlouvy do Československa ji Ústřední výbor Komunistické strany Československa zařadil na seznam „představitelů a exponentů pravice“. V té době je uváděna jako tajemnice OV KSČ Opava (v databázi ovšem udáván její rok narození 1933).\n"}
{"id": "772475", "url": "https://cs.wikipedia.org/wiki?curid=772475", "title": "Peter Brimelow", "text": "Peter Brimelow\n\nPeter Brimelow (* 1947) je americko-britský novinář, publicista a spisovatel, který se ve své tvorbě zaměřuje často na otázky finančnictví a imigrace.\n\nBrimelow studoval na University of Sussex (BA, 1970) a na Stanfordově univerzitě (MBA, 1972). Po studiích se odstěhoval do Kanady a po krátkém pobytu v Kanadě do Spojených států, kde získal později i občanství.\n\nJako novinář psal či píše pro řadu periodik, mimo jiné Maclean's, Forbes, Chief Executive, Fortune, Financial Post, The Times či National Review. V roce 1999 založil online magazín VDARE, v jehož čele dosud stojí.\n\n"}
{"id": "772478", "url": "https://cs.wikipedia.org/wiki?curid=772478", "title": "Mária Turok-Heteš", "text": "Mária Turok-Heteš\n\nMária Turok-Heteš, provdaná Mária Urámová (* 8. září 1930), byla slovenská a československá politička Komunistické strany Slovenska a poúnorová poslankyně Národního shromáždění ČSSR.\n\nKoncem druhé světové války se na východním Slovensku přidala k vojskům, která osvobozovala Československo a došla s nimi až do Prahy.\n\nVe volbách roku 1960 byla zvolena za KSS do Národního shromáždění ČSSR za Východoslovenský kraj. V Národním shromáždění zasedala do března 1962, kdy rezignovala.\n\n"}
{"id": "772480", "url": "https://cs.wikipedia.org/wiki?curid=772480", "title": "Polsko na Letních olympijských hrách 1988", "text": "Polsko na Letních olympijských hrách 1988\n\nPolsko na Letních olympijských hrách 1988 v Soulu reprezentovalo 143 sportovců, z toho 111 mužů a 32 žen. Nejmladší účastnicí byla gymnastka Eliza Białkowska (15 let, 73 dní), nejstarší pak sportovní střelec Jerzy Greszkiewicz (38 let, 251 dnů) . Reprezentanti vybojovali 16 medailí, z toho 2 zlaté, 5 stříbrných a 9 bronzových.\n\n"}
{"id": "772486", "url": "https://cs.wikipedia.org/wiki?curid=772486", "title": "Saské Švýcarsko", "text": "Saské Švýcarsko\n\nSaské Švýcarsko (: \"Sächsische Schweiz\") je oblast v Německu, nacházející se jihovýchodně od Drážďan podél údolí řeky Labe, jejíž součástí je stejnojmenný národní park. Společně s českým národním parkem České Švýcarsko tvoří oblast známou jako Českosaské Švýcarsko (geomorfologicky jde o Děčínskou vrchovinu, alternativně též nazývanou Labské pískovce). Celá lokalita se nachází v zemském okrese Saské Švýcarsko-Východní Krušné hory (\"Landkreis Sächsische Schweiz-Osterzgebirge\"). Je využívána k horolezectví a mezi zdejší pamětihodnosti se řadí například pevnost Königstein.\n\n"}
{"id": "772499", "url": "https://cs.wikipedia.org/wiki?curid=772499", "title": "Martin Vaculík", "text": "Martin Vaculík\n\nMartin Vaculík (3. května 1922 Mutěnice – 21. července 2001) byl český a československý politik Komunistické strany Československa a poúnorový poslanec Národního shromáždění ČSSR a Sněmovny lidu Federálního shromáždění. \n\nVyučil se soustružníkem. V letech 1941–1945 navštěvoval vyšší odbornou školu ve Vsetíně. Od roku 1945 byl členem KSČ. V ní začal brzy zastávat funkcionářské pozice. V letech 1947–1950 byl organizačním tajemníkem Okresního výboru KSČ ve Vsetíně a v letech 1950–1956 spolupracovníkem Ústředního výboru Komunistické strany Československa. V období let 1956–1958 studoval na stranické vysoké škole KSSS v Moskvě. Po návratu do Československa postoupil na vyšší pozice. Od března 1960 do listopadu 1962 působil jako tajemník pro ideologickou práci Krajského výboru KSČ v Jihomoravském kraji. Původně měl reputaci dogmatika, postupně přecházel na reformní pozice.\n\nXII. sjezd KSČ ho zvolil za člena Ústředního výboru Komunistické strany Československa. XIII. sjezd KSČ i Vysočanský sjezd KSČ v srpnu 1968 ho ve funkci potvrdil. V období září 1963 – červen 1968 byl kandidátem předsednictva ÚV KSČ a v období červen 1966 – duben 1968 i členem sekretariátu ÚV KSČ. K roku 1966 se zmiňuje jako vedoucí tajemník Městského výboru KSČ v Praze (ve funkci od dubna 1966). K roku 1968 se uvádí profesně jako politický pracovník ÚV KSČ z obvodu Brno I.\n\nDlouhodobě zasedal i v nejvyšších zákonodárných sborech. Po volbách roku 1960 byl zvolen za KSČ do Národního shromáždění ČSSR za Jihomoravský kraj. Mandát nabyl až dodatečně v lednu 1964 po doplňovacích volbách v obvodu Brno I poté, co rezignoval poslanec Július Ďuriš. Uvádí se tehdy jako vedoucí tajemník Krajského výboru KSČ v Jihomoravském kraji, dlouholetý veřejný a politický pracovník a nositel dvou státních vyznamenání. Mandát získal i ve volbách v roce 1964. V Národním shromáždění zasedal až do konce jeho funkčního období v roce 1968.\n\nBěhem pražského jara vystoupil v únoru 1968 v Československém rozhlasu a prosazoval vizi neanonymní politiky, včetně většího informování veřejnosti o zákulisí jednání ÚV KSČ a dalších orgánů. Během roku 1968 ovšem opustil post vedoucího tajemníka Městského výboru KSČ v Praze a nahradil ho Josef Špaček. Jeho zásadním politickým krokem ale byl podpis pod manifest Dva tisíce slov vyzývající k razantnějšímu zavádění demokratických reforem. Martin Vaculík byl spolu s Oldřichem Starým jedinými členy ÚV KSČ, kteří se k manifestu připojili. Aktivně se rovněž během pražského jara podílel na přípravě vzniku Komunistické strany českých zemí, která měla být výrazem federalizace státu.\n\nPo federalizaci Československa usedl roku 1969 do Sněmovny lidu Federálního shromáždění (volební obvod Brno I), kde setrval do prosince 1969, kdy na poslanecký post rezignoval. Jeho politická kariéra skončila po invazi vojsk Varšavské smlouvy do Československa v souvislosti s nástupem normalizace. 26. září 1969 byl „uvolněn“ z funkce člena ÚV KSČ.\n\n"}
{"id": "772500", "url": "https://cs.wikipedia.org/wiki?curid=772500", "title": "Magnus I. Norský", "text": "Magnus I. Norský\n\nMagnus I. Olavsson (duben/červen 1024 – 25. říjen 1047), známý také jako Dobrý byl norským králem v letech 1035 až 1047 a dánským králem v letech 1042 až 1047.\n\nMagnus byl nemanželským synem Olafa II. Norského, později známého jako \"Svatý Olaf\", a jeho anglické konkubíny Alvhild. V roce 1028 připravil Olafa o trůn dánský král Knut Veliký a Magnus se společně s ním a svou matkou uchýlil do exilu v Garðaríki (Kyjevská Rus). Olaf zemřel v roce 1030, Magnus s matkou ale v Kyjevské Rusi zůstali i poté.\n\nPo smrti Knuta Velikého v roce 1035 ale norští šlechtici už nechtěli dánskou vládu, zejména ne tvrdou vládu Knutova syna a jeho matky Ælfgifu (v Norsku známé jako \"Álfífa\"). Einarr Þambarskelfir a Kalf Arnesson, spojenci Magnusova otce odcestovali do Kyjevské Rusi, aby Magnuse přivedli zpět jako norského krále.\n\nMagnus byl norským králem prohláše v roce 1035 ve svých jedenácti letech. Svein a jeho matka utekli z Norska a Svein brzy poté zemřel. Magnus měl nejprve v úmyslu pomstít se otcovým nepřátelům, ale po domluvě s tím přestal, proto je známý jako \"dobrý\" či \"ušlechtilý\".\n\nJiný ze synů Knuta Velikého, Hardiknut, byl dánským králem a měl v úmyslu svou zemi znovu spojit s Norskem, zatímco Magnus v roce 1040 zahájil kampaň proti Dánsku. Šlechtici z obou zemí však přiměli oba krále ke schůzce u řeky Göta, na hranicích obou království. Uzavřeli mír s tím, že v případě úmrtí budou vzájemnými následníky. Hardiknut zemřel v roce 1042 v Anglii a Magnus se tak stal také dánským králem, na úkor Hardiknutova synovce Svena Estridsena. Sven byl stále v opozici proti Magnusovi, ačkoliv podle \"Heimskringla\" z něj Magnus udělal jarla.\n\nMagnus chtěl obnovit říši Knuta Velikého a stát se také králem Anglie. Po smrti Hardiknuta si angličtí šlechtici zvolili za krále Eduarda III., kterému Magnus napsal, že má v úmyslu zaútočit na Anglii spojenými silami Norska a Dánska.\" Eduardova matka Emma Normandská podporovala Magnuse a v roce 1043 jí anglický král zabavil majetek, což ji podle jedné zprávy přimělo nabídnout pomoc Magnusovi.\n\nZ exilu se mezitím vrátil Magnusův strýc Harald a zpochybnil Magnusovu vládu, přičemž v Dánsku byl stále hrozbou Svena Estridsen. Harald a Sven se proti Magnusovi spojili a Magnus se tak v roce 1046 rozhodl udělat z Haralda svého spoluvládce.\n\nDo roku 1046 Magnus vytlačil Svena z Dánska. 25. října 1047 však náhle třiadvacetiletý Magnus v Dánsku zemřel v důsledku nehody nebo nemoci. Různé zdroje uvádějí, že to bylo v důsledku pádu přes palubu jedné z lodí, které shromažďoval k invazi do Anglie, pádu z koně, nebo v důsledku toho, že na palubě lodi onemocněl. Svena zřejmě jmenoval svým dědicem v Dánsku a Haralda v Norsku, podle některých zpráv se tak stalo na jeho smrtelné posteli. Pohřbený je vedle svého otce v Nidaroském dómě v Trondheimu.\n\nMagnus nebyl ženatý, ale měl nemanželkou dceru Ragnhildu, která se vdala za norského šlechtice Håkona Ivarssona. Jedním z jejím potomků byl pozdější král Erik III. Dánský.\n"}
{"id": "772503", "url": "https://cs.wikipedia.org/wiki?curid=772503", "title": "Vladimír Varmuža", "text": "Vladimír Varmuža\n\nVladimír Varmuža (7. února 1915 – ???) byl český a československý politik Komunistické strany Československa a poúnorový poslanec Národního shromáždění ČSSR a Sněmovny lidu Federálního shromáždění.\n\nVe volbách roku 1960 byl zvolen za KSČ do Národního shromáždění ČSSR za Jihomoravský kraj. Mandát obhájil ve volbách v roce 1964. V Národním shromáždění zasedal až do konce jeho funkčního období v roce 1968.\n\nK roku 1968 se uvádí profesně jako tajemník Okresního výboru Národní fronty z obvodu Břeclav.\n\nPo federalizaci Československa usedl roku 1969 do Sněmovny lidu Federálního shromáždění (volební obvod Břeclav), kde setrval do konce volebního období parlamentu, tedy do voleb do Sněmovny lidu Federálního shromáždění roku 1971.\n\n"}
{"id": "772505", "url": "https://cs.wikipedia.org/wiki?curid=772505", "title": "Franz Xaver Reike", "text": "Franz Xaver Reike\n\nFranz Xaver Reike (28. července 1871 Komořany – 27. května 1951 Gößweinstein) byl německý římskokatolický kněz, sídelní kanovník a probošt litoměřické kapituly.\n\nSvá teologická studia zakončil ve Vídni v roce 1910 disertační prací na téma Augustin Bartoloměj Hille, biskup litoměřický. Svou disertační práci pak publikoval v tisku.\nPoté byl 28. října 1896 vysvěcen na kněze pro litoměřickou diecézi.\nV letech 1905–1914 byl spirituálem litoměřického kněžského semináře.\nDne 1. dubna 1913 byl ustanoven sídelním kanovníkem litoměřické kapituly s kanonikátem königseggovským II. V letech 1930–1951 byl proboštem litoměřické kapituly a zároveň kanovníkem penitenciářem. Po skončení II. světové války byl zařazen do odsunu a v květnu 1946 odsunut. Za svou duchovní práci získal jako ocenění titul Tajný papežský komoří a posléze Papežský prelát. Zemřel 27. května 1951 v Gößweinsteinu, kde byl také na místním hřbitově pochován do společného hrobu s bývalým raspenavským farářem Franzem Vogelem.\n\n\n\n"}
{"id": "772508", "url": "https://cs.wikipedia.org/wiki?curid=772508", "title": "Fernandel", "text": "Fernandel\n\nFernandel, vlastním jménem Fernand Joseph Désiré Contandin (8. května 1903, Marseille – 26. února 1971, Paříž), byl francouzský herec a zpěvák. Vyšel ze světa francouzské operety a vaudevillu, stal se však i známým filmovým hercem, k jeho popularitě přispěla především role Dona Camilla, který v sérii filmů sváděl v malém italském městečku souboj s komunistickým starostou Pepponem. Úspěch snímků o svérázném knězi ho katapultoval i do Hollywoodu, kde jeho nejúspěšnějším počinem byl film \"Paris Holiday\", kde stál po boku Boba Hopea. Míru jeho popularity ve Francii ukázala anketa Největší Francouz (obdoba 100 největších Britů či Největšího Čecha), která se ve Francii konala roku 2005. Fernandel se zde umístil na 13. místě (před Napoleonem Bonapartem, Karlem Velikým či François Mitterrandem, ale také před svými ve světě slavnějšími kolegy Louis de Funèsem či Jean Gabinem).\n\n\n"}
{"id": "772510", "url": "https://cs.wikipedia.org/wiki?curid=772510", "title": "Jaroslav Vávra (poslanec)", "text": "Jaroslav Vávra (poslanec)\n\nJaroslav Vávra (6. února 1925 – ???) byl český a československý politik a poúnorový bezpartijní poslanec Národního shromáždění ČSSR.\n\nVe volbách roku 1960 byl zvolen do Národního shromáždění ČSSR za Severočeský kraj jako bezpartijní kandidát. V Národním shromáždění zasedal do konce volebního období parlamentu, tedy do voleb v roce 1964.\n\n"}
{"id": "772515", "url": "https://cs.wikipedia.org/wiki?curid=772515", "title": "Jaroslav Vávra", "text": "Jaroslav Vávra\n\nJméno a příjmení Jaroslav Vávra má více nositelů:\n\n"}
{"id": "772521", "url": "https://cs.wikipedia.org/wiki?curid=772521", "title": "Drak (zvěrokruh)", "text": "Drak (zvěrokruh)\n\nDrak je jedním z 12 zvířat, která se objevují v čínském zvěrokruhu. Podle zvířat zvěrokruhu jsou také nazývány roky čínského kalendáře. Rok draka je považován za nejšťastnější rok čínského zvěrokruhu. Je také považován za rok zlomový, ve kterém dochází k přelomovým událostem.\n\nO lidech narozených v následujících časových intervalech můžeme říci, že se narodili v \"Roce draka\". \n\n\n"}
{"id": "772522", "url": "https://cs.wikipedia.org/wiki?curid=772522", "title": "Rudolf Toman", "text": "Rudolf Toman\n\nRudolf Toman (* 6. května 1914) byl československý fotbalista, útočník.\n\nHrál za AFK Kolín, SK Náchod, SK Slavia Praha, SK Pardubice a SK Olomouc ASO. V lize odehrál 208 utkání a dal 64 gólů. Ve Středoevropském poháru nastoupil v 1 utkání. Za reprezentační B-tým nastoupil v 8 utkáních. Mistr Československa 1937.\n\n\n"}
{"id": "772525", "url": "https://cs.wikipedia.org/wiki?curid=772525", "title": "Růžena Veselá", "text": "Růžena Veselá\n\nRůžena Veselá (25. dubna 1913–???) byla česká a československá politička Komunistické strany Československa a poúnorová poslankyně Národního shromáždění ČSSR.\n\nVe volbách roku 1960 byla zvolena za KSČ do Národního shromáždění ČSSR za Středočeský kraj. V Národním shromáždění zasedala až do konce volebního období parlamentu, tedy do voleb v roce 1964.\n\n"}
{"id": "772526", "url": "https://cs.wikipedia.org/wiki?curid=772526", "title": "Karel Vítovec", "text": "Karel Vítovec\n\nKarel Vítovec (27. srpna 1923 - ???) byl český a československý politik a poúnorový bezpartijní poslanec Národního shromáždění ČSSR.\n\nVe volbách roku 1960 byl zvolen do Národního shromáždění ČSSR za Západočeský kraj jako bezpartijní kandidát. Podílel se na projednání nové ústavy ČSSR z roku 1960. V Národním shromáždění zasedala až do konce volebního období parlamentu, tedy do voleb v roce 1964.\n\n"}
{"id": "772527", "url": "https://cs.wikipedia.org/wiki?curid=772527", "title": "Americká nemocnice v Paříži", "text": "Americká nemocnice v Paříži\n\nAmerická nemocnice v Paříži (fr. \"Hôpital américain de Paris\", angl. \"American Hospital of Paris\") je významná soukromá nemocnice. Navzdory svému názvu sídlí ve městě Neuilly-sur-Seine, několik kilometrů západně od Paříže.\n\nDne 15. ledna 1906 byla založena asociace, ze které v roce 1909 vznikla klinika s 24 lůžky. Během obou světových válek sloužila Červenému kříži. V roce 1918 získala nemocnice licenci veřejné nemocnice a v roce 1954 získala akreditaci také od USA. Dne 11. října 1940 byla nemocnice vyznamenána Válečným křížem za služby Francii ve válce. Roku 1976 byla v New Yorku založena nadace, která spravuje nemocnici. V letech 2001-2006 proběhla renovace nemocnice. V rámci modernizace získala nemocnice techniku MRI, diagnostické centrum karcinomu prsu a v roce 2009 možnost vyšetření pozitronovou emisní tomografií.\n\nZ významných pacientů strávili v nemocnici poslední hodiny svého života např. Georges Bernanos (1948), Aristoteles Onassis (1975), Jean Gabin (1976), François Truffaut (1984), Bette Davisová (1989), Philippe de Broca (2004) nebo Karl Lagerfeld (2019)\n\nProvozovatelem nemocnice je nezisková organizace, která je podporována dárci z americké i francouzské strany, ale nezávislá na obou státech. Klinika má 187 lůžek a zhruba 500 lékařů různých oborů. V současnosti je jedinou civilní nemocnicí mimo území USA akreditovanou u \"Joint Commission on Accreditation of Healthcare Organization\".\n\n"}
{"id": "772530", "url": "https://cs.wikipedia.org/wiki?curid=772530", "title": "Stanislav Vlček (politik)", "text": "Stanislav Vlček (politik)\n\nStanislav Vlček (24. února 1912 – ???) byl český a československý politik Komunistické strany Československa a poúnorový poslanec Národního shromáždění ČSSR.\n\nVe volbách roku 1960 byl zvolen za KSČ do Národního shromáždění ČSSR za Severočeský kraj. Mandát obhájil ve volbách v roce 1964, ale krátce nato rezignoval. Ve volebním obvodu Ústí nad Labem-jih se po jeho rezignaci vypisovaly doplňovací volby (zvolen Josef Jenka, který složil slib již v prosinci 1964).\n\nStanislava Vlčka zvolil 11. sjezd KSČ za kandidáta Ústředního výboru Komunistické strany Československa. 12. sjezd KSČ ho zvolil členem ÚV KSČ. Z ÚV KSČ byl vyloučen 22. října 1964.\n\n"}
{"id": "772533", "url": "https://cs.wikipedia.org/wiki?curid=772533", "title": "Jozef Tománek", "text": "Jozef Tománek\n\nJozef Tománek (* 15. června 1945) je bývalý slovenský fotbalista, záložník. Jeho bratrem je bývalý fotbalista Štefan Tománek.\n\nV československé lize hrál za Slovan Bratislava, Duklu Praha, Duklu Banská Bystrica a ZVL Žilina. V lize nastoupil ke 215 utkáním a dal 42 gólů. Za juniorskou reprezentaci do 23 let nastoupil v 11 utkáních. Vítěz Slovenského poháru a finalista Československého poháru 1970.\n\n\n"}
{"id": "772540", "url": "https://cs.wikipedia.org/wiki?curid=772540", "title": "Harald II. Dánský", "text": "Harald II. Dánský\n\nHarald II. Dánský († 1018) byl králem Dánska v letech 1014 až 1018. Byl nejstarším synem Svena Vidlího vouse a zřejmě Gunhildy Vendské.\n\nByl dánským regentem, zatímco jeho otec bojoval s Ethelredem II. v Anglii. V roce 1014 po smrti otce zdědil dánský trůn. Jeho bratr Knut mu zřejmě nabídl, že se stanou spoluvládci, což se u Haralda nesetkalo s kladnou odezvou. Zdá se, že Harald nabídl svému bratrovi velitelství vojska pro invazi do Anglie výměnou za to, že si nebude klást nárok na následnictví na dánském trůnu. Knut s tímto návrhem zřejmě souhlasil a vypravil se do Anglie s daleko větším vojskem než předtím.\n\nO Haraldově vládě je jen málo informací. Po jeho smrti v roce 1018 na dánský trůn usedl jeho bratr Knut Veliký.\n"}
{"id": "772544", "url": "https://cs.wikipedia.org/wiki?curid=772544", "title": "Daniel Balavoine", "text": "Daniel Balavoine\n\nDaniel Balavoine (5. února 1952 – 14. ledna 1986) byl francouzský zpěvák a hudebník. Jeho popularita ve Francii a frankofonním světě vysoce převyšuje známost v jiných kulturních okruzích. Jeho tvorba bývá řazena k synthpopu a přirovnávána např. k anglofonním skupinám Eurythmics či Depeche Mode.\n\nZpěvák zahynul při nehodě vrtulníku během Rallye Dakar spolu se zakladatelem tohoto závodu Thierrym Sabinem.\n"}
{"id": "772545", "url": "https://cs.wikipedia.org/wiki?curid=772545", "title": "Arrondissement Clermont", "text": "Arrondissement Clermont\n\nArrondissement Clermont (fr. \"Arrondissement de Clermont\") je správní územní jednotka ležící v departementu Oise a regionu Hauts-de-France ve Francii. Člení se dále na sedm kantonů a 146 obcí.\n\nod roku 2015:\n\npřed rokem 2015:\n"}
{"id": "772551", "url": "https://cs.wikipedia.org/wiki?curid=772551", "title": "DCS", "text": "DCS\n\nZkratka (značka) DCS může znamenat: \n\n"}
{"id": "772564", "url": "https://cs.wikipedia.org/wiki?curid=772564", "title": "Comayagua", "text": "Comayagua\n\nComayagua je město v Hondurasu. Leží ve stejnojmenném departementu, jehož je hlavním městem, zhruba 80 kilometrů na severozápad od Tegucigalpa na dálnici do San Pedro Sula v nadmořské výšce 594 metrů nad mořem. Počet obyvatel byl v roce 2003 odhadován na šedesát tisíc. Ve městě jsou hojné ukázky španělské koloniální architektury.\n\nMěsto bylo založeno jako Santa María de la Nueva Valladolid 8. prosince 1537.\n\nOd roku 1540 byla Comayagua hlavním městem honduraské provincie Generálního kapitanátu Guatemala.\n\nByl také hlavním městem Hondurasu v rámci Federativní republiky Střední Ameriky a o statut hlavního města se nějaký čas přetahoval s Tegucigalpou i v rámci samostatného Hondurasu, než byla v roce 1880 pevně ustanovena hlavním městem Tegucigalpa.\n"}
{"id": "772566", "url": "https://cs.wikipedia.org/wiki?curid=772566", "title": "Copa BBVA Colsanitas 2012", "text": "Copa BBVA Colsanitas 2012\n\nTenisový turnaj WTA Copa BBVA Colsanitas 2012 se konal ve dnech 13.–19. února v kolumbijském hlavním městě Bogotě venku na antukových dvorcích. Turnaj patřil do kategorie WTA International Tournaments. Odměny činily 220 000 USD.\n\nSinglová část se stala po Hobartu 2009 druhou soutěží v historii elitního profesionálního okruhu WTA Tour, na němž žádná z nasazených hráček nepostoupila do čtvrtfinále.\n\n\nNásledující hráčky obdržely divokou kartu do turnaje:\n\nNásledující hráčky se probojovaly do hlavní soutěže z kvalifikace:\n\n\n\n"}
{"id": "772568", "url": "https://cs.wikipedia.org/wiki?curid=772568", "title": "Waking the Demon", "text": "Waking the Demon\n\n„Waking the Demon“ je píseň velšské metal core skupiny Bullet for My Valentine. Byla vydána v roce 2008 jako třetí a poslední singl k jejich druhému albu \"Scream Aim Fire\". Videoklip k písni napsal a režíroval Max Nichol. Je to jedna z nejagresivnějších písní v albu.\n\nTématem písně je pomsta. Matt Tuck, zpěvák a kytarista, řekl: \"'Waking the Demon\" je o nalezení vnitřního démona. Asi na většinu z nás ve skupině tlačili ve škole, takže píseň je o tom, jak byl mučen den co den několik let, a potom se jednoho dne vzchopil a pomstil se.\n\nExistují dvě videa k písni. V nesestřihané verzi je ke konci kytarové sólo, kde vlkodlak má na ústech a rukou krev. V upravené verzi se žádná taková scéna neodehrává. V některých verzích jsou upravené i screamy do zpěvu (rozhlasová verze).\n\n9. dubna 2008, Bullet for My Valentine vydali speciální trailer k jejich připravovanému videu \" Waking the Demon\". Video bylo vydáno 16. dubna 2008 prostřednictvím MySpace. Píseň se začala hrát na rozhlasových stanicích v USA 21. dubna.\n\nVideo je o metalistovi v teenagerském věku, který se stává obětí šikany skupinou sportovců na střední škole. Vůdce této skupiny chodí s velmi krásnou dívkou, které se chlapec zdá trochu sympatický, ale nemá dostatek postavit se za něj. Ve videu se střídají scény skupiny hrající v lese za měsíčního svitu a sportovců šikanujících hlavního 'hrdinu' příběhu - bijí ho v šatně, polévají ho jahodovým koktejlem ve třídě atp. Do toho se objevují ještě scény, kdy si ve svém kalendáři ve skříňce odškrtává jednotlivé dny, až se dostane k 28., kde je uvedeno \"Fullmoon\" (v překladu Úplněk\").\nTu noc čeká vůdce tyranů u lesa, protože jeho dívka jej tam vylákala příslibem, že se tam s ním setká, aby se chlapec mohl pomstít. Ten stojí u kraje lesa, chvíli pozoruje svého soka a následně jeho směrem hodí balónek naplněný tvarohem, nechá se vidět a potom začne utíkat hlouběji do lesa. Začíná kytarové sólo, během něhož násilník pronásleduje svou \"oběť.\" Metalista se zastaví, poklekne a začne se měnit na vlkodlaka. Tyran doběhne změněného chlapce, ten se zvedne, zazubí se svými novými tesáky a tyrana pravděpodobně zabije (na rukou a ústech má krev).\nDalší den chybí bývalý vůdce ve škole (pochopitelně, když je mrtvý ) a roli vůdce tak převezme jiný tyran, se kterým začne dívka chodit. Na konci se dívka odcházející s novým trapičem zahledí na chlapce a rudě se jí zablísknou oči, čímž dává znamení, že je vlkodlak stejně jako on a je tedy na jeho straně. Metalista se usměje s vědomím, že není a odškrtne si první den v novém měsíci.\n\n"}
{"id": "772571", "url": "https://cs.wikipedia.org/wiki?curid=772571", "title": "Lesy města Brna", "text": "Lesy města Brna\n\nLesy města Brna, a.s., jsou akciová společnost se sídlem v Kuřimi. Ředitelem společnosti je Ing. Jiří Neshyba. Hlavní činností je odborná správa a rozvoj lesního majetku statutárního města Brna a některých okolních obcí, podnikání a plnění veřejných služeb s obecně prospěšným posláním. V současné době činí výměra lesů 8 220 ha, což je největší městský majetek v České republice.\n\nV roce 1992 byla zřízena příspěvková organizace Lesy města Brna, která měla zajistit odbornou správu v městských lesích. V roce 1994 vznikla z příspěvkové organizace nová organizace: Lesy města Brna, spol. s r. o., která však byla 28. června 2006 Zastupitelstvem města Brna změněna na akciovou společnost. K 31. prosinci 2010 je jediným akcionářem statutární město Brno.\nSpolečnost je organizačně členěna na:\n\nV současné době existují celkem 4 naučné stezky:\nNa plochách spravovaných Lesy města Brna se nacházejí tato chráněná území:\n\n"}
{"id": "772572", "url": "https://cs.wikipedia.org/wiki?curid=772572", "title": "Největší Španělé historie", "text": "Největší Španělé historie\n\nNejvětší Španělé historie, v originále \"El Español de la Historia\", byla televizní šou španělské tv stanice Antena 3, která byla národní verzí formátu BBC Great Britons. Ve Španělsku se populární anketa o největší osobnost národní historie konala roku 2007, neměla však podobu hlasování diváků, ale výzkumu veřejného mínění, jehož se zúčastnilo 3000 respondentů.\n\n"}
{"id": "772573", "url": "https://cs.wikipedia.org/wiki?curid=772573", "title": "Roverský Kmen", "text": "Roverský Kmen\n\nRoverský kmen je jedním z několika časopisů, které vydává Junák. Jak už název napovídá, jeho cílovou skupinou jsou roveři ve věku 16–24 let.\n\nČasopis je rozdělen do několika kategorií:\n\nVýchovné cíle časopisu:\n\n"}
{"id": "772578", "url": "https://cs.wikipedia.org/wiki?curid=772578", "title": "Viktor Pestek", "text": "Viktor Pestek\n\nViktor Pestek (1918 nebo 1924 v Bukovině – 8. října 1944 v Międzybrodzie Bialskie) byl SS-Unterscharführer (resp. SS-Rottenführer) nasazený jako dozorce v koncentračním táboře Auschwitz-Birkenau, který odtud pomohl utéct židovskému vězni Vítězslavu Ledererovi. Při pokusu o návrat do tábora byl chycen a následně popraven.\n\nPestek pocházel z německé katolické rodiny usazené na Bukovině. Sám se přihlásil do SS a sloužil nejprve na východní frontě. Při akci proti vesnici nedaleko Minska, kde se zřejmě nacházeli partyzáni, byl zraněn a nějakou dobu opuštěn. Partyzáni ho však nezabili, naopak mu pomohli, což na Pesteka zanechalo silný dojem. Zranění mu znemožnilo další službu na frontě. Proto byl přeložen do koncentračního tábora Auschwitz-Birkenau jako dozorce.\n\nNení přesně známo, kdy začal sloužit ve vyhlazovacím a koncentračním táboře Auschwitz-Birkenau (Osvětim-Březinka). Zřejmě se tak stalo koncem roku 1943. Lidé, kteří o něm podali svědectví, tvrdí, že se k vězňům choval slušně a humánně. Během své služby se zamiloval do české židovky Renée Neumanové (někdy též Neumannová). Snažil se jí (a její rodině) všemožně ulehčovat vězeňský život a plánoval, že jí pomůže uprchnout. Z neznámých důvodů se ale tento plán rozhodl odložit a nabídl spolupráci při útěku nejprve jiným vězňům. Jednalo se o Rudolfa Vrbu a Alfréda Wetzlera. Ti jeho spolupráci odmítli. Zdála se jim příliš riskantní, nevylučovali ani provokaci ze strany SS. Již několikrát se totiž stalo, že SS-man nabídl spolupráci vězni při útěku a pak ho zradil, případně přímo zabil a obdržel od nadřízených odměnu za likvidaci vězně na útěku. Nicméně Alfréd Wetzler později napsal o Pestekových pocitech ze služby v táboře, jež mu SS-man sdělil: \"\"Nenávidím sám sebe za to, že se musím dívat na to, jak jsou zabíjeny ženy a děti. Chtěl bych něco udělat, abych zapomněl na zápach lidského masa a mohl se cítit trochu čistší.\"\" Pestek pak oslovil dřívějšího československého důstojníka Vítězslava Lederera a nabídl mu společný útěk. Podle některých historiků Pestek nenabízel pomoc při útěku jen z důvodu svědomí či z upřímné snahy pomoci, ale doufal, že mu tento skutek pomůže v posuzování své osoby v poválečném období. V březnu 1944 totiž Rudá armáda pronikla už na jeho rodnou Bukovinu a Pestek tušil, že se pomocníci nacistů budou muset zodpovídat ze svých činů. Lederer nějakou dobu váhal, ale pak souhlasil. Plán útěku vymyslel Pestek a v podstatě ho celý připravil. Podařilo se mu obstarat pro Lederera esesáckou uniformu, kolo, peníze a dokumenty (ukradl je). Zařídil si s předstihem dovolenou. Zjistil i heslo pro průchod hlídkami v den útěku. Tím měl být 5. duben 1944.\n\nInformace o útěku existují jen od Vítězslava Lederera, Pestek žádný deník či jiný písemný pramen nezanechal. Podle Lederera tedy vše proběhlo následujícím způsobem.\nDostali se vlakem na Moravu, poté do Prahy a následně do Plzně. Mezitím si obstarali civilní šaty a kontaktovali několik bývalých Ledererových známých. Útěk Lederera byl odhalen 6. dubna ráno (přibližně v době, kdy přijížděli do Prahy), že je do něho zapojen i Pestek se zjistilo o něco později. Uprchlíci mezitím pobývali u známých na Plzeňsku. O jejich dalších osudech panují určité nejasnosti. Jisté však je, že Pestek nechtěl v Čechách zůstat a hodlal se vrátit do Auschwitzu, kde chtěl osvobodit svou milovanou Renée Neumanovou. Oběma bylo zřejmé, že tento plán má téměř nulovou šanci na úspěch, ale Pestek na tom evidentně trval.\n\nPlán na osvobození Renée a rovněž její matky byl následující. Pestek a Lederer si opatří falešné dokumenty důstojníků SS a uniformy, což se také stalo. Pestek věděl, jak gestapo z Katowic postupovalo při vyšetřování vězňů z Auschwitz-Birkenau. Poslali auto s řidičem a důstojníkem, kteří vyzvedli vězně u brány a pak je odvezli. Takto chtěl využít Lederera, který měl být oním důstojníkem. Pestek znal i pracovníky gestapa a skrze ně chtěl zajistit povolení, jejich jménem zavolat do tábora a získat také auto. Jak přesně chtěl tuto klíčovou část plánu provést, není jasné. Lederer by pak vyzvedl vězeňkyně v táboře, na smluveném místě nabral Pesteka, a poté by se zbavili řidiče. 23. května 1944 se vydali vlakem do Auschwitz-Birkenau. Co se stalo pak, se neví zcela přesně. Někteří autoři tvrdí, že Pestek byl poznán a chycen na nádraží v Myslowicích v Polsku. Jiné zdroje uvádí, že byl zadržen až v Auschwitz-Birkenau za úplně jiných okolností. Jisté nicméně je, že Lederer unikl a zapojil se do českého protinacistického odboje.\n\nPestek byl následně vyslýchán a mučen. Soud s ním proběhl přímo v Auschwitz-Birkenau. Odsoudil ho k smrti a v říjnu 1944 byl v Międzybrodzie Bialskie (nedaleko Bielsko-Biala) popraven.\n\n\n"}
{"id": "772581", "url": "https://cs.wikipedia.org/wiki?curid=772581", "title": "Bohumír Cyril Petr", "text": "Bohumír Cyril Petr\n\nBohumír Cyril Petr (13. října 1905 Kaznějov – 16. července 1976 Praha) byl český římskokatolický kněz a po určitou dobu člen benediktinského řádu, varhaník, hudební skladatel, hudební vědec, defektolog, topograf a historik.\n\nMaturoval na gymnáziu v Plzni. Hudbu studoval nejprve soukromě. V roce 1920 se stal žákem \"Varhanní školy Obecné jednoty cyrilské\" v Praze, kde byl mimo jiné žákem významného varhaníka a skladatele Vojtěcha Říhovského. Vstoupil do benediktinského řádu a studoval katolickou filosofii v Salzburgu. V roce 1930 byl vysvěcen na kněze v Beuronu a rok později obhájil doktorskou práci \"Das aesthetische Gefühl\". V Salzburgu se rovněž vyučil varhanářství. Jako varhaník působil v Salzburgu a posléze v Praze. \n\nV roce 1932 vystoupil z řádu a pokračoval ve studiích na Filozofické fakultě Univerzity Karlovy v Praze. Doktorem filosofie se stal v roce 1936, když obhájil práci: \"Symbolika v gregorianice s hlediska estetiky a liturgie\". Zabýval se interpretací chrámové hudby a na toto téma publikoval řadu prací v časopise \"Cyril\". Studoval i práva a přírodní vědy. Další doktorský titul získal v roce 1948 na Přírodovědecké fakultě za práci \"Homo musicus\". Kromě toho vykonal státní zkoušky z němčiny, latiny, ze zpěvu, z varhan a dokonce z defektologie. Poslední se stalo až v roce 1954 a příslušná státní práce se jmenovala \"Reedukace sluchu jako výchovná pomůcka na školách\". Mimo jiné se zabýval i topografií.\n\nPracoval jako středoškolský profesor v Duchcově, v Mladé Boleslavi a v Praze. Publikoval práce ze všech oborů, které vystudoval a to jak česky a německy, tak i latinsky. Napsal i několik sbírek básní. Konal četné přednášky a organizoval koncertní činnost. V pražském Muzeu hudby je uložen jeho rukopis několikasvazkové \"Encyklopedie varhan\".\n\nVzhledem k šíři jeho zájmů není skladatelské dílo příliš obsáhlé. Zkomponoval několik desítek skladeb převážně určených pro chrámové účely.\n\n\n"}
{"id": "772582", "url": "https://cs.wikipedia.org/wiki?curid=772582", "title": "Vysočanský sjezd KSČ", "text": "Vysočanský sjezd KSČ\n\nVysočanský sjezd KSČ (fakticky 14. mimořádný sjezd KSČ nebo jen Mimořádný sjezd KSČ, řádný 14. sjezd KSČ se konal roku 1971) byl mimořádný stranický sjezd tehdy vládnoucí Komunistické strany Československa konaný v ČSSR krátce po invazi vojsk Varšavské smlouvy do Československa 22. srpna 1968.\n\nBěhem pražského jara v roce 1968 probíhala volba delegátů na chystaný mimořádný 14. sjezd KSČ, který se měl konat v září 1968. Složení delegátů odráželo posilování pozic reformně orientovaných komunistů. Když 21. srpna Československo obsadila vojska Varšavské smlouvy, svolali tito delegáti spontánně mimořádný sjezd. Konal se v Praze-Vysočanech, v jedné z hal ČKD v utajení před okupačními vojsky. Sjezdu předsedal Věněk Šilhán. Přijal rezoluce odsuzující okupaci, požadující návrat unesených vedoucích představitelů státu a zvolil nově členy Ústředního výboru Komunistické strany Československa, přičemž jednoznačně se prosadilo reformní křídlo. Naopak neprošel návrh na vystoupení z Varšavské smlouvy a vyhlášení neutrality.\n\nSjezdu se účastnilo 1192 delegátů z celkového počtu 1543 (účast 77,4 %). Ovšem na Vysočanském sjezdu bylo přítomno jen cca 10 % delegátů ze Slovenska, což se později za počínající normalizace stalo jedním z hlavních argumentů pro zneplatnění tohoto sjezdu. Ve dnech 26. - 28. srpna 1968 se konal mimořádný sjezd Komunistické strany Slovenska, kde byl prvním tajemníkem zvolen Gustáv Husák a kde byl vysloven distanc vůči závěrům Vysočanského sjezdu, přičemž důraz byl kladen na provedení federalizace Československa. 31. srpna 1968 na základě výsledků jednání v Moskvě (Moskevský protokol) i celostátní ÚV KSČ odmítl závěry Vysočanského sjezdu, souhlasil s „dočasným pobytem vojsk“ a provedl personální změny (do ÚV KSČ kooptováni Gustáv Husák, Ludvík Svoboda a dalších 80 osob). V listopadu 1968 pak ÚV KSČ rozhodl odložit plánovaný 14. sjezd KSČ.\n\n14. sjezd KSČ se nakonec sešel až v roce 1971 a probíhal již zcela v režii aktérů normalizačního režimu.\n"}
{"id": "772584", "url": "https://cs.wikipedia.org/wiki?curid=772584", "title": "Polsko na Letních olympijských hrách 1992", "text": "Polsko na Letních olympijských hrách 1992\n\nPolsko na Letních olympijských hrách 1992 v Barceloně reprezentovalo 201 sportovců, z toho 149 mužů a 52 žen. Nejmladší účastnicí byla plavkyně Magdalena Kupiec (15 let, 294 dní), nejstarší pak účastník soutěže všestranné způsobilosti Piotr Piasecki (39 let, 328 dní) . Reprezentanti vybojovali 19 medailí, z toho 3 zlaté, 6 stříbrných a 10 bronzových.\n\n"}
{"id": "772588", "url": "https://cs.wikipedia.org/wiki?curid=772588", "title": "Alexander Henderson (fotograf)", "text": "Alexander Henderson (fotograf)\n\nAlexander Henderson (1831 Skotsko – 4. dubna 1913 Montreal) byl kanadský fotograf skotského původu. Je známý především svými fotografiemi krajiny, ale i života ve městě; dokumentoval jej v Québecu a Ontariu, stejně jako stavební projekty vznikající ve své době podél železničních tratí. Velká část jeho fotografického díla byla ztracena.\n\nHenderson fotografii objevil kolem roku 1857 a brzy se jí začal amatérsky věnovat. V září 1859 se stal členem amerického klubu Stereoscopic Exchange Club, což byla skupina fotografů, kteří si navzájem vyměňoval stereoskopické fotografie. Jeho první známé záběry z let 1858/1859 ukazují Beloeil Mountain v blízkosti Mont Saint-Hilaire a zimní panorama Montrealu. Hendersonovy fotografie z těchto let svědčí o jeho rychlém zrání, a to jak technickém, tak i uměleckém.\n\nBrzy poté opustil svou předchozí kariéru a věnoval se výhradně fotografii. Asi v roce 1866 nebo 1867 si otevřel vlastní fotografické studio v Montrealu a prosazoval se jako portrétista a krajinářský fotograf. Podle některých zdrojů portréty pořizoval pouze do 70. let, ale jedná se jen o menší významnou práci. Větší význam jeho díla spočívá ve fotografické dokumentaci rušné městské scény a zejména v jeho krajinářských fotografiích, a pravděpodobně v zimním období.\n\nMezi jeho přátele a pracovní kolegy patřili dnes již známí fotografové. Mezi nimi například William Notman, se kterým podnikl už v roce 1860 fotografický výlet k Niagarským vodopádům. Oba byli mezi zakládajícími členy uměleckého sdružení \"Art Association of Montreal\" a patřili do fotografického klubu \"Montreal Amateur Photographic Club\". V roce 1865 experimentovali s hořčíkovým bleskem.\n\nV 60. a 70. letech cestoval přes Quebec a Ontario a výlety do přímořských provincií a na poloostrov Labrador. Během těchto expedic vznikly fotografie nedotčeného životního prostředí, stejně jako stavby mostů a železnic, jejichž cílem byl rozvoj těchto oblastí, ale často došlo také k jejich zničení. Navštívil větší města i mnoho menších měst v těchto regionech. Zvláštní zalíbení našel v krajině poblíž řek, jako je řeka Blanche, Rouge River a Riviére du Lièvre, po které se vydal v kánoi. V roce 1870 publikoval dvě ilustrované knihy s názvem \"Photographs of Montreal\" (\"Fotografie Montrealu\"), ze které jedna prezentuje město v létě a druhá v zimě.\n\nHenderson představil své práce pravidelně před širší veřejností. Byl jedním z mála kanadských fotografů své doby, kteří byli uznáváni za hranicemi své země. Podílel se na výstavách v Londýně, v Edinburghu, Dublinu, Paříži, New Yorku a Philadelphii a opakovaně dostával čestná uznání. Na dvou výstavách E. & H. T. Anthony & Company za své záběry krajin získal v letech 1877/1878 první cenu. Na Světové výstavě v Paříži roku 1878 získal stříbrnou medaili.\n\nOkolo roku 1872 Henderson cestoval podél proudu řeky Sv. Vavřince a dokumentoval stavbu železnice Intercolonial Railway (ICR). V roce 1875 pak pořídil rozsáhlou fotografickou dokumentaci téměř dokončené železniční trati mezi Montrealem a Halifaxem. Železnice byla od té doby jeho hlavním zákazníkem. Pro společnost Quebec, Montreal, Ottawa and Occidental Railway v roce 1876 fotografoval mosty na trase mezi Montrealem a Ottawou. V období 1882–1884 zaznamenával mosty, které byly postaveny firmou Dominion Bridge Company Limited pro železnice Canadian Pacific Railway (CPR).\n\nV roce 1885 cestoval na účet KPR na Západ až na Rogers Pass v Britské Kolumbii. Při této příležitosti fotografoval jak výstavbu železničních tratí, tak i horské krajiny. V dubnu 1892 Henderson převzal nabídnutou pozici vedoucího nově vzniklého fotografického oddělení společnosti CPR. Ve stejném roce se opět vydal do Britské Kolumbie a zajímal se tentokrát o Pacifik. Z mnoha fotografií pořízených během jeho cest na Západě však přežilo jen málo z nich.\n\nV roce 1897 se Henderson odhodlal k odpočinku. Po následující dekádu a půl nejsou známé žádné jeho fotografické záběry. Jeho dopisy z tohoto období naznačují, že se vzdal fotografie úplně.\n\nAlexander Henderson zemřel dne 4. dubna 1913 v Montrealu ve věku 82 let. Na jeho užitečnou práci ve fotografii bylo v této době do značné míry opomenuto – v nekrolozích nebyla uvedena. Dědicové nevěnovali jeho uměleckému dědictví žádnou pozornost. Jediný přeživší potomek, jeho vnuk,\nna počátku 50. let zničil rozsáhlou sbírkou Hendersonových skleněných negativů uloženou ve sklepě v drtiči odpadu.\n\nZnovuobjevení Hendersonova díla začalo v 60. letech. V roce 1973 připravilo McCord-Museum v Montrealu první malou výstavu jeho fotografií.\n\nKromě osmi mokrých kolódiových desek, které opatruje fotografický archiv Notmanova muzea, se již nedochovaly žádné další originální Hendersonovy negativy. Jeho dílo je dnes známé především díky několika stům grafických listů a některých alb, které jsou ve sbírkách McCordova muzea, archivu a knihovny Library and Archives Canada a dalších kanadských a britských institucí.\n\nHenderson byl jedním ze čtyř fotografů, které společnost Canada Post v roce 1989 zvěčnila na sérii poštovních známek u výročí \"150 let kanadské fotografie\".\n\nHendersonovy rané fotografie krajin ukazují silný vliv anglické krajinomalby na jeho práci. Na rozdíl od někdy křiklavých realistických fotografií jeho přítele Notmana, preferoval Henderson romantické pastorální scény. I když příroda byla jeho oblíbené téma, většinu svých snímků věnoval lidské činnosti, jako je lámání ledu na zamrzlé řece nebo přepravě stromů lemujících řeku v kánoi.\n\nTo mohlo sloužit ke zlepšení marketingu fotografií. Díky vysokým nákladům a výdajům na zařízení, existovalo v té době velmi málo amatérských fotografů a turisté si fotografické suvenýry z cest kupovaly od profesionálních fotografů. Hendersonovy fotografie ukazují populární syžety jako například těžba a přeprava dřeva, parní lodě, železnice a vodopády, provedené s pečlivou kompozicí a mistrnou prací se světlem\n\nHenderson své fotografie pořizoval ve městech nebo malých vesnicích, a zobrazuje na nich často přeplněné ulice a trhy v centru. Zdokumentoval celou řadu lidských činností, jako je práce se dřevem a pracovníky železničních staveb a tyto fotografie jsou cenným zdrojem sociálních dějin. Také jeho fotografie staveb odhaluje jeho umělecké dovednosti. Naproti tomu jsou jeho záběry z portrétního ateliéru zajímavé jen málo.\n\nZatímco Henderson zpočátku používal papírové negativy a občas experimentoval s mokrými kolodivými deskami, přešel postupně k dokonalejší technice suchého želatinového procesu. Pro tisk svých fotografií používal téměř vždy albuminový papír.\n\n\n\n\n"}
{"id": "772589", "url": "https://cs.wikipedia.org/wiki?curid=772589", "title": "Nezkrotná tvář And", "text": "Nezkrotná tvář And\n\nNezkrotná tvář And (\"Wild Faces of the Andes\") je německý přírodopisný dokumentární film z roku 2011. Ukazuje nejrůznější formy života v Andách, většinou jde o živočichy (kajman brýlový, lama guanako atd.). Dále seznamuje s ledovými, sopečnými i močálovitými biotopy. Českou premiéru měl dokument na Viasat Nature.\n\n"}
{"id": "772593", "url": "https://cs.wikipedia.org/wiki?curid=772593", "title": "Extrasystola", "text": "Extrasystola\n\nExtrasystola je srdeční stah, který přichází mimo pravidelný srdeční rytmus. Jeho příčinou je ložisko s abnormální elektrickou aktivitou v některém srdečním oddíle, z něhož se vzruch šíří na ostatní srdeční oddíly. \n\nPodle místa vzniku rozeznáváme extrasystoly\n\nPodle jejich tvaru možno dále rozlišovat \n\nPodle jejich četnosti resp. vazbě ke QRS komplexům základního rytmu se komorové extrasystoly rozlišují na\n\nOjedinělé extrasystoly se vyskytují i u zdravých jedinců a nemusí znamenat závažné postižení srdce. S věkem jejich výskyt roste. \nČastěji se vyskytují u řady chorobných stavů, které postihují srdce či celý organizmus - např. ischémie srdeční, kardiomyopatie, myokarditida, chlopenní vady, např. prolaps mitrální chlopně, zhmoždění srdce, thyreotoxikóza, abnormální koncentrace některých minerálů v krvi (např. vápníku), poruchy dýchání či transportu krevních plynů, které vedou k nedostatku kyslíku ve tkáních či hromadění oxidu uhličitého (hypoxie, hyperkapnie), alkohol, drogy např. kokain, některé léky např. tricyklická antidepresiva, kouření, kofein, stres, nedostatek spánku, vyčerpání. \n\nExtrasystoly se nejčastěji neprojevují vůbec a zachytí se náhodně. Základem pro jejich rozpoznání je EKG křivka. \nČást nemocných je vnímá jako bušení srdce (palpitace), tedy pocit přeskočení, nepravidelnosti tepu či vynechání tepu (časně přicházející extrasystola nemusí vést k dostatečně efektivnímu stahu, který vytvoří pulzovou vlnu a je také následován kompenzační pauzou). Zejména u nemocných se závažnějším postižením srdce můžou extrasystoly spouštět jiné, závažnější arytmie, obvykle na podkladě re-entry mechanizmu. Můžou se projevit i krátkodobou ztrátou vědomí - synkopou, celkovou slabostí, případně bolestí na hrudi. Podle novějších výzkumů můžou velmi četné komorové extrasystoly (řádově tisíce extrasystol za den) při dlouhodobějším trvání vést k rozvoji dilatační kardiomyopatie. \n\nDůležité je rozlišit, zda se jedná o ojedinělé extrasystoly u jinak zdravého jedince, nebo o projev jiného, závažnějšího onemocnění. To je pak nutné léčit v první řadě, důležité je také upravit nerovnováhu v hladinách minerálů a vyloučit vyvolávající faktory (alkohol, kofein, nikotin, stres a podobně). Samotné extrasystoly obvykle léčení nevyžadují, zvláště pokud je nemocný nevnímá. Pokud nemocnému dělají subjektivní potíže, používají se k jejich potlačení betablokátory či propafenon, případně v kombinaci s léky na celkové zklidnění. \nU pacientů s četnými extrasystolami, kde lze očekávat komplikace, lze využít radiofrekvenční ablaci k odstranění jejich zdroje. Pokud komorové extrasystoly spouští závažnější komorové arytmie (komorové tachykardie) a nelze je potlačit léčbou, zavádí se nemocnému implantabilní kardioverter-defibrilátor.\n\n \n"}
{"id": "772599", "url": "https://cs.wikipedia.org/wiki?curid=772599", "title": "Mimořádný sjezd KSČ", "text": "Mimořádný sjezd KSČ\n\nMimořádný sjezd KSČ může označovat:\n\n"}
{"id": "772606", "url": "https://cs.wikipedia.org/wiki?curid=772606", "title": "Kyselina sebaková", "text": "Kyselina sebaková\n\nKyselina sebaková (systematicky kyselina dekandiová) je v přírodě se vyskytující dikarboxylová kyselina se vzorcem HOOC(CH)COOH. Protože všechny vazby mezi atomy uhlíku jsou jednoduché, jedná se o nasycenou karboxylovou kyselinu.\n\nNázev této kyseliny pochází z latinského slova \"sebaceus\", označujícího lojovou svíčku a \"sebum\", označujícího lůj.\n\nKyselina sebaková se získává z ricinového oleje, přičemž drtivá většina světové produkce je vyráběna v Číně, která ročně vyveze přes 20 000 tun této kyseliny, představujících 90 % světové produkce.\n\nV průmyslu se kyselina sebaková a její homology, jako například kyselina azelaová používají jako plastifikátory, maziva, hydraulické kapaliny, v kosmetice a na výrobu svíček. Také se používá jako meziprodukt ve výrobě aromatik, antiseptik a barev.\n"}
{"id": "772607", "url": "https://cs.wikipedia.org/wiki?curid=772607", "title": "David Kotyza", "text": "David Kotyza\n\nDavid Kotyza (* 30. srpna 1967 Plzeň) je český tenisový trenér, který dlouhodobě působí v TK Agrofert Prostějov.\n\nMezi listopadem 2008 a lednem 2016 byl osobním koučem Petry Kvitové. Od dubna do srpna 2016 pak trénoval bývalou světovou jedničku Caroline Wozniackou z Dánska. V prosinci téhož roku začal připravovat Karolínu Plíškovou. V době zahájení spolupráce byla tenistka světovou šestkou a v červenci 2017 se pak stala první českou světovou jedničkou ve dvouhře žen. Spolupráci ukončili v září 2017. Od sezóny 2018 do konce sezóny 2019 vedl další Češku Barboru Strýcovou.\n\nDo konce sezóny 2011 se trenérsky podílel na přípravě hráček českého fedcupového týmu.\n\nNa Pedagogické fakultě absolvoval kombinaci tělesná výchova a zeměpis. Jako učitel pracoval pouze v rámci praxe jeden měsíc na střední ekonomické škole před dokončením vysoké školy. Následně získal trenérský kurs první třídy na Fakultě tělesné výchovy a sportu Univerzity Karlovy. Během aktivní tenisové kariéry nastupoval k utkáním na ligové úrovni za klub Slavia Plzeň. Nejdříve trénoval spoluhráče z plzeňského klubu Pavla Kudrnáče.\n\nV minulosti vedl další české reprezentantky mezi jinými Lucii Šafářovou, Ivetu Benešovou, Petru Langrovou, Michaelu Paštikovou a Petru Cetkovskou.\n\nPetru Kvitovou koučoval od listopadu 2008 do ledna 2016. Pod jeho vedením hráčka dvakrát vyhrála Wimbledon i Turnaj mistryň a vystoupala na druhé místo žebříčku WTA. Posledním společným turnajem se stal Australian Open 2016, kde Češka vypadla ve druhém kole.\n\nZ českých tenistů připravoval Michala Tabaru či Robina Vika.\n\nOd prosince 2016 do zářijového US Open 2017 trénoval Karolínu Plíškovou, která se během této etapy stala na osm týdnů světovou jedničkou. Po newyorském grandslamu klesla na 4. příčku. Příčinou rozchodu se podle hráčky nestaly tenisové výkony, ale odlišné nazírání na různé záležitosti včetně koncepce jejího dalšího tenisového směřování.\n\n\n"}
{"id": "772615", "url": "https://cs.wikipedia.org/wiki?curid=772615", "title": "Pavel Dumbrovský", "text": "Pavel Dumbrovský\n\nPavel Dumbrovský (* 24. ledna 1958 v Opavě) je český žurnalista, známý především jako bývalý moderátor na TV Nova.\n\nPavel Dumbrovský se narodil 24. ledna 1958 v Opavě jako syn středoškolského profesora Miroslava a Libuše Dumbrovských.\n\nVystudoval gymnázium v Opavě, v roce 1981 absolvoval Fakultu žurnalistiky na Univerzitě Karlově v Praze.\n\nV Československé televizi působil jako redaktor před listopadem 1989.\n\nV roce 1991 zvítězil v kategorii \"Moderátor zpravodajských pořadů\" v I. ročníku ankety TýTý v Československé televizi. Porazil dvojici Evu Jurinovou a Petra Studenovského. V roce 1997 se stal pracovníkem TV Nova jako zpravodaj parlamentu a hlasatel. Ještě větší popularity dosáhl 3. září 2006, kdy se stal po boku Pavly Charvátové moderátorem hlavní zpravodajské relace Televizní noviny. Později začal moderovat také Odpolední televizní noviny a od roku 2005 moderuje magazín Víkend.\n\nJeho první moderátorskou kolegyní byla Pavla Charvátová, po ní Renáta Czadernová a naposledy tvořil moderátorskou dvojici s herečkou a moderátorkou Michaelou Ochotskou. Na stanici TV Nova působil 14 let, v roce 2012 byl propuštěn kvůli věku.\n\nV roce 1991 získal Pavel Dumbrovský první místo moderátora zpravodajství v I. ročníku ankety TýTý, v letech 1992 a 1993 uhájil druhé místo této pozice v TýTý, v roce 1994 obsadil osmé a v roce 1995 desáté místo.\n\nPavel Dumbrovský se v roce 1979 oženil s Jitkou Novotnou, která je lékařkou. Mají tři děti: syna Tomáše (* 1979) a dcery Veroniku (* 1986) a Zuzanu (* 1998). S rodinou bydlí v Praze.\n"}
{"id": "772620", "url": "https://cs.wikipedia.org/wiki?curid=772620", "title": "Atletika na Letních olympijských hrách 1988", "text": "Atletika na Letních olympijských hrách 1988\n\n\n * Sportovkyně, které běžely v rozbězích a následně také obdržely medaili.\n"}
{"id": "772621", "url": "https://cs.wikipedia.org/wiki?curid=772621", "title": "Akcesista", "text": "Akcesista\n\nAkcesista (lat. \"accessista\", ten, kdo má přístup, \"accessus\", k úřadu) býval dříve čekatel úřednického místa nebo později i nižší kancelářský podúředník.\n\nV Rakousku býval kancelářským úředníkem (zapisovatelem) u starých magistrátních úřadů až do roku 1849 a neměl pravidelný plat, byl v ještě nižším služebním pořadí než kancelista. U sborových soudů byli akcesisty až do roku 1873 už pravidelně placení kancelářští úředníci, stejně jako kancelisté ve XII. třídě. Z nich bývali jmenováni oficiálové.\n"}
{"id": "772623", "url": "https://cs.wikipedia.org/wiki?curid=772623", "title": "Atletika na Letních olympijských hrách 1992", "text": "Atletika na Letních olympijských hrách 1992\n\nAtletické soutěže na Olympijských hrách 1992 v Barceloně se konaly od 31. července do 19. srpna. Uskutečnilo se celkem 43 disciplín (24 mužských a 19 ženských). Celkem se atletických soutěží zúčastnilo 1725 sportovců ze 156 zemí.\n<nowiki>*</nowiki> Sportovci kteří běželi v rozbězích a také obdrželi medaili.\n\n<nowiki>*</nowiki> Sportovci kteří běželi v rozbězích a také obdrželi medaili.\n"}
{"id": "772628", "url": "https://cs.wikipedia.org/wiki?curid=772628", "title": "Atletika na Letních olympijských hrách 1996", "text": "Atletika na Letních olympijských hrách 1996\n\nAtletika na Letních olympijských hrách 1996 probíhala na stadionu Centennial Olympic Stadium v Atlantě. Závody v chůzi na 20 km a na 50 km probíhaly v ulicích města.\n\n<nowiki>*</nowiki> Sportovci kteří běželi v rozbězích a také obdrželi medaili.\n\n<nowiki>*</nowiki> Sportovci kteří běželi v rozbězích a také obdrželi medaili.\n"}
{"id": "772629", "url": "https://cs.wikipedia.org/wiki?curid=772629", "title": "Židovský hřbitov ve Svitavách", "text": "Židovský hřbitov ve Svitavách\n\nŽidovský hřbitov ve Svitavách se nachází u silnice ve směru na Koclířov. Nechala ho postavit svitavská Židovská náboženská obec v roce 1892 spolu s márnicí. Byl ohrazen masivní zdí. Po druhé světové válce nacisty zdemolovaný a opuštěný hřbitov chátral, sice se o něj obec začala zajímat a požádala o přepsání pozemků, ale přes slibný začátek se tak neuskutečnilo a pozemky poté vlastnili Východočeské energetické závody. Teprve v roce 2000 byly pozemky převedeny Židovské náboženské obci v Praze. Na počest svitavských Židů zde v roce 2003 byl odhalen pomník, připomínající jejich osudy v koncentračních táborech.\n\n"}
{"id": "772630", "url": "https://cs.wikipedia.org/wiki?curid=772630", "title": "Atletika na Letních olympijských hrách 1984", "text": "Atletika na Letních olympijských hrách 1984\n\nAtletika na Letních olympijských hrách 1984 probíhala na stadionu Los Angeles Memorial Coliseum v Los Angeles. Závody v chůzi na 20 km a na 50 km probíhaly v ulicích města Los Angeles a maratón také v ulicích sousední Santa Moniky, kde startoval.\n\n * Sportovci kteří běželi v rozbězích a také obdrželi medaili.\n"}
{"id": "772631", "url": "https://cs.wikipedia.org/wiki?curid=772631", "title": "Atletika na Letních olympijských hrách 1972", "text": "Atletika na Letních olympijských hrách 1972\n"}
{"id": "772632", "url": "https://cs.wikipedia.org/wiki?curid=772632", "title": "Atletika na Letních olympijských hrách 1968", "text": "Atletika na Letních olympijských hrách 1968\n"}
{"id": "772634", "url": "https://cs.wikipedia.org/wiki?curid=772634", "title": "Kotyza", "text": "Kotyza\n\nPříjmení Kotyza nosí více osobností:\n\n"}
{"id": "772635", "url": "https://cs.wikipedia.org/wiki?curid=772635", "title": "Atletika na Letních olympijských hrách 1964", "text": "Atletika na Letních olympijských hrách 1964\n"}
{"id": "772636", "url": "https://cs.wikipedia.org/wiki?curid=772636", "title": "Atletika na Letních olympijských hrách 1960", "text": "Atletika na Letních olympijských hrách 1960\n"}
{"id": "772638", "url": "https://cs.wikipedia.org/wiki?curid=772638", "title": "Atletika na Letních olympijských hrách 1956", "text": "Atletika na Letních olympijských hrách 1956\n"}
{"id": "772641", "url": "https://cs.wikipedia.org/wiki?curid=772641", "title": "Atletika na Letních olympijských hrách 1952", "text": "Atletika na Letních olympijských hrách 1952\n"}
{"id": "772642", "url": "https://cs.wikipedia.org/wiki?curid=772642", "title": "Atletika na Letních olympijských hrách 1948", "text": "Atletika na Letních olympijských hrách 1948\n"}
{"id": "772643", "url": "https://cs.wikipedia.org/wiki?curid=772643", "title": "Atletika na Letních olympijských hrách 1936", "text": "Atletika na Letních olympijských hrách 1936\n"}
{"id": "772644", "url": "https://cs.wikipedia.org/wiki?curid=772644", "title": "Bělá (levostranný přítok Labe)", "text": "Bělá (levostranný přítok Labe)\n\nBělá (též Ostrovská Bělá, ) je říčka v Ústeckém kraji a v Sasku, levý přítok Labe. Pramení ve skalách v oblasti Českosaského Švýcarska na území obce Tisá v její části Ostrov. Protéká skrze Ostrov a poté odtéká přes hranici do Německa. Krátce za hranicí se do ní vlévá Sněžnický potok pramenící pod nedalekým Děčínským Sněžníkem. V Sasku dále teče přes obec Rosenthal-Bielatal a pak se ve městě Königstein vlévá po zhruba 18 kilometrech toku zleva do Labe. Její průměrný průtok u ústí dosahuje 3,92 m³/s.\n"}
{"id": "772645", "url": "https://cs.wikipedia.org/wiki?curid=772645", "title": "Atletika na Letních olympijských hrách 1932", "text": "Atletika na Letních olympijských hrách 1932\n\nAtletika na Letních olympijských hrách 1932 probíhala na olympijském stadiónu Coliseum v Los Angeles.\n"}
{"id": "772646", "url": "https://cs.wikipedia.org/wiki?curid=772646", "title": "Andrij Mykolajovyč Jarmolenko", "text": "Andrij Mykolajovyč Jarmolenko\n\nAndrij Mykolajovyč Jarmolenko ( ; * 23. října 1989 Leningrad, RSFSR, SSSR) je ukrajinský profesionální fotbalista a reprezentant, od léta 2018 hráč klubu West Ham United.\n\nV A-mužstvu Ukrajiny debutoval 5. září 2009 v utkání proti hostující Andoře. Odehrál celé střetnutí, Ukrajina vyhrála 5:0 a Jarmolenko při svém debutu vstřelil gól (v 18. minutě první gól střetnutí).\n\nV kvalifikačním cyklu na MS 2014 v Brazílii vstřelil 26. března 2013 jeden gól proti hostujícímu Moldavsku, přispěl tak k vítězství 2:1. Ukrajina zůstala s 8 body z pěti zápasů na čtvrtém místě v tabulce základní skupiny H.\n\nZúčastnil se domácího Mistrovství Evropy ve fotbale 2012, které Ukrajina spolupořádala s Polskem. Odehrál na turnaji všechny tři zápasy svého týmu, postupně 11. června výhra 2:1 nad Švédskem (přihrával na první gól Andriji Ševčenkovi), 15. června prohra 0:2 s Francií a 19. června porážka 0:1 s Anglií. Ukrajinské mužstvo skončilo se třemi body na nepostupové třetí příčce základní skupiny D.\n\nTrenér Mychajlo Fomenko jej zařadil do závěrečné 23členné nominace na EURO 2016 ve Francii.\n\n"}
{"id": "772647", "url": "https://cs.wikipedia.org/wiki?curid=772647", "title": "Atletika na Letních olympijských hrách 1928", "text": "Atletika na Letních olympijských hrách 1928\n\n"}
{"id": "772648", "url": "https://cs.wikipedia.org/wiki?curid=772648", "title": "Atletika na Letních olympijských hrách 1924", "text": "Atletika na Letních olympijských hrách 1924\n"}
{"id": "772649", "url": "https://cs.wikipedia.org/wiki?curid=772649", "title": "Atletika na Letních olympijských hrách 1920", "text": "Atletika na Letních olympijských hrách 1920\n"}
{"id": "772650", "url": "https://cs.wikipedia.org/wiki?curid=772650", "title": "Atletika na Letních olympijských hrách 1912", "text": "Atletika na Letních olympijských hrách 1912\n"}
{"id": "772651", "url": "https://cs.wikipedia.org/wiki?curid=772651", "title": "Atletika na Letních olympijských hrách 1908", "text": "Atletika na Letních olympijských hrách 1908\n\nNa letních olympijských hrách v roce 1908 bylo prezentováno 26 atletických disciplín, a to všechno pouze pro muže. Celkem bylo uděleno 79 medailí (27 zlatých, 27 stříbrných, 25 bronzových).\n\n"}
{"id": "772652", "url": "https://cs.wikipedia.org/wiki?curid=772652", "title": "Atletika na Letních olympijských hrách 1904", "text": "Atletika na Letních olympijských hrách 1904\n\nNa letních olympijských hrách v roce 1904 bylo prezentováno dvacet pět atletických disciplín, a to všechno pouze pro muže. Celkem bylo uděleno 74 medailí (25 zlatých, 25 stříbrných, 24 bronzových).\n"}
{"id": "772653", "url": "https://cs.wikipedia.org/wiki?curid=772653", "title": "Atletika na Letních olympijských hrách 1900", "text": "Atletika na Letních olympijských hrách 1900\n\nAtletické závody na LOH 1900 se konaly v Boulogneském lesíku v Paříži na hřišti Racing Clubu, závodníci startovali v barvách svých klubů, nikoliv v dresech států. Soutěž v hodu diskem, kde startoval český reprezentant Janda-Suk, probíhala například v aleji s hustým stromořadím, kde řada pokusů končila ve větvích stromů. \n"}
{"id": "772655", "url": "https://cs.wikipedia.org/wiki?curid=772655", "title": "Třída Minotaur (1943)", "text": "Třída Minotaur (1943)\n\nTřída Minotaur (jinak též třída Swiftsure) byla třída lehkých křižníků Royal Navy, přijatých do služby v letech 1944–1945. Třídu tvořily tři jednotky, konstrukčně úzce navazující na předcházející třídu \"Crown Colony\". První dva postavené křižníky se účastnily druhé světové války, vzhledem k době jejich zařazení do služby už ale hrály spíše okrajovou roli. Vyřazeny byly na počátku 60. let. Jediným zahraničním uživatelem třídy byla Kanada.\n\nTrojice postavených křižníků byla do služby zařazena v letech 1944–1945. Plavidla dostala jména HMCS \"Ontario\" (rozestavěn jako HMS \"Minotaur\"), HMS \"Swiftsure\" a HMS \"Superb\". Další dva křižníky nebyly vůbec dokončeny a tři čekaly na dostavbu v podobě třídy \"Tiger\" až do konce 50. let.\n\nLehká výzbroj jednotlivých plavidel se lišila a během války byla zesilována, aby mohly křižníky lépe odolávat útokům letadel. Například \"Superb\" do služby vstupoval s výzbrojí tvořenou devíti 152mm kanóny ve třech dělových věžích, deseti 102mm kanóny ve dvoudělových věžích, dvaceti šesti 40mm kanóny, šesti 20mm kanóny a dvěma trojnásobnými 533mm torpédomety. Pohonný systém tvořila čtyři turbínová soustrojí a čtyři tříbubnové kotle. Nejvyšší rychlost dosahovala 32 uzlů.\n\nPrvní dvě jednotky byly omezeně nasazeny v závěrečné fázi druhé světové války.\n\nKanadské královské námořnictvo v letech 1945–1959 provozovalo křižník HMCS \"Ontario\" (ex-\"Minotaur\"), předaný během stavby Kanadě.\n\n\n"}
{"id": "772658", "url": "https://cs.wikipedia.org/wiki?curid=772658", "title": "Biela", "text": "Biela\n\nBiela může být název vodního toku nebo místa:\n\n\n\n"}
{"id": "772663", "url": "https://cs.wikipedia.org/wiki?curid=772663", "title": "Zimní olympijské hry mládeže 2012", "text": "Zimní olympijské hry mládeže 2012\n\nZimní olympijské hry mládeže 2012, oficiálně I. zimní olympijské hry mládeže ( ), se konaly v rakouském Innsbrucku. Slavnostní zahájení proběhlo 13. ledna 2012, zakončení se pak uskutečnilo 22. ledna 2012.\n\nZúčastnilo se jich 1059 sportovců ze 70 zemí světa, soutěžilo se v 63 disciplínách. Z Česka se her zúčastnilo 24 sportovců.\n\nKandidaturu na pořadatelství her předložila celkem čtyři města.\n\nTento seznam byl dále zkrácen na dva finalisty. Dne 12. prosince 2008 bylo za hostitelské město zvolen Insbruck.\n\n\n\nNa hrách sportovci soutěžili v 15 sportech s celkem 63 disciplínami.\n\n\n\n"}
{"id": "772667", "url": "https://cs.wikipedia.org/wiki?curid=772667", "title": "Wej-chaj", "text": "Wej-chaj\n\nWej-chaj ( , pchin-jinem \"Wēihǎi\") je městská prefektura v Čínské lidové republice, kde patří k provincii Šan-tung. Je nejvýchodnější prefekturou provincie a město je významným mořským přístavem. V letech 1898 až 1939 se jednalo o britskou kolonii zvanou Weihai Garrison či Port Edward. Coby kolonie se ovšem Wej-chaj nerozvíjel podobným způsobem jako Hongkong, protože okolní šantungský poloostrov spadal do sféry vlivu Německa a tak byl Wej-chaj důležitý spíš jako námořní základna, která byla protiváhou ruské přítomnosti ve 130 kilometrů vzdáleném Port Arthuru.\n\nPrefektura sousedí na západě s Jen-tchajem a ze zbylých směrů ji omývá Žluté moře. Celá prefektura má rozlohu 5 436 čtverečních kilometrů a v roce 2010 v ní žily necelé tři miliony obyvatel.\n\nVe Wej-chaji je jeden z kampusů Šantungské univerzity.\n\n"}
{"id": "772668", "url": "https://cs.wikipedia.org/wiki?curid=772668", "title": "Československá rolnická jednota", "text": "Československá rolnická jednota\n\nČeskoslovenská rolnická jednota byla politická strana na území prvorepublikového Československa založená v roce 1919 jako odštěpenecká konzervativní skupina, která se odtrhla od Republikánské strany československého venkova (agrární strany).\n\nPo vzniku Československa se český agrární politický tábor spojil se slovenskými protějšky do celostátní agrární strany (od roku 1919 oficiálně nazývané Republikánská strana československého venkova). Antonín Švehla jako předák agrární strany v té době podpořil projekt pozemkové reformy a rozhodl se opřít stranu o středostavovské i malozemědělské vrstvy. Pozemková reforma byla schválena zákonem 16. dubna 1919 (záborový zákon). Tento trend ale ohrožoval zájmy statkářů a ve straně se v roce 1919 zformovala opoziční konzervativní frakce, která odmítala majetkové změny. Představiteli frakce byli Rudolf Bergman a Josef Žďárský. Koncem roku 1919 stranu opustili a založili samostatnou formaci nazvanou Československá rolnická jednota.\nŠvehla se snažil dopad rozkolu zmírnit tím, že četným konzervativně orientovaným politikům agrární strany nabídl místa ve státním aparátu a hospodářských satelitních organizacích strany. Československá rolnická jednota proto nezískala významnější podporu. Před parlamentními volbami v roce 1920 se spojila s Československou národní demokracií a kandidovala na společné kandidátní listině jako argární opozice. V samotné agrární straně posílil odchod statkářského křídla pozice centristů. Konzervativní frakci ovšem i nadále v rámci agrární strany představoval Karel Prášek, který v roce 1925 založil samostatnou odštěpeneckou formaci Československá strana agrární a konzervativní.\n\nV alianci s národními demokraty kandidovala Československá rolnická jednota i v parlamentních volbách v roce 1925.\n"}
{"id": "772672", "url": "https://cs.wikipedia.org/wiki?curid=772672", "title": "Gorm Starý", "text": "Gorm Starý\n\nGorm Starý (\"Gorm den Gamle\"), zvaný také Gorm Ospalý (\"Gorm Løge dvaske\"), byl prvním historicky doloženým králem Dánska. Vládl přibližně od roku 936 až do své smrti, asi roku 958. Vládl z Jellingu a vztyčil nejstarší runové kameny v Jellingu na počest své manželky Thyry. Narodil se před rokem 900.\n\nGorm mohl být potomek legendárního dánského krále Knuta. Adam z Brém píše, že Knut přišel do Dánska z \"Northmanie\" a získal moc počátkem 10. století. Po jeho smrti získal trůn Gorm.\n\nAdam z Brém naznačuje, že království před v době před Gormem bylo rozdělené. Gorm sám je poprvé zmiňován jako hostitel arcibiskupa Unniho z Hamburku a Brém v roce 936. Podle jellingských kamenů Gorm \"získal celé Dánsko\", ale spekuluje se o tom, že vládl pouze Jutsku ze svého sídla v Jellingu.\n\nGormovou manželkou byla Thyra Danebod, jejíž původ není prokazatelný a kterou jellingské kameny nazývají \"tanmarkar but\" (dánská spása nebo ozdoba Dánska). Jedním z jejich dětí byl Gormův nástupce Harald I.\n\nPodle dendrochronologické studie dřeva v jeho pohřební komnatě Gorm zemřel v zimě 958–959. Za vlády Gorma Starého Dánové uctívali severské bohy, ale za jeho syna Haralda začalo Dánsko oficiálně konvertoval ke křesťanství.\n"}
{"id": "772676", "url": "https://cs.wikipedia.org/wiki?curid=772676", "title": "Československá strana agrární a konservativní", "text": "Československá strana agrární a konservativní\n\nČeskoslovenská strana agrární a konservativní (v současném přepisu \"Československá strana agrární a konzervativní\") byla politická strana na území prvorepublikového Československa založená v roce 1925 jako odštěpenecká konzervativní skupina, která se odtrhla od Republikánské strany zemědělského a malorolnického lidu (agrární strany).\n\nPo vzniku Československa podpořil Antonín Švehla jako předák agrární strany projekt pozemkové reformy a rozhodl se opřít stranu o středostavovské i malozemědělské vrstvy. Pozemková reforma schválená roku 1919 vyvolala odpor konzervativní části strany okolo Rudolfa Bergmana a Josefa Žďárského, kteří odešli do odštěpenecké strany Československá rolnická jednota. Ta ale nezískala významnější podporu a v parlamentních volbách v roce 1920 kandidovala v alianci s Československou národní demokracií.\n\nI po odchodu Rudolfa Bergmana a Josefa Žďárského zůstávalo v agrární straně konzervativní statkářské křídlo, které se snažilo brzdit majetkové přesuny v rámci pozemkové reformy a ostře se vymezovalo proti koaliční spolupráci se sociálními demokraty a socialisty. Tuto pravicovou frakci vedl Karel Prášek, ministr zemědělství ve vládě Karla Kramáře a v obou vládách rudozelené koalice (první vláda Vlastimila Tusara a druhá vláda Vlastimila Tusara).\n\nV roce 1920 byl Prášek z ministerského postu vytlačen. Stal se předsedou senátu Národního shromáždění ČSR, ale nadále měl ve straně jistý vliv. V roce 1924 ovšem vypukla takzvaná Lihová aféra, neboli Práškova aféra, v jejímž důsledku byl zcela vytlačen z vrcholných stranických a státních pozic. Na jeho podporu vystoupila skupina jeho stoupenců (zejména Jaroslav Rychtera). V lednu 1925 byli oba politici vyloučeni z agrární strany. Navázali kontakty s dalšími skupinami nespokojených agrárníků a v únoru 1925 založili Československou stranu agrární a konservativní. Ta se definovala jako konzervativní, pravicová, protihradní formace. Prášek i Rychtera nicméně přišli na základě principu vázaného mandátu o křesla v parlamentu.\n\nV parlamentních volbách v roce 1925 Československá strana agrární a konservativní předložila samostatnou kandidátní listinu. Nezískala ale od voličů dostatečnou podporu ke získání byť jediného mandátu v Národním shromáždění. Po volebním debaklu Karel Prášek stranu rozpustil.\n"}
{"id": "772678", "url": "https://cs.wikipedia.org/wiki?curid=772678", "title": "Vrbař uhlazený", "text": "Vrbař uhlazený\n\nVrbař uhlazený (\"Clytra laeviuscula\") je jedním z mnoha druhů brouka velmi početné čeledi mandelinkovitých (Chrysomelidae).\n\n\nJe to vzhledný brouk velký 8–12 mm. Hlava a štít jsou hladké a leskle černé. Krovky jsou od oranžově žluté přes oranžovou až načervenalé, s černou skvrnou na lopatkách a viditelnou žilnatinou. Uprostřed na každé z krovek se nachází velká černá nepravidelně ohraničená skvrna ve tvaru kaňky. V místě švu krovek je zakroužená. Stejně zakroužený okraj má skvrna i na vnějším okraji krovek aniž by jej dosahovala. Končetiny jsou poměrně silné a černé. Tykadla jsou nitkovitá drobně článkovitá a tenká a celkem krátká (asi 2,5 až 3,5 mm). Spodní část těla je celá černá, předohruď, zadohruď i sternity mírně světle obrvené.\n\nTento druh vrbaře bývá někdy zaměňován s vrbařem čtyřtečným (\"Clytra quadripunctata\"), u něhož jsou dolní černé skvrny na krovkách mnohem menší, někdy rozdrobené a níže posazené.\n\nBrouka nalezneme na křovinách, v remízcích, na okrajích cest a lesů, ale nejčastěji v blízkosti vrbového porostu. Často i na lučních rostlinách a blízkosti mravenišť v nichž parazituje. Vyrušíme-li je v terénu, okamžitě se pouštějí a padají k zemi, kde snadněji unikají případnému nebezpečí.\n\nSamička si vytvoří pomocí žláz na zadečku vaječné pouzdro podobající se šišce. Vajíčko klade nejen na vrbu, kde tyto bělavé protáhlé larvy ve zvláštních dosti pevných schránkách žijí trvale a dokončují v něm larvální vývoj. Vylíhlé larvy jsou bělavé, protáhlé a žijí na listech vrb. Dospělec i larva se živí vrbovým listím. Přes hojný výskyt vrbové porosty příliš neohrožuje, aby si vynucovaly regulační zásahy.\n\nPřevážná část Evropy až po Altaj. Ve střední Evropě je velmi hojný. V ČR celoplošně rozšířený s převážným výskytem ve vrbinách a oblastech s výskytem vrb.\n\nvarieta: \"Clytra laeviuscula var. connexa\", Fricken, 1888\n\nV ČR zákonem nechráněný.\n\n\n\n"}
{"id": "772680", "url": "https://cs.wikipedia.org/wiki?curid=772680", "title": "Blood Money", "text": "Blood Money\n\nBlood Money je studiové album Toma Waitse, vydané v roce 2002 u vydavatelství ANTI-. V roce 2005 byla skladba „God's Away on Business“ použita ve filmu \"\".\n\nVšechny skladby napsali Tom Waits a Kathleen Brennan.\n"}
{"id": "772686", "url": "https://cs.wikipedia.org/wiki?curid=772686", "title": "Process (album, John Cale)", "text": "Process (album, John Cale)\n\nProcess je soundtrackové album velšského hudebníka a hudebního skladatele Johna Calea, vydané v srpnu 2005 pod hlavičkou francouzského nezávislého hudebního vydavatelství Syntax Records. Jde o hudbu k francouzskému dramatickému filmu \"Process\" britského režiséra C. S. Leigha z roku 2004. Již od prvních chvil, kdy Leigh začal na tomto filmu pracovat, chtěl, aby k němu složil hudbu právě Cale. Jde o Caleovu první spolupráci s tímto režisérem; oba spolu v pozdějších letech ještě spolupracovali na několika projektech.\n\nAlbum jako celek vyšlo pouze na CD, ale vyšla ještě zkrácená forma obsahující pouze tři skladby („Suicide Theme“, „Candles“ a „Reading Poem“) na 10\" gramofonové desce. Všech čtrnáct skladeb na albu bylo nahráno v minimalistickém duchu pouze na klavír. Autorem fotografie na obalu alba je Laurence Tremolet a jako autor designu je uveden Tundra. Magazín \"Mojo\" desku označil za jedno z „alb měsíce“.\n\nVšechny skladby napsal John Cale.\n"}
{"id": "772688", "url": "https://cs.wikipedia.org/wiki?curid=772688", "title": "Dömitz", "text": "Dömitz\n\nDömitz (dolnoněmecky \"Döms\") je město na jihozápadě Meklenburska v okrese Ludwigslust-Parchim. Leží na Labi a je nejjižnější obcí spolkové země Meklenbursko-Přední Pomořansko, kde se nachází blízko trojmezí s Dolním Saskem a Braniborskem. Končí zde vodní cesta Müritz-Elde, která propojuje Labe s horní Havolou.\n\nJméno je původem z polabštiny, první zmínka o sídle je z roku 1230 a městská práva dostal Dömitz ve třináctém století.\n"}
{"id": "772694", "url": "https://cs.wikipedia.org/wiki?curid=772694", "title": "C. S. Leigh", "text": "C. S. Leigh\n\nC. S. Leigh, známý také jako Kristian či Christian Leigh, (1964 – 2016) byl britsko-americký umělecký kurátor, filmový režisér a módní návrhář. Svou kariéru zahájil v první polovině osmdesátých let jako módní návrhář, jeho šaty údajně nosilo několik známých hereček. Vzhledem k finančním problémům tuto kariéru ukončil a na nějaký čas o něm nebylo slyšet. V roce 1987 se znovu objevil na scéně, tentokrát coby kurátor výstav umění. Po několika menších výstavách zorganizoval v roce 1989 v Salzburgu velmi nákladnou přehlídku \"The Silent Baroque\". Následovaly další výstavy, které často bývaly inspirovány filmem. Čtyři z nich dokonce dostaly své názvy podle snímků Alfreda Hitchcocka. Kurátorské činnosti se přestal věnovat po výstavě v Benátkách roku 1993, která za sebou zanechala značné dluhy a na dlouhou dobu se ani zde vystavená díla nevrátila do rukou vlastníků. V tomto období rovněž editoval katalogy svých výstav a přispěl články do několika časopisů o umění.\n\nOd druhé poloviny devadesátých let se Leigh zaměřoval na režii filmů, přičemž většina nebyla nikdy dostupná širší veřejnosti, a to navzdory tomu, že v nich vystupovali známí herci, jako například Béatrice Dalle, Marianne Faithfullová a Thure Lindhardt. Nejdostupnějším z nich je film \"Process\" (2004), který byl uveden i na několika velkých filmových festivalech. Mezi jeho další snímky patří \"See You at Regis Debray\" (2005), odehrávající se v jediném bytě, ve kterém se ukrývá Andreas Baader, jediná postava filmu. Z jeho dílny pochází také dokumentární film \"\" (2012) pojednávající o módním návrháři Ralphu Ruccim. Hudbu k různým jeho filmům složili John Cale, Rjódži Ikeda a Thurston Moore. Častým spolupracovníkem byl řecký kameraman Giorgos Arvanitis. V letech 2009 a 2010 Leigh vydal dvě čísla vlastního rozsáhlého magazínu \"Syntax\". Ke konci života pracoval na několika dalších filmech a rovněž bylo uspořádáno několik výstav zaměřených na jeho kariéru.\n\nChristian Leigh se narodil v roce 1964 britskému otci a americké matce. Místo narození nebývá udáváno, podle článku z dob jeho návrhářské kariéry je Leigh „rodilým Newyorčanem“. Vyrůstal údajně v rhodeislandském Newportu a poté, co v patnácti letech dokončil střední školu, studoval krátce buď na Princetonské univerzitě nebo Parsonsově škole. Ani jedna z těchto škol však o nikom s tímto jménem nemá záznam, a je tedy pravděpodobné, že Christian Leigh nebylo jeho skutečné jméno – tím mohlo být Ezra Saftia, ale jde o nepotvrzenou informaci.\n\nV první polovině osmdesátých let byl módním návrhářem a vystupoval pod jménem Kristian Leigh. Své první šaty Leigh udajně navrhl ve třinácti letech. Zpočátku navrhoval šaty pro zákaznice v obchodě jeho matky. Jeho podzimní kolekce na rok 1982 zahrnovala vedle jiných dlouhé večerní šaty doplněné o sametový top s dlouhými rukávy a vícebarevné šaty s navrstvenými jemnými volány na ramenou. Nejlevnější položkou této kolekce byly šaty za 1200 dolarů. Podle článku v magazínu \"People\" jeho oblečení nosily například herečky Jane Fondová, Jessica Langeová a Farrah Fawcettová a Meryl Streepová se měla údajně v jeho šatech zúčastnit udílení Oscarů za rok 1982. Přestože je u jejích fotografií z ceremonie uváděna informace, že na sobě má Leighovy šaty, ona sama o mnoho let později uvedla, že jeho jméno nikdy neslyšela. Leigha měla zastupovat jeho matka Barbara a v jeho salonu mělo pracovat 25 zaměstnanců. Počátkem roku 1984 Leighova firma zkrachovala kvůli nesplaceným dluhům vůči dodavatelům a zatčení Leighovy matky za vypsání falešného šeku.\n\nPoté, co byla zavřena Leighova návrhářská firma, se na několik let stal nezvěstným. V roce 1986 mu bylo nabídnuto kurátování amerického pavilonu na prvním ročníku bienále v ekvádorské Cuence. Na výstavě byla uvedena díla například od Jima Isermanna, Tonyho Tasseta či od dua Komar a Melamid. V té době již veřejně vystupoval jako Christian Leigh. Svou první vlastní výstavu \"of Ever-Ever Land i speak\" <nowiki>[</nowiki>sic<nowiki>]</nowiki>, která zahrnovala díla vedle jiných od Rosse Blecknera, Annette Lemieuxové či dua McDermott & McGough, uspořádal v září 1987 v newyorské Stuxově Galerii. Další přehlídka následovala v lednu 1988 v Galerii Bess Cutlerové pod názvem \"Walk Out to Winter\" a obsahovala díla od Josepha Kosutha, Vikky Alexanderové, Michaela Zwacka a dalších. Poslední z newyorské trilogie, \"Complexity and Contradiction\", proběhla od září do října 1988 v Galerii Scotta Hansona, kde byla vystavena díla například od Günthera Förga, Ange Leccii, Jamese Casebera či Elaine Sturtevantové. Roku 1988 rovněž pořádal výstavu \"The Inside and The Outside\", která proběhla v Galerii Rhony Hoffmanové v Chicagu a zahrnovala například díla Fariby Hajamadiové, Matta Mullicana a Michele Zalopanyové.\n\nV roce 1988 se stal šéfredaktorem sekce kritiků v magazínu \"Artforum\", tuto funkci však záhy opustil. Za své funkční období však přizval například Jacka Bankowského, který se později stal šéfredaktorem. Na přelomu osmdesátých a devadesátých let dále přispěl několika články do časopisů \"Art+Auction\", \"Artscribe\", \"Atlántica\", \"Contemporanea\" a \"Flash Art International\". V té době zároveň přispěl eseji do katalogů několika výstav, například Josepha Amara (1987), Elaine Sturtevantové (1987–1989), Rony Pondickové (1991), Nicholase Krushenicka (1992) a Marcella Joriho (1993).\n\nOd konce května do konce srpna 1989 uspořádal v salzburské Galerii Thaddaeus Ropac svou největší výstavu \"The Silent Baroque\", která zahrnovala díla například od Dana Grahama, Matta Mullicana a Jeffa Koonse. Šlo o velmi nákladnou výstavu s extravagantním zahájením, na kterou byla přivezena řada amerických kritiků, kteří byli ubytování v nejdražších hotelech. K výstavě byl vydán rozsáhlý katalog obsahující velké množství ilustrací. Zajímavostí je, že katalog obsahoval také reklamní prvky, které však byly použity v uměleckém kontextu, nešlo tedy o placené reklamy. Původně mělo jít o malou výstavu s několika americkými umělci, ale postupně jejich počet vzrůstal. Kvůli rozsáhlým přípravám jak samotné výstavy, tak i katalogu, byla celá událost přeložena z původně plánovaného roku 1988 na 1989. Následovaly čtyři výstavy s názvy inspirovanými filmy Alfreda Hitchcocka – \"Spellbound\", \"Rope\", \"Vertigo\" a \"Psycho\". První z nich, \"Spellbound\", proběhla v losangeleské Galerii Marca Richardse v roce 1990 a zahrnovala díla mimo jiné od Alexise Rockmana, Donalda Baechlera a Matthewa Weinsteina. Přehlídka \"Rope\" proběhla v roce 1990 v Galerii Fernanda Alcoley v Barceloně a obsahovala například tvorbu Garyho Stephana a Saint Claira Cemina. Výstava \"Vertigo\" proběhla na dvou místech, v salzburské a pařížské Galerii Thaddaeus Ropac od července do srpna 1991, a zahrnovala mimo jiné díla od Petera Halleyho, Claudie Hartové a Marka Tanseyho. \"Psycho\" se uskutečnila v newyorské KunstHall od dubna do května 1992 a vystavena při ní byla díla od Johna Chamberlaina, Bruce Naumana, Edwarda Ruschy a dalších.\n\nOd 9. ledna do 20. února 1993 probíhala v newyorském Thread Waxing Space výstava \"I Am the Enunciator\", na níž byla uvedena díla například od Louise Bourgeoisové, Naylanda Blakea a Roberta Venturiho. Celkem výstava obsahovala více než sto obrazů, soch, filmů a videí. Leighova poslední výstava \"I Love You More Than My Own Death\" (také jako \"Transactions\" a \"Slittamenti/Transactions\") proběhla na Benátském bienále na jaře 1993. Leigh ji vytvořil ve spolupráci s režisérem Pedrem Almodóvarem. Již v případě výstavy \"The Silent Baroque\" měl Leigh značné problémy s dodržením finančního limitu, který byla galerie ochotna investovat, ale vzhledem k tomu, že právě díky této výstavě se galerie proslavila, Thaddaeus Ropac byl Leighovi vděčný (také i za to, že se díky němu seznámil s mnoha umělci). Podobná situace nastala i v případě \"I Am the Enunciator\", nicméně až z benátské výstavy vzešly výrazné problémy, které začaly u nezaplacení přepravních poplatků. Později se ukázalo, že nedostal zaplaceno vůbec nikdo, od umělců po firmu, která zhotovila katalog výstavy. Když výstava skončila, všechny exponáty byly zabaveny; část z nich se vrátila autorům až v roce 1998. Mezi zabavenými díly, jejichž celková hodnota převyšovala jeden milion dolarů, se nacházely obrazy či sochy od Roye Lichtensteina, Chucka Close či Louise Bourgeoisové. Leigh se následně ztratil, jeho telefon byl odpojen a pošta se vracela odesílatelům.\n\nVe druhé polovině devadesátých let Leigh, nyní již trvale žijící v Evropě, opět změnil své pole působnosti a stal se filmovým režisérem. Nejprve vytvořil nikdy nezveřejněný krátkometrážní animovaný film s názvem \"Mr Hurricane Goes to the Guggenheim\", ale uvedl, že to nebylo něco, co by chtěl dělat – chtěl tvořit celovečerní hrané filmy. V letech 1997 až 1998 natočil v Amsterdamu a Kodani svůj debutový film s názvem \"Sentimental Education\", inspirovaný stejnojmennou knihou francouzského spisovatele Gustava Flauberta. Děj filmu se odehrával v současném módním světě se zaměřením na modela s krizí víry. Leigh měl nejprve schůzky s francouzskými producenty; po neúspěšném jednání našel dva Nizozemce, kteří byli ochotní film produkovat. Ve snímku hráli například Clément Sibony, Aurélia Thierrée, Guillaume Canet, Isabelle Carré a Sylvie Testudová. Během postprodukce došlo mezi Leighem a producenty k neshodě, přičemž ti se snažili film sestříhat bez Leighovy přítomnosti, což on nebyl ochotný schválit, a film tak nakonec nebyl nikdy veřejně promítán.\n\nPo problémech, které Leigh, nyní vystupující coby C. S. Leigh, zažil se svým prvním snímkem, se pro svůj další projekt rozhodl sehnat silného producenta ochotného tvořit složité filmy. V roce 1998 se na Filmovém festivalu v Cannes setkal s dánským producentem Peterem Aalbækem Jensenem, který mu nabídl, aby svůj druhý snímek natočil pod záštitou jeho produkční společnosti Zentropa. Svůj druhý film, který dostal titul \"Far from China\", začal Leigh natáčet v Dánsku, ale nakonec se rozhodl od Zentropy odejít a dokončit jej v Paříži a Londýně. Ve snímku hráli mimo jiné Lambert Wilson, Thure Lindhardt, Antoine Chappey, Aurélia Thierrée a také zpěvačka Marianne Faithfullová. Originální hudbu k filmu složila a nahrála anglická alternativní rocková skupina Suede. Kromě různých instrumentálních skladeb film obsahuje také novou píseň „Simon“. Premiéra filmu proběhla 18. listopadu 2001 v londýnském Divadle Royal Court. Film představuje smyšlený příběh o tom, jaký život by žila dcera amerického kvakera Normana Morrisona, který se v roce 1965 upálil na protest proti válce ve Vietnamu. Podle některých zdrojů byl film uložen do filmového skladiště pod smyšleným názvem a je tedy značně nepravděpodobné, aby byl nalezen. Podle Leigha důvod, proč film od premiéry nebyl uveden, spočívá v tom, že producenti po prvním uvedení nezkompletovali všechny části.\n\nJeho dalším filmem je \"Nude, Descending…\", v němž hrají mimo jiné Kati Outinenová, Thure Lindhardt a Lou Castel. Snímek pojednává o padělateli umění, který se snaží dokončit svou verzi jednoho Lichtensteinova obrazu, ale stále jej vyrušují různé návštěvy. Leighovým největším filmem je jeho čtvrtý projekt, který dostal název \"Process\". Snímek produkovali Humbert Balsan a Mark Westaway. Hlavní roli v něm ztvárnila Béatrice Dalle, přestože první volbou pro Leigha byla Katrin Cartlidge, která však ještě v době shánění financí pro projekt zemřela. V dalších rolích se představili například Guillaume Depardieu, Julia Faure, Daniel Duval či Leos Carax. Psaní scénáře Leighovi zabralo přibližně jeden rok, až dosáhl 120 stran, přičemž ty nakonec zkrátil a výsledný scénář, s nímž přišel na scénu, měl kolem 21 stran; ve filmu je tedy velmi malé množství dialogů. Hudbu k filmu složil velšský hudebník a hudební skladatel John Cale. Světová premiéra proběhla 8. února 2004 na Berlínském mezinárodním filmovém festivalu, kde jeho promítání doprovodil John Cale živou hudbou. Později byl uveden také na dalších festivalech a jako vůbec první Leighův film se dostal také do francouzských kin.\n\nPo dokončení snímku \"Process\" pracoval na projektu \"Everybody Had a Camera\", ke kterému psal scénář John Cale a Leigh jej měl režírovat. Ten měl pojednávat o americkém popartovém umělci Andym Warholovi a jeho ateliéru The Factory a zakončen měl být atentátem, který na něj v červnu 1968 spáchala feministická spisovatelka Valerie Solanasová. Vyprávěn měl být z pohledu mladíka, který neznalý poměrů přijel z Evropy do New Yorku a stal se součástí místní umělecké scény (tedy z pohledu samotného Johna Calea). Podle jiných zdrojů se film měl odehrávat v rozmezí sedmi let, přičemž každý rok by byl vyprávěn z pohledu jiného člena The Factory. Cale chtěl, aby ve filmu hráli velcí hollywoodští herci, jako například Johnny Depp (měl hrát Calea), Uma Thurmanová a Reese Witherspoonová (jako Nico a Edie Sedgwicková). Samotného Warhola, který se ve filmu měl jen mihnout, měla podle jeho představ ztvárnit Meryl Streepová. Podle Leigha měla výraznou roli ve filmu hrát hudba. Projekt nakonec nebyl realizován.\n\nV roce 2005 natočil Leigh film \"See You at Regis Debray\", který se celý odehrává v jednom bytě a v němž vystupuje jediná postava – Andreas Baader, jehož ztvárnil německý herec Lars Eidinger. Ten se ve snímku, jehož děj se odehrává v roce 1969, ukrývá v pařížském bytě filozofa Régise Debraye, který byl v té době uvězněn v Bolívii. Originální hudbu k filmu složil japonský hudebník Rjódži Ikeda. Leigh uvedl, že nápad a titul filmu nosil v hlavě po dobu sedmi let. Jeho dalším filmem byl rozsáhlý projekt \"American Widow\" vystavěný na pozadí teroristických útoků, ke kterým došlo v září 2001 v New Yorku. Původní koncept byl takový, že film bude sledovat ženu, která si vymyslela, že její manžel byl při těchto útocích zabit. Později se z filmu stal obraz první dekády nového tisíciletí. Film měl být produkován Leighovou společností a firmou Ognon Films Humberta Balsana. Ve filmu hrály Jekatěrina Golubeva, Cat Power, Anna Levine a další. Snímek byl natáčen v několika různých zemích, přičemž pásky s filmem zůstávaly vždy v zemích, kde byly natočeny. Mnohahodinový film tedy nikdy nebyl na veřejnosti promítán celý, ale vždy byly vybrány a sestříhány různé scény, které byly pro danou příležitost nejvhodnější. Jedna z částí filmu byla bez Leighova svolení vysílána jednou nizozemskou televizí. Leigh později uvedl, že by nikdy nic takového neschválil a chování stanice odsoudil jako „nedostatek respektu k uměleckému procesu.“\n\nRoku 2008 vytvořil dokumentární film \"Cannes 6808\", který připomínal čtyřicáté výročí 21. ročníku Filmového festivalu v Cannes, jenž byl zrušen kvůli květnovým nepokojům. Ve stejném roce také připravil instalaci \"Exhibits A-K from the Debray Files\" pro výstavu v americkém Fort Worthu nazvanou \"Warhol and the Shared Subject\", která byla zaměřena primárně na Andyho Warhola s přispěním dalších umělců. Leighova instalace obsahovala předměty z filmu \"See You at Regis Debray\". Krátkometrážní film \"I Was Jack Goldstein\", který vznikl v roce 2009, je poctou Leighovu příteli, kanadskému výtvarníkovi Jacku Goldsteinovi. Film je složen z několika fotografií (tj. neobsahuje pohyblivý obraz) samotného Leigha, který na nich napodobuje Goldsteinovo chování (například stojí velice blízko nástupiště metra, časté jsou blízké pohledy na jeho obličej). Autorem hudby k filmu, kterou tvoří převážně zpětná vazba, je americký kytarista Thurston Moore. Délka filmu dosahuje šestnácti minut, což byla podle Goldsteina nejdelší doba, po jakou mohl čekat na doručení heroinu. Film vzešel z několika performancí, které Leigh vytvořil v Paříži a v Londýně v říjnu a listopadu 2007. Původně chtěl do role Goldsteina obsadit skutečného herce, ale poté, co jej potenciální kandidát zklamal, rozhodl se roli zahrát sám. Roku 2012 převedl performanci \"I Was Jack Goldstein\" do divadelní podoby, která byla uvedena v londýnské Bussey Building, přičemž Goldsteina tentokrát hrál Ken Roht. Roku 2011 natočil film \"Nobody Fucks Nico\", ve kterém hrála Joana Preiss zpěvačku Nico. Dále natočil experimentální film \"A Letter to H\" věnovaný Humbertu Balsanovi.\n\nPo dobu čtyř let Leigh pracoval na dokumentárním filmu \"\" o americkém módním návrháři Ralphu Ruccim, ke kterému Leigh choval velký obdiv, a jeho vztahu k Paříži. Obsahuje rozhovory například s Lee Radziwillovou, Franciscem Costou, Andrém Leonem Talleym a mnoha dalšími. Rucciho návrhářská společnost do filmu investovala na 400 000 dolarů a byla značně znepokojena jeho pomalým vývojem.\n\nV roce 2008 začal Leigh pracovat na magazínu \"Syntax\", který měl původně vycházet třikrát ročně. První číslo, které dostalo název \"The Annotated Spectacle\", bylo vydáno v roce 2009 a jsou v něm pokryta módní, hudební i filmová témata. Obsahuje mimo jiné rozhovory se spisovatelkou Heidi Julavits, výtvarníkem Jonathanem Meesem či uměleckou dvojicí Iainem Forsythem a Jane Pollardovou, a také příspěvky například od Ralpha Rucciho a Gasparda Yurkieviche a velké množství fotografií. Druhé číslo magazínu \"Syntax\" nazvané \"Too Much Night\" vyšlo v březnu 2010 a obsahuje například příspěvky od Haruna Farockiho či Rodneyho Grahama, stejně jako nekrology či články na různá témata. Kniha má téměř 400 stran. Později mělo vyjít další číslo nazvané \"Cinephobia\", které mělo mít filmovou tematiku. Mnoho lidí, kteří se na vzniku magazínu podíleli (fotografové, grafici a další), nedostalo za svou práci zaplaceno; opakovalo se tedy totéž, co v dobách Leighovy kurátorské kariéry. To byl také důvod, proč se třetí číslo \"Syntaxu\" nedostalo na trh. V letech 2009 a 2010 rovněž přispěl dvěma eseji do časopisu \"The Believer\", jedním na téma filmu (\"Contemplating the New Physicality of Cinema\"; tj. \"Úvahy o nové fyzičnosti filmu\") a druhým, ve kterém připomínal Jacka Goldsteina (\"The Ghost Who Refused to Die\"; tj. \"Duch, který odmítl zemřít\"). Fotograf Laurence Ellis vydal v roce 2010 fotografickou knihu \"No Show\", v níž dokumentuje vlastní zkušenosti s Leighem.\n\nOd prosince 2011 do ledna 2012 byla v pařížské galerii Castillo/Corrales uspořádána výstava \"Notorious (Christian Leigh)\" obsahující různé katalogy, filmy a další díla spojená s Leighovou kariérou. Tato výstava byla později představena také na dalších místech – v Kodani (YEARS, 2014) a Bernu (Kunsthalle, 2017). Roku 2012 se Leigh účastnil Hitchcockovy retrospektivy \"The Genius of Hitchcock\" v BFI Southbank, kde diskutoval o svých výstavách inspirovaných tímto režisérem. Od března do května 2013 byla v \"Exhibition Research Centre\" na Liverpoolské univerzitě Johna Moorese uspořádána výstava \"In Camera\", která zobrazovala jeho tvorbu od osmdesátých let do současnosti, tedy materiál z jeho výstav až po jeho nové filmy. Součástí výstavy byla performance \"That First Camera No Longer Exists\", inspirovaná dopisem, který napsal režisér Jean-Luc Godard výrobci kamer Jeanu-Pierreovi Beauvialovi. Od prosince 2016 do února 2017 měla ve vídeňské Kunsthalle Wien proběhnout výstava \"The Camera Never Lies (Even When I Do)\", jejímž kurátorem měl být Luca Lo Pinto, a která měla zahrnovat různé předměty z Leighova archivu, stejně jako jeho filmy a videa. Výstava nakonec neproběhla, její část měla být vystavena v říjnu 2019 na knižním veletrhu Vienna Art Book Fair, ale ani to se nakonec nestalo.\n\nDále pracoval na nedokončeném dokumentu \"The Success Reflex: A Portrait of the Rothschilds\", který měl vyprávět dvanáct příběhů o členech rodiny Rothschildových. Dalším z nedokončených filmů byl \"Motherboard\", což měl být „malý klaustrofobický film o žalu a internetu“. Zároveň připravoval vysokorozpočtový film se známými herci, který měl být ještě větší než \"Process\". Dlouhodobě rovněž plánoval natočit celovečerní film o Jacku Goldsteinovi. Jeho dalším projektem byla série \"Aural Camera\", v níž se snažil přetvořit existující zvukovou část starších filmů do vizuální podoby. Takto chtěl realizovat vždy jeden film z dané dekády počínaje šedesátými lety, kdy se narodil. Jako první si vybral Bressonův film \"A co dále, Baltazare\" z roku 1966. Další filmy ze série však dokončeny nebyly. Rovněž pracoval na filmu \"Projection\", který měl být sestříhán z několika hodin materiálu, který natočil s Jekatěrinou Golubevou a Larsem Eidingerem původně pro film \"American Widow\". Během postprodukce však Leigh přestal komunikovat s producentem filmu a později bylo zjištěno, že v Londýně zemřel.\n\n\n\n\n\n"}
{"id": "772696", "url": "https://cs.wikipedia.org/wiki?curid=772696", "title": "Nutella", "text": "Nutella\n\nNutella je obchodní značka čokoládové pomazánky z lískových oříšků, kterou vyrábí italská společnost Ferrero. Recept vznikl roku 1941 upravením receptury dříve vyráběné pomazánky.\n\nStarší produkt, \"Gianduia\", byla směs obsahující přibližně 50 % mandlí a/nebo lískových ořechů a 50 % čokolády. Začala se vyrábět v italském Piemontu poté, co zdanění kakaových bobů ztížilo výrobu běžné čokolády. Původně se vyráběla v pevném stavu, ale později byla změněna na krémovitý produkt \"Supercrema\". V roce 1963 bylo složení znovu upraveno a produkt byl již definitivně přejmenován na \"Nutella\". První sklenice Nutelly opustila továrnu Ferrero 20. dubna 1964.\n\nPodle štítku výrobku jsou hlavní ingredience Nutelly cukr a rostlinné oleje (většinou palmový), následují lískové ořechy, kakao a sušené odstředěné mléko. Nutella je v mnoha zemích prodávána jako „oříškový krém“. Podle italského práva nemůže být označena jako čokoládový krém, protože nesplňuje minimální koncentraci kakaové sušiny. Asi polovina kalorií v Nutelle pochází z tuku (11 g v 37g porci či 99 kcal z 200 kcal) a asi 40 % kalorií pochází z cukru (20 g, 80 kcal).\n\nV roce 2017 německá Nutella změnila složení, byl snížen podíl oříšků a zvýšen podíl cukru. Podíl sušeného mléka v nové receptuře vzrostl ze 7,5 % na 8,7 %, podíl cukru se zvýšil z 56,3 % na 55,9 %, podíl tuku klesl z 31,8 % na 30,9 %.<ref name=\"zpravy.aktualne.cz/finance/nakupovani/nutella-ma-po-letech-nove-slozeni-je-svetlejsi-obsahuje-vice/r~e7e9c66cc2d111e7a49e0025900fea04\"></ref> Nutella dodávaná na český, maďarský, rakouský a slovenský trh obsahuje podle vědců z VŠCHT méně kakaové sušiny, než Nutella dostupná na německém trhu.\n\nPro spotřebitele v České republice výrobce neuvádí zemi původu výrobku. U nejprodávanějších velikostí balení lze ovšem zemi původu zjistit z razítka na boční straně plastového víčka. Poslední písmeno kódu umístěného pod datem minimální trvanlivosti označuje továrnu, ve které byla pomazánka vyrobena: W = Polsko, G = Německo, A = Itálie. V případě pochybností lze zemi původu vyčíst v informaci určené pro rumunský trh (RO), kde legislativa uvedení této informace přikazuje.\nRozdíl v chuti i barvě je prokazatelný v neprospěch české verze, vyráběné v Polsku. Světlejší barva, méně intenzivní chuť a v neposlední řadě i vyšší cena, cca o 40 % ve srovnání s Německem. Zajímavostí je, že polská verze se prodává také v některých zemích západní Evropy, např. v Rakousku. Na toto téma proběhlo již několik průzkumů v ČR i na Slovensku, informace jsou dohledatelné včetně výsledků nezávislých testů na internetu.\nNejlépe vyšla Nutella vyráběná v Itálii, pravděpodobně proto, že v Itálii se stále používá původní receptura, na kterou jsou Italové již dlouhá léta zvyklí. Italská Nutella je oproti Německé méně sladká, má více nugátovo-oříškovou chuť a má jemnější konzistenci.\n"}
{"id": "772697", "url": "https://cs.wikipedia.org/wiki?curid=772697", "title": "Koncert (rozcestník)", "text": "Koncert (rozcestník)\n\nKoncert (z ital. \"concerto\", koncert, dohoda) má více významů:\n\n\n\n\n\n"}
{"id": "772700", "url": "https://cs.wikipedia.org/wiki?curid=772700", "title": "Mistrovství Evropy juniorů v ledním hokeji 1982", "text": "Mistrovství Evropy juniorů v ledním hokeji 1982\n\nMistrovství Evropy juniorů v ledním hokeji 1982 byl 15. ročník této soutěže. Turnaj hostila od 29. března do 4. dubna švédská města Ängelholm a Tyringe. Hráli na něm hokejisté narození v roce 1964 a mladší.\n\n se turnaje nezúčastnilo, v hracím plánu jej nahradila švédská reprezentace do 17 let, vystupující pod hlavičkou \"Švédsko B\". Zápasy se švédským béčkem nebyly brány za oficiální utkání mistrovství.\n\nVzájemné výsledky ze základních skupin se započetly celkům i do skupin o konečné umístění.\n\nBrankáři: Jacob Gustavsson, Gustav Sandkvist\nObránci: Peter Andersson, Per Forsberg, Jens Johansson, Mats Kihlström, Thomas Lilja, Ulf Samuelsson, Jan Karlsson\nÚtočníci: Lars Byström, Torgny Karlsson, Roland Westin, Jon Lundström, Peter Bäckström, Niklas Mannberg, Tommy Lehman, Tomas Sandström, Mikael Lindholm, Dan Wiberg, Mikael Wikström.\n\nBrankáři: Dominik Hašek, Roman Višňák\nObránci: Miloš Rehák, František Musil, Miloš Hrubeš, Martin Střída, Miroslav Marcinko, Vladimír Kolek, Radek Novák\nÚtočníci: Libor Dolana, Jiří Jiroutek, Petr Rosol, Petr Klíma, Jiří Poner, Zdeněk Hrabě, Vladimír Kameš, Lumír Kotala, Radim Kasper, Igor Talpaš, Petr Hendrych.\n\nŠampionát B skupiny se odehrál v Sofii v Bulharsku, postup na mistrovství Evropy juniorů 1983 si vybojovali Norové. Naopak sestoupili\nJugoslávci.\n\n1. Norsko\n2. Rakousko\n3. Nizozemí\n4. Dánsko\n5. Rumunsko\n6. Bulharsko\n7. Itálie\n8. Jugoslávie\n\nŠampionát C skupiny se odehrálv Durhamu v Velké Británii, vyhráli jej Maďaři.\n\n1. Maďarsko\n2. Španělsko\n3. Velká Británie\n"}
{"id": "772705", "url": "https://cs.wikipedia.org/wiki?curid=772705", "title": "Prudník (řeka)", "text": "Prudník (řeka)\n\nPrudník ( Prudnik) je 23 kilometrů dlouhá říčka v Polsku v Opolském vojvodství a v Česku v Moravskoslezském kraji, levý přítok Osoblahy. \n\nPrameny Prudníka leží pod vrchem Czapka jižně od Hlucholaz u vsi Konradów v polské části Zlatohorské vrchoviny, odkud teče nejprve pár kilometrů na sever a pak se stáčí k východu. V městě Prudníku se do něj vlévá Zlatý potok. Pak teče dále na východ a na území České republiky vtéká jižně od Slezských Pavlovic a severně od Velkého Pavlovického rybníka. O pár kilometrů východněji se posléze vlévá poblíž Studnice u Osoblahy do Osoblahy těsně předtím, než tato odteče do Polska.\n\nNa českém území teče Prudník celkem 4,6 kilometru.\n"}
{"id": "772707", "url": "https://cs.wikipedia.org/wiki?curid=772707", "title": "Eochaid", "text": "Eochaid\n\nEochaid (plným jménem Eochaid mac Run) mohl být králem Piktů v letech 878 až 889. Byl synem Runa, krále Strathclyde a jeho matka mohla být dcerou Kennetha MacAlpina (Cináed mac Ailpín).\n\nJeho kralování je obvykle popisováno jako spoluvláda s Giricem. Kronika králů Alby o něm píše toto:A Eochodius, syn Runa, krále Britů, vnuk Kenneth prostřednictvím jeho dcery, vládl 11 let; ačkoliv jiní říkají, že Ciricium (Giric), syn jiného muže, tou dobou vládl, protože se stal jeho pěstounem a strážcem.<br>\nA v jeho druhém roce Aedh, syn Nialla, zemřel.<br>\nA v jeho devátém roce, na den sv. Cirici (Cyrus), přišlo zatmění Slunce. Eochaid a jeho pěstoun byli vypovězeni z království.\nToto je celý záznam Eochaidovy vlády. Smrt irského velekrále Áeda Findliatha, syna Nialla Cailleho, se datuje na 20. listopad 879 a zatmění slunce na 16. červen 885. Fráze \"ačkoliv jiní říkají\" naznačuje, že zmatky týkající se Eochaida nejsou ničím novým.\n"}
{"id": "772708", "url": "https://cs.wikipedia.org/wiki?curid=772708", "title": "ROIR", "text": "ROIR\n\nROIR (celým názvem Reach Out International Records) je americké hudební vydavatelství, které v roce 1979 založil Neil Cooper. Mezi umělce, kteří u tohoto vydavatelství vydávali svá alba, patří například Bad Brains, Einstürzende Neubauten, Television, John Cale nebo The Legendary Pink Dots.\n"}
{"id": "772712", "url": "https://cs.wikipedia.org/wiki?curid=772712", "title": "Třída Tiger (1941)", "text": "Třída Tiger (1941)\n\nTřída Tiger byla třída lehkých křižníků Royal Navy, rozestavěných v době druhé světové války a dokončených dle přepracovaného návrhu v letech 1959–1961. Třídu tvořily tři jednotky provozované do přelomu 70. a 80. let. Byly to poslední postavené britské křižníky.\n\nV roce 1941 byla zahájena stavba prvního z plánovaných pěti nových britských lehkých křižníků, vycházejících z třídy \"Minotaur\". Do následujícího roku byly založeny kýly celkem čtyř lodí, ovšem konec války znamenal, že stavba ztratila prioritu a najednou byl lodí nadbytek. Stavba prvních tří jednotek, pojmenovaných \"Tiger\", \"Bellerophon\" a \"Defence\", proto byla roku 1946 zastavena. Stavba čtvrté jednotky \"Hawke\" byla zrušena před spuštěním na vodu a objednávka páté jednotky byla zrušena ještě před zahájením prací. V 50. letech námořnictvo začalo zkoumat možnost dostavby všech tří plavidel v modernizované podobě. Hlavní myšlenkou byla silná pancéřová ochrana plavidel a výzbroj tvořená plně automatickými děly, jejichž střelbu řídily moderní radary. Trojice dokončených křižníků byla do služby zařazena v letech 1959–1961. Plavidla dostala jména HMS \"Tiger\" (ex \"Bellerophon\"), HMS \"Lion\" (ex \"Defence\") a HMS \"Blake\" (ex \"Tiger\").\n\nJednotky třídy \"Tiger\":\n\nVýzbroj plavidel tvořily čtyři 152mm kanóny ve dvoudělových věžích a šesti 76mm kanóny ve dvoudělových věžích. Všechny kanóny byly plně automatické. Pohonný systém tvořila čtyři turbínová soustrojí Parsons a čtyři tříbubnové kotle Admiralty. Nejvyšší rychlost dosahovala 31,5 uzlu.\n\n\"Tiger\" a \"Blake\" byly v letech 1965–1973 přestavěny na velitelská plavidla flotil. Zadní dělovou věž u nich nahradila přistávací plocha pro vrtulníky a hangár umožňující uskladnění čtyř kusů typu Wessex či Sea King. Rovněž dvě věže se 76mm kanóny byly demontovány a nahrazeny protiletadlovými raketovými komplety Seacat.\n\n\n"}
{"id": "772715", "url": "https://cs.wikipedia.org/wiki?curid=772715", "title": "Okres Rybnik", "text": "Okres Rybnik\n\nOkres Rybnik (polsky \"Powiat rybnicki\") je okres v polském Slezském vojvodství. Rozlohu má 224,63 km² a v roce 2007 zde žilo 73 391 obyvatel. Sídlem správy okresu je město Rybnik, které však není jeho součástí, ale tvoří samostatný městský okres.\n\nMěstsko-vesnická:\n\nVesnické:\n\n"}
{"id": "772717", "url": "https://cs.wikipedia.org/wiki?curid=772717", "title": "Moravskoostravský hrad", "text": "Moravskoostravský hrad\n\nMoravskoostravský hrad se nacházel v Ostravě, v městském obvodu Moravská Ostrava a Přívoz, v dříve samostatném městě Moravská Ostrava, na západě městských hradeb.\n\nDíky archeologickému výzkumu se podařilo zjistit, že Moravská Ostrava vznikla již v 10. století. První písemná zmínka, která hovoří o Moravské Ostravě jako o městě, pochází ze závěti olomouckého biskupa Bruna ze Schauenburku z roku 1267. Právě jeho zásluhou došlo k povýšení na město a také ke kolonizaci zdejšího kraje. Jako sídlo správy biskupského majetku na severní Moravě byla zvolena právě Moravská Ostrava. V souvislosti s tímto krokem a také se založením samostatného moravskoostravského panství došlo patrně ve 2. polovině 14. století k vybudování hradu. Až do čtvrtiny 14. století tvořila státní hranici řeka Ostravice, takže pokud by hrad vznikl v této době, stál by pravděpodobně na východní straně městského opevnění. První písemná zmínka o hradě pochází z roku 1396, kdy je zde jako purkrabí zmiňován Mikuláš Neubecke. Další zmínka pochází z roku 1446, v roce 1466 je uváděn jako \"propugnaculum.\" Posledním známým biskupským hejtmanem je Laurin z Chřenovic, který panství spravoval v letech 1484–1491.\n\nRoku 1538 už hrad nestál. Tehdy totiž biskup Stanislav I. Thurzo daroval hukvaldskému úředníku Kryštofu Foglarovi ze Studené Vody dům, který stával na jeho místě. Vypadá to, že hrad byl opuštěn někdy na přelomu 15. a 16. století. Následně buď zanikl, nebo byl přestavěn. V roce 1585 je zde zmiňován hřbitov. V letech 1729–1740 zde byla vystavěna také kaple sv. Lukáše, zbořená roku 1894. Dnes na tomto místě stojí obchodní dům Rozvoj.\n\n"}
{"id": "772719", "url": "https://cs.wikipedia.org/wiki?curid=772719", "title": "Smithsonian National Zoological Park", "text": "Smithsonian National Zoological Park\n\nSmithsonian National Zoological Park (doslova \"Smithsonovská národní zoologická zahrada\") také známá jako National Zoo (\"Národní zoo\") sídlící ve Washingtonu je jedna z nejstarších zoologický zahrad ve Spojených státech amerických. Byla založena roku 1889, je provozována Smitsonovským institutem a nevybírá vstupné. Kromě zahrady pro veřejnost, která je přímo ve Washingtonu (v blízkosti stanic Woodley Park a Cleveland Park) a jež se rozkládá na rozloze 66 hektarů, k ní patří také rozsáhlé výzkumné centrum o rozloze 1 300 hektarů ve Front Royal ve Virginii.\n"}
{"id": "772726", "url": "https://cs.wikipedia.org/wiki?curid=772726", "title": "Oleksandr Šovkovskyj", "text": "Oleksandr Šovkovskyj\n\nOleksandr Volodymyrovyč Šovkovskyj ( ; * 2. ledna 1975, Kyjev, SSSR) je bývalý ukrajinský fotbalový brankář, odchovanec Dynamo Kyjev, ve kterém strávil celou svou kariéru. Čtrnáctkrát vyhrál ukrajinskou ligu a s reprezentací si zahrál čtvrtfinále mistrovství světa.\n\n"}
{"id": "772728", "url": "https://cs.wikipedia.org/wiki?curid=772728", "title": "Stadion Metalist", "text": "Stadion Metalist\n\nStadion Metalist (ukrajinsky Стадіон «Металіст») je fotbalový stadion v ukrajinském městě Charkov. Je domácím hřištěm ukrajinského fotbalového klubu FK Metalist Charkov. V roce 2012 se zde konalo Mistrovství Evropy ve fotbale.\n\nNa stadionu se odehrály následující utkání Mistrovství Evropy 2012:\n\n"}
{"id": "772729", "url": "https://cs.wikipedia.org/wiki?curid=772729", "title": "Box na Letních olympijských hrách 1980", "text": "Box na Letních olympijských hrách 1980\n\nBox na Letních olympijských hrách 1980 svedl ve vzájemných duelech celkem 271 sportovců z 51 zemí, kteří se utkali o jedenáct sad medailí. Boje probíhaly od 20. července do 2. srpen na moskevském Olympijském stadionu. Nejmladším účastníkem byl ugandský reprezentant Charles Lubulwa (15 let, 206 dní), nejstarším pak nigerijský boxer Nureni Gbadamosi (32 let, 208 dní). Nejúspěšnější výpravou se stala kubánská, jejíž reprezentanti vybojovali celkem 10 medailí, z toho 6 zlatých, 2 stříbrné a dvě bronzové. \n\n"}
{"id": "772730", "url": "https://cs.wikipedia.org/wiki?curid=772730", "title": "Seznam pražských filmových lokací", "text": "Seznam pražských filmových lokací\n\nSeznam pražských filmových lokací uvádí místa v Praze, kde se natáčely filmy a televizní seriály.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "772732", "url": "https://cs.wikipedia.org/wiki?curid=772732", "title": "Bouaké", "text": "Bouaké\n\nBouaké je město ležící ve středu Pobřeží slonoviny. Je to hlavní město regionu Vallée du Bandama. V roce 2002 ve městě žilo podle sčítání lidu 775 300 obyvatel a je to tak druhé největší město země po Abidžanu, do roku 1910 však bylo jen vesnicí a tehdy se jmenovalo Gbekekro.\nObyvatelstvo je převážně muslimského vyznání a město je centrem etnické skupiny Baulů.\n\nV době občanské války bylo centrem rebelů, ovládajících severní polovinu země.\n\nBouaké leží na přechodu mezi savanami na severu a lesy v jižní části Pobřeží slonoviny. To souvisí s polohou města v periodicky suchém savanovém pásmu při jeho jižním okraji. Teplotní rozpětí je mezi 22 a 35 °C.\n\nMěsto je důležitým obchodním centrem na železnici z Abidžanu do Ouagadougou v Burkině Faso. Je zde tabákový průmysl, výroba stavebních materiálů, textilu. V oblasti se produkuje a zpracovává bavlna a agáve sisalová, na plantážích pěstují káva a kakao, místní zemědělci jamy, banány, maniok, čirok, proso, ananasy. V okolí byla nalezena rtuť, mangan a zlato.\n"}
{"id": "772735", "url": "https://cs.wikipedia.org/wiki?curid=772735", "title": "Profily odvahy", "text": "Profily odvahy\n\nProfily odvahy, , je životopisná kniha zachycující odvážné činy osmi senátorů Spojených států, kteří při svém rozhodování nadřadili zájem celku – státu nad osobní prospěch a pomohli tím kultivovat vývoj amerického demokratického zřízení. Po vydání 1. ledna 1956 se stala bestsellerem a získala široký ohlas. V roce 1957 byla oceněna Pulitzerovou cenou.\n\nJejím autorem je americký politik a později prezident John Fitzgerald Kennedy, který v době vzniku díla působil první volební období v Senátu USA za stát Massachusetts. Přesto existují věrohodná vyjádření, že značnou část textu napsal autor jeho projevů Theodore Sorensen. Kniha se stala předlohou pro stejnojmenný televizní seriál, premiérově vysílaný v letech 1964–1965 na stanici NBC.\n\nJohn F. Kennedy sloužil od ledna 1953 první období jako americký senátor za Massachusetts, než se v lednu 1961 stal 35. americkým prezidentem. Myšlenku napsat knihu mu vnukl úryvek z díla Herberta Agara s názvem \"The Price of Union\" (Hodnota Unie), v němž byl popsán hrdinský čin Johna Quincy Adamse, Kennedyho předchůdce v křesle massachusettského senátora. Danou pasáž předložil Sorensenovi a požádal jej, zdali by v historii státu nenašel další příklady obdobných činů. Kennedy původně zamýšlel napsat pouze článek, ale poté, co se sešlo více příkladů takových osobností, vznikla kniha. Za pomoci odborných poradců a Knihovny Kongresu ji senátor napsal v letech 1954 a 1955 během dlouhodobého upoutání na lůžko, kdy se zotavoval z operace zad. Jejich zranění utrpěl za druhé světové války, kdy v hodnosti poručíka velel torpédovému člunu PT 109 v oblasti Šalamounových ostrovů.\n\nPuritán John Quincy Adams byl letech 1803–1808 americkým senátorem za Massachusetts, v období 1825–1829 pak prezidentem Spojených států. Se svým otcem – druhým prezidentem Johnem Adamsem, byli jedinými dvěma neznovuzvolenými v prvních padesáti letech.\n\nKennedy to přičítal jeho vynikajícím vlastnostem Ducha. Uvedl, že se mu nevyrovnala žádná životní dráha v dějinách Spojených států. V roce 1807 propukla jeho roztržka s vlastní Federalistickou stranou v důsledku zajímání amerických lodí a námořníků ze strany Angličanů. Rok předtím prosadil rezoluci, která takové chování odsuzovala, federalisté ovšem hlasovali proti. 18. září 1807 pak prezident Thomas Jefferson požádal Senát o embargo vůči Britům, které by ekonomicky značně poškodilo Massachusetts. John Quincy Adams však nadřadil zájem celého státu nad dílčí zájem jedné části Unie a hlasoval pro Jeffersonův návrh, který v prezidentských volbách dříve porazil jeho otce. Jako jediný z federalistů byl také pro prezidentův návrh koupě louisianského teritoria a uvolnění částky jedenácti miliónů dolarů pro nákup.\n\nV roce 1808 se s Federalisty rozešel a vstoupil do Demokraticky-republikánské strany.\n\nPrávník Daniel Webster zastával v období 1827–1850, se čtyřletou přestávkou, úřad amerického senátora za stát Massachusetts a patřil k vůdcům Whigů. Dvakrát také působil jako ministr zahraničních věcí. 21. ledna 1850 podpořil Třetí velký kompromis Henryho Claye, který ochránil jednotu Unie až do roku 1861, přestože stát Massachusetts schválil zákon prohlašující za zločin, pokud se bude kdokoli snažit tento velký kompromis uplatnit. Spolu s Clayem z Kentucky a Johnem Calhounem z Jižní Karolíny patřil mezi tzv. „velký triumvirát“ senátorů ze severních států Unie, kteří hráli hlavní roli v zákonodárném sboru 30. a 40. let.\n\nPamátné vystoupení známé jako „Projev 7. března“ přednesl v Senátu roku 1850. Tři hodiny a jedenáct minut v něm obhajoval jednotu a celistvost Unie.\n\nThomas Hart Benton byl v letech 1821–1851 prvním americkým demokratickým senátorem ze státu Missouri, otrokářského státu stojícího na straně Jihu. Benton bránil všem snahám odštěpit tento stát od Unie. V senátorské volební kampani měl v otázce smlouvy o anexi Texasu jiný názor než Demokratická strana, když požadoval její propadnutí. Znovuzvolen byl na základě popularity prostých občanů.\n\nV roce 1848 byl navržen Zákon o otroctví, proti kterému ostře vystoupil v Senátu a prohlásil: \"„Senát není hoden takovýchto debat“\". V důsledku tohoto postoje na něj byla v otrokářském Missouri zahájena štvanice. V roce 1851 senátní volby již nevyhrál a křeslo obsadil stoupenec Whigů Henry Geyer.\n\nZ dalších hlasování byl proti třetímu velkému kompromisu Claye a také se postavil proti rozdělení území Kalifornie.\n\nV předkládání návrhů zákonů patřil mezi nejaktivnější členy celé historie Kongresu.\nStranickou příslušností demokrat Sam Houston zastával v období 1846–1859 úřad senátora Kongresu USA za stát Texas. Od roku 1859 byl texaským guvernérem, než došlo v březnu 1861 k jeho odvolání z úřadu, protože se postavil proti vystoupení státu z Unie.\n\nKniha ocenila jeho vystoupení proti zákonu Kansas-Nebraska Act z roku 1854, podle kterého bylo území Kansasu rozděleno 37. rovnoběžkou na Kansas a Nebrasku. Právní akt tím zrušil Missourský kompromis z roku 1820 a ponechal na rozhodnutí místních kolonistů, jestli přistoupí k otrokářství.\n\nEdmund G. Ross byl mezi lety 1866 až 1871 americkým republikánským senátorem za stát Kansas. Spolu se šesti dalšími republikány 16. května 1868 hlasoval proti sesazení demokratického prezidenta Andrewa Johnsona v procesu impeachmentu, čímž pomohl zachovat rovnováhu tří mocí ve státu a důstojnost prezidentského úřadu. Pokud by byl Jonson odvolán, moc by se nebezpečně vychýlila na stranu Kongresu.\nKniha však uvádí v příběhu senátora Rosse závažné chyby.\nLucius Lamar, demokratický senátor za stát Mississippi, sloužil v americkém Kongresu mezi lety 1877–1885. Následně se na tři roky stal ministrem vnitra. Kennedy vyzdvihl jeho pochvalný proslov na adresu massachusettského senátora Charlese Sumnera v roce 1874, dále za usilovnou snahu vylepšovat vztahy mezi Severem a Jihem během období Rekonstrukce a za jeho nepopulární ale pevný a odmítavý postoj k Blandovu-Allisonovu zákonu (Bland-Allison Act), který povoloval ražbu stříbrných dolarových mincí.\n\nGeorge Norris byl v letech 1913–1943 senátorem Kongresu Spojených států za stát Nebraska. Kniha jej oceňuje za konstruktivní opozici vůči autokratickému způsobu chování předsedy Sněmovny reprezentantů Josepha Gurneyho Cannona, dále za vystoupení proti vyzbrojování amerických obchodních lodí ještě v době neutrality Spojených států za první světové války a také za podporu prezidentské kampaně demokrata Ala Smithe v roce 1928, ač byl sám republikán.\n\nRobert A. Taft představoval syna amerického prezidenta Williama H. Tafta. V americkém senátu zasedal jako republikán za stát Ohio v letech 1939–1953. Podle knihy jednal nestranně, což se odráželo v přezdívce „Pán Poctivec“. Jako otec měl prezidentské ambice, ale především díky znepřátelení odborů, stejně tak i za jeho kritický postoj vůči Norimberskému procesu, nezískal prezidentskou nominaci na republikánském konventu v roce 1948 (souvislost s Taft-Hartleyovým zákonem).\n\n6. října 1946 vystoupil s projevem, který požadoval spravedlivý soud s norimberskými válečnými zajatci, a to podle platné Ústavy, která je „svatá“. Tím proti sobě popudil značnou část národa. Norimberský proces totiž porušil americkou právní zásadu, podle níž nemůže být nikdo souzen na základě retroaktivních zákonů – \"ex post facto\".\n\n"}
{"id": "772736", "url": "https://cs.wikipedia.org/wiki?curid=772736", "title": "Contemplate (The Reason You Exist)", "text": "Contemplate (The Reason You Exist)\n\nContemplate (The Reason You Exist) je třetí studiové album německého trancového producenta a DJe Kai Tracid. Album vyšlo 24. února 2003.\n"}
{"id": "772737", "url": "https://cs.wikipedia.org/wiki?curid=772737", "title": "Arena Lviv", "text": "Arena Lviv\n\nArena Lviv (ukrajinsky Арена Львів) je fotbalový stadion v ukrajinském městě Lvov. Je domácím hřištěm ukrajinského fotbalového klubu FK Karpaty Lvov. V roce 2012 se zde konalo Mistrovství Evropy.\n\nPřechodný domov zde našel také Šachtar Doněck, jelikož jeho mateřský stánek Donbass Arena byl silně zasažen válkou na východní Ukrajině.\n\nNa stadionu se odehrály následující utkání Mistrovství Evropy 2012:\n\n"}
{"id": "772739", "url": "https://cs.wikipedia.org/wiki?curid=772739", "title": "Mistrovství Evropy juniorů v ledním hokeji 1981", "text": "Mistrovství Evropy juniorů v ledním hokeji 1981\n\nMistrovství Evropy juniorů v ledním hokeji 1981 byl 14. ročník této soutěže. Turnaj hostilo od 2. do 9. dubna sovětské město Minsk. Hráli na něm hokejisté narození v roce 1963 a mladší.\n\nVzájemné výsledky ze základních skupin se započetly celkům i do skupin o konečné umístění.\n\nBrankáři: Andrej Karpin, Igor Kurnošenko\nObránci: Ilja Bjakin, Vladimir Gorbunov, Vladimir Ťurikov, Igor Stělnov, Svjatoslav Chalizov, Andrej Martěmjanov, Vjačeslav Grigorjev, Sergej Usanov\nÚtočníci: Alexej Anisimov, Vladimir Romanov, Sergej Prjachin, Sergej Žebrovskij, Arkadij Obuchov, Oleg Starkov, Leonid Truchno, Michail Koršunov, Oļegs Znaroks, Sergej Charin.\n\nBrankáři: Václav Fürbacher, Tomáš Křížek\nObránci: Jaromír Látal, Karel Soudek, Antonín Stavjaňa, Jaroslav Murgaš, Miloš Rehák, František Musil, Aleš Tomášek\nÚtočníci: Petr Rosol, Petr Bílek, Jiří Poner, Milan Černý, Anton Tomko, Jiří Jiroutek, Libor Dolana, Ludvík Kopecký, Zdeněk Hrabě, Zdeněk Berger, Vladimír Růžička.\n\nŠampionát B skupiny se odehrál v Miercurea Ciuc v Rumunsku, postup na mistrovství Evropy juniorů 1982 si vybojovali Francouzi. Naopak sestoupili\nMaďaři.\n\n1. Francie\n2. Norsko\n3. Jugoslávie\n4. Itálie\n5. Rumunsko\n6. Dánsko\n7. Bulharsko\n8. Maďarsko\n\nŠampionát C skupiny se odehrál v Belgii (Lutych, Heist-op-den-Berg, Geel, Deurne) a Nizozemí (Roosendaal, Tilburg), vyhráli jej Nizozemci.\n\n1. Nizozemí\n2. Velká Británie\n3. Belgie\n"}
{"id": "772743", "url": "https://cs.wikipedia.org/wiki?curid=772743", "title": "Abeceda (pořad)", "text": "Abeceda (pořad)\n\nAbeceda byl hudebně-zábavný pořad Československé televize, který byl vysílán v letech 1985–1991. Původní ideou bylo přivést na jedno jeviště umělce (zpěváky, herce apod.) spojené s některých ze dvou určených písmen tradiční 26znakové abecedy – vynechána byla diakritika a písmeno Q, naopak doplněno písmeno CH. V prvním díle byla písmena předurčena, do ostatních dílů se vždy vybírala z průhledných losovacích uren.\n\nPro natáčení pořadu bylo zvoleno symbolické umístění – Divadlo ABC.\n\nPro závěrečnou píseň pořadu byla zvolena izraelská píseň \"Haleluja\", která v roce 1979 zvítězila ve Velké ceně Eurovize, autoři hudby Shimrit Orr a Kobi Oshrat, českým textem ji opatřil Zdeněk Borovec. V normalizačním Československu však byl Izrael v klatbě a o skutečném původu písně se nikdo oficiálně nedozvěděl, internetový publicista Lubomír Stejskal se tak mohl oprávněně podivovat nad tím, „\"proč si tvůrci Abecedy v době, kdy byla pop music židovského státu v Československu na indexu, vybrali do svého pořadu jeden z nejpopulárnějších izraelských hitů.“\"\n\n\n13. díl E plus T již nebyl natočen, pravděpodobně v souvislosti s transformací Československé televize i Divadla ABC, do jehož nového pojetí s klasickou komedií se již televizní estrády nehodily.\n\nCelý cyklus byl reprízován na podzim 1996, o letních prázdninách 2003 byl reprízován znovu, ale jen některé díly a na ty, natočené po roce 1989, již řada nepřišla. Kompletní dvanáctidílná série byla odvysílána až v lednu 2013 a znovu v prvním čtvrtletí 2014.\n\nNa pořad po letech volně navázala Česká televize s pořadem Abeceda hvězd, jejímž hlavním protagonistou a průvodcem byl imitátor Vladimír Hron.\n\n"}
{"id": "772746", "url": "https://cs.wikipedia.org/wiki?curid=772746", "title": "Veselé námluvy (opera)", "text": "Veselé námluvy (opera)\n\nVeselé námluvy je komická opera o třech dějstvích českého skladatele Jana Maláta z let 1899–1900. Libreto napsal Karel Kádner na námět humoresky Josefa Štolby \"Staří blázni\" (tímto názvem je někdy označována i opera). \"Veselé námluvy\" měly premiéru 12. ledna 1908 v Městském divadle Královských Vinohradů.\n\nPo bezprostředním úspěchu své první opery \"Stáňa\" (\"Slavnost svatého Floriána\") začal povzbuzený skladatel ihned pracovat na nové, tentokrát rozměrnější, tříaktové opeře. Pokračoval ve stejném duchu: i tentokrát libreto napsal Karel Kádner, i tentokrát za námět posloužila jedna z venkovských humoresek Josefa Štolby nazvaná \"Staří blázni\". Štolba látku původně zamýšlel jako komickou hru, ale po odmítnutí dramaturgem Prozatímního divadla Emanuelem Bozděchem ji přepracoval do prózy; na ochotnickém jevišti však žila neautorizovaná adaptace Josefa Ladislava Turnovského. Malát ji složil v letech 1899–1902 pod původním názvem \"Staří blázni\", uváděna však byla pod názvem \"Veselé námluvy\".\n\nStejně jako ve \"Stáňovi\" pracoval Malát především na pozadí smetanovské tradice komické vesnické opery; \"Veselé námluvy\" jsou jedním z jejích posledních představitelů. Zejména v tanečních rytmech je rovněž patrný vliv Antonína Dvořáka, ve sborech pak Karla Bendla. Dalším zdrojem inspirace mu byly lidové písně, jejichž sběr, úprava a vydávání tvořily podstatnou součást skladatelovy dosavadní práce. V rozměrnějším tříaktovém formátu se však výrazněji projevily rysy přítomné už ve Stáňovi, zejména hudební a dramatická rozdrobenost a nejednotnost.\n\nŠéfem opery Národního divadla se však mezitím stal Karel Kovařovic, jenž měl vyšší nároky na jeho repertoár. Malátovu skladbu po několika letech váhání vrátil. Skladatel tím by značně zklamán a upustil od dalších hudebně-dramatických pokusů. To se nezměnilo ani po důstojném a úspěšném nastudování na nově vzniklé operní scéně Městského divadla Královských Vinohradů. To ji uvedlo jako svou první českou novinku 12. ledna 1908.\n\nKritika přijala příznivě Kádnerovo umně zpracované libreto „Hudba Malátova jest lehká, líbivá, bez velkých nároků.“ Hlavními vzory jí jsou Smetana a Bendl, ale „jen v melodii a rythmu, nikterak v ostatních uměleckých prostředcích, ba nejméně […] v ideovém pojmutí. Poměr je tu spíše, kde se vyskýtá, jako obrazu a jeho kopie, nežli jako vzoru a jeho následování, neřku-li vystihování.“ To se týká zejména postavy Kounováčka ve srovnání s Kecalem z \"Prodané nevěsty\". Za nejzdařilejší byly považovány názvuky na lidové písně a také lyrické momenty, zabíhající však místy do sentimentality. Slabinou byla orchestrace, plně se podřizující zpěvním hlasům a až na několik humorných nápadů „jen zcela stydlivě náladami a náladečkami šimrající“.Svým talentem je „skromný, sympatický pracovník Malát […] především obratný písničkář“. Kladným rysem opery však bylo shledáno to, že autorova inspirace s postupem opery nepolevuje, naopak upoutává posluchače čím dál více směrem k rozuzlení, a opera tak tvoří „jásavý, šumný, opravdu veselý celek“. Podle pozdějšího hodnocení Anny Hostomské se jednalo o „hudební obrázek přechodného významu“ a o eklektickou skladbu, která však „svou upřímností, nenáročností a řemeslnou dokonalostí plnila kdysi dobře svůj úkol“.\n\nNárodní divadlo, pro které byly \"Veselé námluvy\" určeny, je provedlo poprvé až roku 1940 (premiéra 29. června), a to na scéně Prozatímního divadla v režii Luďka Mandause, za řízení Rudolfa Vašaty a v choreografii Josefa Jenčíka. Při zachování hudby byly v ději provedeny dramaturgické úpravy, zejména změněno vyznění: Procházková již nebyla směšná, nýbrž triumfovala nad svými nešikovnými nápadníky.\n\nLibreto bylo vydáno v Boreckého edici operních libret Máje, z hudby byla vydána pouze některá čísla v klavírní úpravě.\n\nDěj se odehrává na české vesnici koncem 19. století.\n(Náves) V kostele dohrávají varhany a vycházejícím lidem nabízejí nejrůznější kramáři své zboží (scéna \"Kupte! Kupte! Všecko máme\"). Vesničané si libují, že je posvícení; ženy už mají napečeno a těší se na tancovačku (sbor \"Hoj, to naše posvícení\"). Dvě dívky, Karla a Tonča, se zlostnou závistí pohlížejí na naparáděnou vdovu Procházkovou: plete hlavy hochům ve vesnici a zdejší dívky pak zůstávají na ocet. Bylo by ji třeba dostat znovu pod čepec, aby se situace zlepšila. Napadne jim zjednat si k tomu ponocného, strážníka a vesnického dohazovače v jedné osobě, Kounováčka. Ten se za slib dvou vánoček a láhve kmínky úlohy ujímá (tercet \"Hej, ponocný, na slovíčko… Teď se stroj, ty pyšná vdovo\" a árie Kounováčka \"A teď ať mi někdo řekne, že jsem jen tak ledakdos!\").\n\nKounováček se tedy přitočí k Procházkové. Zapřede s ní rozhovor a brzy se dozví, že si vdova na svém vdovství nijak nezakládá, vdávala by se ráda a v úvahu přicházejí hned dva vdovci, totiž bohatý sedlák Paroubek, Tončin otec, a Karlin otec, chalupník Záruba, vdovina stará láska. Kounováček by doporučil Paroubka, jenž je mohovitější (a jistě by i jemu za zprostředkování sňatku lépe zaplatil). Ten se však nebude znovu ženit, dokud má doma nevybytou dceru, proto je třeba provdat i Tonču. Ale Kounováček slibuje všechno zařídit.\n\nNejprve se s ním dá do hovoru nevlastní syn Procházkové Josef. Stěžuje si na život v domě s macechou, která se jen parádí a nechává celou práci bez vděku na něm (árie \"Ke stálému lopocení doma jenom peklo mám\"). Kounováček vidí jednoduché řešení: najít jí ženicha (zpěv \"Vdova je a ještě v květu\"). Když dohazovač zahlédne Paroubka, běží za ním. Josef ale přemýšlí o tom, co slyšel, a považuje to za dobrý nápad. Náhodou jde kolem právě Záruba a Josef v něm vidí dokonalého ženicha pro svou nevlastní matku. Nejprve Zárubu žádá o ruku jeho dcery Karly, jenže Záruba za prvé dceru dosud potřebuje na vedení domácnosti a za druhé by se Karla nechtěla stěhovat k Procházkové jako tchyni. Josef Záhorovi nabízí jako řešení obou otázek sňatek s Procházkovou, a chalupník se rozhoduje svou starou lásku požádat o ruku (zpěv Josefa \"Vida, to mne nenapadlo\", dialog \"Jaké pak to plány kuješ\" a duet \"Budete mít hospodyni, která umí dobře vařit\").\n\nNa náves se připotácí opilá mládež (sbor \"Pivo, pivo! Kdo tě bude pít?\") a vrací se posvícenské veselí.\n\n(Světnice v domě Procházkové) Procházková chystá Josefovi posvícenské jídlo. Je poněkud rozechvělá očekáváním a s Josefem dnes vychází lépe než obvykle. Josef se rovněž zmiňuje o možném nápadníkovi a Procházková mu přisvědčuje; po straně se oba diví, jak se ten druhý o námluvách dozvěděl. Když pak Josef nevlastní matce naznačuje, že by si rád vzal dceru jejího nápadníka, je vzájemné nedorozumění dokonáno (dialog \"Nejde. Ne, dél nečekám… Je to švanda, na mou duši!\").\n\nPak Josefa doma vyhledá Karla. Po vyznání lásky (duet \"Není, není nad vyznání\") odcházejí k muzice. Kounováček přibíhá Procházkovou varovat, schová se v kuchyni, a již je tu Paroubek. Je v řeči poněkud neobratný a Procházkové dá značnou práci, než z něj vytáhne účel jeho návštěvy – nabídku k sňatku. Kounováček se ihned objeví, blahopřeje jim a donutí je k polibku. Když se dohodnou i na svatbě svých dětí, domluví se Paroubek a Procházková na setkání u muziky a vdovec s Kounováčkem odcházejí (scéna-dialog \"Pán Bůh dobré odpoledne\" a duet \"K muzice se podíváme, sousedskou si zahrát dáme\"). Jen co však odejdou, objeví se Záhora. Z jeho řečí o vdovství, vdovectví a ženění se Procházková nejprve domnívá, že jí namlouvá Paroubkovým jménem. Záruba ji ale požádá o ruku sám; zatímco vdova málem omdlí, vyznává jí její dávný milenec lásku. Procházková mu ve zmatení a hlubokém pohnutí přiznává, že má na její ruku dosud nárok, a spočine mu v náručí (Zárubova árie a duet \"Třeba maličká jako jiskřička\").\n\n(Taneční síň v hospodě) Vesničané popíjejí, mládež tančí polku (sbor \"A teď, páni muzikanti, zahrajte nám hezkou\"), pak se za Kounováčkova zpěvu tančí „cibulička“ (píseň \"Nuže, hrajte cibuličku\"). Setkají se Tonča a Karla a sdělují si navzájem tajemství: obě se mají vdávat. Společně se radují a smlouvají si i společnou svatbu, dokud se neukáže, že jim jejich otcové namluvili jediného ženicha – Josefa. Rozejdou se v prudké hádce (dialog a duet \"Karlo, Karlo, na slovíčko… U takých dvou kamarádek\").\n\nKarla se dala do tance s Matasem, ucházejícím se o Tonču. Tak je zastihne Josef, který se domnívá, že tento pár zahlédl již včera v důvěrné rozmluvě, a započne žárlivý výstup s Karlou. Pak se připojí k popíjejícím sousedům (sbor \"Nalej, šenkýřko, nalej pivíčko\"). Paroubek se Zárubou vcházejí v nejlepším rozmaru. Oba dnes chtějí před vsí oznámit jistou šťastnou novinu. Tonča i Karla se postupně u svých otců ujišťují, že jim zajistili nárok na Josefa. Následuje konfrontace mezi Josefem a Matasem, která ale skončí vysvětlením nedorozumění a smířením Josefa s Karlou.\n\nTo se ovšem nelíbí Tonči, která hledá zastání u svého otce, a přitom vyjde najevo, že jak Paroubek, tak Záhora dnes obdrželi příslib sňatku od vdovy Procházkové. Oba muži se zlobí a cítí se zesměšněni. V tom okamžiku vchází Procházková. Omlouvá se Paroubkovi za změnu názoru ve prospěch své staré lásky, ale ten se jí jen vysmívá. Procházková se obrací k Záhorovi, ale i ten ji hrubě odbude. Celá společnost (a zejména dívky, kterým byla sličná vdova vždy trnem v oku) se vysmívá vdově, která si namluvila hned dva ženichy najednou. Procházková se rozhoduje odejít z vesnice k bratrovi do Prahy, kde alespoň bude žít „ve společnosti slušných lidí“. I Kounováčkovi se dostane výsměchu. Zato Karla si teď Josefa může vzít, aniž by vyvdala i tchyni v domě, a Tonča vezme zavděk Matasem. Posvícení může pokračovat (finále \"Hoj, to naše posvícení\").\n\nNahrávka celých \"Veselých námluv\" dosud nebyla pořízena. V archivu Československého rozhlasu se však nachází nahrávka výběru scén z roku 1950 – úvodní sbor, duet Záhory s Procházkovou z 1. dějství, duet Karly a Josefa z 2. dějství, sousedská a posvícenská scéna s písní Kounováčka z 3. dějství (Pražský rozhlasový orchestr řídí František Dyk, zpívají: Kounováček – Karel Kalaš, Karla – Drahomíra Tikalová, Josef – Antonín Votava, Záhora – Václav Bednář, Procházková – Ludmila Hanzalíková). Posvícenskou scénu z tohoto souboru nahrávek vydal Radioservis, a.s., roku 2015 na CD „Česká romantická opera“ (CR0782-2).\n\n\n"}
{"id": "772747", "url": "https://cs.wikipedia.org/wiki?curid=772747", "title": "Stáňa (opera)", "text": "Stáňa (opera)\n\nStáňa, původním názvem Slavnost svatého Floriána, je jednoaktová komická opera českého skladatele Jana Maláta z roku 1898. Libreto napsal Karel Kádner na námět humoresky Josefa Štolby \"Čiperná hlava nade vše\". Opera \"Stáňa\" měla premiéru 30. června 1899 v pražském Národním divadle.\n\nSkladatel Jan Malát přikročil ke kompozici své první opery poměrně pozdě, až v pětapadesáti letech. Do té doby byl znám především jednak jako hudební pedagog a autor či spoluautor oceňovaných škol pro housle, klavír a flétnu, jednak jako upravovatel a harmonizátor lidových písní, vydávaných ve sbírce „Český národní poklad“.\n\nMalát hledal námět z českého venkova, kde mohl uplatnit svou znalost lidové hudby, a v duchu svého vzoru Bedřicha Smetany. Spisovatel Karel Kádner (libretista mj. oper Josefa Richarda Rozkošného pro něj zpracoval jednu z oblíbených prozaických humoresek Josefa Štolby \"Čiperná hlava nade vše\", která i při velmi prostém ději poskytovala řadu prvků vhodných pro operní zpracování: centrální milostný pár, pozadí venkovské slavnosti a spor sedláků s chalupníky nabízející se k využití pro sbory. Malát jednoaktovou operu dopsal 31. prosince 1898 s původním názvem \"Slavnost sv. Floriána\". Brzy poté byla aktovka uvedena v Národním divadle, ale pod názvem \"Stáňa\" (jméno hlavního hrdiny). Poměrně úspěšná premiéra se konala 30. června 1899, v kombinaci s operou Ludvíka Lošťáka \"Selská bouře\". Následovalo pět repríz, též s jinými operami.\n\nKritika přivítala krátké a svěží dílo se řadou vtipných nápadů (např. živá předehra s hasičským motivem nebo baletní intermezzo „hra na honěnou“ ilustrované honičkou mezi flétnou a klarinetem) a s národním tónem hudby. Postrádala divadelnější rysy či ostřejší charakterizaci postav, vyčítala také vícenásobné využití lidových melodií na úkor umělecké osobitosti. „Skromnost, mírnost, veselý úsměv tvoří celkový zvuk té hudby, která je vysoustruhována s láskou a pílí, vykroužená s obratností a znalostmi, třeba nevzrušila, neoslnila, přece odměňujíc spolehlivou hodnotou.“\n\nLibreto opery bylo vydáno roku 1899 v Bibliotéce operních textů nakladatelství František Augustin Urbánek. Klavírní výtah měl být vydán u Emiliána Starého, ale nakonec byla porůznu vydána jen některá čísla.\n\nNa návsi hlučno. Obec dostala ze zámku datem sochu sv. Floriana, i nedá si hasičský sbor ujíti příležitosti, aby převezení sochy neoslavil. Celá ves je v slavnostní náladě, kterouž krásné nedělní odpoledne ještě zvyšuje. Konečně vše připraveno, velitel hasičů Sirka dá povel k pochodu a za hlaholu hudby ubírá se průvod k zámku (pochod hasičů \"Pozor! V levo toč! Pochodem pochod!\"). Starosta obce Koukal, sedlák, a radní Jindra, chalupník, jakožto deputace odjedou ve voze, aby za dar vzdali v zámku díky.\n\nNa návsi opět pusto a ticho. Jen Koukalova dcera Klárka a Jindrův syn Stáňa, jichž láska jest veřejným tajemstvím, setrvají v důvěrném hovoru (Klárčin zpěv \"Jak jsem ráda, ach, jak ráda\" a duet \"Zde jsem, dítě milované!\"). Stáňa jest tak vesel, že vzbudí Klárčinu zvědavost; ráda by věděla příčnu veselosti té, i nedá milenci pokoje, pokud ji nezví. „Až bude po slavnosti, půjdu k vám a požádám o tvou ruku,“ – prozrazuje jí Stáňa tajemství, jímž ji chtěl překvapiti. Klárka blažena obejme jej a políbí, ale hned vzpamatovavši se z přenáhlení svého, prchá domů, sledována slastnými pohledy Stáňovými (/píseň Stáni \"Vida ji, tu šelmičku!... Ano, toť ta láska pravá\"). Po malé chvíli zvoní se na požehnání a vesničané trousí se do kostela. Také Klárka brzy vyjde z domu s modlitbami a provázena svým milencem jde na požehnání.\n\nV tom zavzní hasičská trubka, zvěstující návrat průvodu. Rázem náves oživne (sbor \"Nuže k dílu, bez váhání\"). Hasiči utvoří po straně špalír, vesničané skupí se blízko nich a za dozoru Stáňova přistrčí se ku středu, kdež u stromu již stojí podstavec, vůz se sochou sv. Floriana. Několik paží zvedne sochu, aby ji přeneslo na podstavec; z čista jasna zachvácen však jeden z chasníků křečí, uvolní ruku – a socha se kácí. Všichni zaraženi hledí na uraženou hlavu sochy. „To je pěkné!“, posteskne si Koukal. Jediný Stáňa nepozbude rozvahy. „Nu což?“, prohodí, „hlavu zase přidělám a bude dobře.“ Všem se opět uleví. Stáňa dá nyní postaviti bezhlavou sochu na podstavec. „Oho! Tak by stála špatně!“, zvolá náhle Koukal; nelíbíť se mu, že socha obrácena k chalupám a k barákům a ne k statkům. Jindra ujme se hned svých soudruhů a v hádce, jež z toho vznikne, škodolibě vyčte Koukalovi, že „někdo ze statků pošilhává k chalupám“. Do Klárky a do Stáni jako by uhodil hrom; vidí, jak všechny jejich naděje rázem zmařeny. Ale Stáňa přece nevzdává se naděje na usmíření Koukala; prosí jej, aby se na otce jeho udobřil. Koukal, jenž má Stáňu rád, odpovídá, že si to rozmyslí, a odchází se slovy: „Ale dříve musí socha \"koukat\" k nám.“ Chalupníci s Jindrou v čele opět trvají na tom, že musí socha zůstat k nim \"obrácena\". Ves rozdělila se na dva nepřátelské tábory, jež ztuha se utkaly a teprve k pokynu farářovu roztrpčeny se rozešly (sbor \"Jakže! To si dáte líbit?\").\n\nStáňa osamotněl a zamyslil se. Náhle napadla jej šťastná myšlénka. S pomocí hochů přinesl si, čeho k práci potřeboval, a jal se za plachtou přidělávati soše hlavu. Mezitím, co hoši hráli si na honěnou dětská hra \"En ten týne\"), co otec zakazoval mu poměr s Klárkou a co Koukal horšil se na svou dceru, dokončil svou práci (písně Stáni \"Na bílé hoře sedláček oře\" a \"Už mou milou do kostela vedou\", Koukalův zpěv \"A teď zrovna postavím si hlavu\"), načež poslal hochy, aby svolali sousedy a sousedky. Vše hrne se chvatem k soše a naléhá na Stáňu, by pochlubil se, jaký div učinil (sbor \"Už jsme tady, tak, co chceš?\"). Stáňa konečně odstraní plachtu a všichni jsou spokojeni. Nechal sochu, jak stála, \"obrácenu k chalupám\", ale hlavu přidělal tak, že \"kouká ku statkům\". Za to Koukal dá mu Klárku a vše usmířeno přeje Stáňovi zdaru (sbor \"Sláva Stáňovi, ať žije!... Hejsa, hejsa, ký to šťastný den!\").\n\n"}
{"id": "772751", "url": "https://cs.wikipedia.org/wiki?curid=772751", "title": "Mistrovství světa v rychlobruslení ve víceboji 2012", "text": "Mistrovství světa v rychlobruslení ve víceboji 2012\n\nMistrovství světa v rychlobruslení ve víceboji 2012 se konalo ve dnech 18. a 19. února 2012 v rychlobruslařské hale Krylatskoje v ruské Moskvě. Pro muže to bylo 106. mistrovství světa, pro ženy 70. Z předchozího mistrovství světa obhajovali titul Rus Ivan Skobrev, jenž skončil pátý, a Nizozemka Ireen Wüstová, která v Moskvě získala třetí zlatou medaili ze světových šampionátů ve víceboji.\n\nČeskou výpravu tvořila pouze Martina Sáblíková, která zde získala stříbrnou medaili.\n\nMužského mistrovství světa se zúčastnilo celkem 24 závodníků, 14 z Evropy: Nizozemsko (4), Polsko (3), Norsko (2), Belgie (1), Francie (1), Lotyšsko (1), Německo (1), Rusko (1); 7 ze Severní Ameriky: Kanada (4), USA (3); 2 z Asie: Japonsko (1), Jižní Korea (1); a 1 z Oceánie: Nový Zéland (1).\n\nŽenského mistrovství světa se zúčastnilo celkem 24 závodnic, 14 z Evropy: Nizozemsko (4), Rusko (3), Německo (2), Norsko (2), Polsko (2), Česko (1); 6 ze Severní Ameriky: Kanada (4), USA (2); a 4 z Asie: Japonsko (3), Jižní Korea (1).\n\n"}
{"id": "772752", "url": "https://cs.wikipedia.org/wiki?curid=772752", "title": "Seznam osobností Filadelfie", "text": "Seznam osobností Filadelfie\n\n\n\n\n"}
{"id": "772755", "url": "https://cs.wikipedia.org/wiki?curid=772755", "title": "Kostel svatého Petra a Pavla (Ludvíkov pod Smrkem)", "text": "Kostel svatého Petra a Pavla (Ludvíkov pod Smrkem)\n\nKostel svatého Petra a Pavla v Ludvíkově pod Smrkem je gotická sakrální stavba z roku 1346.\n\nBěhem oprav kostela byl sice na jednom ze stropních oblouků poblíž oltáře objeven letopočet 1124, který by vznik kostela oddaloval do doby ještě o více než 100 let zpět, avšak podle historičky Olgy Novosadové se ve skutečnosti jedná o letopočet 1524, který je možná spojen s první větší přestavbou tohoto kostela. I tak je kostel považován za jednu z nejstarších staveb v okolí Nového Města pod Smrkem (samotná dnešní obec Ludvíkov pod Smrkem se prvně objevuje až v roce 1381 v urbáři (soupisu usedlostí a jejich obyvatel) zdejšího frýdlantského panství). Další přestavby a stavební úpravy probíhaly v letech 1643, 1743, 1791 až 1793, 1797, 1809, 1870, 1893 až 1894 a v roce 1907. Od roku 1966 je zařazen mezi nemovité kulturní památky.\n\nV kostele nejsou pravidelně slouženy bohoslužby.\n\nKostel je jednolodní obdélníkovou stavbou se čtvercovým presbytářem a obdélníkovou sakristií umístěnou na jeho severní straně. Na severní straně kostela je také čtvercová předsíň a na západní straně kostela je hranolovitá věž s bedněným patrem. Presbytář je sklenut raně gotickou křížovou klenbou bez žeber. Loď, sakristie a předsíň mají strop plochý. Jen v částech pod věží je strop sklenut valenou klenbou.\n\nV lodi kostela se nachází tříramenná dřevěná kruchta. Hlavní chrámový oltář je z doby okolo roku 1710 a v 19. století byl doplněn obrazem pocházejícím z téhož století. V lodi je též barokní socha sv. Jana Nepomuckého ze druhé poloviny 18. století. V předsíni je umístěna pozdně gotická kamenná křtitelnice ze 16. století a v sakristii kostela se nachází památník obětem první světové války.\n\n"}
{"id": "772757", "url": "https://cs.wikipedia.org/wiki?curid=772757", "title": "Klingerovo mauzoleum", "text": "Klingerovo mauzoleum\n\nKlingerovo mauzoleum je rodinná hrobka, která je významnou památkou tvořící dominantu hřbitova v Novém Městě pod Smrkem. Postavit ji nechali v roce 1901 (podle některých zdrojů 1912) potomci zakladatele zdejších textilních továren Ignaze Klingera. Po druhé světové válce začala stavba chátrat a v roce 1987 se uvažovalo i o její demolici. Dne 11. října 1993 však byla zařazena mezi nemovité kulturní památky České republiky a v letech 1995 až 2000 proběhla za finanční spoluúčasti ministerstva kultury, okresního úřadu v Liberci a města její rozsáhlá rekonstrukce.\n\nObjekt tvoří jedno nadzemní a jedno podzemní podlaží. V podzemní části stavby jsou uloženy ostatky Klingerovy rodiny. Ceněné je obzvláště původní pískovcové obložení a vnější kamenická výzdoba budovy. Stavba je významnou památkou, jejíž vzory lze nalézt v italské architektuře. Je totiž reminiscencí (vzpomínkou) na díla pozdně renesančního architekta Andrey Palladia, jenž se výrazně inspiroval architekturou starověkého Říma. Ve stejném stylu jsou postaveny i Villa Capra ve Vicenze či kostel Il Redentore v italských Benátkách.\n\n\n"}
{"id": "772763", "url": "https://cs.wikipedia.org/wiki?curid=772763", "title": "John Carter: Mezi dvěma světy", "text": "John Carter: Mezi dvěma světy\n\nJohn Carter: Mezi dvěma světy je epický sci-fi a fantasy film uvedený roku 2012. Hlavním hrdinou je John Carter, kterého představuje americký herec Taylor Kitsh. Předlohou pro film byl pulpový román Edgara Rice Burroughse \"Princezna z Marsu\" z roku 1912.\n\nJohn Carter, voják z americké občanské války, je záhadně teleportován na Mars (který jeho obyvatelé nazývají Barsoom). Zde se dostane do konfliktu mezi místními národy. Získá přátelství Tarse Tarkase (Willem Dafoe) a lásku princezny Dejah Thoris (Lynn Collins).\n\nFilm je hraným debutem režiséra a spisovatele Andrewa Stantona, scénář napsali Mark Andrews a Michael Chabon. Produkci zastávají Jim Morris, Colin Wilson a Lindsey Collins. Hudbu vytvořil Michael Giacchino.\n\nVe Spojených státech snímek distribuuje Walt Disney Pictures, v České republice společnost Falcon s premiérou 8. března 2012. Pro Andrewa Stantona je tento projekt prvním hraným filmem. Jeho předchozí prací jsou snímky Hledá se Nemo a WALL-E od Pixaru a Walt Disney Pictures. Film bude uvedený v Disney Digital 3D a IMAX 3D.\n\nEdgar Rice Burroughs (Daryl Sabara) zdědí po svém strýci - veteránu Konfederace - Johnu Carterovi (Taylor Kitsch) jeho velké bohatství včetně starého deníku. V deníku je podrobně vylíčen příběh o tom, jak se vydal hledat jeskyni plnou zlata, nicméně jej zatkla vojska Unie. Nedlouho poté však John z vězení uprchnul, přičemž se setkal i s domorodským kmenem Domingů. Před indiány utíká i se zraněným velitelem Unie - Powellem (Bryan Cranston). Společně se před indiány skryjí v jeskyni - shodou okolností je to ona jeskyně se zlatem, kterou John hledal. Když si John prohlíží podivná znamení vyrytá na zdech jeskyně, napadne ho podivný plešatý muž s nožem v ruce (Phil Cheadle), ale John jej pohotově zastřelí. Podivín odříkává slova v cizím, nelidském jazyce a v ruce svírá amulet. John amulet vezme a slova po něm opakuje, načež se kamsi teleportuje.\n\nProbudí se. Zjišťuje, že se ocitnul na rudé pouštní pustině, přičemž nemá sebemenší zdání o tom, kde by mohl být. Odhaluje svou schopnost ohromné síly a vysokého skákání. Rozhodne se jít k nedalekým skalám, kde objeví hnízdo, v němž se zrovna líhnou nepozemská čtyřruká stvoření. Vzápětí Johna objeví též čtyřruký zelený humanoid, očividně inteligentní - Thark jménem Tars Tarkas (Willem Dafoe). Vydá povel ostatním Tharkům, aby Johna nezabíjeli. Tars je totiž Johnem uchvácen a chce po něm, aby znovu skočil. John skočí k Tarsově pušce a pokusí se jej neúspěšně zastřelit. Je proto zajmut.\n\nDalší scéna ukazuje průběh velké bitvy mezi Rudými – Tardosem Morsem (Ciarán Hinds), králem Helia a Sab Thanem (Dominic West), dobyvatelem z města Zodanga. Sab Than vyhrává díky magické zbrani od Mataie Shanga (Mark Strong), thernské zbrani jménem 9. paprsek. Sab Than požaduje jako důkaz příměří ruku Tardosovy dcery, profesorky a princezny Dejah Thoris (Lynn Collins). Dejah se pokusí také vyrobit 9. paprsek pomocí technologie Rudých, ale marně. Nerada zjišťuje, že Sab Than už je na cestě pro budoucí zásnuby.\n\nDěj se opět zaměřuje na Johna. Tars odvede Johna do kamenného tharkského města. Zde se ukáže, že ona čtyřruká stvoření jsou děti Tharků. Jedna z Tharků, Sola (Samantha Morton), chce nějaké dítě získat, ale kvůli další z tharkských žen, Sarkoje (Polly Walker), se jí to nepodaří. Sola nakonec dostane do opatrovnictví právě Johna Cartera. Ten napadne Tarse, a to kvůli amuletu, jež Johna teleportoval na toto podivné pouštní místo, a který má Tars u sebe. Za to je ale John uvězněn. Zde mu Sola dá napít zvláštní vody, díky které porozumí tharkskému jazyku. Johnovi se povede dostat z okovů a seznámí se se zdejší obdobou psa - Calotem. John začne prchat a zjistí, že tento pes umí běhat velmi vysokou rychlostí. Nakonec pes vběhne mezi tharky na jejich oslavě. Tharkové ho začnou bít. Když je tento pes bit, nedokáže se John dívat a zabije nejbližšího tharka. Kvůli tomu jsou John a Sola, jeho opatrovnice, potrestáni.\n\nTharkové uvidí leteckou bitvu mezi loďstvem princezny Dejah a vlajkovou lodí Sab Thana. Není to rovnocenný boj a Sab Than drtivě vítězí. Do boje se zapojí taky John a zachrání princeznu, načež se vrhne do přímého boje proti Sab Thanovi. Když se zdá, že bude John zabit, začnou loď ostřelovat Tharkové, až se jedna ze Sab Thanových lodí zřítí k zemi. Tars pasuje Johna na svou pravou ruku, „Dotar Sojat\", a to za jeho efektivitu v boji. Později vede John konverzaci s Dejah, od níž se dozvídá, že se právě nachází na Marsu („Barsoomu\") a zavede jej do tharkské svatyně, kde se dozvídá o tom, že na Zemi se může dostat přes řeku Is. Ve svatyni trojici vypátrají Tharkové a podle tradic je musí předhodit zvěři v aréně. Tars se nad nimi smiluje, protože Sola je jeho dcera. Ten věnuje amulet zpět Johnovi a umožní jim uprchnout pryč, což ostatní Tharky rozzuří.\n\nTrojice míří k řece Is, ale Sola si všimne, že je Dejah vede místo k Isus k Heliu. Pohádají se a John přinutí Dejah, aby je vedla tou správnou cestou. Nakonec k Is dojdou a zde nastoupí na loď. Během plavby naleznou thernskou stavbu, v níž objeví zdroj energie, s níž mohou pomocí medailonu odeslat jakoukoliv osobu na jakoukoliv planetu. Když zkoumají funkce thernské stavby, zaútočí na ně Warhoonové, severští příbuzní Tharků. Ty k útoku vyprovokoval Matai Shang, který je vůdce všech Thernů, jímž se Johnova přítomnost dvakrát nezamlouvá. Johna popadne vztek a začne se svým psem (calotem) armádu Warhoonů vybíjet. Díky jeho schopnostem je to překvapivě lehké. Vzápětí přiletí zbývající armáda Helia spolu se Sab Thanem. Ten řekne Dejah, že si ji opravdu bere z lásky. Dejah se poddá a souhlasí se svatbou za účelem záchrany Marsu, zatímco Johna zajmou jako vězně. Toho z vězení zachrání Kantos Kan (James Purefoy) a přivede ho za princeznou. Ta mu řekne větu, která Johnovi společně s medailonem umožní návrat na Zem. John zmizí a Dejah věří, že se vrátil domů. John se ale pouze skryl.\n\nKdyž chce John pomoci Dejah, zastaví ho Matai Shang. Vypráví mu příběh o tom, jak musí vyhladit všechny, co znají tajemství 9. paprsku a technologie Thernů. Mataie kousne do nohy Johnův pes, díky čemuž se John dostane z vlivu thernské paralýzy. Poté za Soliny podpory uteče John z města. Rozhodne se vydat za Tarsem a požádat ho o pomoc. S hrůzou zjistí, že byl nejsilnějším z Tharků svržen a je odveden do vězení, kde potká zmrzačeného Tarse. Oba jsou puštěni do arény, kde jsou všude po aréně rozesetí mrtví banthové: jakási marsovská obdoba lvů, které předtím pobil Tars, proto samozvaný vládce Tal Hajus (Thomas Haden Church) použije další ze zvířat Barsoomu – dvě bílé opice. Sola prozradí Sarkoji, že Tars je její otec. Perou se spolu a spadnou do arény. Bílá opice roztrhne Sarkoju. John jednu opici zabije kamenem a druhou probodne. Osobně vyzve Tala na souboj. Tal se na Johna vrhne a ten mu jednou ranou usekne hlavu. Tímto se John stal vládcem Tharků.\n\nTharkové zaútočí na město Zodanga a najdou ho skoro prázdné. Obsadí ho, ale odmítají letět do Helia, protože se jejich rasa bojí výšek. John se tedy do Helia vydá sám. Vtrhne do chrámu zrovna ve chvíli, když už je sňatek na spadnutí. Rozhostí se boj kolem celého chrámu mezi Zodangou a Heliem. John bojuje se Sab Thanem, kterého nakonec zabije Matai Shang. Vzápětí přiletí i Tharkové, ale jakmile zmizí Matai Shang, je boj u konce.\n\nJohn a Dejah se vezmou a po svatební noci John hodí amulet Thernů do propasti u paláce. V tu chvíli se objeví Matai Shang, jenž přenese Johna zpět na Zemi, kde se opět ocitne v jeskyni a objeví pouze kostru mrtvého Powella. Dalších deset let stráví pátráním po dalším z amuletů a dokáže existenci Thernů. Ke konci života přece jen nachází amulet, ale to ho už neochvějně pronásleduje Matai. Nakonec však zemře.\n\nKdyž si to Edgar přečte, vydá se do hrobky, ale Johnovo tělo tam není. Na Edgara vytáhne nůž Matai a živý John Mataie zastřelí - John ve skutečnosti nezemřel, ale pouze si vzal toxin, který způsobí falešnou smrt. Ukáže se, že John amulet nenašel a potřeboval z Edgara udělat návnadu na Mataie. Pomocí Mataiova amuletu se John přece jen po letech vrátí zpět na Mars.\n\nVysloužilí veterán Konfederace, původem z Virginie, z planety Země. Strýc Edgara Rice Burroughse. Dostal se na Mars pomocí thernského amuletu. Zde, na Marsu, způsobil revoluci a převrat a vzal si za manželku helioskou princeznu Dejah Thoris. Jelikož je ze Země, tak má na Marsu díky svalům, stavbě kostry a nízké gravitaci schopnosti, jako jsou velké skoky a ohromná síla.\n\nDcera krále Heliosu Tardose Morse. Původem je marťanskou rasou Rudých. Má funkci profesorky. Pokoušela se vyrobit 9. paprsek, ale neúspěšně. Kvůli válce se Sab Thanem byla přinucena si jej vzít za muže a ukončit tak veškeré spory. Nakonec, když Sab Than zemřel, si vzala Johna Cartera.\n\nKrál města Zodanga. Je takéž Rudý, stejně jako Dejah. Převzal vládu, když zabil svého otce, Thana Kosise. Díky \"spolupráci\" s Therny získal tu nejmocnější zbraň - 9. paprsek. Kvůli příměří si měl vzít Dejah, ale nebral si ji kvůli míru, nýbrž kvůli vzrůstající moci. Nakonec byl zabit Thernem Mataiem.\n\nThark a jejich vůdce, otec Soly. Když pomohl Sole, Johnovi a Dejah uprchnout pryč, tak jej později Tal Hajus svrhl. Byl poslán do arény, dvakrát, a v obou případech přežil. Nakonec Tal Hajus zemřel, a tak Tars opět převzal vládu nad Tharky.\n\nDcera Tarse Tarkase. Několikrát pomohla Johnovi.\n\nNěco jako vůdce Thernů, přičemž sám je Thern. Věnoval Sab Thanovi nejmocnější zbraň - 9. paprsek. Chce, aby se Sab Than, coby jeho loutka, stal vládce Barsoomu, kvůli svým záměrům. Nakonec byl však na Zemi zastřelen Johnem Carterem.\n\nZelení, skoro tři metry vysocí bojovníci. Mají čtyři ruce a dva malé kly. Žijí v kamenných městech, nejznámějším je město Thark. Původně byli dominující rasou na Barsoomu. Jsou to skvělí válečníci, ale nejsou tak vyspělí jako rasa Rudých. Soucit je pro ně slabost. Znamení skvělých bojovníků je srst z bílé opice na zbroji. Tato rasa snáší vejce, které jsou poté odneseny do líhní. Zde se později vylíhnou mladí a jsou odvezeny do města, nevylíhlí slabí jedinci jsou postříleni. Mláďata jsou poté vypuštěna, a bývá o ně boj mezi tharkskými ženami. Vůdce Tharků je vždy jen jeden. Může být svrhnut v boji muž proti muži, přičemž jeden vždy zemře. Prohřešky Tharkové trestají, přičemž v nejhorším případě je prohřešený poslán do arény na život a na smrt.\n\nSeverští příbuzní Tharkům. Vypadají stejně jako Tharkové, ale jsou mohutnější, agresivnější a zuřivější. Jsou primitivnější než Tharkové, ale zato jsou v boji velmi obávaní válečníci kvůli své krutosti.\n\nVyspělá rasa, mnohem více než Tharkové. Vypadají jako pozemští lidé, ale mají po těle rudé tetování. Jejich nevýhoda je ta, že mohou podléhat emocem. Stejně jako všechny jiná stvoření na Barsoomu, mají i Rudí modrou krev. Rudí se dělí do několika království, přičemž známé jsou:\n\n• Helios - Království pod vládou Tardose Morse. Ve znaku mají modrou barvu, od oceánů dávného Marsu. Obyvatelé tohoto království jsou společenští, intelektuální a pečující o svůj lid. Dávají přednost vědění a moudrým lidem ve vládě. Mají dvě města, jedno větší a jedno menší. To větší sídlí v kaňonu, přičemž okolní plošinu s městem spojuje most. Helios již dříve dobylo malé město Zor. Helios má nejrychlejší a nejsilnější vznášedla. Před příchodem Johna Cartera byli ve válce s královstvím Zodangy, přičemž silně prohrávali, a to kvůli Sab Thanově 9. paprsku. S tímto královstvím se měl uspořádat mír díky zasnoubení krále Sab Thana a princezny Dejah Thoris. Nakonec však Sab Than zemřel. Tehdy se Zodanga podřídila Heliu.\n\n• Zodanga - Království pod vládou Sab Thana, který zavraždil svého otce Than Kosise a zajistil si tak nástupnictví. Mají ve znaku červenou barvu, značící zuřivost a nemilosrdnost království. Toto království sídlí ve velkém městě, které je neustále v pohybu díky mechanickým pažím. Město je postavené z kovu, proto vypadá nepřirozeně a industriálně. Obyvatelé tohoto království jsou horkokrevní, bojeschopní a často preferují nejsilnější jedince ve vládě. Byli ve válce s královstvím Helios, přičemž vyhrávají díky Sab Thanovi zbrani 9. paprsek. Nakonec Sab Than zemřel a Zodanga se podřídila Heliu.\n\nVypadají stejně jako pozemští lidé, ale jsou bledí, plešatí, nosí mohutné šedé obleky a neumírají stářím, očividně jsou stejně staří jako sám Barsoom. Mají velmi vyspělé technologie, jako je medailon pro cestování mezi planetami nebo zbraň 9. paprsek. Thernům nelze vůbec věřit: i když se tváří jako cenní spojenci, nakonec ukážou záda kvůli svým vlastním záměrům. Pomocí medailonů dokáží cestovat mezi planetami. Dokáží měnit svou podobu i hlas. Pochází ze severu. Své budovy i technologie mají ze zvláštního materiálu, který mění svou strukturu.\n\nThoat je používán jako jezdecké nebo tažné zvíře. Je celý šedý, nemá srst. Na hlavě má dva jakési rohy, používané k obraně. Celkem má čtyři páry nohou.\n\nCalot je taktéž šedý, bezsrstný tvor. V podstatě je to jakýsi barsoomský pes. Má tři páry nohou a ostré zuby. Stejně jako pozemští psi, i Calot je používán ke hlídání. Calot má jedinečnou schopnost běhat vysokou rychlostí (údajně 400 km/h). Jakmile se upoutá k nějakému pánovi, už ho neopustí. John svého Calota pojmenoval Woola.\n\nBanth je barsoomský predátor, vpodstatě jakýsi lev. Taktéž je šedý a nemá srst. Má celkem čtyři páry nohou a velmi ostré zuby. Jsou často loveni pro sedla. V Tharkských arénách to jsou nejčastější oponenti.\n\nNejnebezpečnější zvíře Barsoomu. Několik metrů vysoké, bílou srstí pokryté zvíře. V tlamě má čtyři velké tesáky. Je slepá, proto se spoléhá na vyvinutý čich. Má čtyři ruce a dvě nohy. Jsou používány v Tharkských arénách proti nejsilnějším bojovníkům. Ti nejlepší Tharkští válečníci si vyrábí obleky ze srstí těchto opic. Stejně jako všechna jiná stvoření na Marsu, i opice mají modrou krev.\n\nTéměř nejméně vyvinutí jsou Tharkové. Ti k boji používají základní zbraně jako jsou nože, meče, oštěpy a jiné nástroje z kamenů a lehko dosažitelných kovů. Zbroje mají velmi jednoduché, vytvořené z kůží. Jejich nejvyvinutější technologií jsou jejich pušky. Používají je jenom na dálku. Tyto pušky střílejí klasicky kulky, ale mají i varianty, která střílí jakési zelené energetické projektily, schopné zničit kov. Jakožto dopravní prostředek na dlouhé vzdálenosti využívají thoaty, na řeky používají jednoduché lodě nebo vory. Avšak Warhoonové, jejich severští příbuzní, jsou ještě méně vyvinutí. Ti používají jednoduché meče a nejsou schopni osedlat thoaty.\n\nRudí jsou vyvinutější - mají vznášedla různých typů a velikostí - Existují malá, ale rychlá, navržená pro jednoho až dva lidi, dále pár metrů velké, schopné unést několik desítek lidí, až po ty obrovské, vlajkové. Tato vznášedla plní nejrůznější funkce - přepravní, nákladní či bitevní, záleží podle struktury stavby. Tato vznášedla mají jakási \"křídla\" ze solárních článků, díky čemuž létají na solární pohon. Jsou vybaveny ničivými zbrani - děla, různé kanóny a jiné. I Rudí používají meče, ale ty jsou z mnohem kvalitnějších kovů. Rudí používají už i celé kovové zbroje. Království Zodangy postavilo své kovové město s mechanickými paži schopnými s městem hýbat. Celkově Rudí připomínají starověký Řím.\n\nNejzvláštnější technologii mají Thernové. Mezi jejich nejmocnější zbraň patří 9. paprsek, schopný vystřelit modrý proud energie a tak obrátit i celé vznášedlo v prach. Mimo to využívají kovové amulety schopné je přesouvat mezi planetami. Využívají zvláštní materiál schopný měnit svou strukturu.\n\n\n\n"}
{"id": "772767", "url": "https://cs.wikipedia.org/wiki?curid=772767", "title": "Josef Jan Maxmilián Kinský", "text": "Josef Jan Maxmilián Kinský\n\nJosef Jan Maxmilián Kinský (15. listopadu 1705 – 17. dubna 1780 v Praze), byl šlechtic z českého hraběcího rodu Kinských. Byl vychován ve Vídni a brzy se stal majitelem panství Sloup v Čechách po svém otci. Poté se stal významným průmyslníkem, obchodníkem i politikem. Na svém panství mj. zrušil robotu.\n\nPo smrti bohatého Václava Norberta Kinského, nejvyššího kancléře, byl roku 1719 testamentem určen panství Sloup na Českolipsku jeho druhorozenému synu Josefu Janovi Maxmiliánovi. Tehdy mu bylo pouze čtrnáct let, a proto do doby nabytí zletilosti panství spravoval starší bratr Štěpán Vilém.\n\nJosef Jan Maxmilián byl vychován u císařského dvora ve Vídni, kde získal obsáhlé vědomosti. Prosazoval pak nové osvícenecké národohospodářské nauky a merkantilismus.\n\nPo převzetí sloupského panství s 20 obcemi (1726) začal roku 1730 stavět ve Sloupu nový zámek, protože někdejší (dnes již neexistující) Berkovský zámeček pod hradem mu nevyhovoval. Postavil v obci kapli sv. Jana Nepomuckého. Zrušil neefektivní hospodářské dvory na panství založené na nekvalitní robotní práci, nahradil je novými vesnicemi, pozemky rozparceloval na menší a ty pronajímal. Díky němu vznikl Janov a nová část vesnice Pihel (obojí dnes náleží k Novému Boru), nechal zvětšit Radvanec a přistavět mu část Maxov. Na svém panství zrušil robotu.\n\nJako zdatný obchodník začal vykupovat plátno od vesnických tkalců a prodával jej do Rumburku tamní firmě Franclina Nurse. Nový Bor (tehdy jen Bor) nechal povýšit v roce 1757 na městečko, získal pro něj právo týdenních a čtyř ročních trhů. Nechal postavit v Polevsku dvě bělidla. V několika vesnicích založil přádelnické školy, z nichž první vznikla ve Skalici. Důvodem bylo získávání kvalifikovaných pracovníků pro manufaktury. Jemná plátna vyráběl na svém sloupském zámku. Ve Svojkově, v tamním hospodářském dvoře založil roku 1756 výrobnu voskového plátna a dokázal zajistit zákaz dovozu voskovaných pláten do Čech ze zahraničí, kam ho sám začal vyvážet. Ve Sloupu zřídil roku 1759 vlastní barvírnu, ze které později vznikla kartounka, nejstarší v Čechách. O rok později zřídil ve Sloupu textilní manufakturu, kde v roce 1761 zaměstnával 250 lidí, o tři roky později na výrobě barchetu pro něj pracovalo 400 pracovníků. V roce 1762 zřídil manufakturu na výrobu cvilinku.\n\nNa své obchodování s plátnem navázal i obchodem se sklem, takže na povozy s plátnem přikládal bedny se sklem.\n\nV roce 1756 se rozhodl postavit s pomocí odborníků z mnoha evropských zemí dvě výrobny zrcadel, v Lindavě (1756) a Velenicích (1760), ve Sloupu začal vyrábět fólie a roku 1761 požádal vládu o zákaz dovozu zrcadel z Norimberka. Byl schopen svými velkými zrcadly v přepychových rámech zásobovat nejen rakouské soustátí, ale i další státy Evropy. Ke svým zrcadlárnám přibudoval i manufakturu na výrobu perel. V roce 1754 zaměstnával ve svých podnicích přes 2500 osob. Začal investovat i do cizích podniků, vyvážet plátna do Španělska a Jižní Ameriky. Roční obrat jeho podnikání byl 100 000 zlatých.\n\nJosef Jan Maxmilián Kinský zemřel v Praze 17. dubna 1780, svobodný a bez potomků. Rakev s jeho ostatky byla převezena do Sloupu, kde byla vystavena v kapli sv. Jana Nepomuckého. 19. dubna 1780 byla rakev v sarkofágu uložena ve sloupském farním kostele sv. Kateřiny Alexandrijské.\n\nBěhem svého života získal četné tituly. Byl členem řádu Maltézských rytířů, tajný rada a komorník c. a k. apoštolského veličenstva, nejvyšší lovčí Království českého. Byl korunovačním komisařem, a proto byl v roce 1743 přítomen u korunovace Marie Terezie českou královnou.\n\n\n"}
{"id": "772768", "url": "https://cs.wikipedia.org/wiki?curid=772768", "title": "Weesp", "text": "Weesp\n\nWeesp je město v Nizozemí, v provincii Severní Holandsko. Leží na řekách Vecht a Small Weesp a také vedle Amsterdam-Rýnského kanálu. Počet obyvatel je 17 533 (2010). Je obklopeno otevřenými loukami a pastvinami. Jeho partnerským městem je město Svitavy. Jen 3 km od města končí Amsterdamské metro.\n\n\n\n"}
{"id": "772769", "url": "https://cs.wikipedia.org/wiki?curid=772769", "title": "Deantoni Parks", "text": "Deantoni Parks\n\nDeantoni Parks (* 2. listopadu 1977) je americký hudebník, skladatel, producent a pedagog. Dlouhodobě spolupracoval s hudebníkem Johnem Calem a mnoho let hrál s hudebnicí Meshell Ndegeocello. Rovněž byl členem různých projektů Omara Rodrígueze-Lópeze, včetně skupin The Mars Volta a Bosnian Rainbows. Spolupracoval s řadou dalších hudebníků, mezi které patří například zpěvačka Christina Aguilera, diskžokej Cut Chemist či kytarista Marc Ribot. Byl dlouholetým členem skupiny KUDU a věnoval se rovněž nahrávání sólových alb.\n\nNarodil se v okresním městě Newnan v americkém státě Georgie. Na bicí hrál již od dětství, první soupravu dostal již ve dvou letech od svého strýce. Své první lekce hry na bicí dostal ve čtyřech od lokálního pedagoga Douga Moorea, který však vyučoval výhradně starší žáky, nicméně nakonec souhlasil s tím, že bude učit i Parkse. První veřejné vystoupení měl již v pěti letech se středoškolskou hudební skupinou. Hudbu studoval na Berklee College of Music. V roce 2000 založil společně se zpěvačkou Sylvií Gordon skupinu KUDU. V roce 2003 začal spolupracovat s velšským hudebníkem Johnem Calem, se kterým s přestávkami vystupoval mnoho let. Spolupráci s ním považoval za velmi důležitou a prohlásil, že si myslí že pokud může hrát s ním, může hrát s kýmkoliv. Calea rovněž označoval za svůj největší vzor a jednoho ze svých nejbližších přátel. Rovněž byl dlouholetým spolupracovníkem baskytaristky Meshell Ndegeocello. Spolu se skladatelem Scottem Bruzenakem byl aktivní v projektu Astroid Power-Up!, se kterým v roce 2004 vydal album \"Googleplex\".\n\nV roce 2006 byl krátce členem kapely The Mars Volta, ve které v září toho roku nahradil Blaka Fleminga. Již v listopadu skupinu opstil a nahradil jej Thomas Pridgen. Důvodem jeho odchodu byla vytíženost jinými projekty. V roce 2010 se ke skupině vrátil, nahrál s ní album \"Noctourniquet\", ale již roku 2012 ukončila svou činnost. Po jejím rozpadu spolu s jejím frotmanem Omarem Rodríguezem Lópezem založil soubor Bosnian Rainbows. Lópeze rovněž v letech 2010 až 2012 doprovázel při jeho sólových koncertech.\n\nV roce 2012 vydal své první sólové album nazvané \"Touch But Don't Look\". Téhož roku hrál v písni „Outro (Revisited)“ diskžokeje vystupujícího pod pseudonymem Cut Chemist. Rovněž vystupoval ve videoklipu k písni. Rovněž nahrál bicí pro soundtrack k počítačové hře \"Grand Theft Auto V\". Vystupoval také v reklamě na výrobky společnosti Nike. Spolu s klávesistou Nicci Kasperem, který rovněž působil v kapele KUDU, je aktivní v projektu . Vydali řadu nahrávek, převážně remixů (například od skupiny Nirvana a mnoha dalších). V roce 2014 spolupracoval s režisérem Brunem Levym v projektu nazvaném . Téhož roku spolupracoval se zpěvákem Keatonem Simonsem na projektu nazvaném . V roce 2015 hrál na bicí v písni „Basquiat Ghostwriter“ rappera Yasiina Beye. Téhož roku vydal své druhé sólové album \"Technoself\". Všechny písně na desce byly nahrány v reálném čase, neobsahují žádné overduby či smyčky. Roku 2016 složil společně s Niccim Kasperem hudbu k filmu \"Dog Eat Dog\" režiséra Paula Schradera. Také vydal dvě další alba: \"Wally\" a \"Deanthoven\". Druhé z nich obsahuje upravené verze skladeb Ludwiga van Beethovena.\n\nV roce 2010 hrál jednoho z členů hudební skupiny ve filmu \"Mocná síla soucitu\". Rovněž se podílel na soundtracku k dokumentárnímu filmu \"\" o výtvarníkovi Jean-Michel Basquiatovi. Během své kariéry spolupracoval s mnoha dalšími umělci, mezi které patří například Juan Alderete, Moby, Marc Ribot, Alice Smith nebo Cody Chesnutt. Rovněž se věnoval pedagogické činnosti. Vyučoval například na Stanford Jazz Workshop a Berklee College of Music). Roku 2016 prohlásil, že by rád založil vlastní školu. Na bicí často hraje jen levou rukou, zatímco druhou ovládá klávesové nástroje. Sám k tomu řekl, že jeho levá ruka je rychlejší než obě ruce většiny bubeníků, díky čemuž může v dané písni hrát i další party.\n\nRoku 2015 odehrál společné turné s hudebníkem Bootsem. Následujícího roku pak odehrál několik koncertů s Busdriverem.\n\n\n"}
{"id": "772771", "url": "https://cs.wikipedia.org/wiki?curid=772771", "title": "Michael Jerome", "text": "Michael Jerome\n\nMichael Jerome celým jménem Michael Jerome Moore je americký bubeník. Za své největší vzory označil Buddyho Riche a Stewarta Copelanda. V roce 1989 se stal členem skupiny Toadies, ale stejně jako předchozí bubeníci zde nevydržel dlouho a odešel hned v roce 1990. Později působil ve skupině Pop Poppins. Od roku 1994 strávil čtyři roky ve skupině Course of Empire a později krátce působil ve skupině Pleasure Club zpěváka Jamese Halla. V letech 2005−2011 působil v doprovodné skupině multiinstrumentalisty Johna Calea; po odchodu jej nahradil Alex Thomas. Od roku 2009 hraje s kapelou Better Than Ezra, kde nahradil dlouholetého bubeníka Travise McNabba. Je dlouholetým spolupracovníkem kytaristy a zpěváka Richarda Thompsona, se kterým nahrál řadu alb. Spolupracoval i s dalšími hudebníky, mezi které patří Charlie Musselwhite nebo skupina The Blind Boys of Alabama. V roce 2019 vydal svou první sólovou nahrávkou, extended play s názvem \"Chameleon\".\n\n"}
{"id": "772773", "url": "https://cs.wikipedia.org/wiki?curid=772773", "title": "Erik Sanko", "text": "Erik Sanko\n\nErik Sanko (* 27. září 1963) je americký baskytarista a zpěvák, lídr rockové skupiny Skeleton Key, bývalý člen jazzového uskupení The Lounge Lizards a spolupracovník mj. Johna Calea a Gavin Friday. Dále se věnuje výrobě marionet a psaní loutkových her.\n\nNarodil se 27. září 1963 a vyrůstal na Manhattanu. Jeho otec byl architekt a matka žena v domácnosti a amatérská umělkyně. Jeho starším bratrem je skladatel Anton Sanko. V osmdesátých letech působil v kapele The Lounge Lizards. V počátcích svého působení v kapele byl nezletilý a její lídr John Lurie musel podepsat odpovědnost za něj. Sanko později uvedl, že to bylo jako dát gorile vajíčko, aby se o něj postarala. Se skupinou nahrál tři desky – \"No Pain for Cakes\" (1987), \"Voice of Chunk\" (1988) a \"Queen of All Ears\" (1998). Na přelomu osmdesátých a devadesátých let hrál na albech různých hudebníků, jako byli Anna Domino, Gavin Friday, Hajime Mizoguchi a Suzanne Vega.\n\nV letech 1991 až 1992 působil spolu s bubeníkem Benem Perowskym a kytaristou Dannym Blumem v projektu The Fertile Crescent, se kterým vydal jedno pětipísňové extended play a jednu dlouhohrající desku. Od devadesátých let zároveň občasně spolupracoval s velšským hudebníkem a skladatelem Johnem Calem. Hrál na několika jeho albech a v první polovině roku 2003 s ním odehrál turné. Další Caleovo turné, kterého se účastnil, proběhlo počátkem roku 2011. \n\nV únoru 1995 založil skupinu Skeleton Key, ve které jako jediný z členů působí po celou dobu její existence. Kapela debutovala ještě v roce 1995 třípísňovým singlem \"In My Mind\". První řadové album vydali v roce 1997 pod názvem \"Fantastic Spikes Through Balloon\". Následovaly dvě další řadové desky, \"Obtainium\" (2002) a \"Gravity Is the Enemy\" (2011), stejně jako několik dalších EP. V roce 2001 vydal u vydavatelství Jetset Records své první sólové album \"Past Imperfect, Present Tense\". Druhé sólové album nazvané \"Puppet Boy\" vydal až o patnáct let později. Dále spolupracoval s mnoha dalšími hudebníky, mezi které patří Yoko Ono, Jim Carroll, They Might Be Giants nebo Melvins.\n\nKromě hudby se rovněž věnuje výrobě marionet a spolu se svou manželkou Jessicou Grindstaff založil společnost Phantom Limb Company, která se touto činností zabývá. Je autorem loutkového představení The Fortune Teller, ke kterému rovněž spolu s Dannym Elfmanem složil hudbu a vyprávění se ujal Gavin Friday. Spolu s režisérem Jimem Jarmuschem a Philem Klinem pracoval na (nakonec nerealizované) opeře pojednávající o Nikolu Teslovi.\n\n\n\n"}
{"id": "772774", "url": "https://cs.wikipedia.org/wiki?curid=772774", "title": "František Volák", "text": "František Volák\n\nFrantišek Volák (13. září 1906 Bakov nad Jizerou – 24. února 1972 Bakov nad Jizerou) byl český a československý politik Československé strany lidové a poúnorový poslanec Národního shromáždění ČSSR.\nPo absolvování obecné školy se vyučil bednářem. Během první republiky byl zaměstnán na řadě míst. Za 2. světové války byl totálně nasazen v Německu, kde například pracoval na údržbě železnic v Berlíně. Po válce získal místo bednáře v konzervárně v Neratovicích a v Mladé Boleslavi, později v podniku \"TIBA\" v Josefově Dole. Od roku 1959 až do odchodu do důchodu působil jako inspektor požární ochrany ONV Mladá Boleslav. V rámci „obrozené“ (prokomunistické) ČSL se začal výrazněji prosazovat až počátkem 50. let. Roku 1952 byl zvolen členem MNV v Mladé Boleslavi.\n\nVe volbách v roce 1960 byl zvolen za ČSL poslancem Národního shromáždění ČSSR za Středočeský kraj. V Národním shromáždění zasedal až do konce volebního období parlamentu, tedy do voleb v roce 1964.\n\n"}
{"id": "772783", "url": "https://cs.wikipedia.org/wiki?curid=772783", "title": "RTM+", "text": "RTM+\n\nRTM+ je regionální televize vysílající v Liberci a Jablonci nad Nisou. Vysílání je možno naladit v kabelovém vysílání, IPTV a od 1. 11. 2011 v DVB-T multiplexu Reginonální síť 3 na 32. kanále (Liberec, skokanské můstky) a na 46. kanále (Jablonec nad Nisou, radnice) V dřívějším analogovém vysílání to byl 47. a 45. kanál. 1. 3. 2012 začala stanice vysílat v 16:9. Od 13. března 2012 se provozovatelem Regionální sítě 3 a multiplexu Regionální síť 1 stal Ivo Brabec.\n\n"}
{"id": "772784", "url": "https://cs.wikipedia.org/wiki?curid=772784", "title": "LTV PLUS", "text": "LTV PLUS\n\nLTV plus je regionální televize vysílající na Klimkovicku. Vysílání je možno naladit v multiplexu Regionální sítě 2 na 59 kanále.\n\nProgram televize se zaměřuje na regionální zpravodajství, kulturu, sport, životní styl a zdravotnictví. Premiéra pořadů je každou sobotu od 6.00. Jednotlivé pořady jsou opakovány 4× denně po celý týden.\n\n"}
{"id": "772785", "url": "https://cs.wikipedia.org/wiki?curid=772785", "title": "Oldřich Voleník", "text": "Oldřich Voleník\n\nOldřich Voleník (31. května 1919 Hostomice – 8. března 1987) byl český a československý politik Komunistické strany Československa, poúnorový poslanec Národního shromáždění ČSSR a poslanec Sněmovny lidu Federálního shromáždění a České národní rady za normalizace.\n\nPocházel z hornické rodiny. V mládí zažil Velkou mosteckou stávku, vyučil se strojním zámečníkem a od roku 1938 pracoval na \"dole Alois Jirásek\" jako topič a strojvedoucí. V letech 1945-1950 byl zaměstnán v podniku Severočeské tukové závody v Ústí nad Labem. Zastával četné stranické posty. V 50. a 60. letech zejména na krajské úrovni, postupně i na celostátní. V letech 1950-1951 pracovníkem Krajského výboru KSČ v Ústí nad Labem, od roku 1951 vedoucím tajemníkem Okresního výboru v Teplicích.\n\nV letech 1955-1957 působil jako tajemník a od roku 1957 do roku 1960 jako vedoucí tajemník Krajského výboru KSČ v Ústí nad Labem. V letech 1960-1961 byl tajemníkem Krajského výboru KSČ v Severočeském kraji, v letech 1961-1962 tajemníkem Krajského výboru KSČ v Severomoravském kraji. V letech 1962-1968 byl vedoucím tajemníkem Krajského výboru KSČ v Severomoravském kraji. 11. sjezd KSČ ho zvolil za kandidáta Ústředního výboru Komunistické strany Československa. 12. sjezd KSČ a 13. sjezd KSČ ho zvolil členem ÚV KSČ. V období duben - srpen 1968 byl navíc členem sekretaritátu ÚV KSČ.\n\nDlouhodobě zasedal i v nejvyšších zákonodárných sborech. Po volbách roku 1960 byl zvolen za KSČ do Národního shromáždění ČSSR za Severomoravský kraj. Mandát nabyl až dodatečně v prosinci 1962 po doplňovacích volbách v obvodu Krnov poté, co rezignovala poslankyně Veronika Majtanová. Uvádí se tehdy jako vedoucí tajemník Krajského výboru KSČ v Severomoravském kraji, dlouholetý veřejný a politický pracovník. Mandát obhájil ve volbách v roce 1964. V Národním shromáždění zasedal až do konce jeho funkčního období v roce 1968.\n\nK roku 1968 se uvádí profesně jako politický pracovník ÚV KSČ z obvodu Ostrava-Poruba. Během pražského jara roku 1968 patřil mezi představitele konzervativního, protireformního křídla KSČ. V květnu 1968 se podílel na machinacích ohledně svévolných přesunů sovětských vojsk v rámci cvičení Varšavské smlouvy. 24. tanková divize generála Grigorije Jaškina dostala tehdy 9. května v 11 hodin rozkaz překročit z Polska hranice ČSSR. Na Ostravsku je uvítali člen předsednictva ÚV KSČ Drahomír Kolder, tajemník ÚV KSČ Alois Indra a Oldřich Voleník coby vedoucí tajemník KV KSČ.\n\nPo invazi vojsk Varšavské smlouvy do Československa v srpnu 1968 jeho kariéra pokračovala. Od dubna 1969 byl vedoucím politickoorganizačního oddělení ÚV KSČ. Po federalizaci Československa usedl roku 1969 do Sněmovny lidu Federálního shromáždění (volební obvod Ostrava-Poruba), kde setrval až do konce volebního období parlamentu, tedy do voleb roku 1971. Od listopadu 1969 působil jako místopředseda Federálního shromáždění a předseda poslaneckého klubu KSČ.\n\nV následujících letech zasedal dlouhodobě v České národní radě. Byl do ní zvolen ve volbách roku 1971 a mandát obhájil ve volbách roku 1976, volbách roku 1981 a volbách roku 1986. V ČNR setrval až do své smrti roku 1987 a působil v ní jako místopředseda a předseda poslaneckého klubu KSČ. V roce 1969 mu byl udělen Řád práce a roku 1979 Řád Vítězného února. Angažoval se v Československém svazu protifašistických bojovníků.\n\n"}
{"id": "772788", "url": "https://cs.wikipedia.org/wiki?curid=772788", "title": "Zuzana Výbošťoková", "text": "Zuzana Výbošťoková\n\nZuzana Výbošťoková (4. října 1919 - ???) byla slovenská a československá politička Komunistické strany Slovenska a poúnorová poslankyně Národního shromáždění ČSSR.\n\nVe volbách roku 1960 byla zvolena za KSS do Národního shromáždění ČSSR za Středoslovenský kraj. V Národním shromáždění zasedala až do konce volebního období parlamentu, tedy do voleb v roce 1964.\n\n"}
{"id": "772790", "url": "https://cs.wikipedia.org/wiki?curid=772790", "title": "Olga Wolková", "text": "Olga Wolková\n\nOlga Wolková (28. března 1919 – ???) byla česká a československá politička a poúnorová bezpartijní poslankyně Národního shromáždění ČSSR.\n\nVe volbách roku 1960 byla zvolena do Národního shromáždění ČSSR za Severomoravský kraj jako bezpartijní kandidátka. Podílela se na projednání ústavy ČSSR v roce 1960. V Národním shromáždění zasedala až do konce volebního období parlamentu, tedy do voleb v roce 1964.\n\n"}
{"id": "772791", "url": "https://cs.wikipedia.org/wiki?curid=772791", "title": "Božena Zapletalová (politička)", "text": "Božena Zapletalová (politička)\n\nBožena Zapletalová (4. srpna 1913 – ???) byla česká a československá politička Komunistické strany Československa a poúnorová poslankyně Národního shromáždění ČSSR.\n\nVe volbách roku 1960 byla zvolena za KSČ do Národního shromáždění ČSSR za Severomoravský kraj. V Národním shromáždění zasedala až do konce volebního období parlamentu, tedy do voleb v roce 1964.\n\n"}
{"id": "772793", "url": "https://cs.wikipedia.org/wiki?curid=772793", "title": "Soupiska AC Milán v ročníku 1995/1996", "text": "Soupiska AC Milán v ročníku 1995/1996\n\n"}
{"id": "772794", "url": "https://cs.wikipedia.org/wiki?curid=772794", "title": "Viber", "text": "Viber\n\nViber (čti \"vajbr\") je multiplatformní instant messaging aplikace vyvíjená společností Rakuten. Viber umožňuje uživateli volat, posílat obrázky, videa a odesílat textové a hlasové zprávy každému, kdo má nainstalovanou stejnou aplikaci. Zprávy můžete odstranit a po poslední aktualizaci můžete dokonce změnit jejich obsah. Uživatel může založit skupinu, ve které je s rodinou, přáteli apod. Všichni členové skupiny mohou přidávat nové členy. Správci pak mohou jakéhokoli člena ze skupiny odstranit, z jakéhokoli člena mohou udělat správce nebo naopak kohokoli z postu správce odstranit.\n\nAplikace je dostupná pro většinu dnes použitých operačních systémů Android, iOS, Windows 10, Windows Mobile, BlackBerry 10 OS.\n"}
{"id": "772797", "url": "https://cs.wikipedia.org/wiki?curid=772797", "title": "Zimní stadion Benešov", "text": "Zimní stadion Benešov\n\nZimní stadion Benešov je stadion v jihovýchodní části města Benešov, jehož správcem jsou Městská sportovní zařízení Benešov s.r.o. Otevřen byl v roce 1983. Kapacita stadionu je 3 000 diváků (z toho 2 000 k sezení), ovšem na koncerty se sem vejde až 6 000 diváků.\n\nZimní stadion je s celoročním provozem. Zařízení svou dnešní technickou úrovní a kvalitou ledu odpovídá požadavkům k sehrání zápasů ledního hokeje na ligové úrovni i na úrovní mezistátních reprezentačních družstev.\n\nStadion díky zvukolamům vyniká svojí výbornou akustikou. V letech 2016-2017 prošel generální rekonstrukcí ledové plochy, šaten, sociálních zařízení, osvětlení a ozvučení.\n\nV budově Zimního stadionu byl v roce 2017 zrekonstruován hotel, který je přímo propojen s restaurací s výhledem na led a konferenčním salónkem. \n\nSvé domácí zápasy zde hraje hokejový klub HC Lev Benešov, stadion je využíván i k veřejnému bruslení. Jde také o domovský stánek \"Turnaje neregistrovaných hokejistů\" , hrají se tu i nejrůznější přátelská utkání. 2. srpna 2012 zde například sehrála přátelský zápas HC Sparta Praha s kazachstánským týmem Barys Astana.\n\nCelý komlex sportovišť nabízející kromě ledové plochy i plavecký bazén, posilovnu, travnaté plochy, tenisové kurty, zrcadlový sál i tělocvičnu je ideální k organizování sportovních soustředění. \n\n"}
{"id": "772799", "url": "https://cs.wikipedia.org/wiki?curid=772799", "title": "Ťiao-čou", "text": "Ťiao-čou\n\nZáliv Ťiao-čou (, pchin-jinem \"Jiāozhōu\", v historii přepisováno také Kiaochow, Kiauchau, Kiao-Chau nebo Kiautschou) je mořský záliv na jižním pobřeží Šantungského poloostrova. Administrativně dnes spadá pod subprovinční město Čching-tao v provincii Šan-tung. V letech 1898 až 1914 se jednalo o německou kolonii.\n\nZáliv Ťiao-čou se nachází na jihu Šantungského poloostrova, kde odděluje městský obvod Chuang-tao od Čching-taa a hraničí s městskými okresy Ťiao-čou a Ťiao-nan. Záliv je přibližně 32 kilometrů dlouhý a 27 kilometrů široký s celkovou plochou 362 čtverečních kilometrů. To je zhruba jen dvě třetiny oproti rozloze z roku 1928, která činila 560 čtverečních kilometrů. Důvodem je záměrné rozšiřování pevniny člověkem. Kromě rozlohy se také v posledních padesáti letech snížila druhová pestrost života v moři kvůli rozvoji měst a průmyslu v okolí.\n\nPřirozená hloubka v zálivu je deset až patnáct metrů, ale k hlavním přístavům Čching-tau, Chuang-tau a Chung-tao vedou vybagrované hlubší trasy.\n\nZáliv Ťiao-čou, dříve nazývaný Ťiao-Ao, se stal v Evropě výrazněji známým poté, co si jej Německé císařství v březnu 1898 pronajalo od Čínského císařství. Půjčce přecházel vojenský výsadek 14. listopadu 1897, který Vilém II. Pruský zdůvodnil smrtí dvou německých misionářů 1. listopadu 1897 a kterému se podařilo bez boje území obsadit. Půjčka byla na 99 let a vesnice Čching-tao se stala německou kolonií Tsingtau a centrem německého obchodu s Čínou stejně jako základnou Německého císařského loďstva, respektive jeho východoasijské eskadry. V oblasti kolonie žilo tou dobou zhruba 83 000 lidí.\n\nNa začátku první světové války Čínská republika zrušila smlouvu s Německým císařstvím a válku vyhlásilo Německu také Japonsko. Japonské a britské síly pak v bitvě o Čching-tao německou kolonii dobyly.\n\nPřestože se jednalo o původně čínské území a Čína patřila mezi vítěze války, Versailleská smlouva původně vyhověla japonským požadavkům z Pařížské mírové konference a přiřkla všechna bývalá německá tichooceánská území severně od rovníku Japonsku, včetně zálivu Ťiao-čou. Číňané protestovali a odmítli smlouvu podepsat.\n\nNa základě mediací bylo území vráceno Číně v únoru 1922.\n"}
{"id": "772808", "url": "https://cs.wikipedia.org/wiki?curid=772808", "title": "Marian Reniak", "text": "Marian Reniak\n\nMarian Reniak, vlastním jménem Marian Józef Strużyński, (26. dubna 1922 Krakov – 8. dubna 2004 Varšava) byl polský spisovatel, prozaik a filmový a televizní scenárista. Za německé okupace byl příslušníkem Zemské armády, po válce pak členem organizace Svoboda a nezávislost, agentem a posléze důstojníkem polské státní bezpečnosti.\n\nNarodil se 26. dubna 1922 v Krakově jako Marian Józef Strużyński. Vystudoval Ekonomickou univerzitu v Krakově. Od roku 1947 byl spolupracovníkem tajného Zemského úřadu veřejné bezpečnosti v Krakově. K jeho největším úspěchům patří zatčení Józefa Miky, který žil pod pseudonymem \"Lezsek\" a vedl tajnou protikomunistickou skupinu. Vyskytuje se v jeho díle \"Člověk odtamtud\". Od roku 1957 byl velmi aktivním členem polské komunistické strany. Zemřel 8. dubna 2004 ve Varšavě.\n\n"}
{"id": "772810", "url": "https://cs.wikipedia.org/wiki?curid=772810", "title": "Mistrovství Evropy ve fotbale hráčů do 21 let 2002", "text": "Mistrovství Evropy ve fotbale hráčů do 21 let 2002\n\nMistrovství Evropy ve fotbale hráčů do 21 let 2002 bylo 13. ročníkem tohoto turnaje. Vítězem se stala česká fotbalová reprezentace do 21 let.\n\nCelkem 47 týmů bylo v kvalifikaci rozlosováno do devíti skupin po čtyř, pěti, resp. šesti týmech. Ve skupinách se utkal každý s každým doma a venku. Vítězové skupin a sedm nejlepších ze druhých míst se utkali v baráži systémem doma a venku o osm míst na závěrečném turnaji.\n\n"}
{"id": "772817", "url": "https://cs.wikipedia.org/wiki?curid=772817", "title": "Soupiska AC Milán v ročníku 1996/1997", "text": "Soupiska AC Milán v ročníku 1996/1997\n\n\nBěhem sezóny odešli:\n\nTomas Locatelli - Udinese Calcio\n\nFilippo Galli - AC Reggiana\n\nBěhem sezóny přišli:\n\nPietro Vierchowod - Perugia Calcio\n"}
{"id": "772821", "url": "https://cs.wikipedia.org/wiki?curid=772821", "title": "Polská dělnická strana", "text": "Polská dělnická strana\n\nPolská dělnická strana (polsky \"Polska partia robotnicza\") byla marxisticko-leninská revoluční politická strana v Polsku, vytvořená z iniciativy polských komunistů v okupovaném Polsku a SSSR. V roce 1943 stanul v čele Władysław Gomułka, který slíbil spojenectví se SSSR. Spolu s levicovými socialisty a lidovci vytvořila 1. ledna 1944 Zemskou národní radu jako vedoucí orgán osvobozeneckého boje. V roce 1948 se spojila s Polskou socialistickou stranou, tím vznikla Polská sjednocená dělnická strana, vládnoucí v Polsku až do roku 1989.\n"}
{"id": "772822", "url": "https://cs.wikipedia.org/wiki?curid=772822", "title": "Sendraž (tvrz)", "text": "Sendraž (tvrz)\n\nTvrz Sendraž stávala u obce Sendraž, směrem na Jestřebí.\n\nPrvní písemná zmínka o obci pochází z roku 1338, kdy ji držel Zbyšek Sendražský ze Sendraže. V roce 1341 obec zdědil Ješek Sendražský, jenž ji kvůli dluhům prodal Černčickým z Kácova. O tvrzi v této době jakékoliv písemné zmínky chybí. Na počátku 19. století se objevuje v kronice Matěje Bystrého. Ta její vznik klade k roku 1275 a umisťuje jej na stráň nad řeku Metuji. V roce 1564 tvrz postihl požár a po něm nebyla obnovena. Dnes se tato lokalita nazývá \"Na zámečku\".\n\nObjekt tvrze byl z jihovýchodu a východu chráněn hradbou, cimbuřím a parkány; navíc byl celý obehnán příkopem. Přístupová cesta vedla po stráni ze severu. Bránou se odtud vcházelo na dvůr, odkud se vstupovalo do podsklepené obytné budovy. Mezi branou a budovou pak stávala věžička s komorou pro strážného.\n\n"}
{"id": "772823", "url": "https://cs.wikipedia.org/wiki?curid=772823", "title": "Max Horton", "text": "Max Horton\n\nSir Max Kennedy Horton GCB (29. listopadu 1883 – 30. července 1951) byl britský admirál, vítěz bitvy o Atlantik.\n\nZa první světové války byl velitelem ponorky. Stal se ponorkovým esem a obdržel několik vyznamenání za statečnost. V kariérním žebříčku postupně povyšoval, až se stal roku 1937 velitelem záložního loďstva Royal Navy. S vypuknutím druhé světové války byl v lednu 1940 povýšen na velitele britského ponorkového loďstva. Roku 1942 byl jmenován vrchním velitelem západního pobřeží Velké Británie a tím byl velitelem Britů v bitvě o Atlantik. V námořnictvu zůstal až do roku 1949. Stal se legendou díky svému vítězství v bitvě o Atlantik. Zemřel roku 1951.\n"}
{"id": "772824", "url": "https://cs.wikipedia.org/wiki?curid=772824", "title": "Lidová strana Polska", "text": "Lidová strana Polska\n\nPolská lidová strana (Stronnictwo ludowe) vznikla roku 1931 spojením několika zemědělských stran. V říjnu 1939 se zapojila do protinacistického odboje. Postupně se radikalizovala, pokud jde o perspektivu společenského zřízení. V období let 1944–1945 podporovala komunisty. V roce 1947 se stala jádrem Spojené lidové strany.\n"}
{"id": "772825", "url": "https://cs.wikipedia.org/wiki?curid=772825", "title": "Národní ozbrojené síly", "text": "Národní ozbrojené síly\n\nNárodní ozbrojené síly (NOZ, \"Narodowe siły zbrojne\") byla tajná polská antisovětská a antifašistická polovojenská organizace, jež byla za druhé světové války součástí polského odboje. Její příslušníci bojovali proti nacistické okupaci Polska v takzvaném Generálním gouvernementu a později proti prosovětskému loutkovému státu známému jako Polská lidová republika.\n\nOrganizace Národní ozbrojené síly vznikla 20. září 1942 spojením Vojenské organizace svazek Ještěrky (\"Organizacja Wojskowa Związek Jaszczurczy\") a části Národní vojenské organizace (\"Narodowa Organizacja Wojskowa\"). V době své největší síly čítala 70 000 až 75 000 mužů. Stala se tak třetí největší organizací polského odboje po Zemské armádě (\"Armia Krajowa\") a Rolnických batalionech (\"Bataliony Chłopskie\"). Jednotky NOZ se zúčastnily varšavského povstání.\n\nV březnu 1944 se NOZ rozdělily na dvě části. Umírněnější část přešla pod velení Zemské armády, zatímco zbytek, jenž vešel ve známost jako NOZ-ZJ (ZJ = \"Związek Jaszczurczy\" neboli Svazek Ještěrky), prováděl operace proti polským a židovským členům komunistické tajné policie, proti sovětským NKVD a Směrš a proti některým bývalým vlastním velitelům.\n"}
{"id": "772826", "url": "https://cs.wikipedia.org/wiki?curid=772826", "title": "Paris s'eveille – suivi d'autres compositions", "text": "Paris s'eveille – suivi d'autres compositions\n"}
{"id": "772827", "url": "https://cs.wikipedia.org/wiki?curid=772827", "title": "Mistrovství Evropy ve fotbale hráčů do 21 let 2004", "text": "Mistrovství Evropy ve fotbale hráčů do 21 let 2004\n\nMistrovství Evropy ve fotbale hráčů do 21 let 2004 bylo 14. ročníkem tohoto turnaje. Vítězem se stala italská fotbalová reprezentace do 21 let. Turnaj také sloužil jako kvalifikace na olympijský turnaj 2004 v Aténách, kam se kvalifikovaly tři nejlepší celky.\n\nCelkem 48 týmů bylo v kvalifikaci rozlosováno do deseti skupin po čtyř, resp. pěti týmech. Ve skupinách se utkal každý s každým doma a venku. Vítězové skupin a šest nejlepších ze druhých míst se utkali v baráži systémem doma a venku o osm míst na závěrečném turnaji.\n\n\n"}
{"id": "772828", "url": "https://cs.wikipedia.org/wiki?curid=772828", "title": "Třída Town (1910)", "text": "Třída Town (1910)\n\nTřída Town je souhrnným označením celkem 19 lehkých křižníků britského královského námořnictva, postavených v letech 1909–1922 v rámci postupně vylepšovaných tříd \"Bristol\", \"Weymouth\", \"Chatham\" a \"Birmingham\". Poslední třída \"Birkenhead\" byla objednána řeckým námořnictvem a po vypuknutí první světové války převzata britským námořnictvem. Liší se například neobvyklou výzbrojí 140mm kanónů.\n\nPrvních osmnáct křižníků, dokončených mezi lety 1910–1916, bojovalo v první světové válce. Ztraceny byly dva z nich; oba se staly oběťmi německých ponorek. HMS \"Falmouth\" potopily 21. srpna 1916 ponorky \"U 66\" a \"U 52\". HMS \"Nottingham\" potopila 19. srpna 1916 v Severním moři dvěma torpédy ponorka \"U 52\".\n\nVe válce tak nebojovala pouze devatenáctá jednotka HMAS \"Adelaide\", stavěná přímo v Austrálii. Křižník \"Adelaide\" byl dokončen až roku 1922, protože se díky nepřátelské akci opozdilo dodání součástí pohonného systému, které v té době nemohly být vyrobeny přímo v Austrálii. Na druhou stranu se \"Adelaide\" stal jedinou lodí prvoválečné třídy \"Town\", která byla operačně nasazena v druhé světové válce.\n\n"}
{"id": "772829", "url": "https://cs.wikipedia.org/wiki?curid=772829", "title": "Ráztočno", "text": "Ráztočno\n\nRáztočno je obec na Slovensku, která se nachází v Trenčínském kraji asi 10 km východně od Prievidze na úpatí Vtáčniku. V roce 2015 zde žilo 1214 obyvatel.\n\nPrvní písemná zmínka o obci pochází z roku 1430. V obci je kostel Narození Panny Marie z 13. století.\n\n"}
{"id": "772831", "url": "https://cs.wikipedia.org/wiki?curid=772831", "title": "Krajní levice", "text": "Krajní levice\n\nKrajní levice nebo ultralevice (extrémní levice) je politologický pojem, který se používá k souhrnnému označení politických ideologií a aktivit směřujících k vytvoření velké či naprosté sociální rovnosti ve společnosti a odstranění všech forem sociální hierarchie. Za krajně levicové ideologie se považuje anarchismus (mimo anarchokapitalismu), komunismus a radikální socialismus. \n\n"}
{"id": "772833", "url": "https://cs.wikipedia.org/wiki?curid=772833", "title": "Franz Karl Achard", "text": "Franz Karl Achard\n\nFranz Karl Achard (psáno též Franz Carl nebo François Charles, 28. dubna 1753 Berlín – 20. dubna 1821 Konary) byl pruský chemik, vynálezce postupu průmyslové výroby cukru z cukrové řepy, zakladatel prvního cukrovaru na rafinaci cukru z této suroviny.\n\nAchard pocházel z rodu hugenotských přistěhovalců v Berlíně, jeho otec Max Guillaume Achard byl kazatelem v Berlíně.\n\nFranz Karl Achard studoval fyziku a chemii a roku 1776 se stal členem berlínské Akademie. Tam spolupracoval s Andreasem Sigismundem Marggrafem, který roku 1747 poprvé pomocí lihu chemicky izoloval cukr z kořenů některých řep. I Achard byl činný v oboru agronomie, na vyzvání Fridricha Velikého se od roku 1780 zabýval pěstováním tabáku v Prusku a po Marggrafově smrti roku 1782 po něm převzal místo ředitele fyzikálního oddělení Akademie.\n\nRoku 1782 zakoupil statek v Kaulsdorfu u Berlína a zabýval se na něm pěstěním řepy s co největším obsahem cukru. Od roku 1784 rovněž pokračoval v Marggrafových pokusech s extrakcí cukru z řepy. Z jeho rostlin pocházejí veškeré dnešní odrůdy cukrové řepy. Poté, co byl kaulsdorfský statek zničen požárem (1786), pokračoval Achard s pokusy na statku ve vesnici Französisch-Buchholtz, kde se mu podařilo roku 1798 úspěšně vypracovat průmyslový proces získávání cukru z řepy. Král Fridrich Vilém III. podpořil jeho snahy tím, že 15. ledna 1799 vydal nařízení o pěstování cukrové řepy v Prusku a že finančně vyčerpanému Achardovi poskytl půjčku na hypoteční koupi statku v Kovarech ve Slezsku, kde byl vybudován první řepný cukrovar na světě. Ten zahájil pravidelný provoz roku 1801 a roku 1802 poskytl první výtěžky. Achard však neměl podnikatelského ducha, a jak píše jeho životopisec Sieda, byla kunarská továrna nejspíše „skrovný, špatně zařízený podnik, který nedokázal zúročit svůj investiční a provozní kapitál“.\n\nK rozmachu výroby řepného cukru přispěly především napoleonské války a Napoleonem zavedená kontinentální blokáda, která odřízla Evropu od zásob cukrové třtiny. Díky Achardovým žákům se rychle šířila: již roku 1802 vznikl první cukrovar v Čechách, od roku 1811 se šířila ve Francii, kde k jejímu rozšíření přispěl zejména arraský továrník Louis-François-Xavier Crespel-Delisse.\n\n21. března 1807 Achardův cukrovar vyhořel, s podporou státu – který za Acharda umořil i hypotéku na kunarský statek – byl však do roku 1810 obnoven a roku 1812 při něm byla zřízena cukrovarnická škola, jež však krátce před Achardovou smrtí roku 1821 zanikla. Po zrušení kontinentální blokády roku 1813 poptávka po řepném cukru nejprve poklesla, od 30. let 19. století se však pěstování cukrové řepy a řepné cukrovarnictví opět rozvinulo a na evropském kontinentě brzy řepa třtinu vytlačila; jen v Británii převládala třtina dovážená z kolonií a řepařství zde bylo zavedeno až roku 1913.\n\nAchard publikoval výsledky svých pěstitelských i průmyslových pokusů v řadě pojednání, z nichž nejvýznamnější \"Die europäische Zuckerfabrik aus Runkelrüben\" vyška roku 1809.\n\n"}
{"id": "772837", "url": "https://cs.wikipedia.org/wiki?curid=772837", "title": "Mistrovství Evropy ve fotbale hráčů do 21 let 2006", "text": "Mistrovství Evropy ve fotbale hráčů do 21 let 2006\n\nMistrovství Evropy ve fotbale hráčů do 21 let 2006 bylo 15. ročníkem tohoto turnaje. Vítězem se stala nizozemská fotbalová reprezentace do 21 let.\n\nCelkem 48 týmů bylo v kvalifikaci rozlosováno do osmi skupin po pěti, šesti, resp. sedmi týmech. Ve skupinách se utkal každý s každým doma a venku. Dva nejlepší týmy z každé skupiny postoupily do baráže, kde se šestnáctka týmů utkala systémem doma a venku o osm míst na závěrečném turnaji.\n\n"}
{"id": "772838", "url": "https://cs.wikipedia.org/wiki?curid=772838", "title": "Kostel svatých Marcelína a Petra v Lateránu", "text": "Kostel svatých Marcelína a Petra v Lateránu\n\nKostel svatých Marcelína a Petra v Lateránu ( ) je římskokatolická farnost a titulární kostel nacházející se v Římě na Via Merulana. Je zasvěcena svatému Marcelínovi a svatému Petrovi, římským mučedníkům ze čtvrtého století, jejichž relikvie sem byly přeneseny v roce 1256.\n\nPrvní kostel na tomto místě byl postaven papežem Siriciem ve čtvrtém století, blízko katakomb Marcelína a Petra na Via Labicana. Zároveň s kostelem zde vznikl také hospic fungující jako centrum pro poutníky. V osmém století tento kostel obnovil Řehoř III.\n\nZnovu byl kostel obnoven v roce 1256 Alexandrem IV., který sem zároveň přesunul zmíněné relikvie mučedníků.\n\nSoučasná podoba kostela pochází z roku 1751, kdy ho nechal přestavět Benedikt XIV. Podle plánů Girolama Theodoliho tak vznikla centrální stavba na půdorysu řeckého kříže, která navenek působí svou kubizující hmotou. Její fasádu člení klasicistní pilastry, zatímco v kupoli se odráží vliv díla Francesca Borrominiho. Následně byl kostel svěřen řádu Bosých karmelitánů, kteří zde působili až do roku 1906.\n\nV roce 2012 byl titulárním kardinálem tohoto kostela jmenován pražský arcibiskup Dominik Duka. Předtím byl tento svatostánek titulárním kostelem dvou významných osobností: pařížského arcibiskupa, kardinála Jean-Marie Lustigera, zemřelého v roce 2007, a od roku 1998 arcibiskupa Toronta, kardinála Alojzije Ambrožiče (slovinského původu), který zemřel v roce 2011.\n\n\n"}
{"id": "772842", "url": "https://cs.wikipedia.org/wiki?curid=772842", "title": "Kdo přežije: Cookovy ostrovy", "text": "Kdo přežije: Cookovy ostrovy\n\nKdo přežije: Cookovy ostrovy (v anglickém originále Survivor: Cook Islands) je v pořadí třináctá sezóna americké reality show Kdo přežije. Není to poprvé, co nám je představeno 20 soutěžících, ale je to poprvé, co se všech 20 soutěžících zapojí do hry. Kmeny jsou předem určeny, a to podle etnického původu. Vítěz série Yul Kwon těsně porazil ve finále Ozzyho Lustha a Becky Lee počtem hlasů 5-4-0. Tři soutěžící se stanou členy kmene \"Malakal\" alias favorité ve hvězdné sérii (fanoušci vs. favorité). Jsou to Ozzy Lusth, Parvati Shallow a Jonathan Penner. Parvati Shallow a Candice Woodcock reprezentují Cookovy ostrovy ještě ve hvězdné All stars sérii .\n\nV pořadí třináctá série se natáčela na Cookových ostrovech. Tato skupina 15 ostrovů leží v Tichém oceánu a má souhrnnou plochu ostrovů 240 kilometrů čtverečních, ovšem celková plocha Cookových ostrovů zabírá 1 800 000 kilometrů čtverečních oceánu. Ostrov, na kterém probíhalo natáčení se jmenuje Aitutaki a leží severně od hlavního ostrova Rarotonga.\n\nNa Cookových ostrovech se poprvé v historii Kdo přežije rozdělili soutěžící do 4 kmenů podle etnického původu. Kmen Aitutaki (červení) zastupovali Hispánci, kmen Rarotonga (modří) zastupovali běloši, kmen Manihiki (žlutí) byli zástupci Afroameričanů a kmen Puka Puka (zelení) bylo zastoupeno Asiaty. Toto rozdělení rozdělilo diváky na dvě skupiny, jedné skupině vadilo rozdělení podle etnik, druhá zase změnu uvítala.\n\nV této sérii se poprvé v historii Kdo přežije na finálové kmenové radě sešli rovnou tři soutěžící místo obvyklých dvou. \nNěkteří soutěžící této řady se objeví i v dalších sezónách (Kdo přežije: Mikronésie a Kdo přežije: Hrdinové vs. Zloduši)\n\n\n"}
{"id": "772844", "url": "https://cs.wikipedia.org/wiki?curid=772844", "title": "Cyberformance", "text": "Cyberformance\n\nCyberformance je živé divadelní představení, ve kterém účastníci spolupracují v reálném čase prostřednictvím internetu. Využívají technologií jako jsou například konverzační aplikace nebo účelové aplikace s více uživateli.\n\nCyberformance je také znám jako on-line výkon, síťový výkon a digitální divadlo. Dosud neexistuje jednotná shoda na termínu, který by měl mít přednost, ale cyberformance má výhodu kompaktnosti.\n\nCyberformance mohou být vytvářeny a prezentovány výhradně online formou divákům, kteří se účastní prostřednictvím počítačů připojených k internetu kdekoliv na světě, nebo může být předloženo proximálnímu publiku (například fyzicky v divadle nebo v prostoru galerie) s některými nebo všemi účinkujícími přes internet. Ale může to být i propojení obou přístupů, jak vzdáleného a proximální publika, tak výkonného umělce.\n\nTermín cyberformance (slovo vzniklo složeninou slov kyberprostoru s výkonem). Termín cyberformance byl vytvořen spisovatelkou, umělkyní a kurátorkou HelenVarley Jamieson.Jamieson říká, že vynález tohoto termínu v roce 2000 vzešel z potřeby najít slovo, které by se vyhnulo virtuální a reálné polarizaci. Jedná se o nové funkční období (spíše než on-line výkon, nebo virtuální divadlo), o nový žánr. Helen napsala, režírovala a produkovala mnoho divadelních her. V roce 2001 zahájila experiment - výzkumný projekt, který zkoumal možnosti divadla na internetu. Vyvrcholením bylo živé vystoupení umělců na Novém Zélandu, USA, Velké Británii a Evropě. Tento projekt zplodil globálně rozptýlený cyberformance soubor zvaný \"Avatar Body Collision\", jehož zakládajícím členem je Helen.\n\nCyberformance se konaly v mnoha virtuálních prostředí, které se začaly objevovat od roku 1980, včetně multi-uživatelského virtuálního prostředí známé jako MUDs a MOOs v roce 1970 a internetového chat prostoru (např. Internet Relay Chat - IRC) v roce 1980. Mezi pozoruhodné cyberformance skupiny a projekty doposud patří:\n\n\nCyberformance se liší od digitálního výkonu, který se vztahuje k nějakému druhu digitálního zprostředkovaného plnění, včetně těch bez významných síťových prvků . V některých případech může cyberformance být považováno za podmnožinu čistého umění. Nicméně, mnoho umělců cyberformance používá tzv. smíšenou realitu nebo směs prostoru pro svou práci, tj. propojením fyzického, virtuálního a cyber prostoru důmyslnými způsoby. Internet je často předmětem a inspirací pro práci,ale i jako hlavní technologie.\n\nCyberformers často pracují s dvojí identitou, kterou nabízejí avatary, využívají mezeru mezi on-line a offline personou já. Nicméně cyberformance má i své vlastní specifické problémy, včetně nestabilní technologie a přerušení probíhajícího spojení. \n\n\n"}
{"id": "772848", "url": "https://cs.wikipedia.org/wiki?curid=772848", "title": "Jeremiáš Süssner", "text": "Jeremiáš Süssner\n\nJeremiáš Süssner (1653 – 1690 Praha) byl saský sochař, který se řadí díky svým pracím pro kostel sv. Františka na Starém Městě pražském mezi představitele českého barokního sochařství. Bratři Süssnerové prošli podobným uměleckým školením, přičemž však Jeremiáš tvořil ještě pod vlivem „klasicistického barokního proudu“ a druhý – mladší Konrád Max – reagoval na novou dynamickou italskou formu baroku Giana Lorenza Berniniho.\n\nJeremiáš Süssner byl patrně dvorním sochařem braniborského kurfiřta v Drážďanech, mimo jiné působil i v Berlíně a na území Čech. Původ bratří Süssnerů je dáván do souvislostí s rodinou sochařů, stavitelů a panských úředníků činných v Ostrově nad Ohří (\"Schlankennwerth\") a v Zákupech. O jeho učení není známo nic, lze pouze předpokládat, že byl žákem Johanna Heinricha Bohmeho, sochaře původem z Německa. Jedna z verzí tvrdí, že se po roce 1670 vydal na tovaryšskou cestu a jako většina tehdy začínajících umělců směřoval patrně do Itálie. Italský vliv se také výrazně odráží v podobě jeho děl. Konkrétně je to pak silné ovlivnění římskou plastikou a zájem o všudypřítomnou antiku. Pravděpodobné taky je, že počátky studií jeho sochařské techniky spadají do doby krále Ludvíka XIV. (1643-1715). Za jeho vlády probíhají ve Francii v letech 1661 až 1683 malířské a sochařské úpravy zámku a zahrad ve Versailles, vše pod vedením Charlese Le Bruna. V úvahu připadá i zdejší školení obou bratrů. Všeobecně lze předpokládat, že sem na vyučenou běžně jezdívali saští učedníci. Jedním z důvodů byla i skutečnost, že cesta do Říma byla delší, a tudíž i nákladnější.\n\nRoku 1678 se vrátil ze své tovaryšské cesty a je doložen v Drážďanech. V letech 1680 až 1683 vytvořil sochařskou výzdobu pro hlavní sál paláce v Grossen Garten, jenž je objednána korunním princem a později kurfiřtem Janem Jiřím III., který byl také autorem konceptu celé stavby, realizované kolem 1678 Johannem Georgem Starckem. Pro sál vytvořil čtveřici alegorií představující měsíce v roce:\n\nCelý cyklus byl však roku 1945 zničen. Práci pro týž sál zakončil dvojicí ženských byst vyznačující se značným smyslem pro detail. To je patrné zejména v partiích vlasů a provedení šperku. V téže době také tesá bohyni květin Floru, dvanáct pískovcových císařů a čtyři bysty císařoven, též pro palác Grossen Garten. I tento cyklus byl roku 1945 zničen.\n\nKrátce na to odešel do Berlína, kde vytvořil roku 1685 alabastrovou bystu kurfiřta Fridricha Viléma, dílo se opět nezachovalo. Od roku 1687 pracoval na výzdobě zámku Oranienburg u Berlína.\n\nKolem roku 1689 objednává křižovnický konvent sochy pro doplnění prostoru v nikách pilířů a bočních kaplí. Již v roce 1689 pracuje na sochařské výzdobě křižovnického kostela sv. Františka Serafinského na Starém Městě v Praze. Pro tento kostel jsou u něj objednány sochy sv. Jáchyma, sv. Barbory, skupina sv. Anny s Pannou Marií, sv. Martina a sv. Jiří. Vzhledem k jeho náhlému úmrtí roku 1690 však nestačí sochy dodat. Proto se s trojicí dokončených plastik vydává do Čech mladší bratr Konrád Max. Konrád Max také dokončuje bratrovo rozpracované dílo a sám pak tesá sochu sv. Jiří. Na figurách realizovaných Jeremiášem Süssnerem, zejména pak na sv. Jáchymovi, je patrný zklidněný nizozemský klasicismus, který si patrně osvojil v dílně svého učitele Johanna Heinricha Bohmeho. \n\nSv. Barbora: Štuk, před 1689. Nika nad severovýchodním vchodem do zpovědní kaple. Socha sv. Barbory v sobě pojí prvky jak z římské císařské důstojnosti, tak klasičnosti. Sv. Barbora je tradičně zobrazována s mečem, kterým jí sťal vlastní otec. Socha je svým pohledem, který sleduje oplatku eucharistie, zainteresována do samotného dění bohoslužby. Celá postava díky svému mírnému zpracování draperie a staženým copem působí oproti rozevlátým kadeřím sv. Kateřiny velice poklidně. Příčinou se zdají být ještě vlivy francouzského klasicismu. Dataci sochařského díla lze vymezit přibližně rokem 1689, tedy dobou před dodáním výrazně realisticky pojatých soch sv. Anny s Pannou Marií a sv. Jáchyma. \n\nSv. Jáchym: Štuk, 1689 – 1690. Nika severozápadního pilíře kostela. Sv. Jáchym, otec Panny Marie, bývá zobrazován v okamžiku, kdy se odebral do pustiny k čtyřicetidennímu rozjímání. Mohutná mužská postava je podepřená pasteveckou holí a je oděna do několika vrstev roucha. Trochu ojedinělá je v kostele plném bosých postav jeho kožená obuv. Postava zaujímá polohu kontrapostu s těžištěm na levé noze.\n\nSv. Anna: Štuk, 1689 – 1690. Nika severovýchodního pilíře kostela V provedení tohoto sousoší zle ještě stále naleznout prvky středověké ikonograﬁe, kdy byly jednotlivé postavy ve významovém velikostním nepoměru. Sv. Anna v nadživotní velikosti ční nad menší postavou Panny Marie. Po vzoru figury svého manžela je zahalena v bohatě řaseném rouše vycházejícím z klasického proudu barokní tvorby. Realistické tendence v zobrazení matky Panny Marie odkazují k severskému nizozemskému proudu sochařské produkce, ač je sv. Anna zachycena v nadživotní velikosti, působí na diváka přirozeným vzhledem. Zatímco viditelně menší zpracování Panny Marie čerpá z odkazu antických tendencí v díle francouzských mistrů, patrného v postoji i draperii sochy. \n\nSv. Martin: Štuk, kol. 1689 - 1690. Nika jihozápadního pilíře křižovnického kostela. Jedná se o skupinu postav, konkrétně tedy o sv. Martina se žebrákem. Sv. Martin je tradičně chápán jako křesťanský zastánce chudých. Toto kompoziční schéma však nebylo v době vzniku ještě pevně ustáleno, dávalo tudíž barokním sochařům větší prostor k invencím a originálním zpracováním. Süssnerův Martin je oděn v římském vojenském oděvu, na nohou má vysoké šněrovací boty tzv. calcei. K vojenskému oděvu neodmyslitelně patří helmice, která zde však nevychází z typů helmic římských vojáků, ale z helmic středověkých rytířů. Postava je výrazně dynamizovaná nakročením nohy, natočením hlavy a gestem ruky přetínající plášť. Na ikonografickém zřetelu dodává přítomnost žebráka s holí napřahující druhou levou ruku k darovanému předmětu v dolní části. Toto kompoziční řešení se však ve výsledku ukazuje jako nešťastné. Působí totiž jakoby chtěl světec svým mečem postavu žebráka spíše setnout, nežli obdarovat částí svého oděvu. Sv. Martin se žebrákem v nice jihozápadního pilíře zároveň představuje první příklad pronikání radikálně barokních forem u nás, která na rozdíl od následujících klasicistních soch sv. Jeronýma a sv. Anny měla v českém prostředí ohlas.\n\nV českém prostředí se tvorba Jeremiáše Süssnera objevuje také na zámku v Zákupech. Původně renesanční zámek Berků z Dubé roku 1573 vyhořel a v roce 1612 byl zpustošen. Díky tomu je roku 1683 pod vedením sochaře a stavitele J. Süssnera přestavěn na náklady Julia Františka, knížete Sasko Lanenburského. Oliva Pechová v brožurce o Zákupském zámku však přítomnost Jeremiáše Süssnera odmítá.\n\nBěhem prací pro Prahu Jeremiáš ve svých 37 letech umírá a nestihne zakázku dokončit. Těsně před svou smrtí však stihne vytvořit sochu Venuše pro berlínskou Kunstkammeru, která byla vyplacena až roku 1692 jeho bratru. I tato socha se nedochovala.\n\n"}
{"id": "772851", "url": "https://cs.wikipedia.org/wiki?curid=772851", "title": "Vilém Petrželka", "text": "Vilém Petrželka\n\nVilém Petrželka (10. září 1889 Brno – 10. ledna 1967 tamtéž) byl český dirigent, hudební skladatel a pedagog.\n\nByl synem vojenského hudebníka. Od dětství hrál na housle, harmonium a akordeon. V roce 1905 vstoupil na varhanní školu v Brně, kde byl mimo jiné žákem Leoše Janáčka. V roce 1908 se stal učitelem na hudební škole v Zábřehu nad Odrou a v následujícím roce korepetitorem \"Východočeského divadla\". Zde dostal příležitost i k dirigování. \n\nV letech 1913–1914 absolvoval roční studijní pobyt v Praze, kde studoval skladbu u Vítězslava Nováka a hru na klavír u Karla Hoffmeistera. Po návratu do Brna se stal učitelem klavíru, harmonie a kontrapunktu na \"Filharmonické škole Besedy brněnské\". Po vzniku brněnské konzervatoře v roce 1919 se stal na této škole profesorem skladby.\n\nPo skončení 2. světové války působil na Janáčkově akademii múzických umění v Brně. V roce 1957 byl jmenován profesorem. Byl vynikajícím pedagogem. Z jeho tříd vzešla řada znamenitých moravských skladatelů.\n\n\n\n\n\n\n\n\n"}
{"id": "772852", "url": "https://cs.wikipedia.org/wiki?curid=772852", "title": "Energetický meziprostor", "text": "Energetický meziprostor\n\nEnergetický meziprostor je jedním ze základních architektonických prvků využívaných v ekologické a energeticky šetrné architektuře na získání pasivních solárních zisků a eliminace úniku tepla do venkovního prostředí.\n\nPokud kompaktní obalovou konstrukci na rozhraní mezi interiérem a exteriérem nahradíme vzduchovou mezerou, vznikne kvalitativně nový druh rozhraní, tzv. nárazový prostor.\n\nNárazový prostor tvoří vlastně dvojitý obal – většinou jsou to dvě zasklené stěny nebo zasklená stěna na venkovní straně a masivní stěna na vnitřní straně. U tradiční masivní obvodové konstrukce jsou fyzikální vlastnosti konstantní, naopak, změny v nárazovém prostoru se mění v závislosti na změnách venkovního prostředí. Díky tomu budova efektivně reaguje na měnící se podmínky venkovního prostředí. Nárazový prostor může být vytvořený určitým stavebně - technickým řešením (interaktivní stěny) nebo objemově – dispozičním řešením (podkrovní prostor, teplotní zónování...). Pokud vzduchová mezera získá rozměry, které umožňují pobyt člověka v takto vytvořeném prostoru, vzniká meziprostor.\n\nZ hlediska ohraničení rozhraní rozlišujeme meziprostor otevřený nebo uzavřený . Příklady otevřených meziprostor jsou lodžie, pavlač, kolonáda, vnitřní dvůr a ulice. Příklady uzavřených meziprostor jsou zimní zahrada, skleník, kryté atrium a pasáž. Uzavřený prostor je zpravidla opticky propojený s venkovním prostorem.\n\nFunguje na principu toku energie s vyšší koncentrací do města s nižší koncentrací. Vytvoření vzduchové vrstvy mezi dvěma konstrukcemi dochází ke zpomalení přesunu tepla do venkovního prostředí, teplo se konzervuje a snižují se tak tepelné ztráty. Naopak v zimě vlivem slunečního záření dochází k tepelným přínosům. Z tohoto důvodu se zpravidla netemperuje. Rovněž zabezpečuje ochranu před přímými povětrnostními vlivy (slunce, déšť, vítr, sníh...) a rozšiřuje prostory obyvatelného prostředí.\n\nKoncepce meziprostoru není výdobytkem moderní doby. Objevuje se v rozličných formách a na rozličných místech už od času Sokrata, když se objevuje Sokratův dům, který vychází z řeckého megaronu se vstupním portikem, který je přechodným prostorem z exteriéru do interiéru. Hojné zastoupení měl už v časech antiky. Využíval ve formě peristylu, portikusu, stoi (stoa) a i., které se nejprve různě prostorově a funkčně modifikovaly (příkladem je podloubí u radnice nebo měšťanského domu nebo gánok, který sloužil jako přístřešek ). K jakési renesanci meziprostorů nastala v 70. letech, když se začala ve větším množství stavět energeticky šetrnější architektura. Objevují se zasklené pasáže, atria a zasklené fasády se orientují na jižní stranu.\n\nZ hlediska využití rozeznáváme následující základní typy meziprostorů: užitkový, komunikační, resp. shromažďovací a obytný.\n\nUžitkový meziprostor plní zejména praktické funkce. Jde o vytváření prostoru, který zlepšuje energetickou bilanci budovy, zabraňuje ochlazování a získává energii ze slunce. Doplňkově se může používat pro určité účely např. hospodářský balkón, skladovací prostor, světlík či energetická respirační fasáda. Tento poslední uvedený typ respirační fasády se v současnosti využívá v poměrně velkém počtu projektů, zejména u občanské vybavenosti a v administrativních budovách.\n\nKomunikační či shromažďovací prostory jsou většinou prostory veřejného charakteru. Jsou to například podloubí, pavlače, pasáže, atria a kryté vnitřní dvory. Mnohé bývají překryté zasklenými subtilními konstrukcemi a dosahují tak vysoké estetické a architektonické působnosti.\n\nObytný meziprostor je především konstruován tak, aby vyhovoval hygienickým požadavků pro pobyt člověka, přičemž se předpokládá určitý teplotní komfort pro lehkou duševní nebo fyzickou práci. Používají se v domech, v hotelech a v administrativních budovách jako pavlače, obytná atria a zimní zahrady.\n"}
{"id": "772854", "url": "https://cs.wikipedia.org/wiki?curid=772854", "title": "Soupiska AC Milán v ročníku 1997/1998", "text": "Soupiska AC Milán v ročníku 1997/1998\n\n\nBěhem sezóny odešli:\n\nEdgar Davids - Juventus Turin\n\nJesper Blomqvist - AC Parma\n\nWinston Bogarde - FC Barcelona\n\nBěhem sezóny přišli:\n\nSteinar Nilsen - Tromsø\n\nLeonardo - Paris St. Germain\n\nFilippo Maniero - AC Parma\n\nMaurizio Ganz - Inter Milan\n\nRoberto Donadoni - New York Metrostars\n\nSamir Beloufa - Cannes FC\n"}
{"id": "772855", "url": "https://cs.wikipedia.org/wiki?curid=772855", "title": "Communauté de communes Beaucaire-Terre d'Argence", "text": "Communauté de communes Beaucaire-Terre d'Argence\n\nCommunauté de communes Beaucaire-Terre d'Argence je společenství obcí (communauté de communes) v departementu Gard v regionu Languedoc-Roussillon. Vzniklo 20. listopadu 2001. Sídlem je obec Beaucaire.\n\n\n"}
{"id": "772858", "url": "https://cs.wikipedia.org/wiki?curid=772858", "title": "Miss Finsko", "text": "Miss Finsko\n\nMiss Finsko ( ) je soutěž krásy pořádaná ve Finsku od roku 1931. Soutěž se koná jedenkrát ročně a vítězky reprezentují Finsko v dalších soutěžích krásy jako např. Miss World nebo Miss Universe. Během druhé světové války byla soutěž zrušena. V roce 2011 abdikovala tehdejší Miss Pia Pakarinen a pořadí vítězek se posunulo. Poslední vítězkou, Miss 2012, je Sara Chafak.\n\n\n"}
{"id": "772863", "url": "https://cs.wikipedia.org/wiki?curid=772863", "title": "Sokratův dům", "text": "Sokratův dům\n\nSokratův dům je dům podle konceptu starořeckého učence Sokrata (469 př. n. l. - 399 př. n. l.) vychází ze snahy řešit dům tak, aby byla zabezpečena optimální tepelná pohoda vnitřního prostředí domu.\n\nDům lichoběžníkového tvaru v půdorysu i řezu vychází z řeckého megaronu se vstupním portikem (předsíní), který vytváří přechodný meziprostor z exteriéru do interiéru. Je založený na principu, aby v letním období byl vnitřní prostor chráněný před slunečním zářením, zatímco v zimním období je snaha dům co nejvíc otevřít a umožnit vnikání slunečních paprsků do vnitřního prostoru. Tvarové řešení vychází ze znalostí geometrie slunečních paprsků.\n\nSokrates navrhl jižní průčelí domu výše, aby se lépe využívaly paprsky zimního slunce a severní průčelí níže z důvodu ochrany před zimními větry. Jádro domu je od exteriéru odděleno nárazovými tepelnými zónami: na jihu předsíní a na severu skladovacím prostorem. Sklon střechy je v takovém úhlu, aby umožňoval pronikání zimních slunečních paprsků do celé hloubky dispozice domu a zabezpečovaly tak vyhřívání domu. Střecha skloněná na sever zároveň zvyšuje odraz záření. Vysunutí střechy a hloubky jižní předsíně zamezují vnikání letních slunečních paprsků do interiéru a zabraňují jeho přehřívání. Princip Sokratova slunečního domu velmi dobře ilustruje zásady pasivního využívání slunečního záření v budovách s celoprosklenou jižní fasádou, které jsou dnešní době stále rozšířenější.\n\n1 - letní sluneční paprsky, 2 - zimní sluneční paprsky, 3 – předsíň (jižní nárazníková zóna), 4 – obytný prostor (jádro domu), 5 - skladovací prostor (severní nárazníková zóna)\n\nVýchodiskem pro tvarové řešení domu na Sokratově principu je zeměpisná šířka lokality, ve které se dům nachází. Pokud od kolmice vyneseme úhel odpovídající stupni zeměpisné šířky, dostaneme výsledný úhel, který určuje výšku slunka nad horizontem v poledne ve dnech rovnodennosti ( 21.3. a 23.9.)\n\nPokud od výsledného úhlu odpočítáme 23,5°, dostaneme výšku slunce nad horizontem v době zimního slunovratu (21. 12). Tato hodnota určuje minimální sklon střechy Sokratova domu.\n\nPokud k výslednému úhlu připočítáme hodnotu 23,5°, dostaneme výšku slunce nad horizontem v době letního slunovratu. Tento úhel určuje vyložení střechy a hloubkou předsíně, aby bránili vnikání slunečních paprsků do interiéru domu.\n"}
{"id": "772864", "url": "https://cs.wikipedia.org/wiki?curid=772864", "title": "Suťový kužel", "text": "Suťový kužel\n\nSuťový kužel je v archeologické terminologii antropogenní, tedy lidskou činnosti vzniklý terénní útvar na místě zaniklého stavebního objektu. Vzniklá přirozeným zřícením nebo násilným zbořením stavby a je tvořený sutí – stavebním materiálem této stavby. V terénu se projevuje jako pahorek, často kuželovitého tvaru – odtud pojmenování „suťový kužel“. Pro archeologii je cenným zdrojem informací o zaniklé stavbě.\n\n\n\n"}
{"id": "772865", "url": "https://cs.wikipedia.org/wiki?curid=772865", "title": "Toro Muerto", "text": "Toro Muerto\n\nToro Muerto ( \"Mrtvý býk\") je lokalita 180 kilometrů vzdálená od druhého největšího peruánského města Arequipa. V této lokalitě se na rozloze asi 3 km² nachází vice jak 3500 petroglyfů. Autoři těchto skalních rytin pocházeli z některé z předinckých kultur, pravděpodobně ke kultuře Wari, která přišla z horské džungle z okolí Chachapoyas. Stáří rytin je asi 1000 až 1200 let.\n\nPodle zobrazených zvířat toto místo bylo v době vzniku petroglyfů úrodnou krajinou s množstvím zvěře a fungující lidskou hospodářskou činností. Současný stav této lokality je naprosto odlišný od toho, co zobrazují obrázky na skalách. Poušť, která obklopuje vice jak 3500 obrázků, připomíná spíše povrch jiné planety, než úrodnou zem, která tu byla dříve. Analogie se situací v severní Africe je nasnadě. Na obrázcích v Toro Muerto jsou většinou lamy. Stejně tak, jako aridní, suché pásmo severní Afriky vzniklo pravděpodobně tím, že jí vypásly kozy, tady ji vypásly lamy.\n\nPetroglyfy nejsou nijak chráněné a některé jsou poškozeny vandalskými rytinami jmen, dat a jiných znaků, které původní petroglyfy znehodnocují.\n"}
{"id": "772867", "url": "https://cs.wikipedia.org/wiki?curid=772867", "title": "Desperado (film)", "text": "Desperado (film)\n\nDesperado je film amerického režiséra hispánského původu Roberta Rodrigueze z roku 1995 v hlavních rolích s Antonio Banderasem jako El Mariachim a Salmou Hayek jako kráskou Caroline.\n\nPředchůdcem filmu byl El Mariachi, poloamatérský Rodriguezův snímek, vyrobený za sedmdesát tisíc dolarů.\n\nDveře do filmového světa otevřela Rodriguezovi společnost Columbia Pictures. Ta zařadila do své distribuce El Mariachiho, kterého kritika hodnotila jako stylově čistý film, při kterém se diváci dobře bavili. Po tomto úspěchu následoval slavný Desperado s rozpočtem sedm milionů dolarů.\n\n"}
{"id": "772868", "url": "https://cs.wikipedia.org/wiki?curid=772868", "title": "Tvrziště", "text": "Tvrziště\n\nTvrziště je výraz označující místo, kde stojí nebo stála tvrz (podobně jako například hradiště – hrad, nebo městiště – město).\n\nZ archeologického hlediska lze tvrziště, jako pozůstatek tvrze, charakterizovat jako antropogenní, tedy lidskou činností vzniklý terénní útvar. Zpravidla jej tvoří pahorek se (tvořený zčásti sutí zaniklých staveb tvrze, někdy v podobě suťového kužele) obklopený pozůstatky zemního opevnění (suchý nebo vodní příkop, val), nebo v případě vodní tvrze vodní plochou.\n"}
{"id": "772869", "url": "https://cs.wikipedia.org/wiki?curid=772869", "title": "Desperado", "text": "Desperado\n\nDesperado (česky desperát) má více významů:\n\n\nDesperado je název alba několika hudebních skupin:\n\n\n"}
{"id": "772870", "url": "https://cs.wikipedia.org/wiki?curid=772870", "title": "Jaroslav Baška", "text": "Jaroslav Baška\n\nJaroslav Baška (* 5. dubna 1975, Považská Bystrica, Československo) je slovenský politik, v letech 2008–2010 Ministr obrany Slovenska. V současnosti zastává funkci poslance NR SR za stranu SMER - sociálna demokracia. V minulosti působil rovněž jako starosta obce Dohňany za koalici SMER-SD a ĽS-HZDS.\n\nV roce 1998 absolvoval Žilinskou univerzitu v Žilině. Od té doby pracoval až do roku 2002 ve firmě \"Matador\" v Púchově. \n\nV období let 2002-2006 působil ve funkci poslance NR SR za stranu SMER - sociálna demokracia (původně jen SMER). Byl členem Výboru NR SR pro lidská práva, národnosti a postavení žen. V roce 2006 byl v parlamentních volbách za poslance opětovně zvolen, poslanecký mandát však od 19. července 2006 neuplatňoval, jelikož byl jmenován na post státního tajemníka na ministerstvu obrany.\n\nDne 30. ledna 2008 byl jmenován do funkce ministra obrany za odvolaného Františka Kašického. V této funkci zůstal až do demise Ficovy první vlády po parlamentních volbách v roce 2010. V těchto volbách byl opět zvolen do funkce poslance za stranu SMER-SD a stal se členem Výboru NR SR pro obranu a bezpečnost.\n\nV období od roku 2003 do roku 2006 působil jako starosta obce Dohňany (okres Púchov) za koalici SMER-SD a ĽS-HZDS.\n\nJe ženatý a má tři děti.\n"}
{"id": "772871", "url": "https://cs.wikipedia.org/wiki?curid=772871", "title": "Rakousko na Letních olympijských hrách 1992", "text": "Rakousko na Letních olympijských hrách 1992\n\nRakousko na Letních olympijských hrách 1992 v Barceloně reprezentovalo 102 sportovců, z toho 71 mužů a 31 žen. Nejmladší účastníkem byl veslař (kormidelník) Markus Irle (16 let, 175 dní), nejstarší pak účastník jezdeckých soutěží Hugo Simon (50 let, 2 dny). Celkem Rakousko získalo 2 stříbrné medaile.\n\n"}
{"id": "772876", "url": "https://cs.wikipedia.org/wiki?curid=772876", "title": "Mistrovství Evropy v rychlobruslení 2002", "text": "Mistrovství Evropy v rychlobruslení 2002\n\nMistrovství Evropy v rychlobruslení 2002 se konalo ve dnech 4. až 6. ledna 2002 v rychlobruslařské hale Gunda Niemann-Stirnemann Halle v německém Erfurtu. Jednalo se o 13. společné mistrovství Evropy a celkově o 27. evropský ženský šampionát a 96. mistrovství Evropy pro muže. Z předchozího šampionátu obhajoval titul pouze Rus Dmitrij Šepel, Němka Gunda Niemannová-Stirnemannová zde nestartovala.\n\nV roce 2002 zvítězili Nizozemec Jochem Uytdehaage, pro něhož to byl první evropský titul v kariéře, a Němka Anni Friesingerová (druhé evropské zlato).\n\nZ českých závodníků na evropském šampionátu startoval pouze Miroslav Vtípil.\n\nMužského mistrovství Evropy se zúčastnilo celkem 33 závodníků z následujících zemí: Německo (4), Nizozemsko (4), Rusko (4), Norsko (3), Belgie (2), Finsko (2), Itálie (2), Rakousko (2), Švédsko (2), Bělorusko (1), Česko (1), Maďarsko (1), Polsko (1), Rumunsko (1), Švýcarsko (1), Ukrajina (1).\n<nowiki>*</nowiki> pád\n\nŽenského mistrovství Evropy se zúčastnilo celkem 25 závodnic z následujících zemí: Německo (4), Nizozemsko (4), Rusko (4), Rumunsko (3), Norsko (2), Polsko (2), Bělorusko (1), Finsko (1), Itálie (1), Lotyšsko (1), Maďarsko (1), Rakousko (1).\n\n"}
{"id": "772880", "url": "https://cs.wikipedia.org/wiki?curid=772880", "title": "Mistrovství Evropy juniorů v ledním hokeji 1980", "text": "Mistrovství Evropy juniorů v ledním hokeji 1980\n\nMistrovství Evropy juniorů v ledním hokeji 1980 byl 13. ročník této soutěže. Turnaj hostilo od 1. do 7. dubna československé město Hradec Králové, několik zápasů se odehrálo i v Pardubicích. Hráli na něm hokejisté narození v roce 1962 a mladší.\n\nVzájemné výsledky ze základních skupin se započetly celkům i do skupin o konečné umístění.\n\nBrankáři: Sergej Kustjukov, Vitālijs Samoilovs\nObránci: Konstantin Kurašov, Andrej Čisťjakov, Igor Stělnov, Jevgenij Bělov, Igor Frolov, Vladimir Ťurikov, Jurij Demin\nÚtočníci: Valerij Chudožnikov, Jurij Šipicyn, Michail Zacharov, Jevgenij Roščin, Sergej Jašin, Alexandr Spirin, Viktor Loginov, Sergej Odincov, Sergej Kudašov, Vladimir Anisimov, Anatolij Semjonov.\n\nBrankáři: Jiří Steklík, Jaroslav Linc\nObránci: Josef Konyarik, Radek Radvan, Petr Kasík, Mojmír Božík, Václav Baďouček, Vladimír Kadlec, Antonín Stavjaňa\nÚtočníci: Jiří Dudáček, Kamil Přecechtěl, Miroslav Ihnačák, Jiří Šejba, Jaroslav Hauer, Josef Metlička, Vladimír Svitek, Petr Kroupa, Tomáš Jelínek, Milan Eberle, Ivan Dornič.\n\n\n\nŠampionát B skupiny se odehrál v Jesenici v Jugoslávii, postup na mistrovství Evropy juniorů 1981 si vybojovali Rakušané. Naopak sestoupili\nNizozemci.\n\n1. Rakousko\n2. Jugoslávie\n3. Bulharsko\n4. Rumunsko\n5. Francie\n6. Itálie\n7. Maďarsko\n8. Nizozemí\n\nŠampionát C skupiny se odehrál ve Frederikshavnu v Dánsku, vyhráli jej domácí.\n\n1. Dánsko\n2. Velká Británie\n3. Belgie\n"}
{"id": "772883", "url": "https://cs.wikipedia.org/wiki?curid=772883", "title": "Stošové z Kounic", "text": "Stošové z Kounic\n\nStošové z Kounic byl šlechtický rod, který držel panství na Opavsku, Krnovsku, Ratibořsku, Opolsku a dále v Čechách a na Moravě.\n\nJako první člen rodu je roku 1377 zmiňován Henzel Stoš, který při dělení Opavska mezi syny Mikuláše II. vlastnil Bránice u Posutic. Čtyři z Henzelových synů zastávali vysoké úřady. Purkart Stoš byl komorník Krnovského knížectví (1416-1426), Otík Stoš hejtman Opavského knížectví (1383), Kunat Stoš komorník Opavského knížectví (1414-1421) a Oldřich Stoš komorník (1387) a hofmistr (1392) ve službách markraběte Jošta. Oldřichovi se podařilo postupně získat Holubice, Kruh a Němčičky. Stal se také zakladatelem větve zvané \"Šiškové z Kounic\" a byl tak přímým předkem Kouniců, kteří vlastnili Slavkov u Brna. \n\nDalší syn Henzela Stoše, Pavlík Stoš, založil větev, která si za sídlo zvolila Štítinu. Pavlík měl dva syny. Václav Stoš zdědil Posutice a Jaroslav Stoš roku 1461 získal Štítinu. Jeho syn Jan Stoš byl maršálkem opolského knížete Hanuše. V roce 1497 byl těžce raněn, když svým tělem kryl v kostele sv. Josefa v Nise Mikuláše Opolského (bratra Hanuše) před rozzuřeným davem. Jan Stoš se stal zakladatelem opolské větve, která si za přídomek zvolila \"z Tvaroškova\". Jaroslav Stoš měl ještě syna Petra Stoše, který zdědil Štítinu a v letech 1501-1502 byl zemským sudím Opavského knížectví. Se svou manželkou Annou z Drahotuš měl syna Václava, jehož smrtí v roce 1532 vymřela štítinská větev Stošů.\n\nJan Stoš, syn Kunaty a vnuk Henzela, se v roce 1440 stal majitelem statku Deštné, které před tím vlastnili olomoučtí biskupové. Jan Stoš měl 5 synů (Jana, Jiříka, Kunráta, Mikuláše a Kryštofa), kteří stáli na straně Matyáše Korvína a roku 1494 na základě rozhodnutí zemského soudu v Opavě přišli o Bránici. V roce 1508 zdědil Jiříkův syn Jan Deštné, k němuž později připojil Litultovice, Životice, Moravici a části Stěbořic a Kružberka. Jeho syn Otík zemřel po Velikonocích v roce 1573, kdy jel s Fridrichem Sedlnickým z Choltic na koni přes Ostravici ze Slezské Ostravy. Kůň v řece spadl, Otíka strhl vodní proud a on se utopil. Deštné a Litultovice zdědil Jan Stoš, který získal jako věno při svatbě s Evou Šelihovou z Řuchova Zubřice. Dále ještě získal Bobolusky, Paskov, Kravaře a dům v Opavě. Smrtí jeho syna Bohuslava roku 1593 vymřela litultovická větev rodu.\n\n"}
{"id": "772885", "url": "https://cs.wikipedia.org/wiki?curid=772885", "title": "Encontro das Águas", "text": "Encontro das Águas\n\nEncontro das Águas (česky Setkání vod) je pojmenování soutoku řek Amazonky (zde známá též pod názvem Solimões) a Río Negro v Amazonské nížině. Nachází se přibližně 10 km od významného brazilského města Manaus. Soutok těchto řek je jedinečný pro barvu vody v obou tocích. Zatímco Amazonka má žlutohnědou barvu, Río Negro má tmavomodrou až černou barvu. Vody jednotlivých řek se promíchávají jen pozvolna, je zde možné pozorovat poměrně přesnou hranici mezi vodami z každé řeky.\n\nNa soutoku obou řek byl zřízen Ekologický park Janauari (Parque Ecólogico do Janauari), k jehož hlavním atrakcím patří zálivy (\"igarapés\"), bujně zelené pralesy (\"igapós\") a kolonie viktorie královské z čeledi leknínovitých.\n\nMísení vod je také symbolicky připomenuto dvoubarevnými dlaždicemi na manauském hlavním náměstí. \n\nPříčinou slabého promíchávání vod jsou jejich rozdílné vlastnosti. Voda Rio Negro má vysokou koncentraci huminových látek, které vodu výrazně okyselují (pH 3,5). Voda Amazonky obsahuje vyšší množství jílových částic a je zásaditá (pH 7,5). Liší se i rychlosti proudění vody jednotlivých řek. Amazonka má v místě soutoku přibližně 7,5 km/h, Río Negro 2,5 km/h. Vody mají i rozdílné teploty – žlutohnědá voda Amazonky odráží sluneční záření a neprohřívá se v takové míře jako voda Río Negra, která svou tmavou barvou teplo absorbuje. Amazonské vody mívají teplotu okolo 22 °C, zatímco Río Negro je prohřáté až na 28 °C. Díky rozdílným teplotám mají vody i rozdílnou hustotu.\n"}
{"id": "772886", "url": "https://cs.wikipedia.org/wiki?curid=772886", "title": "Rakousko na Letních olympijských hrách 1996", "text": "Rakousko na Letních olympijských hrách 1996\n\nRakousko na Letních olympijských hrách 1996 v Atlantě reprezentovalo 72 sportovců, z toho 56 mužů a 16 žen. Nejmladší účastnicí byla moderní gymnastka Birgit Schielin (17 let, 134 dní), nejstarší pak účastník jezdeckých soutěží Hugo Simon (53 let, 363 dní). Celkem Rakousko získalo 1 stříbrnou a 2 bronzové medaile.\n\n"}
{"id": "772887", "url": "https://cs.wikipedia.org/wiki?curid=772887", "title": "Anif", "text": "Anif\n\nAnif je obec v Rakousku ve spolkové zemi Salcbursko v okrese Salzburg-okolí, poblíž hranice s německou spolkovou zemí Bavorsko. K 1. lednu 2011 zde žilo 4 026 obyvatel.\n\n\n"}
{"id": "772890", "url": "https://cs.wikipedia.org/wiki?curid=772890", "title": "Třída Dorsetshire", "text": "Třída Dorsetshire\n\nTřída Dorsetshire byla třídou těžkých křižníků, postavených pro Royal Navy v letech 1927–1930. Postaveny byly dvě jednotky, přičemž celá třída byla třetí skupinou třídy \"County\". Oba křižníky se účastnily bojů druhé světové války. Jeden byl ve válce ztracen, zatímco druhý byl nedlouho po ní, jako přebytečný, sešrotován.\n\nKonstrukce byla velice podobná předchozí třídě \"London\". Hlavní výzbroj křižníku tvořilo osm 203mm kanónů BL 8 inch Mark VIII umístěných ve čtyřech dvoudělových věžích. Ty doplňovalo osm 102mm kanónů QF 4 inch Mark V, v dvojitých lafetách Mk XVI. Lehkou výzbroj nejprve tvořilo šestnáct 40mm kanónů QF 2 pounder Mark II a osm 12,7mm kulometů. Křižníky nesly též obvyklých osm 533mm torpédometů.\n\n\"Norfolk\" prošel v roce 1944 11měsíční modernizací, během které byla sejmuta jedna z dělových věží a výrazně posílena protiletadlová výzbroj. V září 1945 tak křižník nesl šest 203mm kanónů, osm 102mm kanónů, třicet čtyři 40mm kanónů, dvacet dva 20mm kanónů a osm 533mm torpédometů.\n\nPohonný systém tvořila čtyři turbínová soustrojí a osm tříbubnových kotlů. Výkon pohonného systému lodi byl 80 000 hp, což lodím umožňovalo dosáhnout rychlosti až 32,2 uzlu. Komíny byly tři.\n\nObě sesterské lodě se v květnu 1941 podílely na pronásledování a potopení německé bitevní lodi \"Bismarck\". \"Dorsetshire\" poté vzal na palubu část trosečníků. Po vstupu Japonska do války byl \"Dorsetshire\" převelen do Asie, kde byl, společně s těžkým křižníkem \"HMS Cornwall\", 5. dubna 1942 poblíž Cejlonu potopen japonskými palubními letouny. Stalo se tak v rámci japonské operace C.\n\n\"Norfolk\" se v prosinci 1943 podílel na ochraně arktického konvoje do Sovětského svazu JW 55B, který se pokusil napadnout německý bitevní křižník \"Scharnhorst\". V následné bitvě u Severního mysu byl \"Scharnhorst\" potopen. Na sklonku války \"Norfolk\" operoval v Pacifiku. V roce 1949 byl vyřazen ze služby a v následujícím roce sešrotován.\n\n"}
{"id": "772891", "url": "https://cs.wikipedia.org/wiki?curid=772891", "title": "Lenka Zbranková", "text": "Lenka Zbranková\n\nLenka Zbranková (* 23. června 1973, Vsetín, Československo) je česká herečka. \n\nPo ukončení studia na Státní konzervatoře v Ostravě roku 1994 se stala členkou činohry Středočeského divadla Kladno.\n\nJe svobodná a má dceru Elišku, která je také herečka. \n\n"}
{"id": "772898", "url": "https://cs.wikipedia.org/wiki?curid=772898", "title": "Eliška Zbranková", "text": "Eliška Zbranková\n\nEliška Zbranková (* 1997) je česká herečka. \n\nEliška Zbranková pochází z Kladna, kde také hraje ve Středočeském divadle Kladno. Zúčastnila se castingu na film \"Nepolepšitelný\", a byla obsazena do své první filmové hlavní role. Hrála ve III. sérii retro seriálu \"Vyprávěj\". Od roku 2016 studuje DAMU obor činoherní herectví.\n\nŽije se svou matkou, která je také herečka.\n\n\n\n"}
{"id": "772900", "url": "https://cs.wikipedia.org/wiki?curid=772900", "title": "Nina Jiránková", "text": "Nina Jiránková\n\nNina Jiránková (1. října 1927, Mirošovice – 4. října 2014) byla česká herečka.\n\nRodina pocházela z Prahy, kde bydlela v ulici Na Valech. Maminka byla zaměstnaná v bance, otec byl inženýrem, v Mirošovicích provozoval malou slévárnu. Nina se narodila jako druhé dítě, po bratrovi starším o dva roky. Dědeček Josef Jiránek byl profesorem na Pražské konzervatoři a klavírním virtuosem, který studoval u Bedřicha Smetany a ten mu umožnil vystudovat i Hudební uměleckou školu v Charkově. Bratrancem Niny Jiránkové byl Luboš Pistorius, pozdější režisér a ředitel Divadla na Vinohradech. Za války pracovala na statku, který rodina založila v Mirošovicích (Maškův mlýn). Bratr byl v padesátých letech z politických důvodů 3 roky ve vězení i se svojí ženou. Toto mělo dopad i na uměleckou činnost Jiránkové, byla ji omezena rozhlasová i začínající televizní činnost, ale působila nadále v divadle.\n\nJiž od mládí měla zájem o tanec a zpěv. Studovala na gymnáziu, ale přešla na dramatické oddělení Státní konzervatoře v Praze, kde studovala např. s Irenou Kačírkovou a jejím profesorem zde byl mj. Ota Ornest. Později pokračovala na nově vzniklé DAMU.\n\nJiž za studií hostovala v Realistickém divadla, kam po absolutoriu i nastoupila. Odkud v roce 1950 odešla se skupinou herců (např. Irena Kačírková, Jiřina Petrovická, Eduard Dubský, Miloš Kopecký, Lubomír Lipský, Jiří Vršťala a další) do Městských divadlech pražských k řediteli Oto Ornestovi. Zde pak působila v letech 1950 až 1991 .\n\nHostovala rovněž v Národním divadle, Švandově divadle, divadle Radka Brzobohatého, Divadle v Řeznické a dalších. Významné je i její působení v rozhlase, televizi a dabingu.\n\nByla provdaná za právníka Ladislava Šíchu, se kterým žila třicet let, až do jeho smrti. Z manželství se narodil syn Petr Šícha (* 1954), který se zabývá filmovou režií.\n\nI po odchodu do důchodu byla aktivní a kromě hostování v divadlech vystupovala příležitostně v menších filmových rolích.\n\n\n\n\n\n"}
{"id": "772906", "url": "https://cs.wikipedia.org/wiki?curid=772906", "title": "Isabela Portugalská (1496)", "text": "Isabela Portugalská (1496)\n\nIsabela Portugalská (šp. \"Isabel de Avis y Braganza\", port. \"Isabel de Portugal\"; 1428 – 15. srpna 1496 Arévalo) byla kastilská královna z portugalské dynastie Avisů. Přes půlku života prožila jako duševně chorá vdova na hradě v Arévalu.\n\nByla dcerou portugalského infanta Jana a Isabely, dcery vévody Alfonse z Braganzy. 22. července 1447 se provdala za ovdovělého kastilského krále Jana II. Král sice měl mužského dědice, syna Jindřicha, ale jeho manželství zůstávalo po sedmi letech neplodné a tak král na radu svého oblíbence Alvara z Luny pojal za manželku o téměř čtvrt století mladší Isabelu.\n\nHrabě z Luny měl na krále velký vliv a pokoušel se ovlivňovat i Isabelu. Mladá královna se nechtěla podvolit a pokoušela se přesvědčit manžela, aby se hraběte zbavil. Po těžkém porodu dcery Isabely trpěla depresí a odmítala komunikovat s okolím kromě manžela. Posléze se jí podařilo krále přesvědčit a společně najali Alfonse Peréze z Vivera na odstranění Alvara z Luny. Hrabě z Luny spiknutí odhalil a svého potenciálního vraha sám zabil. Zato byl na příkaz krále v létě 1453 popraven.\n\nKrál krátce poté onemocněl a narození syna Alfonse přežil o pouhých devět měsíců. Zemřel v létě roku 1454 a vlády se ujal jeho prvorozený syn Jindřich. Ten královnu vdovu i s oběma dětmi poslal do vyhnanství na hrad v Arévalu, kde se značně zhoršil Isabelin psychický stav. Trpěla halucinacemi a přestala poznávat své okolí. Bloumala pomatená po chodbách hradu a volala mrtvého Alvara z Luny. Zemřela v srpnu 1496 a byla pohřbena po manželově boku v kartuziánském klášteře Miraflores v Burgosu. Duševní chorobu po ní podědila vnučka Jana.\n"}
{"id": "772910", "url": "https://cs.wikipedia.org/wiki?curid=772910", "title": "Marrit Leenstraová", "text": "Marrit Leenstraová\n\nMarrit Leenstraová (* 10. května 1989 Wijckel) je nizozemská rychlobruslařka.\n\nNa Světovém poháru debutovala v listopadu 2006 na mítinku v Moskvě. Do dalších mezinárodních závodů nastoupila až následující sezónu, v níž vybojovala na Mistrovství světa juniorů 2008 zlatou medaili, na seniorském světovém šampionátu ve víceboji skončila na 12. místě a na Mistrovství Evropy dojela v celkovém pořadí jako šestá. V dalších dvou sezónách závodila především ve Světovém poháru, první seniorskou medaili si odvezla z evropského šampionátu 2011, kde získala bronz. Tentýž rok skončila na vícebojařském mistrovství světa čtvrtá, stejnou příčku obsadila v závodě na 1000 m na Mistrovství světa na jednotlivých tratích 2011. V sezóně 2010/2011 Světového poháru se v celkovém umístění v závodech na 1500 m umístila na druhém místě, v následující sezóně byla třetí a v ročníku 2012/2013 celkové pořadí na trati 1500 m poprvé vyhrála. V roce 2012 debutovala na sprinterském mistrovství světa, kde skončila osmá. Zúčastnila se Zimních olympijských her 2014, kde se v závodě na 500 m umístila na 19. místě, na trati 1000 m byla šestá, na patnáctistovce čtvrtá a ve stíhacím závodě družstev získala zlatou medaili. Z MS 2015 si přivezla stříbrnou medaili ze „stíhačky“. V sezóně 2014/2015 podruhé zvítězila v celkovém hodnocení Světového poháru na tratích 1500 m. Na světovém šampionátu 2016 nizozemský tým stíhací závod družstev vyhrál, stejně jako následující rok. Na Mistrovství Evropy 2018 vybojovala bronz v závodech na 1000 m a 1500 m a s nizozemským týmem zvítězila ve stíhacím závodě družstev. Ze Zimních olympijských her 2018 si přivezla bronzovou medaili z distance 1500 m, na trati 1000 m byla šestá a ve stíhacím závodě družstev získala stříbro.\n\nV červenci 2014 se vdala za italského rychlobruslaře Mattea Anesiho.\n\n"}
{"id": "772914", "url": "https://cs.wikipedia.org/wiki?curid=772914", "title": "Scott Gorham", "text": "Scott Gorham\n\nScott Gorham (* jako William Scott Gorham; 17. března 1951) je americký rockový kytarista. V letech 1974–1983, 1996–2001 od roku 2004 dodnes je členem skupiny Thin Lizzy. Mimo Thin Lizzy spolupracoval například na albech Phila Lynotta, skupin Supertramp, Psycho Motel, 21 Guns nebo Far Corporation.\n"}
{"id": "772915", "url": "https://cs.wikipedia.org/wiki?curid=772915", "title": "Bellegardové", "text": "Bellegardové\n\nBellegardové je hraběcí rod, původem z Nizozemska který se později usadil v Savojsku.\n\nPrvním doloženým členem rodu byl Noyel de Bellegarde. Dne 13. září 1540 obdržel François de Bellegarde (Franz von Bellegarde), guvernér v Nizze, od císaře Karla V. hraběcí titul a rodový erb s říšským orlem. Od vévody Victora Amadea Savojského později rod obdržel titul \"Marquis des Marches et comte d´Antremont\". V roce 1741 byl Johann Franz von Bellegarde (generál a ministr války) jmenován říšským hrabětem a později téhož roku mu byl udělen inkolát pro české země. Jeho potomci se rozdělili na dvě rodové větve, štýrskou a rakousko-slezskou, přičemž rakousko-slezská větev si za sídlo zvolila Velké Heraltice. V roce 1859 si nejmladší dcera poslední majitelky velkoheraltického panství, kněžny Vilemíny Kinské, hraběnka Rudolfina Karolina Kinská, vzala hraběte Franze Alexandra Heinricha Ernsta von Bellegarda, rytíře maltézského řádu. Součástí panství byly obce Bohdanovice, Svobodné Heřmanice, Jakartovice, Sádek, Košetice, Horní Životice, Slezská Harta a Staré Heřminovy. Spolu měli syna Augusta Máriu Rudolfa Emanuele Franze von Bellegarda. Po smrti Rudolfiny v roce 1901 zdědil panství nejprve její manžel František, v roce 1913 bylo přepsáno na Augusta. V roce 1931 pak panství přešlo na jeho dcery Arnoštku, Marii, Rudolfinu, Alžbětu a Žofii. Těm bylo roku 1945 zkonfiskováno.\n\nŠtít erbu rodu byl dělený, přičemž v horní polovině byl ve zlatém poli umístěn říšský orel. V dolní polovině se pak v modrém poli nacházel zlatý plamenný oblouk obrácený směrem dolů a z něj pět šlehajících zlatých plamenů. V klenotu, na helmové koruně, se nacházela vzlétající stříbrná holubice s palmovou ratolestí. Celý erb pak obklopovala modro-zlatá přikryvadla.\n\n\nV roce 1918 daroval August hrabě Bellegarde Slezskému zemskému muzeu v Opavě Epitaf Jindřicha Vachtla z Pantenova, původně umístěný v kostele Neposkvrněného početí Panny Marie ve Velkých Heralticích.\n\n\n"}
{"id": "772916", "url": "https://cs.wikipedia.org/wiki?curid=772916", "title": "Thyra Danebod", "text": "Thyra Danebod\n\nThyra Danebod byla manželka prvního historicky doloženého dánského krále Gorma Starého a matka jeho nástupce Haralda I.\n\nThyřin původ není zcela jasný a zprávy o něm si odporují. Saxo tvrdí, že byla dcerou Æthelreda, krále Anglie (zřejmě Ethelred z Wessexu), zatímco Jómsvíkinga saga a Heimskringla tvrdí, že její otec byl král či \"jarl\" Jutska či Holštýnska jménem Harald Klak.\n\nSaxo Grammaticus píše, že právě Thyra byla hlavním iniciátorem zbudování opevnění Danevirke na jižních dánských hranicích, ale archeologové prokázali, že to pochází z mnohem dřívější doby než 10. století, kdy Thyra žila. Zemřela dříve než její manžel, který nechal vztyčil památné runové kameny na její počest, kde je nazývána \"tanmarka but\", pýcha či ozdoba Dánska.\n\nGorm a Thyra byli pohřbeni pod jednou ze dvou velkých mohyl v Jellingu a později byly jejich ostatky přeneseny do prvního křesťanského kostela, který tam byl zbudován. V roce 1978 byl hrob s jejich ostatky objeven pod východním koncem současného kostela.\n\n"}
{"id": "772917", "url": "https://cs.wikipedia.org/wiki?curid=772917", "title": "Kostel svatého Jiří (Mořkov)", "text": "Kostel svatého Jiří (Mořkov)\n\nKostel svatého Jiří v Mořkově je sakrální objekt poprvé zmiňovaný v roce 1587. Hlavní oltář kostela pochází z roku 1667 a k jeho obnovení došlo v roce 1833. Kostel samotný byl do současné podoby přestavěn v roce 1878. Kostel patří do Mořkovské farnosti a jsou v něm pravidelně slouženy bohoslužby.\n"}
{"id": "772919", "url": "https://cs.wikipedia.org/wiki?curid=772919", "title": "Mistrovství Evropy juniorů v ledním hokeji 1979", "text": "Mistrovství Evropy juniorů v ledním hokeji 1979\n\nMistrovství Evropy juniorů v ledním hokeji 1979 byl 12. ročník této soutěže. Turnaj hostila od 31. března do 6. dubna polská města Katowice a Tychy. Hráli na něm hokejisté narození v roce 1961 a mladší.\n\n || || || || || Skóre || \n\nVzájemné výsledky ze základních skupin se započetly celkům i do skupin o konečné umístění.\n\nBrankáři: Jiří Hamal, Jiří Steklík\nObránci: Eduard Uvíra, Kamil Kalužík, Miroslav Majerník, Peter Solný, Miloslav Hořava, Jan Novák, Jan Tancer\nÚtočníci: Jan Ludvig, Ján Vodila, Josef Metlička, Petr Setíkovský, Milan Razým, Miloš Krayzel, Vladimír Svitek, Miroslav Venkrbec, Jiří Dudáček, Vladimír Růžička, Miroslav Ihnačák.\n\nŠampionát B skupiny se odehrál v Miercurea Ciuc v Rumunsku, postup na mistrovství Evropy juniorů 1980 si vybojovali Norové. Naopak sestoupili\nDánové.\n\n1. Norsko\n2. Rumunsko\n3. Jugoslávie\n4. Francie\n5. Nizozemí\n6. Maďarsko\n7. Rakousko\n8. Dánsko\n\nŠampionát C skupiny se odehrál v Sofii v Bulharsku, vyhráli jej domácí.\n\n1. Bulharsko\n2. Španělsko\n3. Velká Británie\n"}
{"id": "772928", "url": "https://cs.wikipedia.org/wiki?curid=772928", "title": "Viera Tomanová", "text": "Viera Tomanová\n\nViera Tomanová (* 5. února 1948, Bratislava, Československo) je slovenská politička a vysokoškolská pedagožka. V letech 2006–2010 působila ve funkci ministryně práce, sociálních věcí a rodiny.\n\nVysokoškolské vzdělání získala na Vysoké škole ekonomické v Bratislavě v roce 1972. Roku 2005 úspěšně obhájila dizertační práci v odboru sociální práce.\n\nV minulosti byla členkou KSČ. V roce 1988 nastoupila na ministerstvo práce a sociálních věcí tehdejšího Slovenska v rámci federace. Až do roku 2003 postupně zastávala více funkcí, mj.: hlavní státní poradce, ředitelka odboru sociálních služeb. Pracovala rovněž jako poradkyně ministra práce a sociálních věcí Petra Magvašiho (nominant SDĽ v první vládě Mikuláše Dzurindy).\n\nOd roku 1994 přednášela na několika slovenských vysokých školách, zpočátku na Katedře sociální práce Univerzity Komenského v Bratislavě, později na Fakultě zdravotnictví a sociální práce Trnavské univerzity. Od roku 2005 působí na Vysoké škole zdravotnictví a sociální práce sv. Alžbety v Bratislavě.\n\nPůsobila jako ředitelka domova důchodců v Dúbravce v Bratislave a domova sociálních služeb ve Veľkém Bielu. Zastávala též manažerský post v organizaci \"Privilégium\".\n\nV období od 4. července 2006 do 8. července 2010 působila ve funkci ministryně práce, sociálních věcí a rodiny za stranu SMĚR - sociální demokracie v první vládě Roberta Fica. Za období jejího působení na ministerstvu je její osoba spojována s několika politickými kauzami. V roce 2010 byla zvolena za poslankyni NR SR.\n\nV dubnu 2007 si nechala poslat do Lisabonu prázdnou limuzínu s řidičem, i když se do Portugalska sama dopravila letecky. Za plýtvání veřejnými financemi ji kritizovali představitelé jak z koalice, tak i z opozičních řad. V listopadu 2007 naopak svého řidiče povýšila do funkce ředitele odboru kontroly a monitoringu, i když neměl žádné zkušenosti s eurofondy.\n\nV roce 2006 přidělila dotaci neziskové organizaci \"Privilégium\", ve které předtím pracovala jako manažerka. Dotace ve výši 1,5 milionu korun byla organizaci udělena i navzdory tomu, že měla tehdy dluhy vůči Sociální pojišťovně ve výši 17 milionů, což bylo v rozporu s pravidly pro udělení dotace. Pro podezření z klientelismu čelila 4. září 2007 odvolání ze sví funkce. To bylo však neúspěšné.\n\nTýdeník \"Plus 7 dní\" v srpnu 2007 zveřejnil informace, podle kterých měla důvěrný vztah s ředitelem Sociální pojišťovny Ivanem Bernátkem, což vyvolalo podezření z klientelismu. Tomanová následně oznámila, že na její pozemek někdo neoprávněně vnikl a otrávil jejího psa. Premiér Robert Fico z tohoto činu obvinil novináře, o kterých tvrdil, že “skandalizují rodinné příslušníky ministryně.” Případ následně převzala Generální prokuratura, která vyšetřování v lednu 2008 zastavila, jelikož se nepodařilo pachatele identifikovat.\n\nRoku 2008 poskytlo ministerstvo práce dotace z Evropského sociálního fondu osmi sociálním podnikům. Ministryně byla obviněna z klientelismu, jelikož se vyskytly podezření, že za podniky stojí představitelé strany SMĚR - sociální demokracie (např. Jana Vaľová). Pro podezření, že při poskytování a nakládání s dotacemi došlo k porušení pravidel, byli některé sociální podniky kontrolovány Evropskou komisí a Úřadem pro veřejné obstarávání. V současnosti zůstali v provozu jen čtyři.\n"}
{"id": "772929", "url": "https://cs.wikipedia.org/wiki?curid=772929", "title": "Malese Jow", "text": "Malese Jow\n\nMalese Jow (* 18. února 1991, Tulsa, Oklahoma, Spojené státy americké) je americká herečka, zpěvačka a skladatelka.\n\nNarodila se jako Elizabeth Malese Jow v městě Tulsa v Oklahomě a ve svých devíti letech se spolu se svou matkou a se svými sourozenci přestěhovala do Kalifornie. Má mladší sestru a dva mladší bratry.\n\nVe svých šesti letech se objevila v seriálech \"Barney & Friends\" a \"Dellaventura\", ale stala se známou až díky roli v seriálu \"Neslavná\", kde hrála po boku Emmy Roberts.\n\nKdyž v roce 2007 seriál skončil, objevila se jako Quinn ve filmu \"Bratz\" a hostovala v seriálu \"Kouzelníci z Waverly\", kde hrála roli slavné herečky Ruby Donahue. V roce 2008 hostovala jako Hannah v seriálu \"Mladí a neklidní\" a v roce 2009 se objevila v jedné epizodě seriálu \"iCarly\". Ve stejném roce si ještě zahrála v seriálech \"The Secret Life of the American Teenager\" jako Gail a \"Hannah Montana\" jako Rachel. Také měla cameo ve filmu \"Příšerky z podkroví\".\n\nV roce 2010 se objevila v první sérii seriálu \"Upíří deníky\". Hrála roli Anny, upírky, která vypadala, že má zlé úmysly, ale ve skutečnosti chtěla jen vysvobodit svou matku. Snaží se využít Jeremyho (Steven R. McQueen), aby se mohla dostat blíž k bratrům Salvatorům a Eleně Gilbert (Nina Dobrev), ale nakonec se do Jeremyho zamiluje. V poslední epizodě první série mu sděluje, že plánuje odejít z města a věnuje mu lahvičku své krve, aby se mohl stát upírem a připojit se k ní. Epizoda končí, když Annu zajme a zabije Jeremyho strýc, John (David Anders). Ve třetí sérii se v seriálu opět objevila.\n\nObjevila se ve filmu \"You're So Cupid!\" v roli Megan. Ve filmu \"The Social Network\" si zahrála si roli Alice Cantwell, nejlepší kamarádku Christy Lee (Brenda Song). Dále se objevila v seriálech \"The Troop\", \"Big Time Rush\" a \"Zoufalé manželky\".\n\nObjevila se ve videoklipu americké hudební skupiny All Time Low s názvem Time Bomb. V roce 2013 získala roli v kriminální komedii \"Plastic\". V srpnu 2013 začala pracovat na seriálu \"Láska ke hvězdám\". Seriál byl však po první sérii zrušen. Roli Madison Ashland si zahrála v televizním filmu \"Odvrácená strana ráje\". V říjnu roku 2014 bylo oznámeno, že si zahraje vedlejší roli Lindy Park v superhrdinském seriálu \"The Flash\". V roce 2017 získala roli Mareth Ravenlock v seriálu MTV \"Letopisy rodu Shannara\". \n\nSingly\n\n"}
{"id": "772933", "url": "https://cs.wikipedia.org/wiki?curid=772933", "title": "Fieberbrunn", "text": "Fieberbrunn\n\nFieberbrunn je obec v Rakousku ve spolkové zemi Tyrolsko v okrese Kitzbühel.\n\nŽije zde 4 315 obyvatel (1. 1. 2011).\n\n"}
{"id": "772934", "url": "https://cs.wikipedia.org/wiki?curid=772934", "title": "Žraloci (seriál)", "text": "Žraloci (seriál)\n\nŽraloci (v anglickém originále Sharks) je americký dokumentární seriál z produkce Discovery. Ukazuje životy žraloků po celém světě, včetně Velkého bariérového útesu v Austrálii. Dále umožňuje poznání žraločího lovu. Seriál byl odvysílán poprvé na Discovery Channel v roce 2009, v Česku vyšel na DVD v roce 2010.\n\n\n"}
{"id": "772937", "url": "https://cs.wikipedia.org/wiki?curid=772937", "title": "Metellus Scipio", "text": "Metellus Scipio\n\nQuintus Caecilius Metellus Pius Scipio Nasica (asi 100/98 př. n. l. – 46 př. n. l.) byl římský konzul a vojenský velitel v období pozdní republiky. \n\nZa občanské války mezi Caesarem a konzervativním senátem se jako věrný optimát přidal na stranu senátu ztělesňovanou Pompeiem. Velel republikánským jednotkám bojujícím proti Caesarovi, zejména v bitvě u Farsálu a v bitvě Thapsu, kde byl spolu s Catonem mladším poražen, načež oba spáchali sebevraždu. Tato událost je považována za klíčový okamžik zániku republiky.\n\nMetella Scipiona ztvárnil v seriálu HBO Řím britský herec Paul Jasson.\n"}
{"id": "772938", "url": "https://cs.wikipedia.org/wiki?curid=772938", "title": "Gyrid Olafsdottir", "text": "Gyrid Olafsdottir\n\nGyrid Olafsdottir, nazývaná také Gyrithe Olafsdottir, (10. století) byla podle kronikáře Saxa Grammatica rodem švédská princezna a jako manželka Haralda I. dánská královna.\n\nManželství Haralda a Gyrid popisuje pouze Saxo Grammaticus. Gyrid podle něj byla dcerou napůl legendárního švédského krále Olofa Björnssona a jeho manželky Ingeborg Thrandsdotter. Podle něj byla sestrou uchazeče o švédský trůn Styrbjörna Silného, který zřejmě chtěl od svého nového švagra získat podporu svých nároků na trůn. Není jisté, které z Haraldových dětí porodila Gyrid a které jeho další manželka Tove Obodritská.\n"}
{"id": "772943", "url": "https://cs.wikipedia.org/wiki?curid=772943", "title": "Mistrovství Evropy ve fotbale hráčů do 21 let 2000", "text": "Mistrovství Evropy ve fotbale hráčů do 21 let 2000\n\nMistrovství Evropy ve fotbale hráčů do 21 let 2000 bylo 12. ročníkem tohoto turnaje. Vítězem se stala italská fotbalová reprezentace do 21 let. Turnaj také sloužil jako kvalifikace na olympijský turnaj 2000 v Sydney, kam se kvalifikovaly čtyři nejlepší celky. Hrálo se na čtyřech stadionech: byly to bratislavské stadiony Pasienky a Tehelné pole, trenčínský štadión na Sihoti a trnavský stadion Antona Malatinského.\n\nCelkem 47 týmů bylo v kvalifikaci rozlosováno do devíti skupin po pěti, resp. šesti týmech. Ve skupinách se utkal každý s každým doma a venku. Vítězové skupin a sedm nejlepších ze druhých míst se utkali v baráži systémem doma a venku o osm míst na závěrečném turnaji.\n\n"}
{"id": "772947", "url": "https://cs.wikipedia.org/wiki?curid=772947", "title": "Libuše Šormová", "text": "Libuše Šormová\n\nLibuše Šormová (* 15. října 1934, Praha) byla česká volejbalová hráčka, reprezentantka Československa. Hrála na postu smečařky a nahrávající smečařky v ligových družstvech ÚDA Praha a Dynama Slavie Praha, pětinásobná mistryně republiky. Členka zlatého týmu na ME 1955 v Bukurešti a držitelka bronzové medaile z MS v Rio de Janeiru 1960.\n\n\n"}
{"id": "772948", "url": "https://cs.wikipedia.org/wiki?curid=772948", "title": "Tove Obodritská", "text": "Tove Obodritská\n\nTove Obodritská, nazývaná také Tova či Tofa, (10. století) byla dánská královna jako manželka Haralda I.\n\nByla dcerou Mstivoje, vládce Obodritů, kmene, který v raném středověku osídlil severozápadní Polabí. Není jisté, které z Haraldových dětí porodila jeho předchozí manželka Gyrid Olafsdottir a které Tove. V dnešním Sønder Vissing nechala vztyčit runový kámen, na kterém je napsáno:\n"}
{"id": "772951", "url": "https://cs.wikipedia.org/wiki?curid=772951", "title": "Juan Bautista Hernández Pérez", "text": "Juan Bautista Hernández Pérez\n\nJuan Bautista Hernández Pérez (* 24. prosince 1962 Pilón, Kuba) je bývalý kubánský boxer. V roce 1980 na olympijských hrách v Moskvě vybojoval zlatou olympijskou medaili v bantamové váze.\n\n"}
{"id": "772957", "url": "https://cs.wikipedia.org/wiki?curid=772957", "title": "Dvojmístná kotva", "text": "Dvojmístná kotva\n\nDvojmístná kotva je nejčastěji užívaný typ lyžařského vleku v lyžařských střediscích České republiky, hned po ní je talířový teleskopický vlek (poma). Nejčastěji je používán samoobslužný typ (lyžař/i sami kotvu zachytí a nastoupí na ni), již méně častý je typ, při kterém je potřeba obsluha (nejčastěji vlekař) pro nástup na vlek. (Tento typ se již dnes nevyrábí, jde o zastaralé kotvy). \n"}
{"id": "772961", "url": "https://cs.wikipedia.org/wiki?curid=772961", "title": "Národní park Nockberge", "text": "Národní park Nockberge\n\nBývalý Národní park Nockberge ( ) se nachází v rakouské spolkové zemi Korutany v pohoří Gurktalské Alpy, zvaném též Nockberge. Mezinárodní svaz ochrany přírody jej klasifikuje pouze jako chráněnou krajinnou oblast (kategorie V). V červenci 2012 byl Salzburg Lungau a přilehlé Kärntner Nockberge vyhlášen UNESCO jako biosférická rezervace.\n\nNa území dnešního národního parku byla od začátku 70. let plánována stavba lyžařského střediska. V letech 1979—1981 začala stavba plně asfaltované a zpoplatněné silnice Nockalmstrasse, která měla pohoří Nockberge zpřístupnit turistům.\n\nPlány na přestavbu území, zahrnující například stavbu 18 lanovek a vleků či dvou hotelových vesnic s kapacitou 3000 nocležníků při nově vybudované silnici, se setkaly s nesouhlasem místního obyvatelstva. V anketě zřízené občany vyšlo najevo, že k 7. prosinci 1980 s těmito záměry nesouhlasilo 94 % hlasujících.\n\nNárodní park Nockberge byl pak zřízen 1. ledna 1987. Mezi roky 2004 a 2012 probíhaly přípravy na přeměnu národního parku Nockberge v biosférickou rezervaci.\n\nNárodní park Nockberge se nachází v severní části spolkové země Korutany, při hranicích se spolkovými zeměmi Salcbursko a Štýrsko. Západně od jeho území protéká řeka Lieser. Území národního parku spadá do obcí Krems in Kärnten, Bad Kleinkirchheim, Radenthein a Reichenau. Správa národního parku Nockberge sídlí v Ebene Reichenau.\n\nSkrz národní park prochází silnice Nockalmstraße zkracující cestu z údolí řeky Lieser do údolí řeky Gurk. Vede z Innerkremsu do Ebene Reichenau, v nejvyšším místě dosahuje nadmořské výšky 2049 m.\n\nNa území národního parku se též nachází venkovské lázně Karlbad.\n\n\n"}
{"id": "772964", "url": "https://cs.wikipedia.org/wiki?curid=772964", "title": "Nepolepšitelný", "text": "Nepolepšitelný\n\nNepolepšitelný je český film z roku 2009 režiséra Jiřího Svobody.\n\n"}
{"id": "772971", "url": "https://cs.wikipedia.org/wiki?curid=772971", "title": "Římská občanská válka", "text": "Římská občanská válka\n\nŘímská občanská válka (49–45 př. n. l.) byl jeden z posledních vojensko-politických konfliktů v Římské republice před vznikem císařství. Válka byla vyvrcholením sporů mezi prokonzulem Gaiem Juliem Caesarem a jeho politickými oponenty z řad konzervativní strany optimátů, zastánců tradiční republiky.\n\nPo čtyřletém boji na územích Řecka, Egypta, Afriky a Hispánie porazil Caesar poslední optimáty v bitvě u Mundy a mohl se tak stát doživotním diktátorem. Výsledek občanské války následně vedl ke konci republikánských tradic a posléze vzniku Římského císařství. O svou kořist se Caesar dělil mezi sebe své vojáky a ti ho za to uctívali, milovali a byli ochotní pro něj udělat vše.\n"}
{"id": "772972", "url": "https://cs.wikipedia.org/wiki?curid=772972", "title": "Vojenská akademie v Brně", "text": "Vojenská akademie v Brně\n\nVojenská akademie v Brně (VA, lidově \"akáda\") byla vojenská vysoká škola technického směru v Brně, existující mezi lety 1951–2004. Zanikla s ostatními českými vojenskými vysokými školami sloučením do Univerzity obrany, která využila její brněnský areál v Kounicově ulici.\n\nBrněnská Vojenská akademie byla založena 15. srpna 1951 rozkazem prezidenta republiky Klementa Gottwalda pod názvem Vojenská technická akademie (VTA). Základem školy se stali pedagogové, budovy i materiální vybavení Vysoké školy technické Dr. Edvarda Beneše v Brně (dnešní Vysoké učení technické v Brně), která byla 2. října téhož roku zrušena. V době zřízení tvořilo VTA tvořilo sedm fakult: dělostřelecká, tanková, letecká (strojní), ženijní (stavební), elektrotechnická, chemická a železniční.\n\nPo vzoru sovětských vojenských akademií byla v roce 1954 pojmenována po Antonínu Zápotockém, čímž získala název Vojenská technická akademie Antonína Zápotockého (VTA AZ). Po reorganizaci vojenských vysokých škol v roce 1958 došlo ke sloučení s Vojenskou akademií Klementa Gottwalda v Praze a název byl změněn na Vojenskou akademii Antonína Zápotockého (VA AZ). Po sametové revoluci bylo v roce 1990 z názvu školy odstraněno jméno komunistického prezidenta a došlo také k navrácení majetku městu a Vysokému učení technickému v Brně (například komplex historických budov na Veveří, sídlo Fakulty stavební VUT).\n\nŠkola zanikla v roce 2004 sloučením s Vysokou vojenskou školou pozemního vojska ve Vyškově a Vojenskou lékařskou akademií Jana Evangelisty Purkyně v Hradci Králové do nově vzniklé Univerzity obrany, sídlící v brněnském areálu akademie v ulici Kounicově. Bývalá Vojenská akademie se stala základem Fakulty vojenských technologií.\n\n"}
{"id": "772978", "url": "https://cs.wikipedia.org/wiki?curid=772978", "title": "Ángel Herrera Vera", "text": "Ángel Herrera Vera\n\nÁngel Herrera Vera (* 2. srpna 1957 Guantánamo, Kuba) je bývalý kubánský boxer. V roce 1976 a 1980 vybojoval zlatou olympijskou medaili. V roce 1978 a 1982 vybojoval zlatou medaili na mistrovství světa. V roce 1983 vybojoval stříbrnou medaili na Pan-Amerických hrách.\n\n"}
{"id": "772980", "url": "https://cs.wikipedia.org/wiki?curid=772980", "title": "Tools 40", "text": "Tools 40\n\nTools 40 je souborový manažer pro počítače Sinclair ZX Spectrum a kompatibilní (například Didaktik) s připojenou disketovou jednotkou Didaktik 40 nebo Didaktik 80 a pro počítač Didaktik Kompakt. Jedná se o program českého původu, vydavatelem programu byla společnost Proxima - Software v. o. s.\n\nAutory programu jsou Tomáš Vilím a Jiří Koudelka. Program vznikl jako náhrada přislíbeného programu ZX Tools, který měl napsat Jiří Vondráček, který mezitím ze společnosti Proxima - Software v. o. s. odešel.\n\nNásledníkem programu Tools 40 je Tools 80, který již umí pracovat se dvěma disketovými mechanikami.\n\n"}
{"id": "772981", "url": "https://cs.wikipedia.org/wiki?curid=772981", "title": "Ȣ", "text": "Ȣ\n\nȢ (minuskule ȣ) je písmeno používané v algonkinštině, wendatštině (huronštině) a v jednom z existujících zápisů západní abnakštiny. V minulosti také bylo používáno v zápisovém systému odžibwštiny vytvořeným Jeanem-André Cuoqem. Hláska západní abnakštiny zachycována písmenem Ȣ je v ostatních existujících systémech zápisu zapisována jako Ô nebo jako O̲.\n\nV cyrilici existuje podobné písmeno Ꙋ (minuskule ꙋ), což je svislá varianta písmena Ѹ.\n\n"}
{"id": "772982", "url": "https://cs.wikipedia.org/wiki?curid=772982", "title": "З̌", "text": "З̌\n\nЗ̌ (minuskule з̌) je písmeno cyrilice. Je používáno pouze v nganasanštině. Jedná se o variantu písmena З.\n"}
{"id": "772985", "url": "https://cs.wikipedia.org/wiki?curid=772985", "title": "Ꚍ", "text": "Ꚍ\n\nꚌ (minuskule ꚍ) je již běžně nepoužívané písmeno cyrilice. V minulosti bylo používáno v abcházštině. Jedná se o variantu písmena Т.\n"}
{"id": "772986", "url": "https://cs.wikipedia.org/wiki?curid=772986", "title": "Ꚋ", "text": "Ꚋ\n\nꚊ (minuskule ꚋ) je již běžně nepoužívané písmeno cyrilice. V minulosti bylo používáno v abcházštině, později bylo nahrazeno písmeno písmenem Ҭ. Jedná se o variantu písmena Т.\n"}
{"id": "772987", "url": "https://cs.wikipedia.org/wiki?curid=772987", "title": "Ꚉ", "text": "Ꚉ\n\nꚈ (minuskule ꚉ) je již běžně nepoužívané písmeno cyrilice. V minulosti bylo používáno v abcházštině. Jedná se o variantu písmena Д.\n"}
{"id": "772988", "url": "https://cs.wikipedia.org/wiki?curid=772988", "title": "Ꚇ", "text": "Ꚇ\n\nꚆ (minuskule ꚇ) je již běžně nepoužívané písmeno cyrilice. V minulosti bylo používáno v abcházštině. Jedná se o variantu písmena Ч.\n"}
{"id": "772990", "url": "https://cs.wikipedia.org/wiki?curid=772990", "title": "Ꚅ", "text": "Ꚅ\n\nꚄ (minuskule ꚅ) je již běžně nepoužívané písmeno cyrilice. V minulosti bylo používáno v abcházštině. Jedná se o ligaturu z písmen З a Ж.\n"}
{"id": "772991", "url": "https://cs.wikipedia.org/wiki?curid=772991", "title": "Ꚃ", "text": "Ꚃ\n\nꚂ (minuskule ꚃ) je již běžně nepoužívané písmeno cyrilice. V minulosti bylo používáno v abcházštině. Písmeno se podobá písmenu Ѕ v cyrilici a písmenu S v latince.\n"}
{"id": "772992", "url": "https://cs.wikipedia.org/wiki?curid=772992", "title": "Ꚁ", "text": "Ꚁ\n\nꚀ (minuskule ꚁ) je již běžně nepoužívané písmeno cyrilice. V minulosti bylo používáno v abcházštině. Jedná se o variantu písmena Д.\n"}
{"id": "772995", "url": "https://cs.wikipedia.org/wiki?curid=772995", "title": "Ꚏ", "text": "Ꚏ\n\nꚎ (minuskule ꚏ) je již běžně nepoužívané písmeno cyrilice. V minulosti bylo používáno v abcházštině. Jedná se o variantu písmena Ц.\n"}
{"id": "772996", "url": "https://cs.wikipedia.org/wiki?curid=772996", "title": "Mistrovství Evropy juniorů v ledním hokeji 1978", "text": "Mistrovství Evropy juniorů v ledním hokeji 1978\n\nMistrovství Evropy juniorů v ledním hokeji 1978 byl 11. ročník této soutěže. Turnaj hostila od 27. prosince 1977 do 2. ledna 1978 finská města Helsinki a Vantaa. Hráli na něm hokejisté narození v roce 1960 a mladší.\n\n || || || || || Skóre || \n\nVzájemné výsledky ze základních skupin se započetly celkům i do skupin o konečné umístění.\n\nPoznámka: Před posledním hracím dnem bylo jasné, že mistři Evropy vzejdou z utkání Finsko-SSSR. Oba týmy měli shodně po dvou předchozích vítězstvích skóre 8:3. Když utkání skončilo 3:3, nastavovala se další dvacetiminutovka. Po ní byl stav 5:5 a pokračovalo se na \"náhlou smrt\" (tedy že další vstřelená branka ukončí utkání). V 82. minutě rozhodl Jari Kurri o titulu pro domácí tým.\n\nZačal být pravidelně vyhlašován All Star tým (předtím byl vybrán pouze k MEJ 1971)\n\nBrankáři: Jari Paavola, Ari Timosaari\nObránci: Timo Blomqvist, Juha Huikari, Jari Munck, Jari Järvinen, Rauno Saamio, Mika Saarinen\nÚtočníci: Harri Haapaniemi, Mika Helkearo, Ilkka Huura, Kari Jalonen, Ari Kaikkonen, Ari Kaperi, Veli-Pekka Kinnunen, Jari Kurri, Mika Laine, Jussi Lepistö, Jarmo Mäkitalo, Petri Niukkanen.\n\nBrankáři: Jiří Hamal, Josef Dušek\nObránci: Róbert Pukalovič, Miroslav Majerník, Jindřich Skala, Juraj Bakoš, Pavel Setíkovský, Jozef Bielych, Josef Prokop\nÚtočníci: Jiří Kodet, Dušan Pašek, Lubomír Pokovič, Rastislav Jendek, Miroslav Hollý, Igor Liba, Josef Machala, Josef Štěpanovský, Stanislav Frolík, Jaroslav Barochovský, Milan Hovorka.\n\nŠampionát B skupiny se odehrál v Den Boschi v Nizozemí, postup na mistrovství Evropy juniorů 1979 si vybojovali Italové. Naopak sestoupili\nBelgičané.\n\n1. Itálie\n2. Francie\n3. Rumunsko\n4. Jugoslávie\n5. Rakousko\n6. Nizozemí\n7. Dánsko\n8. Belgie\n\nPremiérový šampionát C skupiny se odehrál v Sofii v Bulharsku, vyhráli jej Maďaři.\n\n1. Maďarsko\n2. Bulharsko\n3. Španělsko\n"}
{"id": "772997", "url": "https://cs.wikipedia.org/wiki?curid=772997", "title": "Ꚑ", "text": "Ꚑ\n\nꚐ (minuskule ꚑ) je již běžně nepoužívané písmeno cyrilice. V minulosti bylo používáno v abcházštině. Jedná se o variantu písmena Т.\n"}
{"id": "772998", "url": "https://cs.wikipedia.org/wiki?curid=772998", "title": "Ꚓ", "text": "Ꚓ\n\nꚒ (minuskule ꚓ) je již běžně nepoužívané písmeno cyrilice. V minulosti bylo používáno v abcházštině. Jedná se o ligaturu složenou z písmen Ч a Т.\n"}
{"id": "772999", "url": "https://cs.wikipedia.org/wiki?curid=772999", "title": "Ꚕ", "text": "Ꚕ\n\nꚔ (minuskule ꚕ) je již běžně nepoužívané písmeno cyrilice. V minulosti bylo používáno v abcházštině. Jedná se o variantu písmena Һ.\n"}
{"id": "773000", "url": "https://cs.wikipedia.org/wiki?curid=773000", "title": "Ꚗ", "text": "Ꚗ\n\nꚖ (minuskule ꚗ) je již běžně nepoužívané písmeno cyrilice. V minulosti bylo používáno v abcházštině. Jedná se o variantu písmena Ш. V moderní abcházské cyrilici písmenu odpovídá spřežka Шә.\n"}
{"id": "773001", "url": "https://cs.wikipedia.org/wiki?curid=773001", "title": "Mluvící balík (počítačová hra)", "text": "Mluvící balík (počítačová hra)\n\nMluvící balík je textová hra pro počítače Sinclair ZX Spectrum a kompatibilní (například Didaktik). Jedná se o hru českého původu, autorem je programátorská skupina \"GCC\". Vydavatelem hry byla společnost Proxima – Software v. o. s., hra byla vydána v roce 1992 jako součást souboru her Tinny.\n\nHra je napsána na motivy knihy Mluvící balík Geralda Durrella. Úkolem hráče je pomoci vyhrát v boji obyvatelům říše \"Mytologie\" nad zlými bazilišky.\n\n"}
{"id": "773002", "url": "https://cs.wikipedia.org/wiki?curid=773002", "title": "Koky (počítačová hra)", "text": "Koky (počítačová hra)\n\nKoky je hra pro počítače Sinclair ZX Spectrum a kompatibilní (například Didaktik). Jedná se o hru českého původu, autorem je Michal Janáček. Vydavatelem hry byla společnost Proxima – Software v. o. s., hra byla vydána v roce 1992 jako součást souboru her Tinny.\n\nCílem hry je natočit šest barevných kostek tak, aby na horní straně kostky byla stejná barva. Ve vyšších úrovní je hra komplikovanější, neboť při otáčení hráčem vybrané kostky se současně otočí i nějaká jiná kostka.\n\n"}
{"id": "773003", "url": "https://cs.wikipedia.org/wiki?curid=773003", "title": "Xor (počítačová hra, 1990)", "text": "Xor (počítačová hra, 1990)\n\nXor je hra pro počítače Sinclair ZX Spectrum a kompatibilní (například Didaktik). Jedná se o hru českého původu, autorem je programátorská skupina \"GCC\". Hra vznikla v roce 1990. Vydavatelem hry byla společnost Proxima – Software v. o. s., hra byla vydána v roce 1992 jako součást souboru her Tinny.\n\n"}
{"id": "773004", "url": "https://cs.wikipedia.org/wiki?curid=773004", "title": "Glass Hammer", "text": "Glass Hammer\n\nGlass Hammer je progressive rocková skupina z Chattanooga, Tennessee, USA. Skupinu v roce 1992 založil multi-instrumentalista Steve Babb (později známý jako \"Stephen DeArqe\") a Fred Schendel. Spolu začali psát a nahrávat \"Journey of the Dunadan\", koncepční album podle příběhu Aragorna, literárního hrdiny v knižní trilogii Johna Ronalda Reuela Tolkiena \"Pán prstenů\". K jejich překvapení se několik tisíc kusů alba prodalo přes Internet, TV home shopping a prostřednictvím telefonických objednávek, čímž byli Babb a Schendel utvrzeni, že má cenu, aby v projektu pokračovali.\n\nMnozí z hudebníků, kteří se objevili na albech skupiny Glass Hammer, po nějaké době skončili, ale Babb a Schendel zůstali jádrem skupiny. Oba hráli na různé hudební nástroje, Babb se soustředil hlavně na baskytaru, zatímco Schendel hrál na klávesy, kytary a bicí (až do příchodu koncertního bubeníka Matta Mendianse v roce 2004). \n\nTextově se Glass Hammer inspirují v jejich oblíbené fantasy literatuře (nejvíce Tolkienem a C. S. Lewisem) a svou křesťanskou vírou. \n\nV roce 2012 byl Jon Davison vybrán členy skupiny Yes (Chris Squire, Steve Howe a Alan White), aby na jejich koncertním turné nahradil jejich onemocnělého zpěváka Benoita Davida. \n\n\nNásledující hudebníci nahrávali i vystupovali živě s Glass Hammer, ale jsou posuzováni jako \"hostující umělci\" ne jako členové skupiny:\n\n\n\n\n"}
{"id": "773005", "url": "https://cs.wikipedia.org/wiki?curid=773005", "title": "Your Sinclair", "text": "Your Sinclair\n\nYour Sinclair je britský časopis pro uživatele počítačů Sinclair ZX Spectrum. Časopis byl vydáván od prosince 1983 pod názvem Your Spectrum. V lednu 1986 byl název změněn na Your Sinclair. Časopis byl vydáván do září 1993.\n\nČasopis obsahuje především recenze her a recenze uživatelských programů. Dále obsahuje programy v Basicu, příp. i strojovém kódu, které si uživatel může sám přepsat do počítače. V časopise také vycházela inzerce uživatelů. Od přejmenování časopisu byla část časopisu věnována i uživatelům počítače Sinclair QL.\n\n"}
{"id": "773006", "url": "https://cs.wikipedia.org/wiki?curid=773006", "title": "Jozef Medveď", "text": "Jozef Medveď\n\nJozef Medveď (* 16. září 1950, Bacúch, Československo) je slovenský politik a vysokoškolský pedagog, v letech 2009–2010 ministr životního prostředí Slovenska. Je členem politické strany SMER - sociálna demokracia.\n\nStudoval na Vysoké škole ekonomické v Bratislavě, odboru finance. V roce 1993 absolvoval studijní a pracovní pobyt ve Švýcarsku. V letech 1985–1990 působil ve funkci proděkana Fakulty ekonomiky služeb a cestovního ruchu Vysoké škole ekonomické v Banské Bystrici, v letech 1990–1993 byl jejím děkanem.\n\nV období let 1994–1995 působil ve funkci předsedy představenstva \"Carpatia Consulta Banská Bystrica, a.s.\". Je prorektorem na banskobystrické pobočce české soukromé vysoké školy Bankovní institut vysoká škola. V minulosti působil též jako děkan Fakulty financí Univerzity Mateje Bela v Banské Bystrici.\n\n29. října 2009 byl jmenován do funkce ministra životního prostředí. Premiér z tohoto resortu v minulosti odvolal nominanta za Slovenskou národní stranu. I když toto křesla náleželo na základě koaliční smlouvy právě SNS, předseda vlády Robert Fico na něj jmenoval Medvedě jakožto nominanta strany SMER - sociálna demokracia. S platností k 30. června 2010 došlo ke zrušení celého ministerstva, jeho agendu tak od následujícího dne převzalo ministerstvo zemědělství, životního prostředí a regionálního rozvoje.\n\n\n"}
{"id": "773007", "url": "https://cs.wikipedia.org/wiki?curid=773007", "title": "Rutiny ROM D40", "text": "Rutiny ROM D40\n\nRutiny ROM D40 je kniha popisující práci se systémem M-DOS v disketových jednotkách Didaktik 40 a Didaktik 80 a v počítači Didaktik Kompakt. Jejím autorem je Jiří Koudelka, který ji napsal pod přezdívkou \"George K.\" Kniha byla vydána v roce 1993, jejím vydavatelem byla společnost Proxima – Software v. o. s.. Příručka je určena pro M-DOS 1.0.\n\nKniha začíná popisem organizace dat na disketě, popisem boot sektoru, FAT a struktury adresáře. Dále je popsáno stránkování mezi ROM počítače a ROM disketové jednotky a způsobem volání rutin z ROM počítače, je-li přistránkována ROM disketové jednotky. Obsažen je popis inicializace připojených disketových mechanik a vestavěného obvodu 8255. Popsána je obsluha chyb vzniklých při práci s disketou. Dále jsou popsány rutiny pro formátování diskety, nahrání souboru do paměti, uložení souboru na disketu, operace se snapshoty, mazání souborů, nastavování atributů souborů, výpis informací o disketách v disketových mechanikách. V závěru jsou popsány operace čtení a zápisu jednotlivých sektorů.\n\nZdrojové kódy uvedené v knize jsou odladěny pro překladač assembleru Prometheus. Tyto bylo možné získat na doplňkové disketě Rutiny ROM D40 - zdrojové texty.\n\n"}
{"id": "773008", "url": "https://cs.wikipedia.org/wiki?curid=773008", "title": "Astro Boy", "text": "Astro Boy\n\nAstro Boy je animovaný film z roku 2009 režírovaný Davidem Bowersem. Předlohou k filmu je manga \"Astro Boy\" Osamua Tezuky.\n\nVe městě Metro City vznášejícím se nad zemí doktor Tenma přijde o syna Tobyho. Se svým kolegou doktorem Elefunem sestrojí robotickou kopii Tobyho. Robotovi dá k dispozici Tobyho vzpomínky a použije modré jádro k jeho oživení. Po oživení si ho doktor Tenma přivede domů, kde si uvědomí, že robotický Toby není úplně stejný jako jeho syn.\n\nToby zjistí, že rozumí řeči robotických pomocníků a že může létat pomocí raketových motorů ce svých botách. Chce se zeptat svého otce, jak je to možné, ale když se vrátí domů, přistihne ho při rozhovoru s doktorem Elefunem o tom, že robotický Toby není to, co očekával, a že by ho chtěl deaktivovat. Astro nechce být deaktivován, proto uteče. Při útěku se dostane až na povrch země.\n\nNa povrchu se robotický Toby seznámí s několika dětmi a robotickým psem Trashcanem. Dětem se představí jako Astro. od nich ho unesou roboti revolucionáři, kteří Astrovi vysvětlí, kdo jsou. Na základě Astrova vysvětlení mu dovolí jít za dětmi. Děti Astra seznámí s Hameggem, který se zdá být laskavý, neboť roboty opravuje.\n\nDěti na Zemi hledají rozbité roboty, aby je Hamegg mohl opravit. Najdou velkého stavebního robota ZOGa a Astro se dozví, že se ho Hamegg už pokoušel opravit, ale bezúspěšně. Astro oznámí, že se o to pokusí sám, vleze do robota a oživí ho pomocí části energie modrého jádra. Hamegg pak Astra dovede na robotí zápasy, které pořádá, Astro tak zjistí pravý důvod, proč se Hamegg robotům tak věnuje. Hamegg dětem ukáže, že Astro je robot, a donutí ho zápasit. Astro vyřadí všechny protivníky, proto proti němu Hamegg nasadí ZOGa. ZOG i Astro proti sobě odmítnou bojovat aZOG se pokusí zašlápnout Hamegga, v čemž mu Astro zabrání. Poté přiletí vojenské jednotky, zatknou Astra a odvezou ho do Metro City.\n\nStone chce po doktoru Tenmovi, aby Astra deaktivoval. Doktor Tenma si to ale na poslední chvíli rozmyslí a Astra nechá utéct. Naštvaný Stone aktivuje svého robota pomocí červeného jádra a ten Stona absorbuje do sebe. Astro se Stoneovým robotem bojuje, přičemž ničí vše, co se jim připlete do cesty. To způsobí, že Metro City začne padat k Zemi. Astro se snaží pád alespoň zpomalit. Děti a roboti revolucionáři se snaží zastavit Stoneova robota. Astro je chycen Stoneovým robotem, ale blízkost modrého a červeného jádra způsobí Stoneovu robotu bolest, díky které ho pustí.\n\nAstro se od doktora Tenmy dozví, že pokud se modré a červené jádro setkají, Astro a Stoenův robot budou zničeni. Astro vnikne do Stoneova robota, spojení obou jader Stoneova robota zničí a Stonea z robota uvolní. Astro je nalezený deaktivovaný. Doktor Elfun se od ZOGa dozví, že v sobě má část energie modrého jádra, a požádá ZOGa, aby jí část věnoval Astrovi. Astro je tím oživen. Stonea zatknou jeho vlastní policisté. Nad Metro City se objeví nepřátelská mimozemská civilizace a Astro letí s ní bojovat.\n"}
{"id": "773009", "url": "https://cs.wikipedia.org/wiki?curid=773009", "title": "F.I.R.E.", "text": "F.I.R.E.\n\nF.I.R.E. (Fast Ingenious and Risky Elimination) je počítačová hra pro počítače Sinclair ZX Spectrum a kompatibilní (například Didaktik). Jedná se o hru českého původu, jejím autorem je František Fuka. Vydavatelem hry byla společnost Ultrasoft, která ji komerčně vydala v roce 1992. Původně hra vyšla v roce 1988.\n\nF.I.R.E. je střílečka, kde hráč ovládá malou raketu letící po povrchu neznámé planety. Hra má 4 úrovně, na konci první úrovně hráč musí zvítězit nad nepřátelskou raketou (stejná raketa je použita jako raketa hráče ve hře Jet-Story, jejímiž autory jsou Miroslav Fídler a František Fuka), v druhé úrovni nad velkou vosou, ve třetí úrovni nad vesmírným drakem a ve čtvrté úrovni nad hlavou s vrtulí.\n\n"}
{"id": "773010", "url": "https://cs.wikipedia.org/wiki?curid=773010", "title": "Mluvící balík", "text": "Mluvící balík\n\nMluvící balík ( ) je kniha pro děti napsaná Geraldem Durrellem v roce 1974. Děj knihy se odehrává v bájné zemi \"Mytologii\" a vypráví příběh tří dětí, které pomohou obyvatelům této země v boji proti baziliškům. Český překlad Františka Fröhlicha ilustroval Adolf Born.\n\nPodle knihy byl natočený kreslený večerníček \"Podivuhodné příběhy Šimona a Penelopky\". Skladatel Marko Ivanović na její motivy napsal operu \"Čarokraj\", jež měla premiéru v Národním divadle roku 2012. Také existuje stejnojmenná textová hra.\n\nTři děti jsou na prázdninách v Řecku. Když si hrají u moře, po vodě připluje balík, který mluví. Děti balík rozbalí a zjistí, že do balíku byl zabalen mluvící papoušek. Ten děti zavede do svého domova, země \"Mytologie\", kde děti pomohou jejímu vládci, starému a trochu senilnímu čaroději H. H. zvítězit nad krutými bazilišky, kteří Mytologii obsadili a terorizují ostatní rasy a bytosti, jež zde žijí. K porážce bazilišků nakonec přispějí hlavně ropušáci, kteří sloužili baziliškům jako otroci, a dále zbabělé lasičky, jež se však po požití routy stanou bojovnými. V knize vystupuje mnoho bájných tvorů, jako jsou jednorožci, gryfové, fénixové, draci, vlkodlaci nebo bazilišci. Většinou se jedná o bájné bytosti a rasy známé i z jiných knih žánru fantasy, ale někteří tvorové, například ropušáci, lasičky nebo čarotelata, jsou dílem autorovy fantasie.\n"}
{"id": "773011", "url": "https://cs.wikipedia.org/wiki?curid=773011", "title": "Dr. Disk", "text": "Dr. Disk\n\nDr. Disk je program na údržbu disket pro počítače Sinclair ZX Spectrum a kompatibilní (například Didaktik) s připojenou disketovou jednotkou Didaktik 40 nebo Didaktik 80 a pro počítač Didaktik Kompakt. Jedná se o program českého původu, autorem je Jiří Koudelka, který program napsal pod přezdívkou \"George K.\" Vydavatelem programu byla společnost Proxima - Software v. o. s., program byl vydán v roce 1994.\n\nProgram umožňuje provádět s disketou následující operace:\n\nProgram je možné přizpůsobit, dané nastavení je možné uložit na disketu.\n\n"}
{"id": "773012", "url": "https://cs.wikipedia.org/wiki?curid=773012", "title": "Peloponéská válka (počítačová hra)", "text": "Peloponéská válka (počítačová hra)\n\nPeloponéská válka je strategická hra pro počítače Sinclair ZX Spectrum a kompatibilní (například Didaktik). Jedná se o hru českého původu, autory jsou Michal Janáček a Ladislav Schön. Autorem hudby ve hře je Miroslav Hlavička. Vydavatelem hry byla společnost Proxima – Software v. o. s., hra byla vydána v roce 1994 jako součást kompetu dvou her, kde druhou hrou byla hra Aven.\n\nDěj hry je situován do Peloponéské války, kdy spolu bojovaly Sparta a Athény, hráč je v pozici vůdce Athén, jeho cílem je porazit Spartu. Ke splnění tohoto cíle hráč může stavět armádu a loďstvo, obsazovat města, válčit, budovat nová města. Pro budování měst jsou k dispozici stavby: dům, statek, pole, dílna, dok, hospoda a lázně. Ve vybudovaných městech je nutné si hlídat popularitu.\n\nLodě a pozemní vojenské jednotky lze poslat na konkrétní místo, je možné nechat stavět nové lodě a nechat vycvičit novou vojenskou jednotku. Poškozenou loď je možné nechat opravit ve vlastním městě.\n\nV případě potřeby může hráč zpomalit nebo zrychlit čas ve hře.\n\n"}
{"id": "773013", "url": "https://cs.wikipedia.org/wiki?curid=773013", "title": "Aven", "text": "Aven\n\nAven je hra pro počítače Sinclair ZX Spectrum a kompatibilní (například Didaktik). Jedná se o hru českého původu, autory jsou Michal Janáček a Ladislav Schön. Autorem hudby ve hře je Miroslav Hlavička. Vydavatelem hry byla společnost Proxima – Software v. o. s., hra byla vydána v roce 1994 jako součást kompetu dvou her, kde druhou hrou byla hra Peloponéská válka.\n\nJedná se o střílečku s logickými prvky. Cílem hráče je dostat se z chráněného komplexu. Postava může nést až tři různé věci, ale pouze jednu z nich je možné v daném okamžiku používat.\n\nK opuštění komplexu má hráč omezené množství času a musí si hlídat vlastní zdraví.\n\n"}
