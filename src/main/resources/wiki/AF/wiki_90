{"id": "948179", "url": "https://cs.wikipedia.org/wiki?curid=948179", "title": "Gabriel Pecháček", "text": "Gabriel Pecháček\n\nGabriel Pecháček (25. října 1855, Praha – 20. dubna 1931, Praha) byl český katolický teolog. Byl profesorem pastorální teologie na bohoslovecké fakultě české Karlo-Ferdinandovy univerzity, ve studijním roce 1917/18 byl tamtéž rektorem.\n\nV roce 1874 maturoval na Akademickém gymnáziu v Praze, téhož roku vstoupil do řádu křižovníků s červenou hvězdou. V letech 1875 – 1879 studoval teologii na bohoslovecké fakultě Karlo-Ferdinandovy univerzity. V roce 1878 přijal kněžské svěcení.\n\nPo studiích byl kaplanem v kostele Nanebevzetí Panny Marie v Tachově, v kostele sv. Václava v Lokti a kostele sv. Františka z Assisi v Praze. V roce 1888 se stal doktorem teologie, učil katechismus na několika gymnáziích v Praze a v diecézním učilišti v Hradci Králové. Od roku 1892 byl mimořádným profesorem pastýřského bohosloví na bohoslovecké fakultě české Karlo-Ferdinandovy univerzity, řádným profesorem byl jmenován v roce 1896. Děkanem fakulty byl ve studijních letech 1897/98, 1903/04 a 1915/16. Ve studijním roce 1917/18 byl pak rektorem samotné univerzity, ve studijním roce 1918/19 prorektorem. Na odpočinek odešel v roce 1926, zemřel po krátké nemoci.\nNapsal několik monografií, psal články do Časopisu katolického duchovenstva a jiných dalších časopisů. Přispíval také do Ottova slovníku naučného.\n\n"}
{"id": "948180", "url": "https://cs.wikipedia.org/wiki?curid=948180", "title": "Soccerinho", "text": "Soccerinho\n\nSoccerinho - Prague 1909 je hra z produkce Digital Life Productions. Jedná se o plně 3D hru z vlastního pohledu. Hra vznikla použitím nástroje Unity 3D pro platformy iOS, Android a v budoucnu možná i Windows Phone. Vyšla 3. března 2014.\n\nDěj hry se odehrává v Praze v roce 1909. Hlavním hrdinou je chudý osmiletý chlapec, který zpočátku s trochou štěstí najde v Čertovce míč a získá tak nový cíl svého života - stát se fotbalovou legendou.\n\nHudba, která v traileru zazní, pochází z písničky „Všetky oči na mne“ od slovenského rapera Majka Spirita. Na dotaz, proč si právě vybral Soccerinho, odpověděl: „Zaujal mě příběh mladého chlapce, který si jde za svým snem, tvrdě pracuje a má lásku k fotbalu. Vidím v tom tak trochu sebe, stejně jako on jsem začínal na ulici. Jsem rád, že je o mojí tvorbu zájem v tak zajímavém projektu a věřím, že i takováto forma přiblíží sport mladým lidem.“\n\n"}
{"id": "948185", "url": "https://cs.wikipedia.org/wiki?curid=948185", "title": "Tenisová sezóna Sereny Williamsové 2013", "text": "Tenisová sezóna Sereny Williamsové 2013\n\nTenisová sezóna Sereny Williamsové 2013 znamenala pro americkou tenistku šestý návrat na pozici světové jedničky a dominantní postavení v průběhu roku. Sezóna pro ni začala 30. prosince, když navázala na 12zápasovou neporazitelnost z předešlého ročníku. Na turnajích se probojovala do třinácti finále dvouhry, z nichž jedenáct vyhrála. Dosáhla tak na svůj největší počet titulů během jedné sezóny a získala nejvíce trofejí v ženském tenise od roku 1997, kdy Martina Hingisová vyhrála dvanáct turnajů.\n\nZ dvouhry Grand Slamu si připsala šestnáctý a sedmnáctý kariérní titul, když po jedenácti letech zvítězila na French Open a v září slavila pátou trofej na US Open. Dominovala také na antuce, když na tomto povrchu ani jednou neprohrála. S poměrem utkání 28–0 vyhrála všech pět antukových turnajů, do nichž nastoupila. Série 34zápasové neporazitelnosti byla nejdelší v celé její kariéře. Celoroční úspěšnost výher 95,1 % představovala vůbec nejvyšší hodnotu u jakékoli hráčky od roku 1990. Současně se stala první tenistkou v historii, která během jedné sezóny vydělala přes 10 miliónů dolarů, když její zisky dosáhly částky 12 385 572 dolarů.\n\nPoslední událostí sezóny se pro ni stal istanbulský Turnaj mistryň, kde podruhé v řadě vyhrála všech pět utkání a odvezla si čtvrtý titul.\n\nPrvním turnajem sezóny se na přelomu nového roku stal Brisbane International. V úvodním duelu čelila krajance a americké žebříčkové dvojce Varvaře Lepčenkové, jíž zdolala za 59 minut bez ztráty setu. Ve druhém kole přešla, i díky šesti esům, přes Francouzku Alizé Cornetovou, která uhrála v hodinu trvajícím utkání dva gamy na set. Čtvrtfinálovou soupeřkou se stala další Američanka Sloane Stephensová. K postupu Williamsové stačilo v každé sadě jedno prolomené podání soupeřky.\n\nMezi poslední čtyřkou hráček se měla střetnout se světovou jedničkou Viktorii Azarenkovou. Běloruska však před zápasem odstoupila pro poranění palce nohy. Ve finále se utkala s Ruskou Anastasií Pavljučenkovovou. První dvě podání si každá z finalistek udržela. Následně však přišla šňůra sedmi her Američanky, která v celém zápasu ztratila pouze tři gamy a získala tak premiérový titul sezóny.\n\nNa melbournský Australian Open přijížděla v roli jedné z největších favoritek se sérií 17zápasové neporazitelnosti, trvající od zářijového US Open 2012, stejně tak se šňůrou výher 21 setů, když poslední sadu prohrála právě ve finále newyorého grandslamu.\n\nV úvodním klání deklasovala Rumunku Edinu Gallovitsovou-Hallovou dvěma kanáry. V páté hře úvodního dějství si však podvrtla pravý kotník, což ji nezabránilo pokračovat v suverénním výkonu. V utkání druhého kola proti Španělce Garbiñe Muguruzaové zasáhla svá ústa raketou při snaze zasáhnout míč obranného lobu soupeřky. Celkově ztratila první a sedmou hru úvodního setu. Po zahrání třetího kanáru ze čtyř setů, postoupila do třetí fáze, kde na ni čekala Japonka Ajumi Moritová. V duelu dosahoval servis Američanky rychlosti 207 km/h. Během první sady přišla o jediný game a ve druhé získala ve svůj prospěch první tři hry Asiatka. Williamsová však odpověděla sérií šesti her, které znamenaly postup do osmifinále.\n\nMezi poslední šestnáctkou ji vyzvala ruská čtrnáctá nasazená Maria Kirilenková, která přišla o podání ve čtvrté a osmé hře úvodního dějství. Američanka servírovala s úspěšností 95 % po prvním servisu. Jednoznačný průběh dovršila ve druhé sadě, v níž Rusce nepovolila ani jeden game. V průběhu hry zaznamenala také zisk 23 po sobě jdoucích míčů. Celkově zahrála dvacet dva vítězných míčů, šest es a dopustila se šesti nevynucených chyb, proti sedmi winnerům, jednomu esu a patnácti nevynuceným chybám soupeřky. Ve čtvrtfinále ji podruhé ve stejném měsíci čekal souboj s teenagerkou Sloane Stephensovou. Úvodní set si Williamsová připsala breakem v osmé hře. Uprostřed druhé sady ji trápily křeče zádového svalstva. Po vyžádání přestávky na ošetření, pokračovala, ale dané dějství ztratila poměrem 5–7. V rozhodující sadě dokázala Stephensenové sebrat podání v sedmém gamu. Ihned poté však přišel re-break. Ztratila také další dva gamy a tím i celý zápas. Obě aktérky zahrály dvacet tři vítězných míčů, Williamsová se však dopustila většího množství – čtyřiceti osmi, nevynucených chyb ve srovnání s třiceti devíti krajanky, která ukončila její 20zápasovou neporazitelnost, rovněž jako výhry ve třiceti setech za sebou.\n\nSpolu se sestrou Venus Williamsovou nastoupila také do ženské čtyřhry. Po dvousetových výhrách v úvodních třech kolech nad páry Camila Giorgiová a Stefanie Vögeleová, Věra Duševinová a Olga Govorcovová a turnajovými pětkami Naděždou Petrovovou s Katarinou Srebotnikovou, nestačily ve čtvrtfinále na italské světové jedničky Robertu Vinciovou a Saru Erraniovou. Přestože získaly první set a ve druhém za stavu 6–5 servírovaly na vítězství v zápase, ztratily danou sadu v tiebreaku a následně i třetí poměrem 5–7.\n\nPoprvé v kariéře zavítala na katarský turnaj Qatar Total Open v Dauhá, kde měla jako druhá nasazená v úvodním kole volný los. Ve druhé fázi únorového turnaje zdolala šťastnou poraženou z kvalifikace Darju Gavrilovovou. Od páté hry prvního setu vyhrála devět her v řadě a v utkání zahrála dvacet pět vítězných míčů proti devíti soupeřky. Obě se dopustily čtrnácti nevynucených chyb. Ve třetím kole získala prvních osm her proti Urszule Radwańské, aby jí Polka následně prolomila podání. Duel dovedla k vítězství, když poměr winnerů k nevynuceným chybám u Američanky činil 20–15, zatímco u Radwańské 6–20.\n\nVe čtvrtfinále narazila na světovou osmičku Petru Kvitovou. V šesté hře vybojovala Češka break, jenž potvrdila ziskem úvodní sady. Ve druhém setu naopak Američanka prorazila servis v osmém gamu a dovedla zápas do rozhodujícího dějství, v němž měla Kvitová po pátém gamu náskok dvou her. Williamsová ovšem kontrovala a set dospěl k její výhře 7–5. Bilance es vyzněla pro výše nasazenou tenistku v poměru 14–9, poměr vítězných míčů pak činil 37–35 z pohledu Williamsové a obě se dopustily osmi dvojchyb.\n\nPostup do semifinále znamenal návrat na 1. místo žebříčku WTA. Pošesté se tak hráčka stala světovou jedničkou, navíc jako vůbec nejstarší žena v historii světové klasifikace, když jí v den nástupu bylo 31 let, 4 měsíce a 24 dní. Mezi poslední čtyřkou přehrála ruskou světovou trojku Marii Šarapovovou. V úvodním setu soupeřce prolomila servis v šesté hře. Druhou sadu dovedla také do vítězného konce díky dvěma využitým breakovým příležitostem. V přímém boji o titul však nestačila na stále ještě úřadující první hráčku světa a obhájkyni titulu Viktorii Azarenkovou. Ztracené podání si ještě dokázala vzít zpět, a první sadu tak rozhodl tiebreak, jenž vyzněl ve prospěch Bělorusky. Williamsová v něm za stavu míčů 6–5 neproměnila setbol a další tři výměny ztratila, což znamenalo prohru 6–8. Přestože se do zápasu vrátila vyhraným druhým setem, v němž dvakrát prolomila podání, třetí dějství opět prohrála. Na úvod si Azarenková vytvořila třígamový náskok, který byl dostatečný na výhru v turnaji. Obě aktérky si již do konce držely svá podání. Bělorusce tak podlehla poprvé po devíti vítězných kláních, když na ni nestačila na Miami Masters 2009.\n\nZ Dubai Tennis Championships se odhlásila 45 minut před zahájením utkání proti Francouzce Marion Bartoliové pro zranění zad. Odstoupení znamenalo zápočet 0 bodů do její konečné klasifikace žebříčku WTA.\n\nPrvním turnajem, jenž odehrála v roli staronové světové jedničky, se stal březnový Sony Open Tennis konaný v Miami. Po volném losu se ve druhém kole střetla s Italkou Flavií Pennettaovou. V úvodním dějství jí soupeřka připravila pouze o jednu hru, když Američanka v jeho průběhu dvakrát odvrátila stav 0:40 a sama proměnila dva breakboly z deseti možných. Druhá sada skončila stejným poměrem. Poté narazila na Japonku Ajumi Moritovou, která získala úvodní tři hry zápasu. Američanka se však chopila aktivity a vyhrála dalších sedm gamů. Opět v šesté hře druhé sady přišla Japonka o podání, což znamenalo vyřazení. Mezi poslední šestnáctkou hráček čelila Dominice Cibulkové. Obě aktérky si na úvod vzaly servisy. Slovenka poté od čtvrtého gamu zaznamenala šňůru sedmi her, čímž získala ve svůj prospěch první set. Ve druhém měla k dobru další break. Američanka však odpověděla sérií šesti vítězných her a ziskem sady. Návrat do utkání dovršila přesvědčivou výhrou rozhodujícího dějství 6–2. Poměr vítězných míčů a nevynucených chyb světové jedničky činil 40–41 proti soupeřčině bilanci 12–19.\n\nVe čtvrtfinále čelila čínské tenistce Li Na, které prolomila servis v šestém gamu a připsala si set. Přestože se jí podařilo Číňanku breaknout i ve druhé sadě, Li zareagovala ziskem pěti her v řadě a při servisu Williamsové měla setbol, jenž Williamsová odvrátila. Čtyřmi hrami za sebou si pak světová jednička vynutila tiebreak, po němž slavila postup. V semifinále snadno přešla přes čtvrtou nasazenou obhájkyni titulu Agnieszku Radwańskou. V úvodní sadě nedokázala Polka uhrát žádný game a ve třetí hře následujícího dějství ztratila podání, což rozhodlo o osudu zápasu. Američanka zaznamenala 12 es a 40 winnerů na 21 nevynucených chyb, zatímco Radwańská zahrála pouze 6 vítězných míčů a vyrobila 12 nevynucených chyb. V boji o titul zdolala Marii Šarapovovou, která vyhrála úvodní set po rozhodujícím breaku v deváté hře. Ukončila tím šňůru 13 vyhraných sad Williamsové ve vzájemných utkáních a první získala první set za posledních pět let. Ve druhé fázi duelu šla Američanka do dvougamového vedení, aby následně ztratila tři hry za sebou. Trofej si však připsala po další sérii deseti gamů. Šarapovovou porazila pojedenácté v řadě. Bilance winnerů k počtu nevynucených chyb u Williamsové činila 34–29, oproti Rusčiným 14–25. Světová jednička tak dovršila rekordní šestý titul na Miami Masters, když překonala pět trofejí Steffi Grafové. Stala se teprve čtvrtou ženou otevřené éry tenisu, která dokázala vyhrát jeden turnaj nejméně šestkrát. Vyrovnala také Agassiho rekordní zápis 61 vítězných duelů na této události v Key Biscayne.\n\nNa počátku dubna rozehrála první antukový turnaj Family Circle Cup z pozice nejvýše nasazené a obhájkyně titulu. Po volném losu přehrála Italku Camilu Giorgiovou, která si v úvodní sadě podržela servis pouze jednou. V páté a deváté hře druhého dějství Američanka sebrala soupeřce opět podání a duel dovedla do vítězného konce. Zaznamenala v něm devět es a žádnou dvojchybu, oproti pěti esům a tuctu dvojchyb protivnice. Ve třetí fázi ji čekala krajanka Mallory Burdetteová z konce první světové stovky. Úvodní sadu pro favoritku rozhodlo prolomené podání v desátém gamu. Na začátku druhého setu však servis sama ztratila, ale ze zbývajících sedmi her utkání, jich dokázala šest vyhrát. Stejný den pak nastoupila ještě ke čtvrtfinálovému zápasu. Poprvé v kariéře tak odehrála dvě utkání dvouhry během jediného dne. V repríze finále z předešlého ročníku si poradila s Lucií Šafářovou. Střetnutí otevřela dvě ztracená podání po sobě. Češka pak znovu servis prolomila v páté hře a break potvrdila. Následně přišel zvrat, když si Williamsová připsala deset z jedenácti zbývajících gamů.\n\nV sesterském semifinále se utkala s Venus Williamsovou. Dvacátý čtvrtý vzájemný duel, a první za poslední tři roky, od finále Turnaje mistryň 2009, zvládla. V úvodním setu prolomila starší sourozenkyni třikrát servis a dovolila jí uhrát jediný game. Ve druhém získala její podání v první a sedmé hře, což znamenalo hladký postup do finále. Jednalo se o nejpřesvědčivější výhru jejich vzájemného soupeření vůbec, když ve 24 odehraných zápasech, neuhrála poražená nikdy méně než tři gamy. Mladší Serena tak navýšila poměr výher na 14–10.\n\nV boji o titul se střetla s bývalou srbskou světovou jedničkou Jelenou Jankovićovou, s níž měla lehce aktivní bilanci utkání 5–4. První čtyři hry úvodní sady si hráčky podržely servis. Srbka při svých podáních byla nucená hrát přes shodu. O zisku setu Evropanka rozhodla dvěma breaky v páté a deváté hře. První game druhého dějství nabídl drobnou zápletku za stavu 40–15 při servisu Jankovićové. Během servisu zvedla Williamsová raketu na znamení, že ještě není připravená ke hře. Srbka se obrátila na rozhodčí s dotazem: „Jak dlouho musím čekat?“ Williamsová na to zareagovala slovy: „Až budu připravená“. Od tohoto míče se vývoj klání otočil, světová jednička získala všech šest her druhé sady a uštědřila soupeřce kanára. Ve třetím a sedmém gamu rozhodujícího setu pak opět prolomila podání, své vlastní si podržela a třetí mečbol proměnila v turnajový titul. Poměr vítězných míčů a nevynucených chyb činil 39–25, zatímco srbská hráčka měla bilanci 21–23. Na charlestonské zelené antuce vybojovala třetí trofej a prodloužila zde svou neporazitelnost na patnáct zápasů.\n\nV roli obhájkyně titulu přijížděla na jeden ze čtyř turnajů druhé nejvyšší kategorie Premier Mandatory – Mutua Madrid Open, který se po předchozím ročníku přesunul z modré antuky zpět na standardní cihlovou.\n\nCestu za obhajobou zahájila proti Kazašce Julii Putincevové, která jí sebrala servis hned v úvodní hře. Američanka si jej vzala zpět v šestém gamu a o vítězce úvodní fáze duelu rozhodl až tiebreak ve prospěch světové jedničky. Ve druhé sadě již dominovala favoritka, která soupeřce prolomila servis čtyřikrát, zatímco sama přišla pouze o jediný. Ve druhém kole ji čekala Španělka Lourdes Domínguezová Linová. Williamsová měla raketový nástup do utkání a již v sedmém gamu servírovala na zisk úvodního setu. Přes ztrátu vlastního podání komfortní náskok zužitkovala, a po re-breaku si připsala první sadu. Druhá polovina střetnutí měla vyrovnaný průběhu až do dvanácté hry, kdy se podařilo americké hráčce ukořistit servis Španělky, což znamenalo postup. V osmifinále si poradila s třináctou nasazenou Mariou Kirilenkovou. Počátečních šest her si obě aktérky držely podání. Následně získala převahu Williamsová, která vyhrála devět z deseti zbylých gamů. Poměr vítězných úderů a nevynucených chyb u vítězky činil 22–10, naopak Kirilenková měla tuto bilanci negativní 9–25. Williamsová během druhého setu nevyrobila žádnou nevynucenou chybu.\n\nMezi posledními osmi tenistkami soutěže přehrála Španělku Anabel Medinaovou Garriguesovou, startující na divokou kartu. První set rozhodla osmá hra, v níž světová jednička soupeřce vzala podání a sadu doservírovala. Ve druhém dějství však přišel výpadek favoritky, když na Španělku neuhrála ani jeden game. Ve třetí fázi zápasu šla Američanka na úvod do dvougamového náskoku, ale další čtyři hry získala soupeřka. Ztracený break získala následně zpět a o postupu rozhodla ve dvanácti hrách po výhře 7–5. Poměr winnerů k nevynuceným chybám Američanky činil 39–48, zatímco u Medinaové Garriguesové představoval bilanci 19–18.\n\nV semifinále zdolala Italku Saru Erraniovou, která Američance vzala podání ve třetím a sedmém gamu prvního setu. Žádnou výhodu z odskočení však nevytěžila, když Williamsová v obou případech zaznamenala re-break. Klíčový boj hráčky svedly o dvanáctou hru, jež připadla, a s ní i celá sada, světové jedničce hrající na příjmu. Favoritka si pohlídala finálovou účast dvěma breaky ze čtvrtého a osmého gamu druhého setu. Její bilance vítězných úderů a nevynucených chyb činila 47–39 proti poměru Erraniové 8–13. Pro Williamsovou postup znamenal první její finále konané na cihlové antuce od French Open 2002, tedy po více než deseti letech. V něm se s druhou nasazenou Mariou Šarapovovou utkala také o post světové jedničky, který mohl připadnout v případě úspěchu ruské hráčce. Úvod patřil Američance, když šla do čtyřgamového trháku a set doservírovala v sedmé hře. Druhá fáze již nebyla tak dominantní. V otevíracím gamu Šarapovová prolomila soupeřce podání. Ta si jej však vzala zpět v šesté hře a podruhé získala Rusčin servis v desátém gamu, což znamenalo rozhodující krok k turnajovému triumfu. Americká hráčka shodně zahrála 18 winnerů i nevynucených chyb. Poražená finalistka dosáhla na 14 vítězných míčů a vyrobila 21 nevynucených chyb. Williamsová slavila jubilejní 50. kariérní titul a premiérový na cihlové antuce od French Open 2002.\n\nNa římskou antuku Internazionali BNL d'Italia zavítala s aktuální 19zápasovou neporazitelností a v pozici turnajové jedničky.\n\nPo volném losu ji ve druhém kole čekala nejlépe žebříčkově postavená Britka Laura Robsonová. Přestože ostrovanka prolomila favoritce hned v otevíracím gamu, Williamsová zareagovala ziskem šesti z dalších sedmi her. Ve druhé sadě si připsala další dva breaky a vyhrála ji stejným poměrem jako první. Bilance vítězných míču k nevynuceným chybám činila 13-11. Statistika těchto parametrů u Robsonové činila 16-35. Osmifinále ji svedlo se Slovenkou Dominikou Cibulkovou, která dokázala v celém duelu vybojovat jediný game. Postupující zahrála 40 winnerů a 16 nevynucených chyb. Ve čtvrtfinále na ni nestačila španělská antukářka Carla Suárezová Navarrová. Střetnutí mělo opět hladký průběh, když se Španělka zmohla úhrnem na dvě hry. Bilance vítězných míčů k nevynucených chybám u Williamsové činila 26–14, respektive 9–16 u poražené.\n\nV semifinále se utkala s rumunským překvapením turnaje, kvalifikantkou Simonou Halepovou, jejíž forma následně strmě stoupala. Rumunka dosáhla na brzký break ve třetím gamu, ovšem americká tenistka si poté připsala jedenáct ze zbývajících dvanácti her utkání, když ve druhé sadě uštědřila soupeřce kanára. Počet 24 winnerů a 20 nevynucených chyb ji posunul do finále. V repríze katarského finále nastoupila proti Viktorii Azarenkové, jež nedokázala klást souvislý odpor. Světová jednička vyhrála první tři hry, aby poté o podání sama přišla. Zisk dalších tří gamů znamenal ukončení úvodní sady v její prospěch. Od šesté hry druhého setu ztratily aktérky tří podání v řadě, aby v devátém gamu Američanka doservírovala zápas k titulu. Díky 8 esům, 41 winnerům a 19 nevynuceným chybám prodloužila Williamsová svou neporazitelnost na již 24 zápasů. V průběhu celého turnaje ji soupeřky připravily pouze o 14 her.\n\nJako nasazená jednička pařížského grandslamu French Open chtěla odčinit prohru z prvního kola předešlého ročníku. Prvními čtyřmi duely prošla přesvědčivě, když na její raketě postupně zůstaly Gruzínka Anna Tatišviliová poměrem 6–0, 6–1, Francouzka Caroline Garciaová 6–1, 6–2, Rumunka Sorana Cîrsteaová 6–0, 6–2 a italská světová patnáctka Roberta Vinciová 6–1, 6–3.\nVe čtvrtfinále jí jediný set dokázala sebrat Ruska Světlana Kuzněcovová, kterou přehrála 6–1, 3–6 a 6–3. V semifinále pak deklasovala loňskou finalistku Erraniovou 6–0, 6–1, což sedminásobná šampiónka z Paříže Chris Evertová zhodnotila jako nejlepší výkon tenistky na antuce, který ve svém životě viděla. V zápase o titul ji vyzvala druhá hráčka žebříčku a obhájkyně Maria Šarapovová, jež Američance podlehla 4–6 a 4–6. V poslední hře zápasu si Williamsová došla pro druhý titul z Roland Garros třemi zahranými esy. Jedenáctiletý rozdíl mezi dvěma výhrami na stejném Grand Slamu představovalo nejdelší období v otevřené éře tenisu. Po Martině Navrátilové, Chris Evertové a Steffi Grafové se stala čtvrtou hráčkou open éry, která dokázala vyhrát každý z grandslamů alespoň dvakrát.\n\nNa wimbledonský turnaj přijížděla jako hlavní favoritka a obhájkyně titulu se šňůrou 31zápasové neporazitelnosti. V úvodním kole přešla přes lucemburskou hráčku Mandy Minellaovou, která odebrala Američance čtyři gamy. Následně na její raketě zůstaly francouzská kvalifikantka Caroline Garciaová a japonská veteránka Kimiko Dateová, jíž se podařilo uhrát dvě hry. Po nevydařeném vstupu do osmifinále s 23. nasazenou Němkou Sabine Lisickou ztratila úvodní dějství 2–6. Druhou sadu naopak získala ve svůj prospěch poměrem 6–2. V první polovině rozhodujícího dějství nic nenasvědčovalo překvapení, když se Williamsová ujala vedení 3–0 a 4–2. V osmém gamu navíc promarnila čtyři breakboly na dvojité prolomení soupeřčina podání. Ztráta této hry však nakonec znamenala obrat v utkání. Houževnatá Němka si připsala čtyři hry za sebou a set vyhrála 6–4, čímž ukončila sérii 34 výher světové jedničky bez porážky, nejdelší šňůru neporazitelnosti v kariéře Američanky.\n\nVe druhé polovině července odehrála na švédské antuce turnaj Collector Swedish Open. V jeho průběhu neztratila ani jeden set a soupeřky na ni uhrály maximálně pět gamů na zápas. Po výhrách nad Kazaškou Sesil Karatančevovou, Annou Tatišviliovou a španělskou antukářkou Lourdes Domínguezovou Linovou, v semifinále uštědřila „kanára“ třetí nasazené Kláře Zakopalové. Po vyrovnanějším druhé sadě v poměru 6–4 postoupila do finále, kde zdolala švédskou turnajovou osmičku Johannu Larssonovou 6–4 a 6–1. Poprvé v kariéře tak získala titul z nejnižší kategorie ženského profesionálního okruhu International a celkově 53. singlovou trofej. Prodloužila také svou neporazitelnost na antuce na 28-0.\n\nLetní US Open Series odstartovala na torontském Canada Masters. Celý turnajem prošla bez ztráty sady, když na cestě do semifinále po volném losu hladce vyřadila Francescu Schiavoneovou, Kirsten Flipkensovou a Slovenku Magdalénu Rybárikovou 6–1 a 6–1. Nejvyrovnanější průběh mělo utkání s třetí nasazenou Agnieszkou Radwańskou, která po ztrátě úvodní sady, v úvodu druhého setu prolomila podání soupeřky. Ta ovšem odpověděla ziskem dvou breaků, které znamenaly postup do finále výsldkem 7–6 a 6–4. V něm Williamsová deklasovala překvapivou finalistku Soranu Cîrsteaovou z Rumunska ve dvou sadách 6–2 a 6–0. Získala tak osmý titul v sezóně, čímž překonala osobní rekord v počtu turnajových trofejí během jediného roku.\n\nPoté usilovala o premiérový titul na Cincinnati Masters. Po volném losu přehrála mladou kanadskou kvalifikantku Eugenii Bouchardovou ve třech setech. Na další cestě do finále již neztratila žádnou sadu, když vyřadila Němku Monu Barthelovou, ve čtvrtfinále v dobré formě hrající Simonu Halepovou a mezi poslední čtveřicí tenistek obhájkyni titulu Li Na. V boji o titul nastoupila proti běloruské světové dvojce Azarenkové, která po ztrátě dvou podání prohrála první set 2–6. Druhé dějství však stejným poměrem získala. Na počátku třetí sady prolomila Běloruska soupeřce podání a ujala se dvougamového vedení. O náskok však přišla v desáté hře, kdy servírovala na výhru v turnaji. Sada tak dospěla do tiebreaku, z něhož vyšla vítězně Azarenková těsným poměrem míčů 8:6. Ukončila tím 14zápasovou neporazitelnost světové jedničky.\n\nNa US Open přijížděla v roli obhájkyně titulu. V prvních dvou kolech uštědřila soupeřkám vždy po jednom „kanáru“. Nejdříve zdolala Francescu Schiavoneovou a poté Galinu Voskobojevovou. Druhá Kazaška v řadě Jaroslava Švedovová na ni ve třetí fázi uhrála čtyři hry. O jednu více si v osmifinále připsala patnáctá nasazená krajanka Sloane Stephensová.\n\nMezi posledními osmi zahrála dva „kanáry“ turnajové osmnáctce Carle Suárezové Navarrové, když vyrobila pouze devět nevynucených chyb. Naposledy předtím skončil zápas dvouhry na US Open 6–0 a 6–0 v roce 1989, když Martina Navrátilová porazila Manuelu Malejevovou. Třetího kanára za sebou dosáhla v semifinále proti Li Na, která Američance sebrala v úvodu druhého setu podání. Světová jednička však odpověděla ziskem čtyř her v řadě a druhé dějství dovedla k výhře 6–3 poté, co proměnila až sedmý mečbol.\n\nFinále mělo stejné složení jako předchozí rok, když americká hráčka čelila světové dvojce Viktorii Azarenkové. Ta ji dva týdny předtím porazila. Williamsová se ujala vedení 1–0 na sety a ve druhém servírovala s výhodou breaku v 10. a 12. hře na turnajové vítězství. Soupeřka si však obě podání vzala zpět a výhrou ve zkrácené hře si vynutila rozhodující sadu. V ní dominovala světová jednička, která ztratila jediný game. Vítězství pro ni znamenalo pátý titul na US Open a celkově sedmnáctý grandslam kariéry. Současně se stala nejstarší vítězkou US Open v otevřené éře, když několik dnů před 32. narozeninami překonala věkový rekord Margaret Courtové. Odměna ve výši 3,6 miliónu dolarů (2,6 za turnaj a 1 milion za sérii) představovala nejvyšší odměnu v historii tenisu k datu konání grandslamu (stejnou částku obdržel i mužský šampión Nadal).\n\nV ženské čtyřhře se probojovala po boku sestry Venus Williamsové do semifinále, kde je vyřadily vítězky turnaje Andrea Hlaváčková a Lucie Hradecká ve dvou setech.\n\nJako nejvýše nasazená hráčka přijela na pekingský China Open, když měla jistotu, že v konečné klasifikaci zakončí sezónu na 1. místě.\n\nCestu za desátým titulem roku zahájila výhrou nad Jelenou Vesninovovou. Přestože v úvodní sadě ztratila dvakrát podání, dokázala Rusce naopak třikrát prolomit servis a získat úvodní dějství. Následně si připsala pět her v řadě a dovedla utkání do vítězného konce. Ve druhém kole si poradila s Francescou Schiavoneovou. V desáté hře získala Amwričanka break a vyhrála první set. Ve druhé sadě měla Italka dva setboly v deváté hře, které neproměnila. Následně ztratila tři gamy a tím i celý zápas.\n\nVe třetí fázi čekala Williamsovou druhá Ruska na turnaji Maria Kirilenková. Porazila ji po zvládnutých koncovkách obou setů, když ji vždy odebrala podání ve dvanáctém, posledním, gamu sady. Ve čtvrtfinále nastoupila proti Dánce Caroline Wozniacké. Poté, co si připsala deset z úvodních jedenácti her, dosáhla bez problémů na úvodní sadu. Ve druhém setu však dánská hráčka získala tři gamy za sebou, ale vedení neudržela. Američanka postoupila po výhře druhého dějství rozdílem dvou her. V semifinále narazila na turnajovou trojku Agnieszku Radwańskou, která jí nekladla větší odpor, když v každé sadě uhrála dva gamy. V celém uktání čelila pouze jediném breakbolu Polky v poslední hře zápasu, jenž odvrátila.\n\nVe finále se střetla s osmou nasazenou Srbkou Jelenou Jankovićovou, které v úvodní sadě dvakrát sebrala podání. Ve druhém setu jí naopak Srbka prolomila podání ve třetí hře. V následné pauze si Jankovićová vyžádala zdravotní přestávku a poté prohrála pět her za sebou, čímž odešla poražena stejným výsledkem jako Radwańska. Desátý titul pro Williamsovou znamenal první dvouciferný počet triumfů během jedné sezóny a druhou trofej na China Open, když si první připsala v premiérovém ročníku 2004.\n\nZávěrečný start v roce absolvovala na istanbulském Turnaji mistryň, kde potřetí v kariéře potvrdila na konečném žebříčku pozici světové jedničky. Na poslední události navazovala na šňůru 10 výher za sebou z let 2009 a 2012, když se v roce 2010 i 2011 turnaje neúčastnila.\n\nV červené skupině startovala jako obhájkyně titulu po boku třetí nasazené Agnieszky Radwańské, turnajové pětky Petry Kvitové a osmičky Angelique Kerberové. V úvodním klání proti Kerberové získala break ve třetí hře. Vlastní servis ani jednou neztratila, čímž dovedla první set do vítězného konce. Druhou sadu již Němka nekladla odpor a dokázala uhrát jedinou hru. Williamsová zaznamenala 31 vítězných úderů a 11 nevynucených chyb. Poté přehrála Polku Radwańskou. Během prvního setu její podání prolomila v osmém a desátém gamu. Rozdílem dvou her pak dovedla zápas ke druhé výhře. V posledním duelu základní fáze narazila na šampiónku z roku 2011 Kvitovou. Poté, co odvrátila breakboly v otevírací hře, vzala soupeřce servis ve druhém a osmém gamu, což znamenalo zisk setu. Ve druhém dějství jí prodloužení neporazitelnosti zajistila čtvrtá hra, v níž Češku brejkla. Získaný servis potvrdila zápasovou výhrou. V utkání zaservírovala 11 es.\n\nZ pozice vítězky skupiny se v semifinále střetla s Jelenou Jankovićovou, v konečném pořadí druhou z bílé skupiny. Do reprízy nedávného pekingského finále vstoupila lépe Srbka, když soupeřce prolomila podání ve čtvrté hře. Američanka však odpověděla rychlým re-breakem a dalším ziskem servisu Srbky v sedmém gamu. Ten se stal klíčový pro vítězství světové jedničky v prvním setu rozdílem dvou her. Ve druhé fázi se Jankovićové podařilo odebrat podání Williamsové hned třikrát, zatímco sama ztratila jediné. Duel tak dovedla do rozhodující sady. Američanka prohrála první set po sérii jedenácti vítězných. V prvních třech hrách třetí sady si obě aktérky vzaly svá podání, Williamsová pak přidala další break v páté hře. V osmém gamu servírovala poprvé na vítězství, ale Srbka hrozbu ještě odvrátila ziskem gamu. V desáté hře již favoritka druhou šanci na ukončení nepustila, a po proměnění čtvrtého mečbolu, postoupila do finále. Přesto v dané hře čelila breakbolu. V duelu zaznamenala 40 winnerů a stejný počet nevynucených chyb. Ve finále si poradila s Číňankou Li Na, pro niž byla účast v posledním zápase turnaje premiérou. Li úvodní sadu opanovala, když servis Američanky prolomila dvakrát. Williamsová zvládla rychlý nástup do druhé fáze. Její šňůru tří gamů se čínské hráčce podařilo dorovnat. Od tohoto stavu dominovala na dvorci Američanka, která vyhrála všech devět zbývajících her, což ve třetím setu znamenalo zakončení kanárem. Williamsová si připsala čtvrtou trofej z Turnaje mistryń, čímž vyrovnala počet titulů Chris Evertové a celkově jedenáctou sezónní výhru. Svou neporazitelnost na závěrečném turnaji roku prodloužila na patnáct utkání.\n\nPoté, co Williamsová v únoru nenastoupila do prvního kola Světové skupiny proti Itálii, v němž Američanky utrpěly na riminské antuce porážku 2:3, pomohla týmu v baráži o udržení v elitní etáži soutěže.\n\nVe druhé polovině dubna tak na centrálním dvorci areálu Delray Beach Tennis Center nastoupila ke dvěma dvouhrám proti Švédsku. Do sobotního zápasu vstupovala za stavu 0:1 z pohledu Američanek. Proti švédské dvojce Johanně Larssonové potvrdila roli favoritky a za 66 minut jí dovolila uhrát v každém setu dva gamy. Srovnala tak poměr na 1:1. Nedělní program otevírala utkáním proti Sofii Arvidssonové, jíž deklasovala za 56 minut po výsledku 6–2 a 6–1. Spojené státy tak šly do vedení 2:1. Třetí údržbový bod a jistotu účasti ve Světové skupině 2014 pak přidala její starší sestra Venus Williamsová výhrou nad Larssonovou.\n\nVzájemný poměr výher a proher Sereny Williamsové se soupeřkami v sezóně 2013:\n\n"}
{"id": "948193", "url": "https://cs.wikipedia.org/wiki?curid=948193", "title": "Seznam medailistů na mistrovství světa ve vzpírání mužů – bantamová váha", "text": "Seznam medailistů na mistrovství světa ve vzpírání mužů – bantamová váha\n"}
{"id": "948196", "url": "https://cs.wikipedia.org/wiki?curid=948196", "title": "Vladimír Coufal", "text": "Vladimír Coufal\n\nVladimír Coufal (* 22. srpna 1992) je český fotbalový obránce a reprezentant momentálně působící v klubu SK Slavia Praha . Jeho postem je pravý kraj obrany, ale dokáže hrát i na levé straně, případně na kraji zálohy. Jeho fotbalovým vzorem je španělský reprezentant Sergio Ramos.\n\nCoufal je ostravským odchovancem. V dospělém fotbale debutoval v létě 2010 v dresu Hlučína. Začátkem roku 2012 odešel na půlroční hostování do SFC Opava.\n\nV létě 2012 byl na testech v klubu AC Sparta Praha, která hledala náhradu za Ondřeje Kušníra, který odešel do Liberce. Nakonec však Coufal skončil právě ve Slovanu Liberec, s nímž v září 2012 podepsal víceletou smlouvu (uzavření smlouvy se od léta opozdilo, neboť si hráč v přípravném zápase juniorky přivodil zranění, zlomeninu čéšky). V Gambrinus lize debutoval 23. listopadu 2012, kdy v utkání proti Dukle Praha (prohra 0:3) střídal v 86. minutě Michaela Rabušice.\n\nS Libercem si zahrál ve skupinové fázi Evropské ligy 2013/14 (kde se tým střetl se španělskou Sevillou, německým Freiburgem a portugalským Estorilem). S týmem zažil vyřazení v šestnáctifinále proti nizozemskému AZ Alkmaar.\n\nLiberec obsadil v Gambrinus lize pohárovou příčku a následující sezonu se Coufal představil v Evropské lize UEFA 2014/15. 1. října 2015 rozhodl vítězným gólem na konečných 1:0 o výhře Liberce nad doma hrajícím favorizovaným francouzským týmem Olympique Marseille v základní skupině Evropské ligy 2015/16. Experti UEFA jej zařadili do nejlepší jedenáctky kola.\nHrál i v Evropské lize UEFA 2016/17, kde se dokázal v předkolech střelecky prosadit. V červnu 2018 přestoupil do SK Slavia Praha.\n\nVladimír Coufal odehrál v roce 2014 dva zápasy v dresu české reprezentace U21.\n\nV A-mužstvu České republiky debutoval pod trenérem Karlem Jarolímem 11. listopadu 2017 v přátelském zápase v Dauhá proti domácí reprezentaci Kataru (výhra 1:0).\n\n"}
{"id": "948197", "url": "https://cs.wikipedia.org/wiki?curid=948197", "title": "Římskokatolická farnost Přepeře", "text": "Římskokatolická farnost Přepeře\n\nŘímskokatolická farnost Přepeře (lat. \"Przeperzium\") je územní společenství římských katolíků v Přepeřích u Turnova a okolí. Organizačně spadá do turnovského vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nOd roku 1344 byla v místě plebánie, která zanikla za husitských válek. Matriky jsou v místě vedeny od roku 1663. Od roku 1789 zde byla lokálie. Farnost byla kanonicky zřízena od roku 1861.\n\n\"Začátek působnosti jmenovaného v duchovní správě farnosti od:\"\nZ důvodu efektivity duchovní správy byl vytvořen \"farní obvod\" (kolatura) sestávající se z přidružené farnosti spravované excurrendo z Přepeře u Turnova. Patří do tohoto farní obvodu římskokatolická farnost Loukovec.\n\nŘímskokatolická farnost Přepeře\n\n"}
{"id": "948198", "url": "https://cs.wikipedia.org/wiki?curid=948198", "title": "Děvčátko z kolonie", "text": "Děvčátko z kolonie\n\nDěvčátko z kolonie je nejznámější opereta, o třech jednáních s proměnou, českého skladatele Rudolfa Kubína na libreto Václava Rumla a Václava Poláčka, upravené nejprve Janem Paclem a později též Karlem Melicharem-Skoumalem. Zachycuje prostředí ostravských horníků a jejím hlavním hrdinou je hornická dechová kapela. Její písně ve své době v regionu zpopulárněly. Premiéra se konala 22. března 1942 v Ostravském divadle působícím tehdy v Národním domě.\n\nSkladatel Rudolf Kubín od roku 1935 působil v rozhlase ve své rodné Ostravě, a tam svou pozornost obrátil k folklóru, jednak k venkovskému (beskydskému), ale také zejména k městskému folklóru ostravských havířů. Shromažďoval a aranžoval pro soubory v různém obsazení tradiční havířské písně a skládal nové, z nichž některé přešly do jeho nejúspěšnější operety \"Děvčátko z kolonie\".\n\nLibreto mu k ní napsali Václav Ruml a Vladimír Poláček; Ruml podle vlastních slov studoval pro jeho napsání zvyky a obyčeje ostravských horníků z konce 19. století. Úpravu pole skladatelových námětů pak provedl Jan Pacl. Vlastní fabule byla napsána podle běžné operetní šablony se dvěma zamilovanými páry, kterým brání v lásce rodiče nebo prostě nedorozumění, zvláštním prvkem bylo především lokální prostředí ostravské havířské kolonie a zejména havířská kapela na scéně, která je vlastním hrdinou operety. Humor využíval působivost hornického slangu, jinak však byl značně přízemní.\n\nKubín operetu skládal od poloviny roku 1940 do začátku roku 1942. Některé její písně zazněly v rozhlase již dlouho před uvedením celé operety; první z nich, \"Hasne den\", již 9. září 1940 z brněnského studia. Některé písně byly napsány na taneční rytmy běžné v tehdejší operetě (např. tango \"Když v šeru večera\"), jiné měly běžnou kupletní podobu (\"Ty hornické kolonie\") nebo až nucenou bujarost (mazurka Štefky a Bohuše \"Když na dvorku slepička\"), většina se však pohybovala na půdorysu rytmů vlastních soudobé hudbě ostravských dělníků (polka, pochod, valčík, sousedská…), tedy v zásadě lidovkového nebo dechovkového typu, v nichž často zpěvní melodie vychází z instrumentálního základu spíše než naopak. Do 2. dějství navíc Kubín vložil své dva dřívější „Slezské tance“. Příklon k dechovce sice Kubínovi kritika vyčítala, obecenstvo však \"Děvčátko z kolonie\" bez výhrady přijalo a zamilovalo si je. Podle Kubínova životopisce V. Gregora je pro ně charakteristické „věrné zachycení hornického prostředí v koloniích za pomoci hudebního materiálu“.\n\nPremiéra operety se konala 22. března 1942 v ostravském Národním domě (nyní Divadlo Jiřího Myrona). Režii měl Adolf Minský, dirigoval Vladimír Brázda, choreografii měl Emerich Gabzdyl, výpravu navrhl Antonín Handzel a kostýmy Josef a Marie Stejskalovi. Hráli Lída Slaná, Karel Uhlíř, Karel Třebický, Tylda Brabcová, Adolf Minský, Josef Kobr a další. Opereta měla okamžitý úspěch, ještě do konce divadelní sezóny se hrála 30krát a hrála se i v dalších sezónách, i když žádné jiné české profesionální divadlo ji v té době nepřevzalo.\n\nPo premiéře písně z operety často uváděl brněnský a ostravský rozhlas, tiskem bylo vydáno zvláštní album i jednotlivé písně a sám skladatel pořídil hojné úpravy pro různá nástrojová obsazení. I díky tomu řada písní z operety zlidověla, tak hned titulní \"Děvčátko z kolonie\", pochod \"Kamarádi, dolů sfárejme\" nebo polka \"Hornická kapela\" (mimo revír uváděná jako \"Ta česká kapela\").\n\nPoválečnému uvádění operety překáželo nevhodné libreto. To upravil pro obnovenou premiéru roku 1955 Karel Melichar-Skoumal (Kubín provedl jen nevýznamné revize), hlavní změnou bylo přesunutí děje z meziválečné doby na přelom 19. a 20. století. Nové znění mělo premiéru 10. září 1955 v podání operetního souboru Státního divadla v Ostravě. Opereta v režii Josef Kobra slavila opět úspěch, i když ani nové libreto nebylo kritikou přijato příznivě. Další profesionální inscenace vypravila divadla v Opavě (1959), Kladně (1963) a Českém Těšíně (1966). Týž soubor uvedl (v sále hotelu Piast) i dosud poslední profesionální nastudování operety v roce 1993. Opereta plná známých, nenáročných a neškolenému zpěvu dokonale přizpůsobených písní se však stala oblíbeným kusem amatérských divadel; ve 21. století ji hrál například ochotnický divadelní soubor Berani z Těškovic.\n\nKubín se sice nadále věnoval havířskému folklóru a lidovce, jeho další operety z havířského prostředí – \"Veselá směna\" (1946) a \"Havířská krev\" (též \"Hvězdy na zemi\", 1955) – však zůstaly ve stadiu náčrtu.\n\nNa počátku 70. let 20. století natočil režisér Jaroslav Dietl v ostravském televizním studiu volně na podkladě operety televizní seriál (první hraný seriál produkovaný ostravskou televizí) s názvem \"Dispečer\" (1. díl se nazývá \"Dispečer a děvčátko z kolonie\"). Z původního děje operety jsou převzaty jen náznaky a příběh se odehrává v současnosti, zůstala však hlavní postava kapelníka hornické kapely a řada Kubínových písní. Hlavní roli hrál Josef Kobr, jeden z účinkujících v premiéře \"Děvčátka z kolonie\" roku 1942.\n\nPíseň \"Děvčátko z kolonie\" hraje dodnes zvonkohra na staré ostravské radnici.\n\nV ostravské hornické kolonii se připravuje oslava hlavního havířského svátku, svatého Prokopa (4. července). Hornická děvčata Štefka Šimonová a Boženka Gurecká se na slavnost zvláště těší, protože podle hornické pranostiky by se jim mohlo vyplnit jejich přání. Štefka má ráda Bohuše Káňu, mladého dirigenta malé hornické kapely, ale ten nemá natolik zajištěnou existenci, aby si ji mohl vzít. Naopak o horníkovi Hanysovi, který se Štefce rovněž dvoří, se říká, že zdědí z ciziny milión. Ani Boženka nemá o ctitele mezi horníky nouzi, ale její ovdovělá matka trvá na tom, že ji provdá jen za inženýra. Přesto se Božence ihned zalíbí nový havíř Jiří Olšar.\n\nZápletka se vyřeší během prokopské slavnosti. Bohuš Káňa je jmenován kapelníkem velké závodní kapely a může se nyní oženit se Štefkou. O Olšarovi se zjistí, že je ve skutečnosti báňským inženýrem, který mezi horníky sbírá zkušenosti, a drobné neshody mezi ním a Boženkou odstraní jeho přátelé, když pro ně uspořádají slavnost končící zásnubami.\n\n"}
{"id": "948202", "url": "https://cs.wikipedia.org/wiki?curid=948202", "title": "II. třída okresu Teplice", "text": "II. třída okresu Teplice\n\nII. třída okresu Teplice (Okresní přebor II. třídy) patří společně s ostatními druhými třídami mezi osmé nejvyšší fotbalové soutěže v Česku. Je řízena Okresním fotbalovým svazem Teplice. Hraje se každý rok od léta do jara se zimní přestávkou. V sezóně 2015/2016 se ji účastní ji 14 týmů z okresu Teplice, každý s každým hraje jednou na domácím hřišti a jednou na hřišti soupeře. Celkem se tedy hraje 26 kol. Vítězem se stává tým s nejvyšším počtem bodů v tabulce a postupuje společně s týmem na druhém místě do I.B třídy Ústeckého kraje - skupiny A, B či C.\n\nOkresní přebor Teplice\n"}
{"id": "948203", "url": "https://cs.wikipedia.org/wiki?curid=948203", "title": "V – Hävitetty", "text": "V – Hävitetty\n\nV: Hävitetty je páté studiové album finské folkvikingové metalové kapely Moonsorrow vydané 10. ledna 2007 vydavatelstvím Spinefarm Records. Nahráno bylo v rozmezí května a srpna 2006. Obsahuje pouhé dvě skladby s neobvyklou stopáží: první „Jäästä Syntynt/Varjojen Virta“ je dlouhá 30 minut, druhá „Tuleen Ajetuu Maa“ pak 26 minut.\n\n"}
{"id": "948205", "url": "https://cs.wikipedia.org/wiki?curid=948205", "title": "The Theory of Everything", "text": "The Theory of Everything\n\nThe Theory of Everything je osmé studiové album projektu Ayreon nizozemského hudebníka Arjena Anthonyho Lucassena. Nahráváno bylo přibližně rok počínaje polovinou roku 2012 a vyšlo v říjnu 2013 u vydavatelství InsideOut Music. Mezi hostujícími zpěváky byli například Marco Hietala ze skupiny Nightwish, Cristina Scabbia (Lacuna Coil) či Tommy Karevik (Kamelot). Hudebně je vedle samotného Lucassena doprovodili například Rick Wakeman, Jordan Rudess nebo Keith Emerson.\n\nAutorem všech skladeb je Arjen Anthony Lucassen.\n"}
{"id": "948208", "url": "https://cs.wikipedia.org/wiki?curid=948208", "title": "Seznam osobností vyznamenaných 28. října 2013", "text": "Seznam osobností vyznamenaných 28. října 2013\n\nSeznam osobností, které prezident České republiky Miloš Zeman vyznamenal státními vyznamenáními dne 28. října 2013. Jedná se o první 28. říjen, kdy vyznamenával Zeman. Prezident udělil 27 medailí Za zásluhy a 2 Řády Tomáše Garrigua Masaryka. Všechny udělené medaile Za zásluhy byly prvního stupně a oba Řády Tomáše Garrigua Masaryka byly první třídy a udělené.\nZeman svůj projev pronesl jako obvykle zpaměti a zamýšlel se v něm nad rolí oceněných osobností v českých dějinách a nad jejich smyslem. Ústřední myšlenkou projevu byly životní příběhy oceněných osobností promítnuté do českých dějin a jejich cesta vzhůru, která nebyla vždy jednoduchá. Zdůraznil, že oceněné osoby různých profesí spojuje jejich dílo, jehož stopa je trvalá.\nZeman také několikrát zmínil prvního československého prezidenta Tomáše Garrigua Masaryka, který podle něj narušoval tehdejší hlavní proud. Zeman vyzdvihl sílu jeho později uskutečněného snu o samostatném Československu, který v době jeho odchodu do exilu přišel realistickým politikům naprosto nesmyslný.\n\nJiž před samotným udělováním vzbudilo ohlas, když Miloš Zeman nepozval dva z rektorů vysokých škol. Prvním byl Libor Grubhoffer, který se v minulosti zastal Martina C. Putny a odmítl se zúčastnit jmenování nových profesorů. Druhým byl Mikuláš Bek, který odmítl před parlamentními volbami Zemanovu přednášku na Masarykově universitě s odůvodněním, že univerzita před každými volbami odmítá jakékoliv přednášky aktivních politiků. Na protest proti tomuto kroku se předávání nezúčastnili, až na výjimky, ani ostatní rektoři. Mezi účastníky byl naopak novinář s antisemitskými a extremistickými názory, signatář iniciativy D.O.S.T., Adam B. Bartoš, jehož textů využil prezident Zeman ve své volební kampani proti Karlu Schwarzenbergovi.\n\nKontroverze přineslo udělení Medailí Za zásluhy několika lidem, kteří se Zemanem spolupracují nebo v minulosti spolupracovali. Jde o Felixe Slováčka, Jiřinu Bohdalovou, Františka Čubu, Václava Bělohradského a Miroslavova Grégra. Před ceremoniálem vydala rodina sociálně demokratického politika Přemysla Janýra prohlášení, že vrátí Řád Tomáše Garrigua Masaryka (který Janýr získal in memoriam roku 1999), pokud stejné vyznamenání získá bývalý předseda JZD Slušovice František Čuba. Jelikož Čuba získal \"pouze\" medaili Za zásluhy, nestalo se tak.\n\nStátní vyznamenání měl dostat také hudebník Vladimír Mišík, který ho ale v otevřeném dopise odmítl převzít. Důvodem byla jeho rostoucí nevole vůči Zemanovým rozhodnutím.\n\nMezi vyznamenanými měl být původně i bývalý mluvčí Charty 77 Jiří Hájek (in memoriam). Jeho syn Jan byl nejprve mile překvapen, ale později odmítl účast na aktu předávání kvůli nesouhlasu s některými kroky prezidenta Zemana a požádal o zaslání vyznamenání poštou nebo kurýrem. To Zeman okomentoval slovy, že taková žádost je zarážející a projevující neúctu k samotnému ocenění, k udělení vyznamenání tak nedošlo. Hájek to komentoval slovy: „(vyznamenání) tedy není udělováno na základě zásluh zesnulé osobnosti, ale na základě ochoty pozůstalých účastnit se předávacího aktu.“\n\nPoprvé neposlala svou nominaci na státní vyznamenání Konfederace politických vězňů s odůvodněním, že se Zeman otevřeně nepostavil proti komunismu.\n\n\n\n"}
{"id": "948210", "url": "https://cs.wikipedia.org/wiki?curid=948210", "title": "Prokop Výravský", "text": "Prokop Výravský\n\nProkop Výravský (* 22. dubna 1967) je bývalý český fotbalista, obránce.\n\nV československé a české lize hrál za Duklu Praha, Bohemians Praha, FK Jablonec a FC Union Cheb. Nastoupil celkem ve 140 ligových utkáních. 18. srpna 1996 porušil antidopingová pravidla, když po utkání v Teplicích po zásahu klubového lékaře neodevzdal dopingový vzorek. Byla mu zastavena činnost na devět měsíců nepodmíněně (část trestu mu byla v březnu 1997 prominuta).\n"}
{"id": "948215", "url": "https://cs.wikipedia.org/wiki?curid=948215", "title": "Peter Nworah", "text": "Peter Nworah\n\nPeter Nworah (* 15. prosince 1990, Lagos) je nigerijský fotbalový útočník a bývalý mládežnický reprezentant, od července 2016 působící v týmu MFK Frýdek-Místek. V zahraničí působil na klubové úrovni v Belgii, Česku, ve Španělsku a na Slovensku.\n\nV Evropě hraje od svých 17 let. Nejprve působil v belgickém mužstvu KVC Westerlo, kde nastupoval v mládežnických letech. V roce 2010 odešel do Španělska a stal se hráčem Atlética Baleares. Na přelomu let 2012 a 2013 přišel na Slovensko. Zamířil do Tatranu Prešoov, který jej pro jarní část sezóny 2012/13 poslal na hostování do Partizánu Bardejov. V létě 2013 se vrátil zpět do Tatranu a v jeho barvách nastupoval ve 2. lize. V říjnu 2013 přestoupil do prvoligového celku FC Spartak Trnava. Ve Spartaku hrál také za rezervu.\n\nPřed sezonou 2014/15 odešel do klubu FO ŽP ŠPORT Podbrezová, tehdejšího nováčka 1. slovenské ligy. Zde odehrál jednu sezónu a v létě 2015 v klubu skončil. Vzápětí podepsal kontrakt s tehdy nováčkem 1. slovenské ligy, týmem MFK Zemplín Michalovce.\n\nV zimním přestupovém období ročníku 2015/16 odešel do České republiky do klubu FC Hradec Králové, kde se domluvil na kontraktu.\n\nPremiérový start v dresu Hradce Králové si připsal 12. března 2016 v ligovém utkání 18. kola proti B-týmu SK Sigma Olomouc (výhra 3:0), když v 82. minutě vystřídal Jana Pázlera. S mužstvem postoupil zpět do české nejvyšší soutěže, když jeho klub ve 28. kole hraném 17. 5. 2016 porazil FK Baník Sokolov 2:0 a 1. SC Znojmo, které bylo v tabulce na třetí pozici, prohrálo s FC Sellier & Bellot Vlašim. V neúplné sezoně 2015/16 nastoupil do čtyř ligových zápasů, ve kterých se objevil vždy jako střídající hráč. V létě 2016 v Hradci skončil.\n\nPřed sezonou 2016/17 se dohodl na kontraktu s mužstvem MFK Frýdek-Místek.\n\n"}
{"id": "948217", "url": "https://cs.wikipedia.org/wiki?curid=948217", "title": "Michail Vrubel", "text": "Michail Vrubel\n\nMichail Alexandrovič Vrubel (\"Михаил Александрович Врубель\", 17. března 1856, Omsk — 14. dubna 1910, Petrohrad) byl ruský malíř.\n\nVrubelův otec byl vojenský prokurátor polského původu (\"Wróbel\"). Michail Vrubel vystudoval práva na petrohradské univerzitě a absolvoval uměleckou akademii. Zpočátku se věnoval převážně duchovnímu umění, studoval zejména byzantské malířství, zároveň však vstřebával vlivy symbolismu a secese. Jeho návrhy na výzdobu kyjevské Katedrály sv. Vladimíra byly proto církví odmítnuty jako příliš avantgardní. \n\nVrubel se ve své tvorbě často inspiroval literárními díly, ilustroval Tolstého, Shakespeara, Goetha i ruské legendy. Zajímal se o psychologii, měl blízko k nihilismu i mysticismu. Velký vliv na umělce měla návštěva Benátek. Na svých obrazech často užíval bronzový prášek, který míchal do barev, aby dosáhl kovového efektu. Věnoval se také užitnému umění, tvořil sochy a reliéfy, navrhoval nábytek i nádobí. Jeho manželkou byla od roku 1896 operní pěvkyně Naděžda Ivanovna Zabelová, který byla modelem k řadě umělcových obrazů (známý je portrét v kostýmu Labutě z opery Rimského-Korsakova \"Pohádka o caru Saltánovi\").\n\nOd roku 1902 se u Vrubela objevily příznaky duševní choroby, kterou patrně způsobila nedoléčená syfilis. Jeho série obrazů na motivy Lermontovových básní (\"Sedící démon\", \"Letící démon\", \"Svržený démon\") vykazuje příznaky postupného rozpadu osobnosti. V roce 1906 Vrubel oslepl a nemohl dál malovat. Zemřel o čtyři roky později.\n\n"}
{"id": "948225", "url": "https://cs.wikipedia.org/wiki?curid=948225", "title": "Martin Kučaj", "text": "Martin Kučaj\n\nMartin Kučaj (25. dubna 1963 Ostrava) je ostravský hudebník, momentálně žijící a tvořící v Kanadě.\n\nNarodil se v Ostravě hudebníku Vlastimilu Kučajovi a zpěvačce Marii Rottrové. Po vystudování Pedagogické fakulty Univerzity Karlovy v Praze (obor český jazyk – hudební výchova) se dal na hudební dráhu. Začínal v Ostravě v různých garážových skupinách, z nichž vyčnívala především kapela Klon. Později se svým bratrem Vítem založil skupinu Tabu. V roce 1985 se přestěhoval do Prahy, kde působil ve skupinách Krausberry, Combo FH či Horká linka. S Ilonou Csákovou pracoval na projektu Rituál. Kromě toho vytvořil znělky pro televizní pořady Trip a Bago a v divadle Sklep hudbu k představení Mlýny. Do širšího povědomí se dostal až v roce 1994, kdy se skupinou Proud nahrál album Proud se songem \"Jedna malá holka\".\n\nOd roku 1998 žije v kanadském Torontu a svoji tvorbu zaměřil především na skládání hudby a znělek k různým pořadům (např. Beyblade či Jana a drak) či reklamám. Objevil se i v televizní seriálu Bigbít.\n\n\n\n"}
{"id": "948226", "url": "https://cs.wikipedia.org/wiki?curid=948226", "title": "Dallas/Fort Worth International Airport", "text": "Dallas/Fort Worth International Airport\n\nDallas/Fort Worth International Airport (IATA: DFW, ICAO: KDFW, FAA LID: DFW) je mezinárodní letiště mezi městy Dallas a Fort Worth v Texasu. Šlo se čtvrté nejrušnější letiště na světě podle pohybů letadel a patnácté nejrušnější letiště na světě podle cestujících v roce 2017. Letiště slouží jako dopravní uzel pro společnost American Airlines. K lednu 2020 odsud byly vypravovány lety do 260 destinací, z toho 67 mezinárodních a 193 tuzemských destinací v USA.\n\nJiž v roce 1927 Dallas navrhl společné letiště s Fort Worth, který to ale odmítl mu a tak měla obě města vlastní letiště. Myšlenka společného letiště byla opět oživena v roce 1961 poté, co FAA odmítla investovat separátně do dvou letišť (Greater Southwest International Airport ve Fort Worth a Love Field v Dallasu). Letiště se začalo budovat v roce 1969. V roce 1979 přestěhovali American Airlines své sídlo z New Yorku do Fort Worthu. Letiště je hlavním uzlem nejen pro American Airlines, ale i pro American Eagle. V roce 1989 bylo dokonce druhým nejfrekventovanějším letištěm na světě z hlediska počtu přepravených cestujících. Od roku 2005 spojuje terminály letiště vysokorychlostní tramvaj a ve stejném roce byl otevřen terminál D.\n\nLetiště má pět terminálů. Při stavebním záměru se bralo v úvahu budoucí rozšiřování letiště. Území letiště pro další rozšíření může mít maximálně 13 terminálů s kapacitou 260 míst pro letadla. Letiště provozuje pravidelné letecké spojení do 145 amerických a 48 mezinárodních destinací.\n\n"}
{"id": "948229", "url": "https://cs.wikipedia.org/wiki?curid=948229", "title": "Top Priority", "text": "Top Priority\n\nTop Priority je osmé sólové studiové album irského kytaristy a zpěváka Roryho Gallaghera. Jeho nahrávání probíhalo od března do dubna 1979 ve studiu Dierks Studios v Kolíně, producentem byl sám Gallagher a album vyšlo v září 1979 u vydavatelství Chrysalis Records.\n\nAutorem všech skladeb je Rory Gallagher.\n"}
{"id": "948236", "url": "https://cs.wikipedia.org/wiki?curid=948236", "title": "I. B třída Ústeckého kraje", "text": "I. B třída Ústeckého kraje\n\nI. B třída Ústeckého kraje patří společně s ostatními prvními B třídami mezi sedmé nejvyšší fotbalové soutěže v Česku. Je řízena Ústeckým krajským fotbalovým svazem. Hraje se každý rok od léta do jara se zimní přestávkou. V sezóně 2015/2016 se dělí na tři skupiny (A, B a C), skupina A má 14 účastníků, skupiny B a C po 13. Hrají ji týmy z oblasti Ústeckého kraje, každý s každým hraje jednou na domácím hřišti a jednou na hřišti soupeře. Celkem se tedy hraje 26 kol ve skupině A a 24 kol v ostatních skupinách. Vítězem se stává tým s nejvyšším počtem bodů v tabulce a postupuje společně s týmem na druhé příčce do I. A třídy. Poslední dva týmy sestupují do II. třídy příslušného okresu.\n"}
{"id": "948241", "url": "https://cs.wikipedia.org/wiki?curid=948241", "title": "Římskokatolická farnost Loukovec", "text": "Římskokatolická farnost Loukovec\n\nŘímskokatolická farnost Loukovec (lat. \"Laucovecium\") je územní společenství římských katolíků v Loukovci a okolí. Organizačně spadá do turnovského vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nJedná se o \"starobylou farnost\", tzn. pocházející ze středověku. Matriky jsou vedeny od roku 1662. Farnost byla kanonicky obnovena roku 1700.\n\nFara byla v Loukovci od nepaměti. Stála patrně na stejném místě jako ta současná. V roce 1700 byla postavena nová fara, ve které se do roku 1899 vystřídalo patnáct farářů, kteří sloužili bohoslužby i v obcích Březina, Jabloneček a Chocnějovice.\n\n\nZ důvodu efektivity duchovní správy byl vytvořen \"farní obvod\" (kolatura) farnosti Přepeře, jehož součástí je i farnost Loukovec, která je tak spravována \"excurrendo\".\n\nŘímskokatolická farnost Loukovec\n\n"}
{"id": "948245", "url": "https://cs.wikipedia.org/wiki?curid=948245", "title": "Hajvoron", "text": "Hajvoron\n\nHajvoron (; – \"Gajvoron\") je město na západě Kirovohradské oblasti na Ukrajině. Leží na pravém břehu Jižního Bugu ve vzdálenosti 176 kilometrů na západ od Kropyvnyckého, správního střediska oblasti. V roce 2012 žilo ve městě přes patnáct tisíc obyvatel.\n\nHajvoron byl založen v roce 1796 na místě staršího kozáckého osídlení, přičemž centrum leželo původně severozápadně od současného centra. Od roku 1899 se začal stávat centrem dnešních Hajvoronských úzkorozchodek, sítě úzkorozchodných železnic o délce 188 kilometrů.\n\nMěstem je Hajvoron od roku 1949.\n"}
{"id": "948253", "url": "https://cs.wikipedia.org/wiki?curid=948253", "title": "Vzduchoplavec Kráčmera", "text": "Vzduchoplavec Kráčmera\n\nVzduchoplavec Kráčmera je rodinný seriál České televize, vysílaný od 5. ledna 2010 premiérově na stanici ČT1, od roku 2012 pak na ČT2.\n\nFrantišek Kráčmera je fiktivní hrdina televizního seriálu, kterého představuje Tomáš Šulaj. Ten se v roce 2010 vydal na cestu balónem po stopách deníku, který měl před sto lety sepsat jeho praděd Franz Kráčmera. Pradědeček se podle scénáře narodil v roce 1876 v česko-německém Duchcově, v osmnácti letech odešel do Vídně, kde se později stal hlavním generálem letky hlídkovacích balónů a byl císařem povýšen do šlechtického stavu. V roce 1901 se stal prvním balónovým vzduchoplavcem z povolání a v následujících devíti letech proletěl České země v balónu, mapoval, zapisoval, fotografoval a kreslil, z čehož vznikl jeho deník.\n"}
{"id": "948255", "url": "https://cs.wikipedia.org/wiki?curid=948255", "title": "Kaple Bolestivé matky Boží (Dubenec)", "text": "Kaple Bolestivé matky Boží (Dubenec)\n\nKaple Bolestivé matky Boží je římskokatolická kaple v obci Dubenec, farnosti Dvůr Králové nad Labem. Kaple je situována u silnice z Dubence ve směru na Hřibojedy.\n\nKaple byla postavena farářem Böhmem v roce 1720. Na začátku sedmdesátých let 20. století byla vykradena a dveře poničeny. V roce 1978 kapličku s partou zedníků opravil pan Vejr z Velichovek, dveře opravil pan Krištuf z Dubence, vnitřní úpravu a její omalování provedl Václav Krystýnek ze Strážnice.\n\n"}
{"id": "948256", "url": "https://cs.wikipedia.org/wiki?curid=948256", "title": "Jill Johnsonová", "text": "Jill Johnsonová\n\nJill Johnsonová (nepřechýleně \"Johnson\", *24. května 1973, Ängelholm, Švédsko) je švédská country zpěvačka.\n\nSvou kariéru začala jako dvanáctiletá, když se stala vokalistkou v skupinách \"Country & Western band\" a \"Tomboola Band\" a odjela na turné do Dánska a Norska. Jejím prvním švédským hitem byla píseň \"Kommer tid, kommer vår\", společný duet s Janem Johansenem.\n\nŽije střídavě v loveckém zámečku v lesích západního Götalandu a ve Stockholmu.\n\n\n"}
{"id": "948257", "url": "https://cs.wikipedia.org/wiki?curid=948257", "title": "Brignoles", "text": "Brignoles\n\nBrignoles je francouzská obec v departementu Var v regionu Provence-Alpes-Côte d'Azur. V roce 2010 zde žilo 16 368 obyvatel. Je centrem arrondissementu Brignoles.\n\n\"Počet obyvatel\"\n\n"}
{"id": "948267", "url": "https://cs.wikipedia.org/wiki?curid=948267", "title": "Iňačovce", "text": "Iňačovce\n\nIňačovce jsou obec na Slovensku, v okrese Michalovce v Košickém kraji. V roce 2011 zde žilo 751 obyvatel.\n\nObec se nachází v Iňačovské tabuli podcelku Východoslovenské nížiny. Západní část území je odlesněná, východní část, která je tvořena náplavami Čierné vody, tvoří mokřady a rybniční soustava zahrnutá do Chráněného ptačího území Senianske rybníky. Nadmořská výška se pohybuje v rozmezí 100 až 104 m n. m., střed obce se nachází ve výšce 103 m.\n\n\n"}
{"id": "948269", "url": "https://cs.wikipedia.org/wiki?curid=948269", "title": "Království (seriál, 2013)", "text": "Království (seriál, 2013)\n\nKrálovství (v anglickém originále Reign) je americký dramatický televizní seriál, jehož autorkami jsou Laurie McCarthy a Stephanie SenGupta. Premiérově byl vysílán v letech 2013–2017 na stanici The CW. Celkově bylo natočeno 78 dílů ve čtyřech řadách.\n\nSeriál se zaměřuje na mládí skotské královny Marie Stuartovny a jejího budoucího manžela Františka II. Odehrává se ve Francii, první řada začíná v roce 1557.\n\nPrvní díl celého seriálu uvádí Marii Stuartovnu jako mladou dívku a zároveň skotskou královnu, vychovávanou v klášteře, aby byla pod ochranou do doby, kdy bude dost stará a zralá ke svatbě s následníkem francouzského trůnu. Je odloučena od všech známých a po pokusu o její vraždu je poslána do Francie, kde se má vdát za budoucího krále Františka II., se kterým se setkala naposledy ve věku 6 let. Po celou první řadu se potýká s místní politikou, vzrůstajícími city vůči Františkovi, i se svojí sokyní Kateřinou Medicejskou, Františkovou matkou, která v pozadí „tahá za nitky“, aby ochránila život svého syna. Marie je ve Francii nucena neustále se dožadovat vojenské síly na pomoc Skotska, které drží v šachu Anglie a její protestanti, a také čekat na svůj sňatek, který se králi přestává líbit, jelikož by Francie mohla hodně ztratit. Marie je neustále v nebezpečí, protože hrad skrývá víc tajemství, než si kdo myslí. Několik lidí by mělo neskonalou chuť připravit skotskou královnu a pozdější provdanou ženu a novou dauphinku o život.\n\nDruhá řada začíná smrtí šíleného krále Jindřicha II., kterého utajeně zabil sám František poté, co se jeho otec údajně zbláznil a při „hře na bitvu“ nechal potopit celou jednu loď s více než 50 lidmi. Pod identitou hraběte Montgomeryho ho při rytířském turnaji smrtelně zraní. Jindřich se také v posledních dnech života snažil o zabití svého prvorozeného syna, aby si mohl vzít jeho manželku Marii. Krátce po Jindřichově smrtí se vše může zdát idylické, ale jen do doby, než se ve Francii nerozmůže mor a na povrch vyplují spory mezi protestanty a katolíky. Marie otěhotní, ale vzápětí o dítě přijde a začne se od Františka později odcizovat, za což nemůže jen její neúspěch, ale i fakt, že byla pošpiněna francouzskými nekatolíky a vzbouřenci, kteří vtrhli do hradu. Naopak lady Lola, jedna ze skotských dvorních dam Marie, porodí Františkovi dítě, jež bylo počato jedné noci, které oba litují. František o potomkovi nevěděl, jelikož Lola nechtěla, aby zničila jeho manželství a také chtěla žít znovu normálně. Všechno však vypluje na povrch a nakonec se Marie a František dohodnou, že Lolina syna oficiálně prohlásí za následníka trůnu. Marie stále překonává strach, který vznikl po jejím znásilnění, ale potom se odcizí od všech přátel a pomocnou ruku jí nabídne až princ z rodu Bourbonů, Ludvík I. de Condé, do kterého se zamiluje. Ten je ale protestant a František jej nechá pronásledovat a zajmout. Při jeho zajmutí jej ale osvobodí lidé anglické královny Alžběty I., která Ludvíkovi slíbí, že si jej vezme, pokud získá francouzský trůn. Marie a František si k sobě znovu najdou cestu, neboť se král snaží před svými nejbližšími skrýt strašné tajemství.\n\nVe třetí řadě se naplňuje proroctví o Františkově smrti, kterou přivodí sňatek s Marií. Františkovi se znovu dostává do ucha infekce a počítá se s nejhorším. Jeho bratr Karel se vrátí ze Španělska, aby byl s bratrem v jeho posledních chvílích a aby se připravil na svou pozici nastávajícího francouzského krále. Role dauphina mu však radost vůbec nedělá. František se nepřestává snažit s Marií zplodit dítě, ale nakonec odejde na věčnost a Mariin život se zhroutí. Uvažuje se o jejím sňatku, ať už s Karlem nebo někým jiným, avšak silným, jelikož Skotsko potřebuje pomoc jako nikdy dřív. Na anglickém trůnu sedí po smrti Marie Tudorovny její sestra, rusovlasá ďáblice Alžběta I., které svou pomoc nabídla uražená Kateřina Medicejská. Marie získává silné sokyně, se kterými bude muset bojovat nejenom o Skotsko, ale i o Francii a své bezpečí a život. Začíná se psát jedna z posledních kapitol života Marie Stuartovny.\n\nKromě osudů Marie seriál sleduje i osudy jejích skotských dvorních dam: Kenny, Ayleen, Loly a Greer. Kenna se stane milenkou Jindřicha II., později si vezme Františkova nevlastního bratra Sebastiana, se kterým ale po čase přestane být šťastná a hledá lásku někde mimo manželské lože. Lola porodí syna Františkovi a postupně si nachází cestu k lordu Narcissovi. Greer si bude chtít vzít bohatého obchodníka, ten je ale protestant a ze země musí utéct. Ayleen se naplní proroctví a už nikdy se nesetká s rodinou, jelikož umírá. Seriál sleduje i politickou scénu, vyostřující se vztah Skotska a Anglie, kdy proti sobě stojí katolíci a protestanti.\n\nV Česku seriál premiérově vysílaly stanice AXN White (1. a 4. řada) a Nova Cinema (2. a 3. řada).\n\n"}
{"id": "948271", "url": "https://cs.wikipedia.org/wiki?curid=948271", "title": "Litevský fotbalový pohár", "text": "Litevský fotbalový pohár\n\nLitevský fotbalový pohár, oficiálním názvem Pohár Litevské fotbalové federace (litevsky \"Lietuvos futbolo federacijos taurė\", zkratkou \"LFF taurė\") je pohárová vyřazovací soutěž v litevském fotbale. Hraje se od roku 1947 (tehdy v rámci Sovětského svazu, kdy se jí účastnily týmy výlučně z Litevské SSR). Po získání nezávislosti Litvy v roce 1990 přijala soutěž současný název.\n\nAktuálním vítězem ze sezóny 2019 je FK Sūduva Marijampolė.\n\nZdroj:\nZdroj:\n\n"}
{"id": "948272", "url": "https://cs.wikipedia.org/wiki?curid=948272", "title": "Sainte-Geneviève-lès-Gasny", "text": "Sainte-Geneviève-lès-Gasny\n\nSainte-Geneviève-lès-Gasny je francouzská obec v departementu Eure v regionu Normandie. V roce 2010 zde žilo 652 obyvatel.\n\n\"Počet obyvatel\" \n\n"}
{"id": "948273", "url": "https://cs.wikipedia.org/wiki?curid=948273", "title": "Clark Gregg", "text": "Clark Gregg\n\nRobert Clark Gregg (* 2. dubna 1962, Boston, Massachusetts) je americký herec, scenárista a režisér.\n\nRobert Clark Gregg se narodil 2. dubna 1962 v Bostonu. Herecký debut zažil v roce 1988, kdy si zahrál ve snímku \"S mafií v patách\". V následujícím desetiletí se představil ve filmech jako \"Jasné nebezpečí\", \"Mimo podezření\", \"Obvyklí podezření\" nebo \"Magnolia\". Během první dekády 21. století hrál například ve snímcích \"A.I. Umělá inteligence\", \"Expres foto\", \"Údolí stínů\", \"Zkurvená noc\", \"V dobré společnosti\", \"Na lince je vrah\" a \"Na území žen\". V letech 2006–2010 působil v televizním sitcomu \"Nové trable staré Christine\". Dále se představil například ve filmech \"Mnoho povyku pro nic\" či \"Prodloužený víkend\".\n\nZlom v jeho kariéře nastal roku 2008, kdy se poprvé objevil v roli agenta Phila Coulsona ve filmu \"Iron Man\". V této roli se následně objevil ve filmech \"Iron Man 2\" (2010), \"Thor\" (2011), \"Avengers\" (2012), \"Captain Marvel\" (2019), televizním seriálu \"Agenti S.H.I.E.L.D.\" (od 2013) a webovém seriálu \"\" (2016).\n\nNapsal a režíroval filmy \"Zalknutí\" (2008) a \"Trust Me\" (2013).\n\nOd roku 2001 je ženatý s herečkou Jennifer Grey, se kterou má dceru Stellu.\n\n"}
{"id": "948277", "url": "https://cs.wikipedia.org/wiki?curid=948277", "title": "Big White Cloud", "text": "Big White Cloud\n\n„Big White Cloud“ je píseň velšského hudebníka a hudebního skladatele Johna Calea. Poprvé vyšla jako čtvrtá píseň v pořadí na jeho debutovém albu \"Vintage Violence\" v březnu 1970. Dne 3. listopadu toho roku pak píseň vyšla na singlu, přičemž na jeho straně B byla „Gideon's Bible“ rovněž z alba \"Vintage Violence\".\n\nPíseň byla nahrána spolu s ostatními z alba \"Vintage Violence\" ve dnech 27. a 29. října 1969 v neznámém studiu v New Yorku. O produkci se staral Cale spolu s Lewisem Merensteinem. Výkonným producentem byl John McClure. V roce 1994 vyšla píseň jako součást kompilace \"Seducing Down the Door: A Collection 1970−1990\".\n\nV roce 2007 byla píseň nahrána znovu pro film \"Sejmi eso\" (oproti původní verzi byla delší a byla doplněna o různé efekty). Vedle Calea samotného v této verzi hráli ještě Dustin Boyer (kytara), Joseph Karnes (baskytara) a Michael Jerome (bicí). Tato verze v roce 2007 vyšla pouze jako elektronický download, ale brzy poté pak i na 7\" vinylové desce jako bonus ke koncertnímu albu \"Circus Live\".\n\nRoku 2018 byla píseň použita v epizodě „Birds of a Feather“ seriálu \"Dva světy\".\n"}
{"id": "948280", "url": "https://cs.wikipedia.org/wiki?curid=948280", "title": "Kráska a zvíře (seriál)", "text": "Kráska a zvíře (seriál)\n\nKráska a zvíře (v anglickém originále Beauty & the Beast) je americký dramatický fantasy televizní seriál, jehož autorkami jsou Sherri Cooper a Jennifer Levin. Je volně inspirován seriálem \"Beauty and the Beast\" z 80. let 20. století. Premiérově byl vysílán v letech 2012–2016 na stanici The CW. Celkově bylo natočeno 70 dílů ve čtyřech řadách.\n\nDetektiv Catherine Chandlerová byla svědkem vraždy své matky a před vrahy prý byla zachráněna zvířetem. O devět let později ji případ vraždy zavede ke zjištění, že bývalý voják Vincent Keller, který byl údajně zabit ve službě, není mrtvý. Catherine se s ním sblíží a začne zjišťovat více o vraždě své matky a o tom, kdo (a co) Vincent skutečně je.\n\nV Česku začala seriál vysílat jako první od 22. června 2013 kabelová televize AXN, o rok později, od 12. července 2014, jej pak začala vysílat i stanice Prima Love.\n\n"}
{"id": "948285", "url": "https://cs.wikipedia.org/wiki?curid=948285", "title": "Karlota Parmská", "text": "Karlota Parmská\n\nKarlota, celým jménem Karlota Marie Anna Tereza Ferdinanda Josefa Jana Luisa Rosalie Vincenza (7. září 1777, Parma, Itálie − 5. dubna 1813, Řím) byla parmská princezna.\n\nNarodila se jako čtvrté dítě a třetí dcera vévody Ferdinanda a arcivévodkyně Marie Amálie Rakouské.\n\nVyrůstala se staršími sourozenci v Parmě na vévodském dvoře. Všichni její mladší sourozenci zemřeli v dětském věku. V roce 1797 vstoupila do dominikánského řádu v Parmě. Již jako jeptiška založila klášter v Colorno. Kvůli politickým změnám musela v roce 1805 odejít z Colorna do Říma, kde žila v klášteře \"Santi Domenico e Sisto\". Zde také zemřela.\n\n"}
{"id": "948287", "url": "https://cs.wikipedia.org/wiki?curid=948287", "title": "Jumbo (In Tha Modern World)", "text": "Jumbo (In Tha Modern World)\n\n„Jumbo (In Tha Modern World)“ je píseň velšského hudebníka a hudebního skladatele Johna Calea. Poprvé vyšla v červnu 2006 jako singl, nikdy však na jakémkoliv studiovém albu. Singl vyšel pouze v digitální formě, nikoliv však na CD ani na vinylové desce. Pro rozhlasové diskžokeje byl singl vydán i na CD, přičemž vedle této písně obsahoval i její instrumentální, nikde jinde nedostupnou, verzi. Autorem obalu singlu je Rick Myers. K písni byl natočen i videoklip režírovaný společností Minivegas.\n\nHudbu i text k písni složil Cale, který je rovněž jejím aranžérem, a produkoval ji Cale spolu s Mickeym Petraliou.\n\nV únoru 2007 vyšla píseň jako bonusový singl k LP alba \"Circus Live\", přičemž na jeho straně B byl remix skladby „Gravel Drive“.\n\nNa bicí v písni hrál Danny Frankel. Ten o písni řekl, že kvůli vlivu Maureen Tuckerové (hrála s Calem ve skupině The Velvet Underground) postavil svou bicí soupravu podle jejího vzoru. Dále se na nahrávce podílel například baskytarista Juan Alderete, člen skupiny The Mars Volta, a Caleův častý spolupracovník Dustin Boyer.\n\n"}
{"id": "948293", "url": "https://cs.wikipedia.org/wiki?curid=948293", "title": "Římskokatolická farnost Břežany u Znojma", "text": "Římskokatolická farnost Břežany u Znojma\n\nŘímskokatolická farnost Břežany u Znojma je územní společenství římských katolíků s farním kostelem Zvěstování Páně v obci Břežany v děkanátu Znojmo.\nPrvní písemná zmínka o vsi pochází z roku 1222. V tomto roce zde byl vysvěcen původní kostel sv. Bartoloměje. Do té doby byly Břežany součástí farnosti Pravice, písemnými prameny doložené k roku 1191. Kostel během staletí velmi zchátral. Při svatbě hraběnky Gabriely Lichtenštejnové (1738) ze vstupního portálu vypadnul kámen. Hraběnka složila slib, že pokud se na ni při svatbě kostelík nezřítí a ona se někdy stane dědičkou rodového majetku (v tu chvíli to bylo nepravděpodobné), nechá postavit nový kostel. To se stalo v letech 1765–1771. Kostel byl zasvěcen patrociniu Zvěstování Páně.\nFarářem je od 1. srpna 2003 R. D. Mgr. Petr Bartoněk.\n\nDnem vzájemných modliteb farností za bohoslovce a bohoslovců za farnosti brněnské diecéze je 11. prosinec. Adorační den připadá na nejbližší neděli po 10. červnu.\n\nVe farnosti se pravidelně koná tříkrálová sbírka. V roce 2017 činil její výtěžek v Břežanech 7 555 korun, v Mackovicích 8 484 korun a v Pravicích 7 525 korun.\n\nFarnost se v roce 2010 zapojila do projektu Noc kostelů.\n\n"}
{"id": "948299", "url": "https://cs.wikipedia.org/wiki?curid=948299", "title": "Seznam dílů seriálu Kráska a zvíře", "text": "Seznam dílů seriálu Kráska a zvíře\n\nToto je seznam dílů seriálu \"Kráska a zvíře\". Americký televizní seriál \"Kráska a zvíře\" je moderní sci-fi kriminální zpracování klasického příběhu s geneticky upraveným válečným hrdinou a policistkou. Premiérově jej v letech 2012–2016 vysílala americká stanice The CW, v Česku pak kabelová stanice AXN a následně od července 2014 stanice Prima Love.\n\n<onlyinclude></onlyinclude>\n\n"}
{"id": "948301", "url": "https://cs.wikipedia.org/wiki?curid=948301", "title": "Outta the Bag", "text": "Outta the Bag\n\n„Outta the Bag“ je píseň velšského hudebníka a hudebního skladatele Johna Calea. Poprvé vyšla v lednu 2006 jako třetí a poslední singl z alba \"Black Acetate\", které vyšlo v říjnu předchozího roku. Singl vyšel pouze v digitální formě, nikoliv však na CD ani na vinylové desce. Hudbu i text k písni složil Cale a produkoval ji Cale spolu s Herbem Grahamem.\n\nV původní studiové verzi písně hraje vedle Calea (zpěv, kytara, klávesy) a Grahama (baskytara, bicí, perkuse, programování) hrají ještě Dave Levita (kytara) a doprovodní zpěváci Jaspr Baj, Musiic Galloway a Nailah Porter.\n"}
{"id": "948305", "url": "https://cs.wikipedia.org/wiki?curid=948305", "title": "Ferdinand I. Neapolsko-Sicilský", "text": "Ferdinand I. Neapolsko-Sicilský\n\nFerdinand I. (12. ledna 1751, Neapol – 4. ledna 1825, Neapol), byl v letech 1816–1825 prvním králem Obojí Sicílie, před tím vládl od roku 1759 v Neapolském království jako král Ferdinand IV. a v Sicilském království jako Ferdinand III. Z trůnu byl za dobu své vlády sesazen v Neapoli celkem dvakrát: poprvé během revoluce v roce 1799 a podruhé Napoleonem Bonapartem v roce 1805.\n\nFerdinand byl třetím synem krále Karla III. Španělského a jeho manželky Marie Amálie Saské. V roce 1759 zemřel ve Španělsku král Ferdinand VI. a Karel, v té době neapolský a sicilský král, jej následoval jako král španělský. Trůn v Neapoli přenechal třetímu synovi Ferdinandovi, protože nejstarší Filip byl mentálně postižený a druhorozený Karel se stal následníkem trůnu ve Španělsku. Ferdinand I. je zakladatelem neapolsko-sicilské linie rodu Bourbonů.\n\nFerdinand se narodil v Neapoli a vyrůstal v palácích v Portici a Casertě. Od mala byl vyučován latině, francouzštině a němčině, ale více než pár frází se do konce života z těchto jazyků nenaučil. Měl také problémy s výukou počtů. V oblasti vzdělávání byl nejúspěšnější v psaní, kde jeho učitel poukazoval na hezký rukopis. Vynikal ovšem v plavání, v lovu a jízdě na koni. Britský velvyslanec v Neapoli jej popisoval jako málo jemnocitného, vzteklého a vzpurného. Král měl bledou, podlouhlou tvář, v niž dominoval nos – a proto se mu přezdívalo \"Il re nasone\", „král Nosatec“ – měl široká ústa, živý pohled a drobnou, ale robustní postavu. Ferdinand měl rád zvířata a tak po královském paláci volně pobíhalo množství psů, koček, králíků a poletovali papoušci.\n\nV roce 1759 jeho otec abdikoval a Ferdinand se v souladu s úmluvami stal králem. Do jeho plnoletosti za něho vládla regentská rada v čele s Toskáncem Bernardem Tanuccim. Tento schopný muž chtěl většinu moci soustředit ve svých rukou, a proto zanedbával další vzdělání mladého krále a podporoval jej údajně v jeho zálibě v zábavách, požitcích a lenosti, nikoliv ve vzdělávání a vládě. Přesto již roku 1778 lze ocenit Ferdinandovo rozhodnutí adaptovat část královského paláce v San Leuciu u Caserty na hedvábnickou manufakturu.\n\nFerdinandovo dětství skončilo v roce 1767 a jeho prvním počinem bylo vyhnání jezuitů. Následujícího roku se oženil s rakouskou arcivévodkyní Marií Karolinou, druhou nejmladší dcerou královny Marie Terezie a císaře Františka I. Štěpána. Dle manželské smlouvy se směla Marie Karolina po narození prvního syna účastnit zasedání státní rady a královna tohoto politického vlivu využila.\n\nTanucci, který královně odporoval, byl v roce 1777 ze svých funkcí odvolán. V roce 1779 byl velitelem námořnictva jmenován Angličan sir John Acton, který podporoval Marii Karolinu ve snaze vymanit se ze španělského vlivu a sblížit se s Rakouskem a Velkou Británií. Po vypuknutí Francouzské revoluce v roce 1789 nebyl neapolský dvůr v rozporu s Francií a královna dokonce sympatizovala s některými revolučními myšlenkami, ale když byli v roce 1793 popraveni francouzský král a královna, její mladší sestra, připojilo se Neapolsko k protifrancouzské koalici. Když v roce 1798 vstoupili Francouzi do Říma, uprchla královská rodina na lodi admirála Nelsona na Sicílii. Během plavby loď přepadla bouře a náročnou cestu nepřežil králův nejmladší syn Albert, který zemřel na vyčerpání.\n\nV lednu 1799 obsadili Francouzi i Neapol. Když o několik týdnů později byli Napoleonovi vojáci odvoláni do severní Itálie, král Ferdinand využil situace, narychlo sestavil armádu a pod vedením kardinála Ruffa ji vyslal dobýt zpět pevninskou část království. S podporou britského dělostřelectva se v květnu 1800 podařilo dosáhnout Neapole. Král se vrátil do města brzy poté a vypořádal se s lidmi, kteří spolupracovali s Francouzi. Když začala válka mezi Francií a Rakouskem, Ferdinand sice v roce 1805 podepsal smlouvu o neutralitě, nicméně krátce poté se spojil s Rakouskem a umožnil anglicko-ruským vojskům vstoupit do Neapole. Po bitvě u Slavkova vyslal Napoleon armádu do jižní Itálie a Ferdinand byl nucen znovu uprchnout do Palerma (23. ledna 1806), kam byl brzy následován manželkou a dětmi.\n\nDne 14. února 1806 obsadila Napoleonova vojska Neapol, prohlásila Bourbony za zbavené trůnu a Napoleonův bratr Josef byl prohlášen neapolským králem. Ferdinand nadále vládl na Sicílii za britské podpory. Na Sicílii existoval parlamentní systém již delší dobu a lord William Bentinck, britský ministr financí, trval na reformě ústavy dle britského a francouzského typu. Ferdinand se faktické moci vzdal, syna Františka jmenoval regentem a královna na naléhání Bentincka odešla do exilu v Rakousku, kde v roce 1814 zemřela.\n\nPo porážce v neapolské válce byl sesazen z trůnu v Neapoli Joachim Murat a Ferdinand se v roce 1815 vrátil na trůn, ale byl pod vlivem Rakouska a Rakušan hrabě von Westmeath byl dokonce vrchním velitelem armád. Po příští čtyři roky vládl Ferdinand jako absolutistický monarcha a nepřipouštěl ústavní reformy.\n\nPotlačování liberálních názorů však vedlo k šíření vlivu tzv. karbonářů, kteří v té době zaujali velkou část armády. V červenci 1820 vypukla vojenská vzpoura a Ferdinand byl donucen k podpisu ústavy. Oproti tomu vzpoura na Sicílii byla úspěšně potlačena neapolskými vojáky. Úspěch revoluce v Neapoli velmi znepokojil Svatou alianci, která se strachovala šíření podobných nálad do dalších italských států, případně do celé Evropy. Král byl přesvědčen kancléřem Metternichem a ten vyslal rakouskou armádu do Neapole na „obnovení pořádku“. Dne 7. března 1821 byli u Rieti neapolští revolucionáři poraženi rakouskými vojsky, která následně vstoupila do Neapole. Po vítězství Rakušanů král rozpustil parlament, tvrdě potlačoval liberály a pronásledoval karbonáře. Rakouský hrabě Ficquelmont byl jmenován velvyslancem v Neapoli a jako takový prakticky řídil správu země a posiloval rakouský vliv. Ferdinand I. zemřel v roce 1825 jako čtyřiasedmdesátiletý po šedesáti šesti letech vlády.\n\nFerdinand se 7. 4. 1768 oženil s druhou nejmladší dcerou královny Marie Terezie, arcivévodkyní Marií Karolinou. Měli spolu celkem osmnáct dětí:\n\nNecelé tři měsíce po smrti své první ženy se král Ferdinand 27. listopadu 1814 oženil se 44letou Lucií Migliaccio. Toto morganatické a skandální manželství bylo bezdětné a Lucie přežila Ferdinanda o pouhý jeden rok.\n"}
{"id": "948307", "url": "https://cs.wikipedia.org/wiki?curid=948307", "title": "Kopolymerní textilní vlákna", "text": "Kopolymerní textilní vlákna\n\nKopolymerní textilní vlákna\njsou vlákna s molekulovými řetězci z různých, pravidelně rozložených monomerů. \n\nVšechny složky sloučeniny polymerizují společně, vhodným složením kopolymerů lze zlepšit vlastnosti výsledné textilie, např. afinita k barvivům, termální stabilita, antistatika apod.\n\nPříklady: modakryl , kopolyester\n\n• Denninger/Giese: \"Textil- und Modelexikon\", Deutscher Fachverlag Frankfurt/Main 2006, ISBN 3-87150-848-9, str. 130 \n"}
{"id": "948311", "url": "https://cs.wikipedia.org/wiki?curid=948311", "title": "Římskokatolická farnost Vysoké nad Jizerou", "text": "Římskokatolická farnost Vysoké nad Jizerou\n\nŘímskokatolická farnost Vysoké nad Jizerou (lat. \"Hochstadium, Wysoka\") je územní společenství římských katolíků ve Vysokém nad Jizerou a okolí. Organizačně spadá do turnovského vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nOd roku 1344 byla v místě plebánie. Po třicetileté válce se stala filiálkou fary v Semilech. Matriky jsou vedeny od roku 1695. Farnost byla kanonicky obnovena roku 1700.\n\n\nŘímskokatolická farnost Vysoké nad Jizerou\n\n"}
{"id": "948314", "url": "https://cs.wikipedia.org/wiki?curid=948314", "title": "Římskokatolická farnost Litobratřice", "text": "Římskokatolická farnost Litobratřice\n\nŘímskokatolická farnost Litobratřice je územní společenství římských katolíků s farním kostelem svatého Jiří v děkanátu Znojmo.\nKostel v Litobratřicích se poprvé připomíná již roku 1278. Současný kostel svatého Jiří byl vystavěn roku 1790 na místě zbořeného chrámu, ze kterého zůstala jen věž z přelomu 15. a 16. století.\n\nV letech 2008–2009 se uskutečnila celková oprava kostela svatého Jiří. V první etapě v roce 2008 byla provedena oprava střechy nad chrámovou lodí, věže kostela a fasády nadokapní části věže. V druhé etapě v roce 2009 bylo provedeno odvlhčení obvodového zdiva kostela a svedení dešťové vody do dešťové kanalizace. Také se opravila fasáda, výplně stavebních otvorů a schody.\nAdministrátorem excurrendo je od 1. srpna 2003 R. D. Mgr. Petr Bartoněk.\n\nDnem vzájemných modliteb farností za bohoslovce a bohoslovců za farnosti brněnské diecéze je 13. prosinec. Adorační den připadá na nejbližší neděli po 26. srpnu.\n\nVe farnosti se pravidelně koná tříkrálová sbírka. V roce 2017 činil její výtěžek 11 638 korun.\n\nFarnost se v roce 2011 zapojila do projektu Noc kostelů.\n\n"}
{"id": "948316", "url": "https://cs.wikipedia.org/wiki?curid=948316", "title": "Bruslařský klub Hradec Králové", "text": "Bruslařský klub Hradec Králové\n\nBK Hradec Králové (celým názvem: Bruslařský klub Hradec Králové) byl československý klub ledního hokeje, který sídlil v Hradci Králové. Založen byl v roce 1925, zanikl v roce 1945.\n\nSvé domácí zápasy odehrával v Jiráskových sadech.\n\nHokejový oddíl v Bruslařském klubu Hradec Králové byl ustaven v roce 1925. V roce 1926 klub vstupuje do ČSLH. V roce 1941 dochází k rozkolu a klub je rozdělen na dvě části. Hokejový klub Bruslařský klub hockey Hradec Králové hraje mistrovská utkání až do roku 1945, ve kterém klub prakticky zaniká. Dochází k fúzi s hokejovou Slávií a vzniká BK Hockey Slavia Hradec Králové.\n\n\n"}
{"id": "948319", "url": "https://cs.wikipedia.org/wiki?curid=948319", "title": "Kvalifikace na Mistrovství světa ve fotbale 2014 (UEFA) – baráž", "text": "Kvalifikace na Mistrovství světa ve fotbale 2014 (UEFA) – baráž\n\nBaráž o mistrovství světa ve fotbale 2014 (UEFA) určila poslední čtyři evropské účastníky mistrovství světa ve fotbale 2014.\n\nDo baráže postoupilo nejlepších 8 týmů na druhých místech skupinové fáze. Jeden tým tak přímo vypadl, přestože se umístil na druhé příčce. Do tohoto žebříčku se nepočítaly výsledky se šestými týmy v dané skupině, aby nebyla pětičlenná skupina znevýhodněna.\n\n\nKritéria pro seřazení druhých týmů\n\nLos baráže proběhnul 21. října 2013 v Curychu. Proti každému týmu z koše 1 byl nalosován tým z koše 2.\n\n\nV jednotlivých dvojicích se hrálo systémem doma-venku. Úvodní zápasy se odehrály 15., zatímco odvety 19. listopadu 2013. Z obou zápasů se sečetlo skóre a lepší tým postoupil na mistrovství světa ve fotbale 2014. V případě rovnosti sečteného skóre rozhodovalo pravidlo venkovních gólů. V případě, že ani to nerozhodlo, hrálo se v odvetném zápase prodloužení, případně došlo k penaltovému rozstřelu.\n\n\" zvítězilo celkovým skóre 4:2 a postoupilo na Mistrovství světa ve fotbale 2014.\"\n\n\" zvítězila celkovým skóre 3:2 a postoupila na Mistrovství světa ve fotbale 2014.\"\n\n\" zvítězilo celkovým skóre 4:2 a postoupilo na Mistrovství světa ve fotbale 2014.\"\n\n\" zvítězilo celkovým skóre 2:0 a postoupilo na Mistrovství světa ve fotbale 2014.\"\n\nK prvnímu zápasu baráže nesměli kvůli dvěma žlutým kartám nastoupit následující hráči:\n\n"}
{"id": "948320", "url": "https://cs.wikipedia.org/wiki?curid=948320", "title": "Seznam sportovních nositelů Medaile Za zásluhy", "text": "Seznam sportovních nositelů Medaile Za zásluhy\n\nNositelé české Medaile Za zásluhy v oblasti sportu:\n\n"}
{"id": "948322", "url": "https://cs.wikipedia.org/wiki?curid=948322", "title": "Perfect (píseň, John Cale)", "text": "Perfect (píseň, John Cale)\n\n„Perfect“ je píseň velšského hudebníka a hudebního skladatele Johna Calea. Poprvé vyšla dne 17. října 2005 jako druhý singl z alba \"Black Acetate\". Singl vyšel pouze na CD, nikoliv však v digitální formě ani na vinylové desce. Hudbu i text k písni složil Cale a produkoval ji Cale spolu s Herbem Grahamem. Na straně B tohoto singlu byla píseň „Reading My Mind (Paisley Sound Remix)“, která původně vyšla na japonské verzi Caleova předchozího alba \"HoboSapiens\". Píseň „Perfect“ se dostala do žebříčku časopisu \"The Sunday Times\" mezi dvacet nejlepších popových písní roku.\n\nV původní studiové verzi písně hraje vedle Calea (zpěv, kytara, klávesy) a Grahama (baskytara, bicí, perkuse) hraje ještě Dave Levita (kytara).\n\nK písni byl rovněž natočen videoklip.\n\nAutorem všech skladeb je John Cale.\n"}
{"id": "948328", "url": "https://cs.wikipedia.org/wiki?curid=948328", "title": "Portfolio manažer", "text": "Portfolio manažer\n\nPortfolio manažer (správce portfolia) je člověk, který se zabývá aktivní správou investičního portfolia a prostředků do něj svěřených.\n\nPráce portfolio manažera spočívá především ve spravování svěřeného portfolia. Je velice psychicky náročná, vyžaduje výborné ekonomické znalosti, pevné nervy, zdravý úsudek a schopnost zdravě riskovat. Manažer totiž velmi často nakládá s obrovským množstvím prostředků. Mezi jeho hlavní úlohy patří:\n\nHlavním cílem portfolio manažerů je maximalizace výnosů při přiměřeném riziku a dlouhodobá prosperita. Obecně platí snaha o vyrovnání poměru riziko/výnos formou diverzifikace portfolia. Jsou však i případy, kdy se manažeři zaměřují na rizikové tituly.\n"}
{"id": "948332", "url": "https://cs.wikipedia.org/wiki?curid=948332", "title": "Suzana Dinić", "text": "Suzana Dinić\n\nSuzana Dinić srbskou cyrilicí \"Сузана Динић\" (* 1. června 1986 Zaječar, SR Srbsko, Socialistická federativní republika Jugoslávie, dnes Srbsko) je srbská zpěvačka, klavíristka a členka dívčí hudební skupiny Beauty Queens.\n\nSuzana Dinić se narodila 1. června 1986. Ve věku 16 let se zapsala na Fakultu múzických umění ve městě Zaječar a studoval hru na klavír. Na svém prvním sólovém koncertě vystoupila, když jí bylo 10. Při koncertě na Ukrajině ji doprovázel Lavovski filharmonický orchestr. Získala řadu ocenění na národní i mezinárodní půdě pěveckých soutěží. Od roku 2003 zpívala ve sboru \"Collegium Musicum\" pod taktovkou Darinka Matice Marovice.\n\nV roce 2012 se zúčastnila běloruského hudebního festivalu \"Slovanský bazar\", který se koná každoročně ve Vitebsku, kde reprezentovala Srbsko. První večer soutěžní večer festivalu získala 82 bodů a druhý den získala 94 bodů. Celkem tedy za 2 dny získala 176 bodů, což stačilo na 11. místo. Jedna z písní, se kterou vystoupila na festivale, nesla jméno \"\"Nudim Ti Srce Svoje\"\". S touto písní se také zúčastnila srbského národního kola \"Beovizija 2007\", ale do finále soutěže se nekvalifikovala.\n\n\n\n"}
{"id": "948333", "url": "https://cs.wikipedia.org/wiki?curid=948333", "title": "SK Slavia Hradec Králové (lední hokej)", "text": "SK Slavia Hradec Králové (lední hokej)\n\nSK Slavia Hradec Králové (celým názvem: Sportovní klub Slavia Hradec Králové) byl československý klub ledního hokeje, který sídlil v Hradci Králové. Založen byl v roce 1921, zanikl v roce 1948. Klubové barvy byly červená a bílá.\n\nSvé domácí zápasy odehrával v Novákových sadech.\n\nHokejový oddíl v SK Slavia Hradec Králové byl ustaven ve třicátých letech. V roce 1941 vstupuje celek do 1.a třídy Orlické župy, kde dosahuje průměrných výsledků. Přelomem ve výkonnosti je rok 1945, ve kterém dochází k fúzi s BK Hradec Králové a vzniká BK Hockey Slavia Hradec Králové. Po komunistickém puči dochází v prosinci 1948 k násilné přeměně na Sokol VČE Hradec Králové, a tím hokejová Slavia zaniká.\n\n\n"}
{"id": "948340", "url": "https://cs.wikipedia.org/wiki?curid=948340", "title": "Glukosinoláty", "text": "Glukosinoláty\n\nGlukosinoláty (také hořčičné glykosidy, thioglykosidy) jsou sirné glykosidy, organické sloučeniny které jsou sekundárními produkty rostlin k jejich ochraně proti škůdcům (jako přírodní pesticidy). Způsobují štiplavé aroma některých rostlin, nejčastěji u čeledi brukvovitých, a ve větším množství mohou způsobit zažívací potíže či otravu.\n\nGlukosinoláty jsou biologicky aktivní látky syntetizované z proteinogenních i neproteinogenních aminokyselin. Obsahují síru, jejíž zdrojem bývá aminokyselina L-cystein. Podle typu postranního řetězce jich rozeznáváme přes 120 druhů.\n\nSamotné glukosinoláty nemají biologické účinky, ty se projeví až po mechanickém porušení rostliny. Tehdy spojením enzymu myrosinázy (umístěné odděleně v buňkách idioblastů) s glukosinoláty (obsaženými v parenchymatických pletivech) dojde k hydrolýze při které mj. vznikají isothiokyanáty (aktivace detoxikačních enzymů) a indoly (antimutagenní a antikarcinogenní produkty). Obecně vznikají také nitrily. Jejich hlavní účinky jsou antinutriční (váží jód), antimikrobiální, antifungicidní a antibakteriální.\n\nIsothiokyanáty jsou buď ostře páchnoucí látky (hořčičná silice) nebo nepáchnoucí které zase ostře chutnají. Indoly vznikají nejvíce v čínském zelí, urychlují odbourávání hormonů estrogenů a snižují riziko rakoviny. Z určitého typu glukosinolátů štěpením vznikají thiooxazolidony, které u lidí způsobují zvětšení štítné žlázy.\n\nPři rozkladu glukosinolátů vznikají sloučeniny které jsou podle výzkumů pokládány pro člověka za toxické (goitrogen) a mutagenní, byly proto vyšlechtěny některé druhy brukvovité zeleniny s jejich nízkým obsahem. Z novějších výzkumů naopak vyplývá, že vliv sloučenin glukosinolátů na lidské zdraví je i kladný.\n\nGlukosinoláty jako sirné sloučeniny se podílejí na nevábných čichových a chuťových vlastnostech krmiv, ve větším množství takového krmiva se hořkost může projevit i v mléku nebo mase zvířat. Dlouhodobý příjem takovéhoto krmiva vede ke zvýšení činnosti štítné žlázy, poškozuje játra (hepatotoxicita), ledviny a nadledviny (nefrotoxicita), může způsobit i pokles plodnosti.\n\n"}
{"id": "948350", "url": "https://cs.wikipedia.org/wiki?curid=948350", "title": "Ksenija Milošević", "text": "Ksenija Milošević\n\nKsenija Milošević srbskou cyrilicí \"Ксенија Милошевић\" (* 26. dubna 1982 Bělehrad, SR Srbsko, Socialistická federativní republika Jugoslávie, dnes Srbsko) je srbská zpěvačka a houslistka, členka dívčí hudební skupiny Beauty Queens.\n\nKsenija Milošević se narodila 26. dubna 1982 v Bělehradě. Studovala hru na housle ve třídě profesora Dejana Mihailoviče, absolvovala Fakultu múzických umění v Bělehradě. V roce 2005 získala titul Magistr. Získal mnoho ocenění a vystupovala jako sólista s předními orchestry Srbska. Od roku 2001 působila jako zástupce prvních houslí bělehradského filharmonického orchestru a tuto pozici zastávala 2 koncertní sezóny. Zúčastnila se mnoha mezinárodních festivalů s ethno kapelou \"Ognjen and Friends\". \n\nV roce 2006 zahrála na housle a zpívala doprovodné vokály k písni \"\"Lejla\"\" skupiny Hari Mata Hari, která reprezentovala Bosnu a Hercegovinu na Eurovision Song Contest 2006. V roce 2007 byla doprovodnou vokalistkou k srbské vítězné písni \"\"Molitva\"\", kde vystoupila i s Marijou Šerifović. V roce 2012 hrála housle a zpívala doprovodné vokály s Željkem Joksimovićem k písní \"Nije Ljubav Stvar\" (\"Ниje Љбав Ствар\"), se kterou reprezentovala Srbsko na Eurovision Song Contest 2012. Také byla vokalistkou i na Eurovision Song Contest 2013, kdy reprezentovala Srbsko s triem Moje 3.\n\n\n"}
{"id": "948358", "url": "https://cs.wikipedia.org/wiki?curid=948358", "title": "Turn the Lights On", "text": "Turn the Lights On\n\n„Turn the Lights On“ je píseň velšského hudebníka a hudebního skladatele Johna Calea. Poprvé vyšla v srpnu 2005 jako první singl z alba \"Black Acetate\", které následně vyšlo v září téhož roku. Singl vyšel pouze v digitální formě, nikoliv však na CD ani na vinylové desce. Hudbu i text k písni složil Cale a produkoval ji Cale spolu s Herbem Grahamem.\n\nV původní studiové verzi písně hraje vedle Calea (zpěv, kytara, klávesy) a Grahama (baskytara, bicí, perkuse) hraje ještě Dave Levita (kytara).\n"}
{"id": "948367", "url": "https://cs.wikipedia.org/wiki?curid=948367", "title": "Mezinárodní selská unie", "text": "Mezinárodní selská unie\n\nMezinárodní selská unie (: \") je mezinárodní organizace sdružující zemědělské (agrární) politické strany. Někdy se označuje jako „Zelená internacionála“ nebo jako „První zelená internacionála“.\n\nV roce 1921 ji založili členové agrárních stran z Bulharska, Československa, Chorvatska a Polska s názvem Mezinárodní agrární byro (: \"). Za Československo byla zakládajícím členem Republikánská strana zemědělského a malorolnického lidu (agrární strana). Antonín Švehla a Milan Hodža patřili mezi klíčové postavy v době vzniku byra. Na generálního tajemníka navrhl Švehla tajemníka agrární strany Karla Mečíře.\n\nŠvehla definoval i program MAB, kterými byly pozemková reforma a zastoupení zemědělců na moci, kde by působili jako přirození ochránci klidu a míru. Filosoficky program vycházel z teze, že půda je prazdrojem veškeré existence a vlastnictví půdy tedy i základem moci.\n\nMAB vydávalo svůj \"Bulletin du Bureau International Agraire\", který vycházel nejprve v češtině, pouze část příspěvků byla překládána do francouzštiny. Až později byl trojjazyčný: česky, francouzsky a německy.\n\nV roce 1928, kdy proběhla valná hromada MAB v Praze, bylo jeho členy 17 politických stran z střední a východní Evropy. Bylo zpočátku protipólem na dělnictvo orientované Socialistické internacionály a Kominterny a později protějškem tzv. Krestinterny (oficiálně Rudé zemědělské internacionály), která sdružovala agrární subjekty s prokomunistickou orientací na Moskvu. Přestože se tak podařilo rozšířit jeho řady nad rámec původní slovanské spolupráce na skutečně mezinárodní organizaci, na druhou stranu MAB nedokázalo přerůst rozměr ryze odborné spolupráce.\n\nNázev Mezinárodní selská unie má od roku 1947.\n\nV roce 1952 proběhl v Československu tzv. proces se Zelenou internacionálou, v jehož průběhu byla komunistickou justicí obviněna řada představitelů katolické inteligence z ilegální spolupráce s Mezinárodní selskou unií, tehdy sídlící v USA. Mezi šesti odsouzenými dostal prof. Josef Kepka trest smrti.\n\n"}
{"id": "948373", "url": "https://cs.wikipedia.org/wiki?curid=948373", "title": "Pavel Volčík", "text": "Pavel Volčík\n\nPavel Volčík (* 7. září 1950) je český politik a lékař, v letech 2013 až 2017 poslanec Poslanecké sněmovny PČR, v letech 1998 až 2002 a opět 2006 až 2014 zastupitel města Vsetína, nestraník za hnutí ANO 2011.\n\nProfesním zaměřením je neurolog. Více než 30 let pracoval v nemocnici ve Vsetíně, řadu let působil jako primář neurologického oddělení (do roku 2007).\n\nZačínal na komunální úrovni, když v komunálních volbách v roce 1998 úspěšně kandidoval jako nestraník za Volbu pro město do Zastupitelstva města Vsetína. Mandát zastupitele obhájil za stejné uskupení i v roce 2006 a v roce 2010.\n\nVe volbách do Poslanecké sněmovny PČR v roce 2013 kandidoval ze třetího místa kandidátky hnutí ANO 2011 z pozice nestraníka ve Zlínském kraji a byl zvolen. Ve volbách do Poslanecké sněmovny PČR v roce 2017 již nekandidoval.\n"}
{"id": "948379", "url": "https://cs.wikipedia.org/wiki?curid=948379", "title": "Val-d'Isère", "text": "Val-d'Isère\n\nVal-d'Isère je francouzská obec v departementu Savojsko v regionu Auvergne-Rhône-Alpes. Nachází se v údolí Tarentaise přibližně 5 km od státní hranice s Itálií. Val-d'Isère leží také na hranici národního parku Vanoise, který vznikl v roce 1963. Obec je známá především jako lyžařské středisko, v roce 1992 zde probíhaly soutěže v alpském lyžování v rámci zimních olympijských her. Pravidelně jsou zde pořádány závody Světového poháru v alpském lyžování a v roce 2009 zde proběhlo mistrovství světa.\n\nPrvní známky lidského osídlení v obci jsou známy z dob Římské říše. V roce 1637 získala obec farní práva a roku 1664 zde byl vybudován farní kostel.\n\nHistorie lyžování ve Val-d'Isère sahá do roku 1930, kdy zde byl vybudován lyžařský vlek. Později zde byla vybudována také lanová dráha.\n\nV údolí Tarentaise se nachází největší počet lyžařských středisek na světě. Mezi nejznámější skiareály patří Paradiski (Les Arcs, La Plagne) nebo Les Trois Vallées (Courchevel, Méribel, Val Thorens). Západní a střední části obce dominuje především chatová oblast, zatímco ve východní části leží řada výškových budov. Společně s okolím obce Tignes tvoří Val-d'Isère součást rozsáhlého lyžařského komplexu Espace Killy.\n\nV okolí obce se nachází řada sjezdovek jak pro zimní, tak také pro letní lyžování. Některé z nich dipsonují umělým zasněžováním. Většina sjezdovek je opatřena lyžařskými vleky. Z Val-d'Isère vede pozemní lanová dráha Funival na vrchol Bellevarde. Podobnou dráhou disponuje také nedaleká obec Tignes, odkud jsou pasažéři transportování k ledovci Grande Motte. Mezi obcí Val-d'Isère a její částí La Daille je provozována bezplatná autobusová doprava.\n\nV roce 1992 probíhaly ve Val-d'Isère závody v alpském lyžování v rámci zimních olympijských her. Pravidelně jsou zde pořádány závody Světového poháru v alpském lyžování. V roce 2009 zde Mezinárodní lyžařská federace uspořádala mistrovství světa. V roce 2007 zde byla zahájena devátá etapa cyklistického závodu Tour de France vedoucí do Briançonu.\n\n\n"}
{"id": "948380", "url": "https://cs.wikipedia.org/wiki?curid=948380", "title": "Bektaş Demirel", "text": "Bektaş Demirel\n\nBektaş Demirel rodným jménem Visita Asanov (* 8. února 1976) je bývalý sovětský, ruský a turecký zápasník–judista čečenské národnosti. Turecko reprezentoval od roku 1994.\n\nV roce 1991 zvítězil na prestižním Evropském olympijském festivalu mládeže jako 17letý Visita Asanov, člen groznyjského klubu Lokomotiv vedený Felixem Kucelem. V závěru roku 1994 získal titul juniorského mistra Evropy jako 18letý Bektaş Demirel. Do turecka ho přivedl čečenský trenér Leva Sultanov, který pracoval v Istanbulu. V rámci urychlení získání tureckého občanství podstoupil změnu jména. V turecké seniorské reprezentaci startoval od roku 1995 v pololehké váze do 65 kg a v témže roce vybojoval třetím místem na mistrovství světa účastnickou kvótu v pololehké váze na olympijské hry v Atlantě. V turecké nominaci na olympijské hry porazil Hüseyina Özkana, ale do Atlanty si nepřivezl optimální formu. Vypadl v úvodním kole s Jihokorejcem I Song-hunem.\n\nOd roku 1997 přešel kvůli Özkanovi do lehké váhy do 73 kg. S lehkou vahou koketoval již v roce 1996, ale výsledkově se neprosazoval. V roce 2000 se na olympijské hry v Sydney nekvalifikoval. Od roku 2001 se vrátil do pololehké váhy. V roce 2004 mu k nominaci na olympijské hry v Athénách pomohlo zranění Hüseyina Özkana. V Athénách startoval jako úřadující mistr Evropy a hned v úvodním kole vyprovodil z turnaje favorizovaného Francouze Larbi Benboudaouda na ippon technikou tani-otoši. V dalším kole však nestačil Bulhara Georgi Georgieva a skončil v poli poražených. Sportovní kariéru ukončil v roce 2006. Věnuje se trenérské práci.\n\n\n\n"}
{"id": "948381", "url": "https://cs.wikipedia.org/wiki?curid=948381", "title": "Petr Kořenek", "text": "Petr Kořenek\n\nPetr Kořenek (* 23. srpna 1966 Vsetín) je český politik, v letech 2013 až 2017 poslanec Poslanecké sněmovny PČR, v letech 2010 až 2014 místostarosta města Vsetína a člen ČSSD.\n\nPo absolvování všeobecné ekonomiky na Střední ekonomické škole ve Valašském Meziříčí a oboru vychovatel na Střední pedagogické škole v Přerově vystudoval učitelství na Pedagogické fakultě Univerzity Palackého v Olomouci (získal titul Mgr.).\n\nNásledně krátce působil ve vsetínské Jednotě (rok 1984) a na Základní škole Otrokovice, Trávníky (1984 až 1985). Od roku 1985 pracuje na Základní škole Vsetín, Luh, kde zastával i funkci zástupce ředitele a od roku 2005 pak ředitele školy.\n\nTřikrát neúspěšně kandidoval do Zastupitelstva města Vsetína. Nejdříve v komunálních volbách v roce 1994 jako nestraník za subjekt \"Koalice ČMSS, SZ, HZ\", pak v komunálních volbách v roce 1998 jako nestraník za subjekt \"Sdružení SZ, NK\" a v komunálních volbách v roce 2002 už jako člen ČSSD. Uspěl až v komunálních volbách v roce 2010, po kterých se stal zároveň místostarostou města. Ve volbách v roce 2014 obhájil post zastupitele města, ale pozici místostarosty si neudržel.\n\nDo vyšší politiky se pokoušel vstoupit, když v krajských volbách v roce 2008 a v krajských volbách v roce 2012 kandidoval za ČSSD do Zastupitelstva Zlínského kraje, ale ani jednou neuspěl.\n\nNeúspěšně se pokoušel dostat i do Poslanecké sněmovny PČR ve volbách v roce 2010. Ve volbách do Poslanecké sněmovny PČR v roce 2013 kandidoval ze třetího místa ve Zlínském kraji za ČSSD a byl zvolen. Od 5. prosince 2013 zastával pozici místopředsedy sněmovního ústavně právního výboru. Ve volbách do Poslanecké sněmovny PČR v roce 2017 obhajoval svůj poslanecký mandát za ČSSD ve Zlínském kraji, ale neuspěl.\n\nVe volbách do Senátu PČR v roce 2018 kandidoval za ČSSD v obvodu č. 77 – Vsetín. Se ziskem 8,84 % hlasů skončil na 4. místě.\n"}
{"id": "948383", "url": "https://cs.wikipedia.org/wiki?curid=948383", "title": "Charlottenburg", "text": "Charlottenburg\n\nCharlottenburg je čtvrť Berlína, kde se nachází palácová stavba \"zámek Charlottenburg\", největší zámek v Berlíně. Místo je centrem kultury a nočního života.\n\n\n\n"}
{"id": "948384", "url": "https://cs.wikipedia.org/wiki?curid=948384", "title": "Mešní formulář", "text": "Mešní formulář\n\nMešní formulář je soubor všech liturgických textů potřebných pro slavení mše v určitý liturgický den nebo pro určitou příležitost, s výjimkou těch, které jsou uvedeny v mešním řádu (zvláště ordinárium), a eucharistické modlitby. Svůj mešní formulář mají také některé vigilie.\n\nKaždý mešní formulář římského ritu obsahuje\na dále pak všechna čtení (ta někdy misál neobsahuje, takže se musejí číst z lekcionáře).\n"}
{"id": "948394", "url": "https://cs.wikipedia.org/wiki?curid=948394", "title": "Fukui", "text": "Fukui\n\nFukui () v japonštině může znamenat:\n"}
{"id": "948399", "url": "https://cs.wikipedia.org/wiki?curid=948399", "title": "Zhůří (Čachrov)", "text": "Zhůří (Čachrov)\n\nZhůří () je zaniklá obec u Javorné v okrese Klatovy. Zhůří leží v katastrálním území Zhůří o rozloze 15,05 km² uvnitř Národního parku Šumava.\n\nV době největšího rozmachu v obci žilo až 600 obyvatel. V devatenáctém století ve Zhůří žily necelé dvě stovky obyvatel, v obci stály kostel Nejsvětější Trojice a hamr. \n\nDne 5. května 1945 se obec stala dějištěm bojů mezi postupujícími americkými jednotkami 90. pěší divize a bránícími se německými okupanty, zejména důstojnickými kadety a příslušníky Hitlerjugend, při kterých padlo 10 amerických vojáků v německé léčce a 24 německých vojáků v následných bojích.\n\nNásledně byla obec postižena v roce 1946 odsunem všech obyvatel, jelikož byli německé národnosti, a v roce 1952 se stala součástí vojenského prostoru Dobrá Voda, což definitivně přispělo k jejímu definitivnímu vysídlení od civilního obyvatelstva. \n\nNa místě bývalého kostela vznikla v roce 1999 nová kaplička Nejsvětější Trojice. V roce 2012 začala výstavba tzv. Kříže smíření, připomínajícího jak tragické osudy padlých amerických vojáků, tak vyhnaných německých obyvatel.\n\nV katastrálním území Zhůří leží čtyři maloplošná zvláště chráněná území:\n\n\n\n"}
{"id": "948403", "url": "https://cs.wikipedia.org/wiki?curid=948403", "title": "Jasový analyzátor", "text": "Jasový analyzátor\n\nJasový analyzátor je měřicí přístroj, který umožňuje plošné měření a následné analyzování rozložení jasu na osvětlovaných plochách a nebo světelných zdrojích. \n\nObvykle se jedná o speciální digitální fotoaparát nebo kameru, jehož spektrální citlivost je přizpůsobena (hardwarově či softwarově) citlivosti lidského oka, normálního fotometrického pozorovatele. Na tuto citlivost se přizpůsobují všechny dnes používané fotometry, tedy např. luxmetry a jasoměry. Jasový analyzátor spojuje funkci záznamu a zpracování tohoto záznamu následně obvykle v počítači pomocí speciálního software. Běžným výsledkem měření pomocí jasového analyzátoru je tzv. jasová mapa. Jedná se o plošné vyjádření hodnot jasu pomocí barevné škály (palety), tzv. pseudobarev. Jednotlivým barvám odpovídá určitá hodnota jasu. Z jasové mapy je tak možné snadno odečítat hodnoty jasu jednotlivých bodů. Snímek jasové mapy je tvořen maticí bodů obvykle v pravoúhlé pravidelné matici běžně s počtem přesahujícím 1 milión bodů.\n\nSvětelná informace reprezentující jas jednotlivých snímaných ploch se šíří formou světelných paprsků, které jsou prostřednictvím optiky přístroje promítnuty na snímací čip (CMOS nebo CCD). Zde vytváří obraz snímané scény a každý bod snímače prakticky sleduje určitý bod (plošku) v dané reálné scéně. Získaný signál v jednotlivých bodech je přímo úměrný jasu dané elementární plochy. Citlivost záznamového zařízení se nastavuje změnou clonového čísla, expoziční doby a citlivosti ISO. Tyto parametry a hodnota signálu v každém bodě jsou vstupními údaji do výpočtu výsledného jasu. K převodu se používá speciálních kalibračních funkcí, které převádějí získané hodnoty z digitálního obrazu na jas a zároveň korigují známé chyby přístroje, jako je např. chyba vinětace objektivu, ale třeba i nepřesnost expozičního času nebo clony. Každý bod obrazu tak dostává specifickou převodní funkci získanou při procesu kalibrace přístroje, čímž je možné zpětně získat z uložené hodnoty (obvykle ze surových dat - RAW snímku) hodnotu fotometrického jasu.\n\nJasový analyzátor, resp. jeho softwarová část, obvykle poskytuje následující funkce:\n\n"}
{"id": "948408", "url": "https://cs.wikipedia.org/wiki?curid=948408", "title": "Leopold, princ ze Salerna", "text": "Leopold, princ ze Salerna\n\nLeopold \"celým jménem\" Leopold Jan Josef Michael (2. července 1790, Neapol − 10. března 1851, Neapol), byl neapolský a sicilský princ, druhý nejmladší a druhý přeživší syn krále Ferdinanda I. a královny Marie Karoliny Rakouské.\n\nLeopold se narodil v Neapoli jako šestý syn krále Ferdinanda a královny Marie Karoliny. Z otcovy strany byli jeho prarodiči král Karel III. a královna Marie Amálie Saská. Z matčiny pak královna Marie Terezie a císař František I. Štěpán.\n\nLeopold se 28. července 1816 oženil ve Vídni se svou neteří, arcivévodkyní Klementinou Rakouskou, třetí přeživší dcerou císaře Františka II. a Leopoldovy vlastní sestry Marie Terezy. Manželé měli celkem čtyři děti, ale pouze jedna dcera se dožila dospělosti, ostatní děti zemřely ve velmi nízkém věku:\n\nLeopold měl také mimomanželský poměr s vídeňskou tanečnicí Fanny Elsslerovou, se kterou měl syna Františka (1827 – ?).\n\n"}
{"id": "948409", "url": "https://cs.wikipedia.org/wiki?curid=948409", "title": "Římskokatolická farnost Dyjákovičky", "text": "Římskokatolická farnost Dyjákovičky\n\nŘímskokatolická farnost Dyjákovičky je územní společenství římských katolíků s farním kostelem svatého Víta v obci Dyjákovičky v děkanátu Znojmo.\nPrvní zmínky o obci Dyjákovičky pochází z období kolem roku 1200, kdy při vysvěcování kostela v Louce daroval moravský markrabí Vladislav Jindřich Louckému klášteru desátek a patronát kostela v Dyjákovičkách. Kostel je zasvěcen svatému Vítu a je v jádru gotický. V roce 1577 byl opraven a rozšířen. Roku 1800 byly zakoupeny nové varhany, roku 1836 byly pořízeny obrazy křížové cesty. Původní pamětní kniha farní byla psána od roku 1801.\nFarářem je od 1. září 2004 R. D. Jaroslav Kárník.\n\nDnem vzájemných modliteb farností za bohoslovce a bohoslovců za farnosti brněnské diecéze je 18. duben. Adorační den připadá na 14. srpna.\n\nVe farnosti se pravidelně koná tříkrálová sbírka. V roce 2017 činil její výtěžek v Dyjákovičkách 13 900 korun.\n\n"}
{"id": "948411", "url": "https://cs.wikipedia.org/wiki?curid=948411", "title": "Věra Kovářová", "text": "Věra Kovářová\n\nVěra Kovářová (* 20. ledna 1964 Praha) je česká politička, od března 2014 místopředsedkyně hnutí STAN, od října 2013 poslankyně Poslanecké sněmovny PČR, od roku 2008 zastupitelka Středočeského kraje a bývalá starostka obce Chýně.\n\nPo absolvování gymnázia v Praze (1978 až 1982) vystudovala v letech 1982 až 1987 zahraniční obchod na Vysoké škole ekonomické v Praze (získala titul Ing.). V letech 1990 až 2000 působila jako lektorka pro výuku hospodářské němčiny na European Business School Prague, kde si také doplnila vzdělání (1995 až 1997) v manažerském postgraduálním studiu (získala titul MIM = Master of International Management). Absolvovala doplňkové studium právní němčiny na Univerzitě Karlově. Dlouhodobě se věnovala vyučování německého jazyka a překladům z němčiny do češtiny.\n\nOd roku 2006 působí ve Sdružení místních samospráv ČR, a to na pozici místopředsedkyně. Od roku 2011 je členkou dozorčí rady podniku Čepro, a.s. a předsedkyní dozorčí rady Hospicu knížete Václava, o.p.s.\n\nNyní pracuje jako ředitelka o.p.s., jako\npřekladatelka a lektorka německého jazyka. Věra Kovářová je vdaná a má jednu\ndceru. Ve volném čase hraje na flétnu, ráda plave, poznává krásy svého kraje či\npracuje na zahradě.\n\nV komunální politice se pokoušela prosadit už při volbách v roce 1998, kdy neúspěšně kandidovala jako nestraník za Stranu konzervativní smlouvy do Zastupitelstva Městské části Praha 7. Uspěla až v komunálních volbách v roce 2006, kdy se dostala do Zastupitelstva obce Chýně v okrese Praha-západ jako nestraník na kandidátce subjektu \"Sdružení nezávislých kandidátů - Arbor\". Ve volebním období 2006 až 2010 zároveň působila nejdříve jako místostarostka obce (2006 až 2008) a posléze jako starostka obce (2008 až 2010). Mandát zastupitelky obhájila v komunálních volbách v roce 2010 na kandidátce TOP 09 a STAN a ve volbách 2014 na kandidátce STAN. V únoru 2016 však na mandát zastupitelky obce rezignovala.\n\nDo vyšší politiky vstoupila, když byla jako nestranička zvolena za subjekt \"Nezávislí starostové pro kraj\" v krajských volbách v roce 2008 zastupitelkou Středočeského kraje. Mandát krajské zastupitelky obhájila v krajských volbách v roce 2012 na kandidátce TOP 09 a Starostů pro Středočeský kraj a v krajských volbách v roce 2016 na samostatné kandidátce STAN.\n\nZúčastnila se rovněž voleb do Senátu PČR v roce 2010, kdy kandidovala za TOP 09 a STAN v obvodu č. 16 - Beroun. Postoupila sice do druhého kola, ale v něm těsně prohrála s Jiřím Oberfalzerem z ODS v poměru 48,12 % ku 51,87 %.\n\nVe volbách do Poslanecké sněmovny PČR v roce 2010 neúspěšně kandidovala ve Středočeském kraji za TOP 09. V dalších volbách do Poslanecké sněmovny PČR v roce 2013 kandidovala ze třetího místa opět ve Středočeském kraji jako členka STAN na kandidátce TOP 09 a tentokrát byla zvolena.\n\nNa konci března 2014 byla na VI. Republikovém sněmu v Průhonicích u Prahy zvolena místopředsedkyní STAN. Na IX. republikovém sněmu STAN v Praze obhájila dne 25. března 2017 post místopředsedkyně hnutí, hlas jí dalo 108 ze 148 delegátů (tj. 73 %). Stejně tak obhájila post řadové místopředsedkyně hnutí STAN i na X. republikovém sněmu v dubnu 2019. Dostala 129 hlasů od 152 delegátů.\n\nVe volbách do Poslanecké sněmovny PČR v roce 2017 obhájila svůj poslanecký mandát za hnutí STAN ve Středočeském kraji.\n\n"}
{"id": "948416", "url": "https://cs.wikipedia.org/wiki?curid=948416", "title": "Vaterland – lovecký deník", "text": "Vaterland – lovecký deník\n\nVaterland – lovecký deník (2004) je český debutový film režiséra Davida Jařaba. Vypráví o čtyřech příslušnících rodu Czadských (dva bratři s manželkami a jejich dva bratranci), kteří se vypravili na staré rodinné sídlo, které je dnes ve špatném stavu. Rodinné sídlo se aspoň částečně povedlo uchovat díky práci majordoma Willmera. Během pobytu na panství se muži vydávají s náčiním svých předků na lov „kostrounů“.\n\nFilm získal Českého lva v kategorii nejlepší výtvarný počin.\n\n"}
{"id": "948429", "url": "https://cs.wikipedia.org/wiki?curid=948429", "title": "Aleš Kmoníček", "text": "Aleš Kmoníček\n\nAleš Kmoníček (* 25. srpna 1969) je český sportovní manažer, od roku 2013 generální manažer hradeckého hokejového klubu Mountfield HK, člen představensta Asociace profesionálních klubů ledního hokeje a předseda disciplinární komise ČSLH.\n\n\n"}
{"id": "948432", "url": "https://cs.wikipedia.org/wiki?curid=948432", "title": "Chororapithecus abyssinicus", "text": "Chororapithecus abyssinicus\n\nChororapithecus abyssinicus je druh vyhynulých hominidů, žijících ve svrchním miocénu (před 10 - 10,5 miliony let) na území dnešní Etiopie.\n\nJediný druh \"Chororapithecus abyssinicus\" byl nalezen teprve v roce 2006 a je dosud doložen pouze 9 izolovanými zuby (jeden špičák a osm stoliček) z jediné lokality \"Beticha\" na jihu Afarské pánve. Jméno je odvozeno z místa nálezu v geologické formaci Chorora v Etiopii, původně nazývané Habeš (\"Abyssinia\").\n\nNalezené zuby byly přizpůsobené konzumaci tuhé vláknité potravy, například listů a stonků. Podle autorů popisu by se na základě velikosti a morfologie stoliček mohlo jednat o předka moderních goril. Dokladů je však zatím málo a většina odborníků je ohledně fylogeneze rodu \"Chororapithecus\" spíše skeptická. Může se jednat i o hominida, který nemá k současným gorilám žádný vztah, ale vyvinuly se u něj podobně utvářené zuby kvůli shodnému typu potravy. K potvrzení nebo vyvrácení příbuzenského vztahu ke gorilám budou nezbytné další nálezy.\n\nVýznam nálezu spočívá v tom, že se jedná o jednu z mála fosilií ze svrchního miocénu v Africe. Spolu s rody \"Nakalipithecus\" a \"Samburupithecus\" tak zaplňuje mezeru v paleontologickém záznamu z doby těsně předcházející vzniku homininů.\n\nNález by také mohl posunout předpokládané oddělení vývojové linie goril a homininů dál do minulosti. Dosud se předpokládalo oddělení těchto větví zhruba před 8 miliony let, ale v případě, že \"Chororapithecus\" patří ke gorilám, musely by se oddělit již před 11 miliony let.\n\n"}
{"id": "948452", "url": "https://cs.wikipedia.org/wiki?curid=948452", "title": "Croydon (Londýn)", "text": "Croydon (Londýn)\n\nCroydon je město v jižním Londýně v obvodu Croydon v Anglii ve Spojeném království. Nachází se přibližně patnáct kilometrů jižně od Charing Cross. V roce 2001 zde žilo 330 587 obyvatel.\n"}
{"id": "948453", "url": "https://cs.wikipedia.org/wiki?curid=948453", "title": "Radomír Havel", "text": "Radomír Havel\n\nRadomír Havel (* 16. února 1973, Plzeň) je bývalý český fotbalový brankář. Po ukončení kariéry v roce 2003 pracoval jako sportovní ředitel FC Viktoria Plzeň.\n\nV české lize hrál za FC Viktoria Plzeň, SK Sigma Olomouc a FK Teplice. Nastoupil v 89 ligových utkáních.\n"}
{"id": "948461", "url": "https://cs.wikipedia.org/wiki?curid=948461", "title": "Anton Steiner (politik)", "text": "Anton Steiner (politik)\n\nAnton Steiner (18. června 1849 Pšov – leden 1925 Pšov) byl rakouský a český statkář a politik německé národnosti, na konci 19. století poslanec Českého zemského sněmu a Říšské rady.\n\nVystudoval reálnou školu v Chomutově (později v Mostu) a hospodářskou školu v Kadani. Profesí byl statkářem v rodném Pšově u Podbořan, kde v mladém věku převzal správu otcova hospodářství. Byl členem obecní rady a stal se i starostou Pšova.\n\nV 80. letech se zapojil i do zemské a celostátní politiky. V doplňovacích volbách roku 1884 byl zvolen v kurii venkovských obcí (obvod Most, Hory Kateřinské, Jirkov) do Českého zemského sněmu. Od téhož roku zasedal také v Říšské radě (celostátní zákonodárný sbor). Slib složil 22. ledna 1884. Ve vídeňském parlamentu zastupoval kurii venkovských obcí, obvod Žatec, Chomutov, Most, Teplice atd.\n\nMandát v zemském sněmu obhájil za svůj obvod v řádných volbách v roce 1889 a opět ve volbách v roce 1895. Uvádí se jako německý liberál (takzvaná Ústavní strana, později Německá pokroková strana). Podle jiného zdroje v zemském sněmu zastupoval obvod Žatec, Podbořany, Jesenice. Mezitím pokračoval rovněž ve výkonu mandátu poslance Říšské rady, kam se dostal v řádných volbách roku 1885, nyní za kurii venkovských obcí, obvod Žatec, Chomutov atd. Rezignaci oznámil dopisem 21. ledna 1888. Do Říšské rady se ještě vrátil po volbách roku 1897. Slib složil na 12. zasedání sněmovny.Nyní zastupoval kurii venkovských obcí, obvod Karlovy Vary, Jáchymov, Kadaň, Podbořany atd. Na Říšské radě byl dlouho členem klubu Sjednocená německá levice.\n\nByl také členem německé sekce zemské zemědělské rady. Zasloužil se o organizování sudetoněmeckého zemědělského stavu. Patřil mezi zakladatele \"Německého hospodářského ústředního svazu\" (Zentralverband). V roce 1885 se rovněž stal okresním starostou v Podbořanech a dlouhodobě zastával funkci předsedy okresního zemědělského spolku. Velkou aktivitu vyvíjel na podporu chmelařství na Žatecku. Po 33 let byl členem výboru Žateckého chmelařského spolku, přičemž se stal i jeho předsedou, později čestným předsedou.\n\nZemřel v rodném Pšově v lednu 1925 ve věku 76 let.\n\n"}
{"id": "948478", "url": "https://cs.wikipedia.org/wiki?curid=948478", "title": "Kaple Panny Marie (Bezděkov nad Metují)", "text": "Kaple Panny Marie (Bezděkov nad Metují)\n\nKaple Panny Marie je římskokatolická kaple v Bezděkově nad Metují.\n\nKaplička byla postavena nejspíše v souvislosti s válečnými událostmi mezi lety 1740–1763. K opravám kaple došlo v letech 1922 a 1935. V šedesátých letech 20. století kaple zchátrala, byla bez vnitřního vybavení a sloužila k uskladnění zemědělského náčiní.\n\nPři opravách v roce 2005 byl proveden restaurátorský průzkum a po sejmutí několika vrstev vápenných nátěrů se objevily fragmenty modrošedých kontur rokokového ornamentu, který patrně pokrýval celou stropní klenbu. Vstup byl původně širší, otevřený a zaklenutý obloukem. Při proměřování stavby bylo zjištěno, že půdorys má barokní charakter. Také se ukázalo, že stavba měla původně segmentový štít s nízkou atikou. Kaplička byla slavnostně vysvěcena a po opravě znovuotevřena 10. května 2008.\n\n"}
{"id": "948494", "url": "https://cs.wikipedia.org/wiki?curid=948494", "title": "Helena Erbenová", "text": "Helena Erbenová\n\nHelena Erbenová (* 6. února 1979 Jablonec nad Nisou), rozená Balatková, je česká triatlonistka a bývalá běžkyně na lyžích. Je dcerou lyžařky Heleny Balatkové a švagrovou Lukáše Bauera.\n\nČeskou republiku reprezentovala v běhu na lyžích na Zimních olympijských hrách 2002 a 2006. Jejím nejlepším individuálním výsledkem je 29. místo ze skiatlonu v Turíně 2006, ve sprintu dvojic dosáhla 12. příčky (Turín) a ve štafetách pomohla českému družstvu k šestému (Turín) a čtvrtému (Salt Lake City 2002) místu. Pravidelně se účastnila světových šampionátů (2001, 2003, 2005, 2007 a 2009). Poslední lyžařské závody absolvovala na jaře 2011, následně se začala věnovat triatlonu. V roce 2012 se stala mistryní Evropy v terénním a v zimním triatlonu, o rok později mistryní světa a vítězkou Světového poháru v terénním triatlonu.\n\nŽije v Nové Vsi nad Nisou.\n\n"}
{"id": "948495", "url": "https://cs.wikipedia.org/wiki?curid=948495", "title": "Jukiči Fukuzawa", "text": "Jukiči Fukuzawa\n\nJukiči Fukuzawa (japonsky: [Fukuzawa Jukiči] Hepburnovým přepisem: Yukichi Fukuzawa; 10. ledna 1835 v Ósace – 3. února 1901 v Tokiu) byl japonský samuraj, pedagog, autor a novinář, zakladatel univerzity Kei'ó-Gidžuku (jap. ). Založil deník Džidži šimpo () a Institut nakažlivých nemocí ( [Densembjó Kenkjúdžo]). Seznámil Japonsko se západními myšlenkami, politickými a ekonomickými systémy a byl nejvlivnějším osvícenským myslitelem období Meidži. Jeho dílo \"Gakumon no Susume\" ( - Povzbuzení ke studiu, 1872–1874) bylo ve své době bestsellerem.\n\nNarodil se 10. ledna 1835 v Ósace. Otec Hjakusuke Fukuzawa byl níže postavený, nicméně respektovaný samuraj. V Ósace reprezentoval Nakatsu a spravoval finance svého pána. Zemřel, když byl Jukičimu jeden rok. Zůstali po něm dva synové a tři dcery. Rodina se po smrti otce vrátila do Nakatsu. Živořili a malý Jukiči spravoval sandále. Do školy nastoupil až ve čtrnácti a kvůli nízké hodnosti otce byl šikanován. V domě, kde rodina bydlela, je dnes muzeum.\n\nV létě roku 1853 ho starší bratr Sannosuke poslal do Nagasaki, aby studoval holandštinu a západní dělostřelectví. Poté co mu spolužák podstrčil falešný dopis, že jeho matka onemocněla, odešel do Ósaky. Pod vedením lékaře Ogaty Koana (1810-1863) pokračoval ve studiu medicíny a přírodních věd a přepsal a přeložil knihu o budování opevnění. V průběhu tříletého studia Sannosuke zemřel a Jukiči převzal službu hradního strážce. Matka však pána uprosila, aby směl studium dokončit. V roce 1858 si Jukiči nakonec otevřel v Tokiu vlastní školu holandských studií.\n\nKdyž po ansejských dohodách Japonsko otevřelo svoje přístavy západu, Fukuzawa zjistil, že jazykem západu je angličtina. Přestože neměl učitele ani slovník, začal se v Jokohamě učit anglicky. Roku 1860 odplul jako námořník s japonskou delegací do San Francisca. Strávil zde měsíc, zakoupil si Websterův slovník a vyfotil se s dcerou místního fotografa. Po návratu překládal diplomatické dokumenty a sepsal své první dílo Slovíčka a fráze v angličtině, čínštině a japonštině.\n\nNásledující rok se oženil s Okin, dcerou výše postaveného samuraje z Nakatsu. Jako oficiální tlumočník pak doprovázel poselstvo do Evropy. Navštívil Francii, Velkou Británii, Holandsko, Německo, Rusko a Portugalsko. V roce 1867 byl podruhé v USA. Svoje zkušenosti shrnul v bestselleru Poměry na západě. Odborné knihy a jazykové učebnice, které přivezl z cest, si ručně přepisovali japonští studenti.\n\nPo úspěchu knihy Poměry na západě se stal předním odborníkem na západní kulturu, přesto po celý život nosil samurajský oděv. Věnoval se publikační, překladatelské a přednáškové činnosti. Své eseje vydal pod názvem Výzva ke vzdělání. Zcela opustil tradiční literární styl a psal tak, aby dílům rozuměli i prostí lidé.\n\nDne 1. března 1862 začal Fukuzawa vydávat nezávislé noviny Džidži šimpo, které se staly katalyzátorem společenských změn. Vedle článků o politice, domácích i zahraničních tématech, politické ekonomii, vzdělávání a školství, morálce, ženských právech aj. se zde objevovala i satira. Články a parodie, které sám napsal, později obsáhly více než polovinu z 22 svazků jeho sebraných děl.\n\nZa své peníze zřídil roku 1867 školu Kei'ó-Gidžuku. Ta vyučovala přírodní vědy, západní jazyky a nově dokonce i tělocvik. Velký důraz se kladl na překladatelskou činnost. Starší a zkušenější žáci učili mladší, učitelé a žáci si byli rovni. Kei'ó-Gidžuku navštěvovaly stovky studentů a od roku 1890 zde působili američtí učitelé. Škola získala roku 1920 oficiální statut univerzity.\n\nSvoji rozsáhlou činnost zaměřil na školství, filozofii a etiku. Založil Institut lékařských věd, navrhl reformu japonštiny, pomáhal zakládat školy a prosazoval reformu vzdělávání. Dokonce sepsal vlastní morální kodex \"Šúšin jórjó\". Po celý život hledal cestu, jak smířit dávné tradice s moderní dobou a z jeho nadčasových myšlenek můžeme čerpat i dnes. Zemřel 3. února 1901 v Tokiu.\n\nVěřil, že vzdělání a nezávislost jsou základ pokroku a rozvoje. Dospěl k názoru, že nezávislost Japonsku nezajistí západní zbraně nebo technika, ale znalosti a technologie, a Japonsko musí přijmout západní instituce.\n\nOpustil neokonfuciánskou tradici. Věřil v lidskou rovnost, proto obhajoval volný přístup ke vzdělání bez ohledu na společenské postavení nebo pohlaví. Vyslovoval se také pro nezávislost Koreje. Mezi jeho největší práce patří Výzva ke vzdělání. Další významnou publikací, určenou především intelektuálům, byl Nástin teorie civilizace.\n\nBývá nazýván „japonský Voltaire“. Svým celoživotním úsilím pomohl Japonsku překonat staletí kulturní izolace, přijmout západní kulturu a úspěšně západu konkurovat. Jeho myšlenky formovaly moderní Japonsko.\n\n\nPortrét Jukičiho Fukuzawy zdobí desetitisícovou japonskou bankovku.\n\nTereza BŘENDOVÁ, \"Fukuzawa Jukiči jako jeden z typů intelektuála doby Meidži\", Praha: Univerzita Karlova v Praze, 2010\n\n"}
{"id": "948507", "url": "https://cs.wikipedia.org/wiki?curid=948507", "title": "Gardanne", "text": "Gardanne\n\nGardanne je francouzské město v departementu Bouches-du-Rhône v regionu Provence-Alpes-Côte d'Azur. V roce 2010 zde žilo 20 474 obyvatel. Je centrem kantonu Gardanne.\n\n\"Počet obyvatel\"\n"}
{"id": "948508", "url": "https://cs.wikipedia.org/wiki?curid=948508", "title": "Alena Podzemná", "text": "Alena Podzemná\n\nAlena Podzemná, rozená Kozderková (* 1. října 1941 Uherské Hradiště), je historička výtvarného umění, muzejní pracovnice, archivářka a malířka.\nDcera hudebního skladatele Ladislava Kozderky a sestra herečky a zpěvačky Laďky Kozderkové. V letech 1958-1963 studovala dějiny umění na FF UJEP v Brně (prof. Albert Kutal, V. Richter, I. Krsek) a malbu a grafiku u Eduarda Miléna. Postgraduálně studovala konzervátorství (PhDr. 1982). Roku 1962 se provdala a přestěhovala do Valašskoho Meziříčí, kde začala pracovat v muzeu. Spolu s kolegyní Marií Salichovou zde založily rozsáhlou sbírku skla. Byla zaměstnána jako odborná pracovnice Okresního muzea ve Vsetíně (1963-1974 a opět od r. 1994), v letech 1974-1994 pracovala ve Státním okresním archivu. Po odchodu do důchodu začala od roku 1998 vyučovat na Střední uměleckoprůmyslové škole sklářské ve Valašském Meziříčí.\n\nMalbě a grafice se intenzivněji věnovala od 70. let 20. století. Vystavuje doma i v cizině, je členkou výtvarné skupiny 3+1. \n"}
{"id": "948515", "url": "https://cs.wikipedia.org/wiki?curid=948515", "title": "Mohamed Al-Deayea", "text": "Mohamed Al-Deayea\n\nMohamed Abdullaziz Al-Deayea (arabsky محمد عبدالعزيز الدعيع‎, narozen 2. srpna 1972, Ha'il) je bývalý saúdskoarabský fotbalový brankář a reprezentant.\n\nZačínal v klubu al-Ta'ee v rodném městě Ha'il, v roce 1999 přestoupil do klubu Al-Hilal FC, s nímž se stal čtyřikrát saúdskoarabské fotbalové ligy. V seniorské reprezentaci se zúčastnil tří světových šampionátů (1994, 1998, 2002). Má zlatou medaili z mistrovství Asie ve fotbale 1996, kde byl také vyhlášen nejlepším gólmanem turnaje. Ve své době byl označován za světového rekordmana v počtu reprezentačních startů, stránky RSSSF.com ho uvádějí na čtvrtém místě historické tabulky se 172 zápasy v národním týmu. Byl zvolen nejlepším asijským brankářem 20. století. 5. ledna 2012 se rozloučil s aktivní kariérou exhibičním zápasem, v němž na Stadiónu krále Fahda před 70 000 diváky Al-Hilal podlehl Juventusu Turín 1:7.\n\n"}
{"id": "948519", "url": "https://cs.wikipedia.org/wiki?curid=948519", "title": "Prism (album, Katy Perry)", "text": "Prism (album, Katy Perry)\n\nPrism (stylizováno jako PRISM) je čtvrté studiové album zpěvačky Katy Perry.\n\nBylo vydáno 18. října 2013 ve vydavatelství Capitol Records, žánr je především pop, ale obsahuje i prvky R&B.\n\nAlbum debutovalo na Billboard 200 s 286 000 prodánými kopiemi. Album vyvrcholilo číslo jedna v Austrálie, Kanadě, Irsku, Novém Zélandu a ve Velké Británii. Album \"Prism\" se stalo nejrychleji prodávající se album Katy Perry, druhé nejrychleji prodávající se v Austrálii v roce 2013.\n\nPremiérou nového alba byla píseň \"Roar\", která byla vydána 10. srpna 2013 a píseň \"Unconditionally\" vydána 16. října 2013.\n\nDne 29. července 2013 zlaté nákladní auto v Los Angles odhalilo jméno nového alba \"Prism\". Později vydala dodatek alba \"PRISM DELUXE\".\n\n\"Roar\" byl zveřejněn do proudu rádií 10. srpna 2013 jako vedení alba jeden, a její digitální vydání o dva dny později následoval. Komerčně, to byl úspěch, \"Billboard\" Hot 100 a grafy v Austrálii, Kanadě, na Novém Zélandu, a Spojené království. Píseň byla nominována na píseň roku a Nejlepší popové sólové vystoupení ocenění na 56. Grammy Awards.\n\n\"Unconditionally\" byl vydán jako druhý singl alba 16. října 2013. Obecně obdržel příznivé recenze od kritiků, kteří ho chválili. Lyrický videoklip k písni byl propuštěn o dva dny po svém debutu, a oficiální videoklip byl propuštěn 19. listopadu 2013. \"Unconditionally\" vyvrcholil čísla 14 na \"Billboard\" Hot 100 a dosáhl vrcholu 30 v jednotlivých grafech Kanady a Německa a Top 10 v Itálii.\n\n\"Dark Horse\" byl propuštěn 17. prosince 2013 jako třetí oficiální singl alba. Následující týden, píseň vyskočila na číslo čtyři. Prodalo se 243 000 kopií. Píseň trumfla \"Billboard\" Hot 100 chart dne 29. ledna 2014.\n\nDne 3. dubna 2014, \"Birthday\" byl oznámen jako čtvrtý oficiální singl alba. To debutovalo.\n\n\"This Is How We Do\" sloužil jako pátý oficiální singl z alba. Lyrický videoklip písně byl propuštěn 24. července 2014 a mezitím oficiální videoklip byl propuštěn o týden později. Píseň debutoval na čísle 88 na \"Billboard\" Hot 100 9. srpna 2014 a vyvrcholila na čísle 24.\n"}
{"id": "948522", "url": "https://cs.wikipedia.org/wiki?curid=948522", "title": "Vyvažovací otěže", "text": "Vyvažovací otěže\n\nVyvažovací otěže (\"vyvažovačky\") jsou otěže napomáhající správné držení krku a hlavy koně. Používají se při parkurovém skákání a drezuře.\n\nVyvažovací otěže se skládají ze čtyř řemínků, které tvoří kosočtverec (nahoře nejsou spojené, aby se mohly připevnit k sedlu), uprostřed mají dva řemeny také připevněné k sedlu a poslední část je dlouhý řemen vedoucí pod břicho k podbřišníku.\n"}
{"id": "948523", "url": "https://cs.wikipedia.org/wiki?curid=948523", "title": "Kostoľany nad Hornádom", "text": "Kostoľany nad Hornádom\n\nKostoľany nad Hornádom jsou obec na Slovensku, v okrese Košice-okolí v Košickém kraji\n\nV roce 2011 zde žilo 1 191 obyvatel. V letech 1961 až 2003 byly Kostoľany součástí obce Družstevná pri Hornáde.\n"}
{"id": "948524", "url": "https://cs.wikipedia.org/wiki?curid=948524", "title": "Německý Šicndorf", "text": "Německý Šicndorf\n\nNěmecký Šicndorf (něm. \"Deutsch Schützendorf\", též \"Německý Šicendorf\" či po roce 1950 Střelecká) byl samostatná obec v okrese Jihlava. V roce 1948 byl sloučen s Dobronínem. Leží na katastrálním území \"Střelecká\" a je základní sídelní jednotkou Dobronína.\n\nOd roku 1483 obec vlastnil Zich Kobík z Opatova, který zároveň byl majitelem Dobronína. V letech 1486–1515 obec vlastnil Hynek Boček z Kunštátu a na Polné, poté se ves vrátila pod majetek Trčků z Lípy. Jan starší Trčka z Lípy prodal roku 1536 majetek Jihlavě. V roce 1596 Jihlava nakoupila i Štoky, čímž vzniklo panství Střítež-Štoky, kam patřil i Německý Šicendorf. V roce 1625 koupil panství jihlavský měšťan Jan Heidler z Bukova. Od roku 1678 jej vlastnili Jan Pachta z Rájova. Roku 1725 se stal majetkem spolu s panstvím Střítež litoměřického biskupa Mořice Adolfa Saského. V roce 1748 patřil knížeti Josefu Karlu Palmovi z Guldenfingenu, jehož rod se hlásil k majitelům vsi až do roku 1840, kdy jej prodal rodu Hohenzollernů. V roce 1863 se panství stalo fideikomisním majetkem. Roku 1874 tu podnikatel Jaroslav Pittner postavil továrnu na výrobu provazů, kterou po zániku výroby provazů přestavěl na sklárny a brusírnu. V roce 1880 zde byla postavena škola a docházelo sem 82 dětí. Sbor dobrovolných hasičů v Německém Šicndorfu byl založen v roce 1896. 14. prosince 1948 byl Německý Šicndorf sloučen s Dobronínem pod společným názvem \"Svobodín\", ten 8. ledna 1950 ministerstvo vnitra změnilo na úřední název Dobronín–Střelecká. K pojmenování Dobronín se obec vrátila v roce 1960. Od roku 1971 v budově bývalé školy sídlila pobočka Domova důchodců Ždírec s 28 lůžky, po zrušení v roce 2010 obec budovu odkoupila a rozhodla se zde vybudovat byty.\n"}
{"id": "948533", "url": "https://cs.wikipedia.org/wiki?curid=948533", "title": "Viktor Kravčenko", "text": "Viktor Kravčenko\n\nViktor Andrejevič Kravčenko (11. října 1905 Jekatěrinoslav (Ukrajina) – 25. února 1966 New York) byl sovětský inženýr a diplomat, který roku 1944 požádal o politický azyl v USA a roku 1946 v knize \"Zvolil jsem svobodu\" popsal své zkušenosti se sovětským systémem. \n\nNarodil se v rodině revolucionáře, vystudoval inženýrství a pracoval v Donbasu. Roku 1928 vstoupil do armády a o rok později do komunistické strany. Za druhé světové války sloužil v armádě jako politický komisař a byl vyslán do sovětské obchodní komory ve Washingtonu, kde sjednával válečné dodávky. Roku 1944 požádal o azyl, který přes sovětské intervence získal, musel však žít i v USA pod falešným jménem, protože sovětské tajné služby zavraždily řadu sovětských exulantů. Ani jeho dva synové nesměli vědět, kdo je jejich otec. \n\nJeho kniha \"Zvolil jsem svobodu\" vzbudila mimořádný ohlas a byla přeložena do mnoha jazyků, protože popisovala hladomor na Ukrajině způsobený násilnou kolektivizací, poměry v Gulagu a další praktiky sovětského vedení. Francouzský komunistický časopis \"Les lettres françaises\" ho obvinil ze lži, ale Kravčenko v procesu dokázal, že šlo o pomluvu. Proti Kravčenkovi svědčili i významní francouzští levicoví intelektuálvé, například Vercors, Roger Garaudy nebo Frédéric Joliot-Curie. Rozhodující bylo svědectví bývalé komunistické novinářky Margarete Buber-Neumann, která zažila Gulag i nacistický koncentrační tábor a Kravčenkovy údaje potvrdila. \n\nPozději vydal knihu \"Zvolil jsem spravedlnost\", kde kritizoval americký kapitalismus a pokusil se provozovat v Bolívii doly, kde by horníci byli řádně placeni. Po počátečním úspěchu se mu podnik zhroutil a Kravčenko se vrátil do USA, kde žil v soukromí. Roku 1966 byl nalezen ve svém bytě s prostřelenou hlavou, což policie kvalifikovala jako sebevraždu, Kravčenkův syn však byl přesvědčen, že ho zavraždila KGB.\n\n\n"}
{"id": "948536", "url": "https://cs.wikipedia.org/wiki?curid=948536", "title": "Kravčenko", "text": "Kravčenko\n\nKravčenko (\"Кра́вченко, Krawczenko, Kravchenko, Kráŭčanka\"), Kravčenková, je ukrajinské příjmení:\n\n\n"}
{"id": "948538", "url": "https://cs.wikipedia.org/wiki?curid=948538", "title": "Timo", "text": "Timo\n\nTimo může být:\n\n"}
{"id": "948539", "url": "https://cs.wikipedia.org/wiki?curid=948539", "title": "Šerm na letních olympijských hrách", "text": "Šerm na letních olympijských hrách\n\nŠerm je na letních olympijských hrách od prvního ročníku v roce 1896.\n"}
{"id": "948543", "url": "https://cs.wikipedia.org/wiki?curid=948543", "title": "Inverso Pinasca", "text": "Inverso Pinasca\n\nV roce 2012 zde žilo 756 obyvatel.\n\nPerosa Argentina, Pinasca, Pomaretto, Pramollo, San Germano Chisone, Villar Perosa\n\nZdroj: \n"}
{"id": "948545", "url": "https://cs.wikipedia.org/wiki?curid=948545", "title": "Machovský", "text": "Machovský\n\nExistuje více nositelů příjmení Machovský:\n\n"}
{"id": "948546", "url": "https://cs.wikipedia.org/wiki?curid=948546", "title": "Partwitzer See", "text": "Partwitzer See\n\nPartwitzer See (lužickosrbsky \"Parcowski jězor\") je součástí oblasti zvané Lužická jezera (bývalá oblast povrchových dolů, která je postupně rekultivována). Nachází se severozápadně od města Hoyerswerda a je jedním z největších umělých jezer ve Svobodném státě Sasko.\n\nV době těžby zde býval hnědouhelný důl Skado, těžba v něm byla ukončena v roce 1978. Později byl důl zaplaven a vzniklo jezero Partwitze See, které je napájeno vodou z řeky Černý Halštrov.\n\nOkolí jezera se postupně buduje, cílem je vytvořit zde centrum vodních sportů a rekreace. Jezero bude postupně spojeno plavebními kanály s dalšími okolními jezery, čímž se možnost vodních sportů ještě rozšíří. Na břehu jezera se nachází jízdárna a po jeho břehu vede asfaltová stezka, která je vhodná jak pro cyklisty, tak i pro in-line brusle.\n\nDo jezera vybíhá dlouhý poloostrov. Je na něj zamezen přístup, protože je zde přírodní rezervace.\n"}
{"id": "948549", "url": "https://cs.wikipedia.org/wiki?curid=948549", "title": "Ricardo Zamora", "text": "Ricardo Zamora\n\nRicardo Zamora Martínez (21. leden 1901 – 8. září 1978) byl španělský fotbalista katalánské národnosti, jeden z nejslavnějších brankářů v historii kopané.\n\nZískal stříbrnou medaili na fotbalovém turnaji olympijských her roku 1920 (tehdy šlo o nejvýznamnější mezinárodní fotbalovou soutěž). Na úplném sklonku kariéry hrál i na mistrovství světa v Itálii roku 1934. Federací FIFA byl zpětně zařazen do all-stars tohoto turnaje. Za španělskou reprezentaci celkem odehrál 46 zápasů.\n\nS Realem Madrid se stal dvakrát mistrem Španělska (1931–32, 1932–33).\n\nMezinárodní federace fotbalových historiků a statistiků (IFFHS) ho vyhlásila 5. nejlepším brankářem 20. století. Italský časopis \"Guerin Sportivo\" ho vyhlásil 17. nejlepším fotbalistou 20. století, anglický \"World Soccer\" 79. nejlepším, brazilský \"Placar\" 82. nejlepším.\nMěl přezdívku \"El Divino\".\n\nPo skončení hráčské kariéry se stal trenérem, s Atléticem Madrid (tehdy nesoucím název Atlético Aviación) dvakrát získal španělský titul (1939–40, 1940–41). V letech 1951–1952 trénoval španělský národní tým.\n"}
{"id": "948550", "url": "https://cs.wikipedia.org/wiki?curid=948550", "title": "Geierswalder See", "text": "Geierswalder See\n\nGeierswalder See (dolnolužickosrbsky \"Lejnjanski jazor\", hornolužickosrbsky \"Lejnjanski jězor\") je jezero rozkládající se severozápadně od města Hoyerswerda (\"Wojerecy\"), částí v Braniborsku a částí v Sasku. Na břehu jezera leží vesnice Geierswalde (\"Lejno\") a Kleinkoschen (\"Košynka\").\n\nJezero je napájeno vodou z řeky Schwarze Elster (\"Čorny Halštrow\"). Jezero je součástí oblasti nazývané Lužická jezera.\n\nGeierswalde je nepsaným turistickým centrem této oblasti. Nachází se zde několik kempů a dalších možností ubytování. Na břehu jezera je několik pláží, které slouží nejen ke koupání, ale i k provozování vodních sportů. Jsou zde půjčovny šlapadel, vodních skútrů, motorových člunů, surfů a dalšího sportovního vybavení. Kromě toho jsou zde i stánky s občerstvením a bary s nápoji.\n\nNa jaře 2013 bylo jezero propojeno plavebním kanálem se sousedním Senftenberger See (\"Złokomorowski jězor\"). Na lodích či člunech se tak můžete pohybovat mezi oběma jezery. Výškový rozdíl mezi hladinami obou jezer je zdoláván pomocí zdymadel.\nU břehu jezera se nacházejí tzv. plovoucí domy - apartmány, které se doslova „vznáší“ na vodní hladině.\n\nNa břehu jezera u Sornoer kanálu byla postavena 30 metrů vysoká kovová rozhledna industriálního vzhledu. Poskytuje krásný výhled nejen na jezero, ale i na okolní jezera.\n\n"}
{"id": "948558", "url": "https://cs.wikipedia.org/wiki?curid=948558", "title": "Replica Sun Machine", "text": "Replica Sun Machine\n\nReplica Sun Machine je druhé studiové album britské rockové skupiny The Shortwave Set, vydané v květnu 2008 prostřednictvím vydavatelství Wall of Sound. Jeho nahrávání probíhalo od května 2007 a o produkci se staral Danger Mouse. Vedle kapely samotné se na albu podílelo několik dalších hudebníků, mezi něž patří Van Dyke Parks a John Cale.\n\n"}
{"id": "948559", "url": "https://cs.wikipedia.org/wiki?curid=948559", "title": "Saïdi Ntibazonkiza", "text": "Saïdi Ntibazonkiza\n\nSaïdi Ntibazonkiza (* 1. května 1987, Bujumbura, Burundi) je fotbalový záložník a reprezentant Burundi, který je v současné době hráčem tureckého klubu Akhisar Belediyespor.\n\nS fotbalem začal v burundském klubu Vital'O FC. V roce 2005 odešel do Nizozemska, kde zažádal o azyl. Nejbližším fotbalovým klubem byl NEC Nijmegen, zde Ntibazonkiza začal trénovat v mládežnickém týmu. Zástupci klubu v něm spatřili potenciál a podepsali s ním smlouvu. V sezóně 2006/07 dostal příležitost v A-mužstvu, debutoval 18. listopadu 2006 v utkání Eredivisie proti Spartě Rotterdam (prohra 1:2, nastoupil do druhého poločasu). V lednu 2009 prodloužil s NEC Nijmegen smlouvu. V dresu NEC odehrál celkem 63 ligových zápasů a vstřelil 10 branek.\n\nV červenci 2010 přestoupil za 700 000 eur do polského klubu Cracovia.\nV létě 2014 odešel do tureckého týmu Akhisar Belediyespor, kde podepsal dvouletý kontrakt.\n\n9. října 2010 debutoval v A-mužstvu Burundi v kvalifikačním zápase na Africký pohár národů 2012 proti hostujícímu týmu Pobřeží slonoviny, který skončil porážkou Burundi 0:1. Ntibazonkiza odehrál kompletní střetnutí. První gól vstřelil v téže kvalifikaci v zápase s Rwandou 5. června 2011, přispěl tak k domácí výhře 3:1.\n\n"}
{"id": "948564", "url": "https://cs.wikipedia.org/wiki?curid=948564", "title": "Lidé zítřka", "text": "Lidé zítřka\n\nLidé zítřka (v anglickém originále The Tomorrow People) je americký dramatický televizní seriál, jehož autory jsou Greg Berlanti, Phil Klemmer a Julie Plec. Je remakem britského seriálu \"The Tomorrow People\". Premiérově byl vysílán v letech 2013–2014 na stanici The CW. Celkově bylo natočeno 22 dílů, po první řadě byl kvůli nízké sledovanosti zrušen.\n\n„Lidé zítřka“ jsou osoby, které díky evoluci získaly speciální schopnosti. Podle jejich schopností, telekineze, teleportace a telepatie, jim říkají 3T. Seriál se zaměřuje na nejnovějšího člena Lidí zítřka, Stephena Jamesona, a jeho otce. Ten je z nich nejmocnějším, ale před několika lety zmizel. Lidé zítřka jsou loveni tajnou organizací Ultra.\n\n"}
{"id": "948565", "url": "https://cs.wikipedia.org/wiki?curid=948565", "title": "Lubomír Toufar", "text": "Lubomír Toufar\n\nLubomír Toufar (* 26. března 1954) je český politik, v letech 2013 až 2017 poslanec Poslanecké sněmovny PČR, v letech 2010 až 2013 starosta města Blanska a člen ČSSD.\n\nPo střední škole nastoupil do společnosti Univa Blansko, kde pracoval až do roku 1987 (končil na pozici vedoucího odboru plánování a financování) a přitom dálkově vystudoval organizaci a ekonomiku řízení na Vysokém učení technickém v Brně. V roce 1987 nastoupil na tehdejší ONV Blansko do pozice vedoucího odboru místního hospodářství. Následně pracoval na živnostenském úřadu (od roku 1991 jako vedoucí oddělení a od roku 1994 jako vedoucí okresního živnostenského úřadu). Krátce působil také jako přednosta okresního úřadu. V letech 2003 až 2008 pracoval ve funkci ředitele odloučeného pracoviště Úřadu pro zastupování státu ve věcech majetkových.\n\nDo komunální politiky vstoupil při volbách v roce 2002, kdy byl zvolen jako člen ČSSD do Zastupitelstva města Blanska. Mandát zastupitele města obhájil i v komunálních volbách v roce 2006 a v komunálních volbách v roce 2010. Kromě toho působil v letech 2002 až 2006 v pozici radního města a v letech 2008 až 2010 jako místostarosta města. V listopadu 2010 byl zvolen starostou města Blanska.\n\nVe volbách do Poslanecké sněmovny PČR v roce 2013 kandidoval ze šestého místa v Jihomoravském kraji za ČSSD a byl zvolen. Vzhledem k zisku mandátu poslance se rozhodl ke konci roku 2013 rezignovat na post starosty města Blanska.\n\nV komunálních volbách v roce 2014 obhájil za ČSSD post zastupitele města Blanska (na kandidátce byl původně na 9. místě, vlivem preferenčních hlasů se posunul na 3. místo, strana získala ve městě 7 mandátů). Ve volbách do Poslanecké sněmovny PČR v roce 2017 již nekandidoval.\n"}
{"id": "948566", "url": "https://cs.wikipedia.org/wiki?curid=948566", "title": "Střední škola potravinářství a služeb Pardubice", "text": "Střední škola potravinářství a služeb Pardubice\n\nStřední průmyslová škola potravinářství a služeb Pardubice je jedinou školou tohoto typu v České republice. Poskytuje odborné vzdělání s maturitní zkouškou i výučním listem. Poskytuje jak učební obory jako kuchař-číšník, cukrář, pekař nebo prodavač, tak i studijní obory analýza potravin a technologie potravin. Nabízí i možnost kvalifikačních a odborných kurzů zaměřených na cukrářské a perkařské technologie.\n\nŠkola byla založena již v roce 1914, ale později se z technických důvodů přestěhovala v roce 1919 v Břeclavi a působila zde jako mlynářská škola. Roku 1945 se škola přestěhovala do prostor bývalého Průmyslového muzea. Její raritou je památný dřevěný mlýn, který funguje od svého uvedení do provozu.\n\nNabídka oborů k říjnu 2019:\n\nUčební obory H (tříleté obory zakončené vyučním listem)\n\n\nStudijní obory M (čtyřleté studijní obory zakončené maturitní zkouškou)\n\n\nNástavbové studum (obory L - dvouleté studijní obory zakončené maturitní zkouškou)\n\n\nOficiální stránky školy - https://www.spspas.cz/\n"}
{"id": "948568", "url": "https://cs.wikipedia.org/wiki?curid=948568", "title": "Střední škola pedagogická, hotelnictví a služeb Litoměřice", "text": "Střední škola pedagogická, hotelnictví a služeb Litoměřice\n\nStřední škola pedagogická, hotelnictví a služeb Litoměřice je střední škola v Litoměřicích, která vznikla sloučením \"Střední pedagogické školy Johanna Heinricha Pestalozziho\" a \"Střední školy hotelnictví, gastronomie a služeb\". Škola má v současnosti dvě střediska. První má zaměření na pedagogické obory, druhé na gastro a technické obory. Škola nabízí čtyřleté studium ukončené maturitou či tříleté studium zakončené získání výučního listu.\n\n"}
{"id": "948574", "url": "https://cs.wikipedia.org/wiki?curid=948574", "title": "David Kubinec", "text": "David Kubinec\n\nDavid Kubinec (* leden 1952) je britský kytarista, klávesista a zpěvák. Jeho otec pocházel z Československa, kde před odchodem do Spojeného království vlastnil hotel, a matka byla Velšanka. Svou kariéru zahájil v polovině šedesátých let jako člen skupiny Pieces of Mind. Později hrál s kapelou World of Oz, se kterou nahrál hitovou píseň „Muffin Man“. V letech 1969 až 1970 krátce hrál ve skupině Mainhorse Airline, kde hrál například i klávesista Patrick Moraz. Později hrál v několika dalších skupinách a v roce 1978 nahrál sólové album \"Some Things Never Change\", na kterém se podíleli například Chris Spedding a John Cale.\n\n"}
{"id": "948575", "url": "https://cs.wikipedia.org/wiki?curid=948575", "title": "Jaroslav Claude Lobkowicz", "text": "Jaroslav Claude Lobkowicz\n\nJaroslav Claude Bedřich Alois kníže z Lobkovic (18. června 1910 Zámeček, Plzeň – 7. května 1985 Plzeň 3-Křimice, dnes Plzeň 5-Křimice) pocházel z konopišťsko-křimické linie šlechtického rodu Lobkoviců. \n\nByl 13. knížetem z Lobkovic a vladařem domu lobkowiczkého, 8. vévodou z Roudnice a okněžněným hrabětem ze Sternsteinu (1954). Jeho otec Jaroslav z Lobkovic byl c. k. komořím císaře Františka Josefa I., matka Marie Terezie byla dcerou Fridricha Jiřího, 4. vévody z Beaufort-Spontinu, vlastníka Bečova nad Teplou.\n\nAbsolvoval vysokou školu zemědělskou. V září 1939 byl signatářem Národnostního prohlášení české šlechty. Za války byla na majetek uvalena vnucená správa. Po válce byl v roce 1945 majetek vrácen a v roce 1948 vyvlastněna půda nad 50 ha. V roce 1950 byla na majetek uvalena národní správa a zámek převzala Národní kulturní komise. Po znárodnění pracoval jako správce na zámku a po propuštění z funkce správce nastoupil jako cestář ke Správě silnic. V roce 1958 pracoval jako skladník v podniku Kniha v Plzni.\n\nDne 11. července 1940 se v Praze oženil s Gabrielou z Korff-Schmising-Kerssenbrocku (29. listopad 1917 Klatovy – 30. červenec 2008 Dymokury). Narodilo se jim 5 dětí:\n\n\n"}
{"id": "948578", "url": "https://cs.wikipedia.org/wiki?curid=948578", "title": "Estonský fotbalový pohár", "text": "Estonský fotbalový pohár\n\nEstonský fotbalový pohár (estonsky \"Eesti Karikas\") je pohárová vyřazovací soutěž v estonském fotbale. Hraje se od roku 1938 (od roku 1946 v rámci Sovětského svazu, kdy se jí účastnily týmy výlučně z Estonské SSR). Po získání nezávislosti Estonska v roce 1991 soutěž pokračuje. V roce 2012 přijala neoficiální název Pohár Evalda Tipnera (estonsky \"Evald Tipneri karikas\"). Evald Tipner byl estonský fotbalista, lední hokejista a hráč bandy.\n\nAktuálním vítězem ze sezóny 2013/14 je klub FC Levadia Tallinn.\n\nZdroj:\nZdroj:\nZdroj:\n\n"}
{"id": "948581", "url": "https://cs.wikipedia.org/wiki?curid=948581", "title": "Barytonová kytara", "text": "Barytonová kytara\n\nBarytonová kytara je druh kytary s delší mensurou, která se ladí níž oproti klasické kytaře. Zatímco klasická kytara má obvykle ladění strun E, A, D, G, H, E, pro barytonovou kytaru je typické ladění H, E, A, D, F#, H a zní tedy o čistou kvartu níž.<br>\nPrvní elektrickou barytonovou kytaru na trh přivedl americká firma Danelectro ke konci padesátých let dvacátého století. Tento typ kytary použil například Brian Wilson v písni „Dance, Dance, Dance“ skupiny The Beach Boys.\n"}
{"id": "948588", "url": "https://cs.wikipedia.org/wiki?curid=948588", "title": "Growshop", "text": "Growshop\n\nGrowshop je obchod zaměřený na prodej a distribuci zboží a produktů pro pěstování rostlin pod umělým osvětlením. Termín je vytvořen spojením slov ' (růst, pěstovat) a ' (obchod). Často bývá spojen s prodejnou, která nabízí potřeby pro pěstování konopí.\n\nProvozování growshopů je v Česku považováno za ilegální. Zásadním krokem k ilegalizaci growshopů se stalo odsouzení provozovatelů growshopu na Semilsku k podmíněným trestům Okresním soudem v Semilech. Roku 2012 tento verdikt potvrdil Krajský soud v Hradci Králové a odsouzení se marně dovolávali k Nejvyššímu soudu. Na základě tohoto precedentu pak Policie České republiky v listopadu 2013 provedla v přibližně stovce growshopů po celém území republiky razii a zabavila v nich zboží za miliony korun, obstavila growshopům bankovní účty a následně obvinila 45 osob z šíření toxikomanie. Někteří komentátoři (např. Petr Třešňák) tuto razii kritizovali jako ostrý zásah do lidských práv, ovšem v únoru 2014 Ústavní soud České republiky stížnost semilských provozovatelů growshopů zamítl a konstatoval, že se tito provozovatelé skutečně dopustili šíření toxikomanie.\n\n\n"}
{"id": "948589", "url": "https://cs.wikipedia.org/wiki?curid=948589", "title": "Larry Sloman", "text": "Larry Sloman\n\nLarry „Ratso“ Sloman (* 9. července 1950) je americký spisovatel. V roce 1975 se zúčastnil turné Rolling Thunder Revue hudebníka Boba Dylana, o kterém psal reportáže do magazínu \"Rolling Stone\". Roku 2019 vystupoval v dokumentárním filmu o turné s názvem \"\" a zároveň o něm napsal knihu \"On the Road with Bob Dylan\". Později se podílel například na knihách \"Private Parts\" (1993) a \"Miss America\" (1995) od Howarda Sterna. V roce 2004 napsal knihu \"Scar Tissue\" o Anthonym Kiedisovi, zpěvákovi skupiny Red Hot Chili Peppers. V roce 2012 se podílel na autobiografii Petera Crisse nazvané \"Makeup to Breakup: My Life In and Out of Kiss\". V osmdesátých letech napsal několik textů ve spolupráci s hudebníkem Johnem Calem (celé album \"Artificial Intelligence\" z roku 1985 a dvě písně na o rok starším \"Caribbean Sunset\"). V roce 1992 hrál menší roli ve filmu \"Primary Motive\", k němuž Cale složil originální hudbu. Režisérem filmu byl Daniel Adams. Sloman později spolu s ním napsal scénář k filmu \"An L.A. Minute\". V roce 2019, ve svých osmašedesáti letech, vydal album \"Stubborn Heart\", na které nazpíval jak nové písně, tak i ty, které dříve napsal ve spolupráci s Calem. Na albu se podíleli například Nick Cave a Sharon Robinson.\n\n"}
{"id": "948591", "url": "https://cs.wikipedia.org/wiki?curid=948591", "title": "Sloman", "text": "Sloman\n\nPříjmení Sloman nosí více různých osob:\n\n"}
{"id": "948592", "url": "https://cs.wikipedia.org/wiki?curid=948592", "title": "Ptačí noha", "text": "Ptačí noha\n\nPtačí noha (\"Ornithopus\"), někdy též ptačinoha, je rod rostlin z čeledi bobovité. Jsou to jednoleté nebo vytrvalé byliny se zpeřenými listy a drobnými motýlovitými květy, rozšířené zejména ve Středomoří, západní Evropě a západní Asii, jeden druh v Jižní Americe. Ptačí noha setá byla v České republice dříve pěstována jako pícnina, některé další druhy jsou vzácně zavlékány.\n\nPtačí nohy jsou jednoleté nebo řidčeji vytrvalé byliny. Listy jsou lichozpeřené, složené z celokrajným lístků. Palisty jsou malé, čárkovité, volné. Květy jsou drobné, žluté, bílé až růžové, uspořádané v úžlabních okolících. Listeny v květenství jsou lichozpeřené podobně jako listy. Kalich je zvonkovitý, s cípy víceméně stejně dlouhými. Pavéza je klínovitě obvejčitá až okrouhlá, křídla jsou ouškatá, člunek tupý. Tyčinek je 10 a jsou dvoubratré. Semeník je přisedlý, s mnoha vajíčky a zakřivenou čnělkou. Plody jsou podlouhlé, na průřezu oblé nebo zploštělé, mezi semeny mírně až silně zaškrcované, rozpadavé na jednosemenné díly.\n\nRod ptačí noha zahrnuje 6 druhů a má silně disjunktivní areál. Celkem 5 druhů je rozšířeno ve Starém světě v oblasti Evropy, severní Afriky, jihozápadní Asie a také na Azorských ostrovech, jeden druh (\"Ornithopus micranthus\") v subtropických oblastech Jižní Ameriky. Některé druhy ptačí nohy byly zavlečeny na jiné kontinenty, zejména do Austrálie, na Nový Zéland a do Severní Ameriky.\n\nV České republice není žádný druh původní. Místy přechodně zplaněla pěstovaná ptačí noha setá (\"Ornithopus sativus\") a vzácně jsou zavlékány druhy ptačí noha maličká (\"Ornithopus perpusillus\") a ptačí noha smáčknutá (\"Ornithopus compressus\").\n\n\nPtačí noha setá (\"Ornithopus sativus\") byla v České republice občas pěstována jako pícnina a zelené hnojení, a to zejména na sušších, písčitých půdách.\n\n"}
{"id": "948596", "url": "https://cs.wikipedia.org/wiki?curid=948596", "title": "The Creatures", "text": "The Creatures\n\nThe Creatures byla britská rocková hudební skupina, založená v roce 1981 dvěma členy skupiny Siouxsie and the Banshees: zpěvačkou Siouxsie Sioux a bubeník Budgie. Své první album skupina vydala v roce 1983. Během roku 1998 skupina odehrála společné turné s Johnem Calem. Dvojice se v roce 1991 vzala a po rozvodu v roce 2005 se skupina rozpadla.\n\n"}
{"id": "948603", "url": "https://cs.wikipedia.org/wiki?curid=948603", "title": "So Long, Marianne", "text": "So Long, Marianne\n\n„So Long, Marianne“ je píseň kanadského hudebníka a básníka Leonarda Cohena, poprvé vydaná na jeho debutovém albu \"Songs of Leonard Cohen\" v roce 1968. Server Pitchfork Media píseň zařadil na 190. místo mezi 200 nejlepších písní šedesátých let. Cohen se v písni inspiroval svou múzou Marianne Ihlen. Později píseň nahrála řada dalších hudebníků, mezi které patří Beck, Brian Hyland či skupina James. V roce 1999 vyšla píseň na albu \"\" v podání Johna Calea v duetu se zpěvačkou Suzanne Vega. V roce 1989 vyšlo kompilační album pojmenované podle této písně.\n"}
{"id": "948606", "url": "https://cs.wikipedia.org/wiki?curid=948606", "title": "Helena a její chlapci", "text": "Helena a její chlapci\n\nHelena a její chlapci (ve francouzském originále Hélène et les Garçons) je francouzský sitcom pro mládež. Autorem byl Jean-François Porry (vlastním jménem Jean-Luc Azoulay), režírovali: Jacques Samyn, Gérard Espinasse, Marianne Fosserier, Christophe Salachas. Seriál měl 280 dílů po 26 minutách a vysílala ho stanice TF1 v letech 1992–1994. Hlavními hrdinkami jsou tři studentky pařížské univerzity, bydlící spolu na koleji (Helena, Katka a Johana). Děj se točí kolem jejich vztahů k trojici spolužáků (Mikuláš, Kristián a Štěpán), kteří mají hudební skupinu.\n\nDěj seriálu navazoval na seriál \"První polibky\" a další osudy hrdinů byly zpracovány v seriálu \"Rozmary lásky\". V češtině byl vysílán TV Nova v letech 1995–1997. \n\n\n\n"}
{"id": "948609", "url": "https://cs.wikipedia.org/wiki?curid=948609", "title": "Lake Louise Ski Resort", "text": "Lake Louise Ski Resort\n\nLake Louise Ski Resort (také někdy pod označením Lake Louise Ski Area) je lyžařské středisko ležící v provincii Alberta v západní Kanadě. Nachází se v národním parku Banff nedaleko obce Lake Louise, přibližně 57 km západně od města Banff. Jedná se o jedno ze tří hlavních lyžařských středisek ležících v národním parku Banff. Areál se rozkládá jižně od hřebene hory Merlin Ridge v pohoří Slate Range mezi horami Mount Richardson, Ptarmigan Peak, Pika Peak a Redoubt Mountain v nadmořské výšce okolo 3000 m n. m.\n\nDo podzimu roku 2008 zajišťovala provoz střediska společnost Resorts of the Canadian Rockies (RCR). Bývalý majitel střediska Charlie Locke odkoupil v roce 2010 většinový podíl střediska od společnosti RCR a stal se prezidentem a novým provozovatelem skiareálu.\n\nLyžařské středisko Lake Louise Ski Resort je pravidelným pořadatelem závodů v alpském lyžování v rámci světového poháru Mezinárodní lyžařské federace. Jedná se o jediný skiareál v Kanadě, který závody světového poháru pořádá. Svého prvního vítězství v závodě světového poháru zde dosáhla nejúspěšnější americká lyžařka Lindsey Vonnová.\n\nV sezóně 2013/2014 zde bude pořádán poprvé také závod ve snowboardcrossu v rámci Světového poháru ve snowboardingu.\n\n"}
{"id": "948610", "url": "https://cs.wikipedia.org/wiki?curid=948610", "title": "I Wanna Be Around", "text": "I Wanna Be Around\n\n„I Wanna Be Around“ je populární píseň, kterou napsali Sadie Vimmerstedt a Johnny Mercer a poprvé vyšla v roce 1959. V pozdějších letech ji nahrála řada dalších interpretů, mezi které patří Tony Bennett (1962), Aretha Franklinová (1963) nebo Frank Sinatra (1964). V roce 2001 píseň nazpíval John Cale; jeho verze vyšla na albu \"Small World Big Band\" britského moderátora a klavíristy Joolsa Hollanda.\n"}
{"id": "948613", "url": "https://cs.wikipedia.org/wiki?curid=948613", "title": "Nebe a dudy", "text": "Nebe a dudy\n\nNebe a dudy je český romantický film Vladimíra Slavínského z roku 1941. Pojednává o proměně charakteru a nalezeném soucitu a vcítění u továrníka Bartoše, o kterého se po jeho zranění nezištně postaral jeho zaměstnanec Fábera. Film byl natáčen v Týnci nad Sázavou, v kamenolomu u Slivence, u hotelu Hubertus v Jílovišti, na silnici II/102 mezi Štěchovicemi a Davlí a u kostela sv. Ducha v Trnové.\n\nTovárník Bartoš je protiva a hypochondr, který je odtržen od reálného života. Nemá žádné přátele a všechny pokládá přinejmenším za své nepřátele. Jednoho dne je však odkázán na nezištnou pomoc (shodou okolností svého zaměstnance) Antonína Fábery, lamače kamene, který ho po nehodě ošetří. Několik dní prožitých v nuzných podmínkách svých zaměstnanců mu dává nahlédnout do jejich problémů, o kterých neměl dosud tušení. Přenese se přes předsudky, které choval a uzavírá inkognito své první přátelství se skalákem a pytlákem Fáberou. Po návratu od Faberů pocítí změnu k lepšímu všichni jeho zaměstnanci. Šéf se stal mnohem tolerantnějším, přidal na mzdě zvláště živitelům dětí. Jediný zádrhel v přátelství s Fáberou nastane v okamžiku, když zjistí, že jeho synovec a budoucí nástupce miluje Fáberovu dceru Anči. V okamžiku, když Fábera odmítne sbraňovat dceři v lásce, dostane dokonce výpověď z práce. Poslední den v práci se Fáberovi stane v lomu nehoda a je vážně zraněn. V tomto krizovém okamžiku dochází k procitnutí svědomí pana šéfa. Lituje toho, co učinil a žádá o odpuštění. Lásce svého synovce už nehodlá bránit.\n"}
{"id": "948616", "url": "https://cs.wikipedia.org/wiki?curid=948616", "title": "Patrik Lukáč", "text": "Patrik Lukáč\n\nPatrik Lukáč (* 5. prosince 1994, Prešov) je slovenský fotbalový brankář, od ledna 2016 působící v FO ŽP Šport Podbrezová.\n\nSvoji fotbalovou kariéru začal v Partizánu Bardejov, odkud v průběhu mládeže zamířil do Tatranu Prešov. V létě 2012 odešel do českého týmu FK Teplice. V sezoně 2012/13 chytal za juniorský tým Teplic.\n\nV únoru 2015 přestoupil do týmu z Česka FC Slovan Liberec. V 1. české lize debutoval 23. 5. 2015 v utkání proti FC Vysočina Jihlava (prohra 0:4). Po sezoně 2014/15 v Liberci skončil a v září 2015 se vrátil do vlasti, když podepsal smlouvu s FK Senica. V klubu působil do konce podzimu 2015. V lednu 2016 přestoupil do FO ŽP Šport Podbrezová.\n\n"}
{"id": "948618", "url": "https://cs.wikipedia.org/wiki?curid=948618", "title": "Myfanwy", "text": "Myfanwy\n\nMyfanwy může být:\n\n"}
{"id": "948619", "url": "https://cs.wikipedia.org/wiki?curid=948619", "title": "Myfanwy (píseň)", "text": "Myfanwy (píseň)\n\n„Myfanwy“ je velšská píseň z roku 1875. Hudbu k písni složil Joseph Parry a text Richard Davies. Píseň byla inspirována Parryho dětskou láskou Myfanwy Llywellyn; jiné zdroje však říkají, že zdroj textu sahá do čtrnáctého století k Myfanwy Fychan. Píseň zazněla i v několika filmech, jako je například \"Hedd Wyn\" z roku 1992 a při svých koncertech ji hrál například John Cale.\n"}
{"id": "948620", "url": "https://cs.wikipedia.org/wiki?curid=948620", "title": "Římskokatolická farnost – arciděkanství Bílina", "text": "Římskokatolická farnost – arciděkanství Bílina\n\nŘímskokatolická farnost – arciděkanství Bílina (lat. \"Bilina\") je územní společenství římských katolíků v Bílině a okolí. Organizačně spadá do teplického vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nJiž v roce 1061 byla v místě plebánie. V roce 1216 zde bylo sídlo arcidiakonátu. Matriky jsou vedeny od roku 1591. Farní budova byla postavena v letech 1724-1729 a přestavěna v 19. století. V roce 1934 byla farnost povýšena na arciděkanství.\n\nZ důvodu efektivity duchovní správy byl vytvořen \"farní obvod\" (kolatura) sestávající z přidružených farností spravovaných excurrendo z Bíliny. Jsou jimi farnosti (řazeno abecedně):\n\n\n"}
{"id": "948621", "url": "https://cs.wikipedia.org/wiki?curid=948621", "title": "Ar Lan y Môr", "text": "Ar Lan y Môr\n\n„Ar Lan y Môr“ je velšská lidová píseň. Existuje několik forem textu; jsou mezi nimi například i takové, ve kterých jsou jasné prvky z jiných písní. Jde o milostnou píseň. V roce 2003 píseň zahrál John Cale ve velšském dokumentárním filmu \"\" režiséra Marca Evanse.\n"}
{"id": "948623", "url": "https://cs.wikipedia.org/wiki?curid=948623", "title": "Hitting the Ground", "text": "Hitting the Ground\n\nHitting the Ground je první a jediné sólové album amerického hudebníka Gordona Gana, frontmana skupiny Violent Femmes. Album vyšlo v srpnu 2002 u vydavatelství Instinct Records a jeho producentem byl Warren Bruleigh. Na albu se podílela řada hudebníků, mezi které patří Lou Reed, Martha Wainwright, PJ Harvey nebo John Cale.\n\nVšechny skladby napsal Gordon Gano, mimo „Catch 'Em In the Act“ − tu napsal Gano a spolu s Lou Reedem.\n\n"}
{"id": "948624", "url": "https://cs.wikipedia.org/wiki?curid=948624", "title": "Krokev (heraldika)", "text": "Krokev (heraldika)\n\nKrokev je heroldská figura, která je tvořená stříškou – obráceným písmenem V. Jedná se o jeden z nejjednodušších geometrických útvarů, a proto je velmi často užíván. Bývá také často kombinována s jinými figurami nebo se ve znaku nachází zdvojená. V českém prostředí ve svém znaku krokev používá např. Knovíz.\n\n"}
{"id": "948625", "url": "https://cs.wikipedia.org/wiki?curid=948625", "title": "Křez tenkolistý", "text": "Křez tenkolistý\n\nKřez tenkolistý (\"Diplotaxis tenuifolia\") je vytrvalá, středně vysoká, žlutě kvetoucí rostlina teplejších oblastí, jeden z mála druhů rodu křez rozšířených do přírody České republiky.\n\nTento druh pochází z jižní a střední Evropy a jihozápadu Asie. Postupně začal růst téměř po celé Evropě, od Velké Británie až po jih evropské části Ruska, na Kavkaze, Blízkém Východě a severozápadě Afriky. Zavlečen byl též do Severní i Jižní Ameriky a Austrálie.\n\nV České republice se vyskytuje hlavně v nejteplejších oblastech, převážně v nížinách a již méně na pahorkatinách. V Čechách roste v okolí Prahy, Mladé Boleslavi a Roudnice nad Labem, na Moravě na Pálavě, v okolí Brna, Adamova, Břeclavi, Mikulova a Olomouce. Upřednostňuje půdy suché, kypré, písčité i hlinité. Roste při okrajích cest, na železničních náspech, rumištích, na polích, vinicích, úhorech, mezích a výslunných kamenitých stráních stejně jako v blízkosti lidských sídel.\n\nVytrvalá rostlina přezimující v zemi dlouhým kůlovitým kořenem který dokáže rostlinu zásobovat vodou z velké hloubky. Má bohatě olistěnou, hladkou lodyhu, vespod často dřevnatějící, která dosahuje výšky 20 až 80 cm a často se větví, boční větve vyrůstají z paždí listů. Lodyha je střídavě porostlá listy s řapíky, jejich čepele jsou 6 až 12 cm dlouhé a 1 až 2 cm široké. Spodní listy jsou hluboce peřenoklané až peřenodílné, horní mají úkrojky odstálé, podlouhlé až čárkovité a přibližně stejně velké. Druh má velkou pestrost ve velikosti a tvaru listových čepelí, což je považováno za běžnou variabilitu druhu. Listy po rozemnutí vlivem obsahu glukosinolátů zapáchají.\n\nNa koncích lodyh vyrůstají na dlouhých stopkách (až 15 mm) příjemně vonící, čtyřčetné, oboupohlavné květy, asi 12 mm dlouhé a 6 mm široké. Jsou uspořádané do hroznovitých květenství prodlužující se zráním plodů. Kališní lístky bývají asi 6 mm dlouhé. Koruna je tvořena lístky sírově žlutými které jsou na rubu světlejší, jsou široce obvejčité, až 14 mm dlouhé a okolo 6 mm široké. Tyčinek vyrůstá ve dvou kruzích šest, z toho čtyři jsou delší a dvě kratší. Pestík s dvoulaločnou bliznou je jediný. Křez tenkolistý kvete od května do září, jeho ploidie je 2n = 22.\n\nPlody jsou úzce válcovité šešule až 60 mm dlouhé, rostou vzpřímeně na odstálých stopkách dlouhých téměř jako šešule a směrem vzhůru se zkracují. Šešule jsou vespod zúženy v kratičkou stopečku kterou spočívají na rozšířeném konci vlastní stopky, na vrcholu mají malý zobáček. Světle hnědá až červenavě hnědá semena uložena ve dvou řadách jsou podlouhle vejčitá, téměř 1,5 mm dlouhá a někdy mají bradavičnaté osemení.\n\nRostlina se množí téměř výhradně semeny, i když může regenerovat i ulomený fragment kořene a zakořenit. Semena, která si uchovávají po dlouhou dobu klíčivost, většinou klíčí na jaře a rostliny ještě spolehlivě do podzimu vytvoří semena. Rostlina s příchodem zimy zasychá a znovu z kořene obráží až s jarním oteplením.\n\nČasto se vyskytuje na polích ve víceletých pícninách kde dobře snáší posekání, z vícehlavého kořene rychle obrůstá. Jako plevel, i když málo škodící, je hodnocen pouze v nejteplejších oblastech kde se vyskytuje ve větším rozsahu. Severněji je to hlavně rostlina ruderálního společenstva.\n\nKřezu tenkolistému se často říká rukola, stejně jako se jmenuje odrůda rokety seté (\"eruca sativa\"). Pod jménem rukola či rucola nalezneme křez tenkolistý v oddělení zeleniny v supermarketech i v restauracích. Je zdokumentován i případ záměny křezu za roketu semenářskou firmou a zavádějící označení vč. latinského názvu na spotřebitelském sáčku semínek.\n\n \n"}
{"id": "948627", "url": "https://cs.wikipedia.org/wiki?curid=948627", "title": "Astrid Williamsonová", "text": "Astrid Williamsonová\n\nAstrid Williamsonová (* 1971) je skotská zpěvačka. Svou kariéru zahájila v roce 1995 jako členka skupiny Goya Dress, jejíž první album z roku 1996 \"Rooms\" produkoval John Cale; brzy po vydání alba se skupina rozpadla. V následujících letech se Williamsonová začala věnovat vlastní kariéře a v roce 1998 vydala své první album \"Boy for You\". Následovala alba \"Astrid Williamson\" (2003), \"Day of the Lone Wolf\" (2006), \"Here Come the Vikings\" (2009), \"Pulse\" (2011), \"We Go to Dream\" (2015) a \"Requiem & Gallipoli\" (2015). V roce 2011 hrála na klávesy a zpívala doprovodné vokály ve skupině Brendana Perryho.\n\n\n"}
{"id": "948631", "url": "https://cs.wikipedia.org/wiki?curid=948631", "title": "Craig Fallon", "text": "Craig Fallon\n\nCraig Fallon [Krejg Feln], (* 18. prosinec 1982 Ipswich, Spojené království – 15. července 2019, Shropshire) byl reprezentant Spojeného království v judu.\n\nŘadil se mezi legendy britského juda. Svými výsledky z počátku tisíciletí nechal vzpomenout na Nýla Edemse. Jenže neúspěchy na olympiádách ho stály mnoho psychických sil a tak poměrně brzy s vrcholovým judem skončil. S vidinou účasti na domácích olympijských hrách v roce 2012 se pokusil o návrat, ale jeho tělo zvýšenou fyzickou zátěž odmítlo. Většinu doby promarodil (kotník, rameno) a začátkem roku 2012 se rozhodl boj o Londýn vzdát.\n\nV roce 2004 jel jako favorit na olympijské hry v Athénách. Po snadné výhře nad Australanem v prvním kole se ve druhém utkal s domácím reprezentantem Zidiridisem. Scházely 4 sekundy do konce zápasu a vyhrál by na wazari, jenže naturalizovaný Gruzínec ho svým tlakem dostal do složité pozice, po které padl na ippon (tai-otoši).\n\nV roce 2008 se na olympijských hrách v Pekingu pokusil o reparát. Ve druhém kole narazil na svého velkého rivala Rakušana Pajšra. Zápas brzdil především rozhodčí a s přibývajícím časem byli oba judisté nervóznější. Zápas rozhodla nepatrná technika Rakušana za koku. Postoupil do oprav, ale do boje o bronzovou medaili se nedostal. Ve finále oprav podlehl Izraelci Jekutielovi v boji na zemi. Obsadil 7. místo.\n\n"}
{"id": "948632", "url": "https://cs.wikipedia.org/wiki?curid=948632", "title": "Massachusetts College of Art and Design", "text": "Massachusetts College of Art and Design\n\nMassachusetts College of Art and Design (zkráceně MassArt) je veřejná vysoká škola v Boston ve státě Massachusetts ve Spojených státech amerických. Specializuje se na výtvarné umění. Mezi významné absolventy školy patří malíři Ricky Allman a Robert H. Cumming, sochaři Harold F. Clayton a John Raimondi nebo fotograf Jack Pierson.\n\nVznikla v roce 1873 pod názvem Massachusetts Normal Art School, ten se v roce 1929 změnil na Massachusetts School of Art, v roce 1959 na Massachusetts College of Art a od roku 2007 nese název Massachusetts College of Art and Design.\n\n"}
{"id": "948642", "url": "https://cs.wikipedia.org/wiki?curid=948642", "title": "War Thunder", "text": "War Thunder\n\nWar Thunder je akční válečná free-to-play hra od ruského studia Gaijin Entertainment nové generace. Ve hře lze ovládat letadla, tanky, lodě a helikoptéry. Hra byla vydána na Microsoft Windows, Mac, Linux, Playstation 4 a Xbox One. Ve hře dostanete možnost zúčastnit se všech slavných bitev 2. světové války a letech po ní spolu s ostatními hráči z celého světa.\n\nHra nabízí 9 hratelných zemí − Spojené státy americké, SSSR, Francie, Německo, Itálie, Japonsko, Čína, Velká Británie a Švédsko. Každá země má své letectvo (stíhače, bombardéry, bitevníky a proudové nebo nadzvukové stíhače) a pozemní vojsko (tanky a protivzdušná obrana). Ve verzi 1.55 ROYAL ARMOUR dorazil celý plnohodnotný britský strom, který již je odemčen. Hra obsahuje 5 hratelných módů – zjednodušené (původně rusky arkádové), realistické, simulátorové bitvy, vlastní bitvy a útok. Bitvy jsou rozdělené na POZEMNÍ, LETECKÉ a NÁMOŘNÍ. Ve hře je také několik skladeb. Na Apríla je vždy možné hrát za něco výjimečného (např. létající bitevní ponny, váleční roboti, ponorky, UFA)\n\nKaždá země má nejméně 2 technické stromy. Za hraní získáváte zkušenosti a Silver Lions (měnu). Zkušenosti využíváte k odemykání strojů a jejich vylepšování. Po odemknutí si stroj můžete koupit. Cena se bojovou efektivitou (BR) strojů navyšuje a ještě musíte osádce zaplatit výcvik. Technický strom má vždy jeden typ strojů (tanky / letadla / lodě / vrtulníky). V technické stromu postupujete zeshora dolů ve 3 až 5 sloupcích (např. 1. lehké tanky, 2. střední, dále těžké tanky, stíhače tanků a protivzdušné vozidla). Pro koupení odemčeného vozidla musíte mít koupené to před (respektive nad) ním. K odemčení vrtulníku zas musíte mít letadlo nebo tank 5. úrovně (někdy je jich celkem 7) té země u které chcete vrtulníky mít. K odemknutí nové úrovně je potřeba vlastnit určitý počet strojů v úrovni před ní (většínou 5 nebo 6). Výjimkou potřeby mít předchozí stroj u kupování tanků, letadel a lodí jsou stroje, na které seshora nenavazuje šipka. Ty je možno začít vyzkoumávat kdykoliv, když máte úroveň odemčenou. U lodí a vrtulníků nevede technický strom jen dolů, ale i doprava.\n\nVaše bojová efektivita (BR) se odvíjí od vašeho nejlepšího stroje v bitvě, hráči s podobnou nejlepší bojovou efektivitou mohou být zařazeni do jedné bitvy. V bitvách, kde je mezi hráči celkový rozdíl BR 1.0, nepřekročí počet hráčů v týmu s vozidly nejvyšší BR 25% hráčů v týmu. Například ve hře s vozidly od BR 4.7 do 5.7, ve které má každý tým 16 hráčů, může mít každý tým jen 4 hráče s BR 5.7. Hráči v leteckých zjednodušených bitvách se nerozdělují podle nejlepší BR, ale podle průměrné BR, určené podle speciálního vzorce. Stroj do leteckých realistických bitev je nutno si vybrat na základně, v bitvě nelze stroj změnit, i když ho máte v sestavě. Pokud hrajete ve skupině, řeší jen celková nejlepší BR a na hráčích s menší nejlepší BR nezáleží. V námořních bitvách nelze hrát za letadlo, které má BR o 0.6 větší než BR nejlepší lodě.\n\n1.41 (15. květen 2014)\n1.45 (16. prosinec 2014)\n\n1.49 (30. duben 2015)\n1.53 (6. listopad 2015)\n1.55 (15. prosinec 2015)\n\n1.57 (15. březen 2016)\n1.59 (10. červen 2016)\n1.63 (29. září 2016)\n\n1.65 (20. prosinec 2016)\n1.67 (18. březen 2017)\n1.71 (18. září 2017)\n1.75 (19. prosinec 2017)\n\n1.77 (14. březen 2018)\n1.79 (12. červen 2018)\n1.81 (19. září 2018)\n1.85 (17. prosinec 2018)\n1.87 (12. březen 2019)\n\nHra je free-to-play a hráči ji tedy mohou hrát bez prémiových služeb zdarma. Pokud se jich hráč rozhodne využít, urychlí mu průchod hrou směrem k vyšším sekcím letounů a tanků. Jde například o prémiová letadla a taky prémiový účet, po jehož dobu trvání získává hráč více peněz i zkušeností. Prémiovou měnou jsou tzv. Golden Eagles (zkr. GE), za které lze aktivovat prémiový účet i všechny ostatní nadstandardní funkce. Bez prémiové služeb je ale skoro nemožné mít všechny stroje. Do hry byla přidána také burza, kde si hráči vyměňují předměty za virtuální měnu zvanou GJN.\n\nPatch který do hry přidal pozemní techniku pro všechny hráče. Původně bylo možné hrát s tanky pouze za 2 národy a to SSSR a Německo. Momentálně lze hrát tanky za 8 států a to SSSR, Německo, USA, Velkou Británii, Japonsko, Francii, Čínu a Itálii. Tanky lze hrát ve všech 3 typech bitev (zjednodušené, realistické a simulátorové).\n\nV pozemních zjednudušených bitvách jsou nad všemi tanky jmenovky a hra vám radí kam máte mířit a jak nadměřovat, lze v nich hrát jednou za čas asi minutu v letadle, od ranku VI poté i na 1:30 za helikoptéru. Potom pokračujete v hraní s tankem, ale tank si můžete nasadit jen 3krát. V pozemních realistických bitvách nejsou nad nepřáteli jmenovky, vzdálenost si můžete změřit (nebo si tipnout) a nepřátelé nejsou na mapě, takže si hráči musí více pomáhat, za účast v soubojích během bitvy dostáváte body, zas které si pak po opuštění tanku můžete nasadit letadlo, které ale vlastníte a před bitvou jste si ho nastavily. Počet osádek je omezený (např. 5) takže si musíte vybrat kolik letadel a kolik tanků.\n\nOsádka je skupina lidí která má na starost v jeden moment jeden stroj. Každá země má svoje osádky. Základní počet osádek u každé země jsou 3. Čtvrtá a pátá stojí 10000 SL a 50000 SL, další jsou za GE. Dovednosti osádek lze vylepšit za body získávané z bitev. Tyto body lze získat i pomocí GE.\n\n\n\nZa reálné peníze si můžete do hry přikoupit prémiovou měnu Golden Eagles (Zlatí orli), za kterou si můžete ve hře koupit plno prémiových vozidel, emblémů, prémiových účtů nebo můžete urychlit výzkum daného vozidla. Za reálné peníze si můžete také koupit speciální balíčky prémiového obsahu (=DLC). Čím více si toho kupujete, tím výhodnější to je.\n\n\n\n\n\n"}
{"id": "948643", "url": "https://cs.wikipedia.org/wiki?curid=948643", "title": "Natronové jezero", "text": "Natronové jezero\n\nNatronové jezero či jezero Natron (anglicky \"Lake Natron\") se nachází v severní Tanzanii na okraji Velké příkopové propadliny, více než 100 km severozápadně od města Aruša. Jezero je protažené od keňských hranic směrem na jih v délce 58 km, široké je v průměru 15 km. Rozloha jezera je 850 km², hloubka však dosahuje pouze pouze 50 centimetrů. \n\nPřítokem je řeka Southern Ewaso Ng'iro, v důsledku vysokého výparu je v jezeře a okolí vysoká koncentrace uhličitanu sodného, voda Natronového jezera má pH větší než 10. Teplota vody dosahuje až 60 °C. Sinice, které přežívají v těchto extrémních podmínkách, barví jezero dočervena. Slaniska okolo jezera, která jsou podle Ramsarské úmluvy mezinárodně chráněná, jsou hnízdištěm plameňáků (až dva a půl milionu kusů). Žije zde také endemická cichlida \"Alcolapia alcalica\", adaptovaná na zásaditou vodu. Vysoký obsah solí způsobuje, že těla živočichů, kteří uhynou v blízkosti jezera, jsou dokonale mumifikována.\n\n\n"}
{"id": "948645", "url": "https://cs.wikipedia.org/wiki?curid=948645", "title": "Římskokatolická farnost Chvalovice", "text": "Římskokatolická farnost Chvalovice\n\nŘímskokatolická farnost Chvalovice je územní společenství římských katolíků s farním kostelem svaté Markéty v děkanátu Znojmo.\nKostel svaté Markéty pochází z doby kolem roku 1500. Roku 1690 byla přistavěna předsíň a roku 1766 zaklenuta původní plochostropá loď. \nAdministrátorem excurrendo je od 1. září 2004 R. D. Jaroslav Kárník.\n\nDnem vzájemných modliteb farností za bohoslovce a bohoslovců za farnosti brněnské diecéze je 20. prosinec. Adorační den připadá na 16. srpna.\n\nVe farnosti se pravidelně koná tříkrálová sbírka. V roce 2017 činil její výtěžek 16 890 korun.\n\n"}
{"id": "948647", "url": "https://cs.wikipedia.org/wiki?curid=948647", "title": "Herbert Pavera", "text": "Herbert Pavera\n\nHerbert Pavera (* 4. ledna 1958 Bolatice) je starosta a pedagog, od roku 2018 senátor za obvod č. 68 – Opava, v letech 2013 až 2017 poslanec Poslanecké sněmovny PČR, od roku 1998 starosta obce Bolatice, od roku 2019 místopředseda TOP 09.\n\nPo absolvování gymnázia v Hlučíně vystudoval učitelství matematiky a chemie pro základní i střední školy na Pedagogické fakultě v Ostravě (získal titul Mgr.).\n\nUčil na základní škole v Opavě – Kylešovicích, kde od roku 1989 působil tři roky jako zástupce ředitele ZŠ a v letech 1992 až 1998 byl na této škole ředitelem. Angažuje se také jako předseda Sdružení obcí Hlučínska.\n\nJeho koníčky jsou sport, pěstování bonsají a moderování.\n\nHerbert Pavera je ženatý a má dvě dcery.\n\nV komunálních volbách v roce 1990 byl poprvé zvolen do Zastupitelstva obce Bolatice v okrese Opava. Mandát zastupitele obhájil i v komunálních volbách v roce 1994, kdy byl zvolen jako nestraník za \"Sdružení nezávislých kandidátů\". V letech 1990 až 1998 zároveň působil jako místostarosta obce. Po komunálních volbách v roce 1998, kdy úspěšně kandidoval jako nestraník opět za \"Sdružení nezávislých kandidátů\" byl zvolen starostou obce. Funkci zastupitele i starosty pak obhájil ještě v komunálních volbách v roce 2002 (nestraník za SNK-ED), v komunálních volbách v roce 2006 (nestraník za SNK-ED) a v komunálních volbách v roce 2010 (nestraník za TOP 09). V komunálních volbách v roce 2014 obhájil post zastupitele obce Bolatice, když vedl jako nestraník kandidátku TOP 09. V listopadu 2014 byl opět zvolen starostou obce. Ve volbách v roce 2018 vedl z pozice člena TOP 09 kandidátku subjektu \"\"Společně pro Bolatice a Borovou\"\" (tj. TOP 09 a nezávislí kandidáti); post zastupitele obce obhájil. Následně se stal opět starostou obce.\n\nKandidatury do Poslanecké sněmovny PČR v Moravskoslezském kraji v letech 2002 – 2013 nebyly úspěšné – nejdříve ve volbách v roce 2002 (nestraník za Sdružení nezávislých kandidátů) a pak ve volbách v roce 2006 (nestraník za SNK-ED). Teprve až ve volbách do Poslanecké sněmovny PČR v roce 2013 kandidoval ze čtvrtého místa v Moravskoslezském kraji jako nestraník za TOP 09 a byl díky 2 719 preferenčních hlasů zvolen a předskočil tak lídra kandidátky Pavola Lukšu, který se do Sněmovny nedostal.\n\nV červnu 2015 vstoupil do TOP 09. V listopadu téhož roku byl na 4. celostátním sněmu TOP 09 v Praze zvolen členem předsednictva strany, od přítomných delegátů získal 102 hlasů. Funkci člena předsednictva strany zastával do listopadu 2017, později byl členem výkonného výboru strany. Ve volbách do Poslanecké sněmovny PČR v roce 2017 byl lídrem TOP 09 v Moravskoslezském kraji, ale neuspěl a mandát poslance tak neobhájil. \n\nČtyřikrát kandidoval do Zastupitelstva Moravskoslezského kraje. Nejdříve v krajských volbách v roce 2000 jako nestraník za Sdružení nezávislých kandidátů, pak v krajských volbách v roce 2004 opět jako nestraník za Sdružení nezávislých kandidátů, následně v krajských volbách v roce 2008 tentokrát jako nestraník za KDU-ČSL a v krajských volbách v roce 2012 nakonec jako nestraník za TOP 09. V krajských volbách v roce 2016 byl lídrem kandidátky TOP 09 v Moravskoslezském kraji, ale neuspěl a do zastupitelstva se nedostal.\n\nVe volbách do Senátu PČR v roce 2018 kandidoval za TOP 09 v obvodu č. 68 – Opava. Podpořily jej také ODS, hnutí STAN, Zelení a Strana soukromníků ČR pod názvem: \"\"Společně pro Opavsko: Koalice Starostů a nezávislých, ODS a TOP 09 s podporou Strany zelených a Soukromníků\"\". Se ziskem 36,27 % hlasů vyhrál první kolo voleb a ve druhém kole se utkal s nestraničkou za hnutí ANO 2011 Simonou Horákovou. Tu porazil poměrem hlasů 68,50 % : 31,49 % a stal se senátorem.\n\nV listopadu 2019 byl zvolen místopředsedou TOP 09 (získal 153 hlasů).\n\n"}
{"id": "948650", "url": "https://cs.wikipedia.org/wiki?curid=948650", "title": "Dánský fotbalový pohár", "text": "Dánský fotbalový pohár\n\nDánský fotbalový pohár, oficiálním názvem Pohár Dánské fotbalové asociace (dánsky \"DBU Pokalen\") je pohárová vyřazovací soutěž v dánském fotbale. Hraje se od roku 1955.\n\nAktuálním vítězem ze sezóny 2016/17 je FC København.\n\nZdroje:\n\n"}
{"id": "948652", "url": "https://cs.wikipedia.org/wiki?curid=948652", "title": "Giorgi Margvelašvili", "text": "Giorgi Margvelašvili\n\nGiorgi Margvelašvili (gruzínsky: გიორგი მარგველაშვილი, * 4. září 1969 Tbilisi, Sovětský svaz) je gruzínský politik a akademik, od listopadu 2013 prezident Gruzie.\n\nVe vládě Bidziny Ivanišviliho (2012–2013) byl vicepremiérem a ministrem školství. V říjnu 2013 zvítězil v prezidentských volbách a 17. listopadu 2013 nahradil ve funkci předchozí hlavu státu Michaila Saakašviliho.\n\n"}
{"id": "948655", "url": "https://cs.wikipedia.org/wiki?curid=948655", "title": "Gremiál", "text": "Gremiál\n\nGremiál nebo také gremiále (latinsky \"gremiale\") je lněná zástěra, kterou používá biskup při svěcení kněží či kostela, mytí nohou a v některých dalších případech. Má tvar čtverce a slouží k ochraně liturgických rouch před ušpiněním.\n\nVe vrcholném středověku jej používali také kněží a jeho užívání se posunulo z čistě praktické do symbolické roviny, takže až do liturgické reformy po druhém vatikánském koncilu byl většinou zhotovován z hedvábí (bez šňůrek) v příslušné liturgické barvě a velmi bohatě zdoben; při pontifikální mši se pokládal biskupovi na kolena při delším sezení a býval také nesen ve vstupním průvodu před evangeliářem.\n\n"}
{"id": "948657", "url": "https://cs.wikipedia.org/wiki?curid=948657", "title": "Šerm na Letních olympijských hrách 1896", "text": "Šerm na Letních olympijských hrách 1896\n\nŠerm na Letních olympijských hrách 1896. \n"}
{"id": "948658", "url": "https://cs.wikipedia.org/wiki?curid=948658", "title": "Šerm na Letních olympijských hrách 1900", "text": "Šerm na Letních olympijských hrách 1900\n\nŠerm na Letních olympijských hrách 1900. \n"}
{"id": "948660", "url": "https://cs.wikipedia.org/wiki?curid=948660", "title": "Nakalipithecus nakayamai", "text": "Nakalipithecus nakayamai\n\nNakalipithecus nakayamai („opice z Nakali“) je druh vyhynulých hominidů, žijících ve svrchním miocénu (před 9,8 - 9,9 miliony let) na území dnešní Keni.\n\nJediný druh \"Nakalipithecus nakayamai\" byl popsán až v roce 2007 podle nálezu z lokality \"Nakali\" ve střední Keni, 40 km západně od města Maralal v okrese Samburu. Druhový přívlastek byl vytvořen podle geologa jménem Katsuhiro Nakayama, který značnou měrou přispěl k výzkumu v Nakali. Nalezený soubor ostatků tvoří 11 izolovaných zubů a spodní čelist se zachovanými, ale silně opotřebenými stoličkami.\n\n\"Nakalipithecus nakayamai\" patřil k velkým hominidům - podle nalezených zlomků dosahoval zhruba velikosti gorilí samice. Zuby se silnou vrstvou skloviny naznačují, že kromě ovoce tvořila jeho jídelníček i tužší potrava, například ořechy a semena. Vzhledem k velikosti tohoto tvora i k druhu stravy se předpokládá spíše pozemní život než pobyt v korunách stromů.\n\nUtvářením zubů je \"Nakalipithecus\" velmi podobný rodu \"Ouranopithecus\" z Řecka. Autoři popisu předpokládají, že by dokonce mohl být předkem Ouranopitéka, protože je mírně starší a znaky na jeho zubech jsou zčásti primitivnější. Mohlo by to ovšem být i naopak, protože oba rody jsou si dobou výskytu velmi blízko. Pro přesnější vytyčení vztahů obou skupin budou potřeba četnější a lépe dochované nálezy.\n\nVýznam \"Nakalipithecus nakayamai\" spočívá v tom, že se jedná o jednu z mála fosilií ze svrchního miocénu v Africe. Spolu s rody \"Chororapithecus\" a \"Samburupithecus\" tak zaplňuje mezeru v paleontologickém záznamu z doby těsně předcházející vzniku homininů. \"Nakalipithecus\" by navíc mohl být posledním společným předkem šimpanzů, goril a lidí, nebo tvorem velmi blízkým tomuto předku.\n\n"}
{"id": "948661", "url": "https://cs.wikipedia.org/wiki?curid=948661", "title": "Seznam olympijských medailistů v šermu mužů – fleret", "text": "Seznam olympijských medailistů v šermu mužů – fleret\n"}
{"id": "948662", "url": "https://cs.wikipedia.org/wiki?curid=948662", "title": "Seznam olympijských medailistů v šermu mužů – kord", "text": "Seznam olympijských medailistů v šermu mužů – kord\n"}
{"id": "948663", "url": "https://cs.wikipedia.org/wiki?curid=948663", "title": "Hansen, Schou &amp; Weller", "text": "Hansen, Schou &amp; Weller\n\nHansen, Schou & Weller byl název fotografického studia v Kodani, které založil Georg Emil Hansen. Ateliér se zaměřoval především na portréty, včetně řady celebrit a královské rodiny.\n\nAteliér založili 1. prosince 1867 portrétní malíř Niels Christian Hansen, jeho bratr Georg Emil Hansen a poručík a obchodník Albert Schou. Zpočátku neslo název \"Hansen & Schou\". Dne 30. září 1869 se jejich obchodním partnerem stal fotograf a knihař Clemens Weller, který původně pocházel z Německa.\n\nDne 14. dubna 1869 se stal \"Hansen, Schou & Weller\" dvorním fotografem. V roce 1872 se ateliér podílel na Nordické průmyslové a umělecké výstavě v Kodani. V pozdějších letech studio neslo název \"Hansen & Weller\". Do roku 1885 měl ateliér adresu na Østergade 15, potom se přestěhoval do bývalého paláce Berkentinsche Palais (Palais Schimmelmann), Bredgade 28. Jediným vlastníkem byl Clemens Weller. Fotografoval především aristokraty a celebrity. Po své smrti zanechal archiv 360 000 pečlivě zabalených fotografických desek.\n\nMnohé portréty jsou nyní v Dánské královské knihovně v Kodani, dále v archivu ETH Zürich, ve sbírce Royal Collection a v galerii National Portrait Gallery v Londýně.\n\n\n"}
{"id": "948664", "url": "https://cs.wikipedia.org/wiki?curid=948664", "title": "Seznam olympijských medailistů v šermu mužů – šavle", "text": "Seznam olympijských medailistů v šermu mužů – šavle\n"}
{"id": "948665", "url": "https://cs.wikipedia.org/wiki?curid=948665", "title": "Seznam olympijských medailistů v šermu mužů – ukončené disciplíny", "text": "Seznam olympijských medailistů v šermu mužů – ukončené disciplíny\n"}
{"id": "948666", "url": "https://cs.wikipedia.org/wiki?curid=948666", "title": "Seznam olympijských medailistů v šermu žen – fleret", "text": "Seznam olympijských medailistů v šermu žen – fleret\n"}
{"id": "948667", "url": "https://cs.wikipedia.org/wiki?curid=948667", "title": "Seznam olympijských medailistů v šermu žen – kord", "text": "Seznam olympijských medailistů v šermu žen – kord\n"}
{"id": "948668", "url": "https://cs.wikipedia.org/wiki?curid=948668", "title": "Seznam olympijských medailistů v šermu žen – šavle", "text": "Seznam olympijských medailistů v šermu žen – šavle\n"}
{"id": "948669", "url": "https://cs.wikipedia.org/wiki?curid=948669", "title": "Pat Jennings", "text": "Pat Jennings\n\nPatrick Anthony \"Pat\" Jennings OBE (12. červen 1945, Newry) je bývalý severoirský fotbalista, brankář.\n\nHrál na mistrovství světa ve Španělsku roku 1982 a mistrovství světa v Mexiku 1986. Za severoirskou reprezentaci celkem odehrál 119 zápasů, což je severoirský rekord.\n\nS Tottenhamem Hotspur vyhrál v sezóně 1971/72 Pohár UEFA. Dvakrát získal FA Cup, jednou s Tottenhamem (1967), jednou s Arsenalem Londýn (1979). S Tottenhamem vybojoval též dvakrát anglický ligový pohár (1971, 1973).\n\nRoku 1973 byl vyhlášen nejlepším fotbalistou anglické ligy (v anketě FWA). Mezinárodní federace fotbalových historiků a statistiků (IFFHS) ho vyhlásila 13. nejlepším brankářem 20. století., anglický časopis \"World Soccer\" 87. nejlepším fotbalistou 20. století. Figuruje na seznamu UEFA Jubilee 52 Golden Players.\n"}
{"id": "948670", "url": "https://cs.wikipedia.org/wiki?curid=948670", "title": "Kaple svaté Máří Magdaleny (Nouzov)", "text": "Kaple svaté Máří Magdaleny (Nouzov)\n\nKaple svaté Máří Magdaleny je římskokatolická pseudogotická kaple v Nouzově, místní části obce Litíč. Kaple je v majetku obce Litíč.\n\nKaple byla postavena v roce 1864. Oprava byla provedena v roce 2004.\n\nZa kaplí se nachází památník obětem 1. světové války.\n\n"}
{"id": "948684", "url": "https://cs.wikipedia.org/wiki?curid=948684", "title": "Schrader", "text": "Schrader\n\nSchrader může být:\n\n"}
{"id": "948685", "url": "https://cs.wikipedia.org/wiki?curid=948685", "title": "Krajčír", "text": "Krajčír\n\nPříjmení Krajčír (Krajčírová):\n\n"}
{"id": "948694", "url": "https://cs.wikipedia.org/wiki?curid=948694", "title": "David Nehoda", "text": "David Nehoda\n\nDavid Nehoda (* 10. dubna 1971) je bývalý český fotbalista, obránce. Jeho otec je bývalý fotbalový reprezentant Zdeněk Nehoda a bratr je bývalý fotbalista Michal Nehoda. Po skončení aktivní kariéry pracuje jako licencovaný hráčský agent.\n\nV české lize hrál za FC Union Cheb a 1. FK Příbram. Nastoupil celkem ve 41 ligových utkáních a dal 2 góly. Ve druhé lize hrál i za FC Chomutov a AFK Atlantik Lázně Bohdaneč.\n"}
{"id": "948695", "url": "https://cs.wikipedia.org/wiki?curid=948695", "title": "Gloria (píseň, Them)", "text": "Gloria (píseň, Them)\n\n„Gloria“ je píseň severoirské rockové skupiny Them, která poprvé vyšla jako B-strana singlu „Baby, Please Don't Go“ v červenci 1964; o rok později pak vyšla na albu \"The Angry Young Them\". Jejím autorem je frontman skupiny Van Morrison. V pozdějších letech píseň nahrála řada interpretů, mezi které patří Jimi Hendrix, The Doors nebo zpěvačka Patti Smith, která ji vydala na svém prvním albu \"Horses\" v roce 1975.\n"}
{"id": "948696", "url": "https://cs.wikipedia.org/wiki?curid=948696", "title": "Karel Srp", "text": "Karel Srp\n\nJméno a příjmení Karel Srp se může vztahovat k následujícím osobnostem:\n\n"}
{"id": "948699", "url": "https://cs.wikipedia.org/wiki?curid=948699", "title": "Divadlo Spirála", "text": "Divadlo Spirála\n\nDivadlo Spirála je uzavřené divadlo stojící v areálu pražského výstaviště.\n\nNázev divadla byl odvozen od spirálové rampy, která představuje nosný prvek celého interiéru. Návštěvníci se na svá sedadla dostávali právě pomocí navzájem se prolínajících spirálových ramp, které kolem dokola obepínají jeviště.\n\nU příležitosti Jubilejní výstavy, uspořádané na pražském výstavišti v roce 1991, byla provedena mj. přestavba bývalého panoramatického Kruhového kina pro novou divadelní scénu. Investorem byla Společnost Jubilejní výstavy, autory architektonického řešení pak Jindřich Smetana, Jan Louda, Tomáš Kulík a Zbyšek Stýblo. Statiku ocelové konstrukce zajišťovali T. Pačes a V. Janata ze společnosti EXCON, divadelní technologie navrhli B. Michailov a J. Polidar.\n\nObjekt byl vyznamenán čestným uznáním PQ 1991 a v roce 1993 oceněn Grand Prix Obce architektů v kategorii Rekonstrukce.\n\nDivadlo Spirála je tvořeno ze dvou hlavních částí. Jsou jimi mohutný černý válec a obslužný prostor, který není zvenčí vůbec patrný. Přístup do divadla je veden zapuštěním rampy pod okolní povrch. Za ohromným válcem je ukryto netradičně komponované jeviště i hlediště s kapacitou 800 diváků. Provozní prostory jsou rozmístěny pod úrovní terénu přibližně do dvou křídel písmene L a jsou ze dvou stran přimknuty k centrální válcové hmotě.\n\nV srpnu 2002 postihla Prahu ničivá povodeň, která se nevyhnula ani areálu Výstaviště. Pod vodou se ocitla celá spodní část parku, včetně divadla Spirála. Poškozené divadlo bylo uzavřeno a pomalu chátrá. Nájemce výstaviště, společnost Incheba Praha, požádala již v roce 2008 o jeho demolici. V roce 2017 byla odsouhlasena vedením Prahy rekonstrukce vzhledem k odhadované ceně demolice cca 40 milionů. Rekonstrukce ca cca 100 milionů by měla proběhnout v roce 2020. Do prvního kola soutěže o zakázku s vyhlášenou cenou 65 milionů se nepřihlásil žádný dodavatel. \n\n\n"}
{"id": "948701", "url": "https://cs.wikipedia.org/wiki?curid=948701", "title": "Alicia Svigals", "text": "Alicia Svigals\n\nAlicia Svigals (* 1963 New York) je americká houslistka a hudební skladatelka. Studovala etnomuzikologii na Brownově univerzitě a na housle se učila od klezmerového houslisty Leona Schwartze. V roce 1986 založila klezmerovou skupinu The Klezmatics, ze které odešla v roce 2002. Během své kariéry spolupracovala s řadou dalších hudebníků, mezi které patří Robert Plant, John Cale, Marc Ribot, Ben Folds nebo John Zorn.\n\n\n\n"}
{"id": "948703", "url": "https://cs.wikipedia.org/wiki?curid=948703", "title": "Ruská armádní puška soustavy Krnkovy", "text": "Ruská armádní puška soustavy Krnkovy\n\nRuská armádní puška soustavy Krnkovy M1867 (též Krnkova ruská puška či Krnkovka, \"Винтовка Крнка́\") byla jednoranná zadovka se záklopkovým závěrem komorovaná pro jednotný kovový náboj ráže 15,2 mm. Šlo o přepracovanou „šestičárkovou“ puškovou mušketu Model 1857. Autorem této přestavby byl český puškař a vynálezce Sylvestr Krnka.\nKrnkova puška se podobala soudobým přestavbám, jako byly britská puška Snider-Enfield a francouzská puška Tabatière. V roce 1869 byla přijata do výzbroje armády carského Ruska, kde ji však zanedlouho nahradila puška zkonstruovaná Američanem Hiramem Berdanem. Nicméně obě zbraně sloužily v carské armádě jistý čas společně.\n\nPřestavbu Modelu 1857 na Krnkovu armádní pušku prováděla Tulská zbrojovka (\"Тульский оружейный завод\", TOZ), kde se vyráběly převážně dvě hlavní verze – pěchotní a jezdecká. Řada Krnkových pušek byla po stažení z armádní výzbroje přestavěna na lovecké pušky.\n\n\n"}
{"id": "948705", "url": "https://cs.wikipedia.org/wiki?curid=948705", "title": "Jenni Muldaur", "text": "Jenni Muldaur\n\nJenni Muldaur (* 29. března 1965 Boston) je americká zpěvačka. Je dcerou hudebníka Geoffa Muldaura a zpěvačky Marie Muldaur. Svou profesionální kariéru zahájila v osmdesátých letech jako zpěvačka doprovodných vokálů ve skupině kytaristy a zpěváka Todda Rundgrena. Během své pozdější kariéry spolupracovala s mnoha dalšími hudebníky, mezi které patří Eric Clapton, Marianne Faithfullová, John Cale, Meat Loaf nebo Rufus Wainwright.\n\n\n\n"}
{"id": "948706", "url": "https://cs.wikipedia.org/wiki?curid=948706", "title": "Antverpská universita", "text": "Antverpská universita\n\nAntverpská universita ( \"Universiteit Antwerpen\") je veřejná universita sídlící v Antverpách. Kořeny školy sahají do roku 1852; samostatná universita však vznikla až v roce 2003 sloučením tří škol: RUCA, UFSIA a UIA. Vyučuje se zde například filosofie, medicína nebo politické vědy.\n\n"}
{"id": "948713", "url": "https://cs.wikipedia.org/wiki?curid=948713", "title": "Nina Nováková", "text": "Nina Nováková\n\nNina Nováková (* 14. března 1954 Brandýs nad Labem-Stará Boleslav) je česká politička, v letech 2013 až 2017 poslankyně Poslanecké sněmovny PČR, v letech 2012 až 2014 zastupitelka Středočeského kraje, bývalá členka TOP 09.\n\nPo absolvování gymnázia v Brandýse nad Labem vystudovala v letech 1973 až 1978 obor latina-bohemistika na Filozofické fakultě Univerzity Karlovy v Praze (získala titul Mgr.). Následně krátce pracovala na Katedře českého jazyka a literatury Pedagogické fakulty Univerzity Karlovy v Praze. Po revoluci vystudovala na pedagogické fakultě UK obor základy společenských věd. Poté absolvovala kurs etické výchovy a katechetický kurs na KTF UK. Od roku 1993 učí Nina Nováková na Gymnáziu J. S. Machara v Brandýse n. Labem, kde také zastává funkci zástupkyně ředitelky pro výchovnou a vzdělávací činnost školy. Jako koordinátorka školního vzdělávacího programu přispěla k zařazení etické výchovy do učebního plánu školy a vytvořila koncepci předmětu základy humanitní vzdělanosti.\n\nOd roku 2000 spolupracuje Nina Nováková s Českou křesťanskou akademií, v současné době je členkou presidia. Vytvořila koncepci vzdělávacího programu pro seniory „Nestárneme-zrajeme k moudrosti\", který probíhá již poosmé. Je členkou přípravného týmu a moderátorkou festivalu duchovní hudby v podání dětských a studentských sborů Musica Angelica. Pro staroboleslavskou farnost zajišťuje Nina Nováková pravidelnou průvodcovskou službu a podílí se na přípravě Národní svatováclavské pouti. Pro školy vytvořila vzdělávací programu „Tajemství chrámů\".\n\nAngažuje se jako předsedkyně občanského sdružení Matice staroboleslavská či v České křesťanské akademii. Deset let se profesionálně věnovala zpěvu zejména v zahraničním angažmá (Německo, Rakousko, Švýcarsko).\n\nNina Nováková je vdaná a má jednoho syna.\n\nDo politiky vstoupila, když byla v komunálních volbách v roce 2006 zvolena jako nestraník za Sdružení nezávislých kandidátů do zastupitelstva města Brandýs nad Labem-Stará Boleslav. Mandát zastupitelky obhájila i v komunálních volbách v roce 2010, tentokrát už jako členka TOP 09. V září 2011 pak byla zvolena neuvolněnou místostarostkou města. V komunálních volbách v roce 2014 obhájila post zastupitelky města, když vedla kandidátku TOP 09. V obhajobě funkce místostarostky však neuspěla.\n\nPrioritami, které se Nině Novákové podařilo realizovat, jsou vznik městského komunitního centra pro seniory a juniory, zahájení činnosti nízkoprahového denního centra pro osoby ohrožené sociálním vyloučením, zapojení města do Národní sítě zdravých měst, zapojení občanů do městského komunitního plánování, zahájení projektu rodinného Ekoklubu, operativní řešení nedostatku míst v mateřských školách ve spolupráci s neziskovým sektorem, podpora projektů pro matky s dětmi.\n\nDo vyšší politiky se poprvé pokoušela neúspěšně dostat, když v krajských volbách v roce 2008 kandidovala do Zastupitelstva Středočeského kraje jako nestraník za SNK-ED v rámci Koalice pro Středočeský kraj. Uspěla až v krajských volbách v roce 2012 na kandidátce TOP 09 a Starostů pro Středočeský kraj a stala se tak zastupitelkou Středočeského kraje.\n\nDo vzniku TOP 09 nebyla Nina Nováková nikdy členem žádné strany. Na Celostátním ustavujícím sněmu TOP 09 v roce 2009 byla zvolena členkou výkonného výboru TOP 09. Na 2. celostátním sněmu TOP 09, který se konal v roce 2011 v Hradci Králové, byla opět zvolena členkou výkonného výboru TOP 09.\n\nZúčastnila se rovněž voleb do Senátu PČR v roce 2010, kdy kandidovala za TOP 09 a STAN v obvodu č. 28 - Mělník. Se ziskem 20,75 % hlasů však skončila na třetím místě a nepostoupila ani do druhého kola.\n\nVe volbách do Poslanecké sněmovny PČR v roce 2013 kandidovala ze čtvrtého místa ve Středočeském kraji za TOP 09 a byla zvolena. Vzhledem k zisku mandátu poslankyně rezignovala v polovině února 2014 na post zastupitelky Středočeského kraje. Jako poslankyně se v reakci na uprchlickou krizi neúspěšně pokoušela prosadit, aby ve školském zákoně bylo mezi vzdělávacími cíli zahrnuto i „pochopení a osvojení evropských kulturních hodnot a tradic vycházejících z duchovního odkazu antiky, křesťanství a humanismu.\"\n\nVe volbách do Poslanecké sněmovny PČR v roce 2017 měla původně kandidovat na 15. místě kandidátky TOP 09 ve Středočeském kraji. Z kandidátky ale Nováková odstoupila s tím, že původně vstupovala do strany, která je konzervativní. V tiskové zprávě také uvedla, že za dané politické a společenské situace považuje za prospěšnější věnovat se nadále tématům evropské kulturní identity než boj o setrvání ve vysoké politice. Těsně před parlamentními volbami v roce 2017 vystoupila z TOP 09 a podpořila KDU-ČSL. \n\nV komunálních volbách v roce 2018 obhájila post zastupitelky, když kandidovala jako nestraník (nominant STAN) na společné kandidátní listině Pirátů a STAN. Ve volbách do Evropského parlamentu v roce 2019 kandidovala na 8. místě kandidátky KDU-ČSL jako nestraník (společný kandidát menších stran podporujících KDU-ČSL – Koruny České, Konzervativní strany, SNK Evropských demokratů a Sdružení pro místní správu) a spolu s Danielem Hermanem a Petrem Krátkým byla jednou z několika monarchistů na společné kandidátce, ale nebyla zvolena.\n\nJe předsedkyní spolku Středoevropská inspirace, který veřejně vystupuje proti přijetí Istanbulské úmluvy.\n"}
{"id": "948717", "url": "https://cs.wikipedia.org/wiki?curid=948717", "title": "Zlatá stezka Českého ráje", "text": "Zlatá stezka Českého ráje\n\nZlatá stezka Českého ráje je červeně značená turistická stezka spojující nejvýznamnější místa Českého ráje. Její celková délka je 119 km a její prvopočátky můžeme sledovat již ve 2. polovině 19. století při cestách Vojty Náprstka do Prachovských skal. Za své značení vděčí také vzniku Klubu českých turistů, který právě v Českém ráji začal značit první turistické stezky. Název Zlatá stezka s popisem trasy je poprvé zachycen v průvodci KČT z roku 1937.\n\n\nV minulosti trasa obsahovala úsek mezi Troskami a Prachovskými skálami. Kvůli těžbě sklářských písků u [[Hrdoňovice|Hrdoňovic]] musel být tento úsek uzavřen. Dnes je přístupný zvláštní odbočkou ze Zlaté stezky:\n\n\n[[Kategorie:Český ráj]]\n[[Kategorie:Turistické značené trasy v Královéhradeckém kraji]]\n[[Kategorie:Turistické značené trasy v Libereckém kraji]]\n[[Kategorie:Turistické značené trasy ve Středočeském kraji]]\n[[Kategorie:Turistické trasy v Jizerské tabuli]]\n[[Kategorie:Turistické trasy v Jičínské pahorkatině]]\n[[Kategorie:Turistické trasy v Ještědsko-kozákovském hřbetu]]\n[[Kategorie:Turistické trasy v okrese Mladá Boleslav]]\n[[Kategorie:Turistické trasy v okrese Jičín]]\n[[Kategorie:Turistické trasy v okrese Semily]]\n[[Kategorie:Turistické trasy v okrese Jablonec nad Nisou]]\n[[Kategorie:Josefův Důl (okres Mladá Boleslav)]]\n[[Kategorie:Bradlec]]\n[[Kategorie:Nová Ves u Bakova]]\n[[Kategorie:Ptýrov]]\n[[Kategorie:Klášter Hradiště nad Jizerou]]\n[[Kategorie:Mnichovo Hradiště]]\n[[Kategorie:Boseň]]\n[[Kategorie:Žďár (okres Mladá Boleslav)]]\n[[Kategorie:Branžež]]\n[[Kategorie:Kněžmost]]\n[[Kategorie:Libošovice]]\n[[Kategorie:Dobšín]]\n[[Kategorie:Mladějov]]\n[[Kategorie:Troskovice]]\n[[Kategorie:Hrubá Skála]]\n[[Kategorie:Karlovice (okres Semily)]]\n[[Kategorie:Kultura v Turnově]]\n[[Kategorie:Frýdštejn]]\n[[Kategorie:Malá Skála]]\n[[Kategorie:Koberovy]]\n[[Kategorie:Záhoří (okres Semily)]]\n[[Kategorie:Mírová pod Kozákovem]]\n[[Kategorie:Chuchelna]]\n[[Kategorie:Tatobity]]\n[[Kategorie:Stružinec]]\n[[Kategorie:Veselá (okres Semily)]]\n[[Kategorie:Lomnice nad Popelkou]]\n[[Kategorie:Kyje (okres Jičín)]]\n[[Kategorie:Železnice (okres Jičín)]]\n[[Kategorie:Valdice]]\n[[Kategorie:Jičín]]\n[[Kategorie:Sport v Mladé Boleslavi]]\n[[Kategorie:Sport v Bakově nad Jizerou]]"}
{"id": "948725", "url": "https://cs.wikipedia.org/wiki?curid=948725", "title": "Puškař", "text": "Puškař\n\nPuškař je řemeslník, který opravuje, upravuje, navrhuje, konstruuje a sestrojuje palné zbraně. Toto řemeslo se liší od práce brníře či platnéře, kteří vyrábějí brnění, i od práce mečíře, který vyrábí chladné bodné a sečné zbraně. Puškař provádí opravy a renovace zbraní na vysoké řemeslné úrovni a věnuje se i jejich úpravám a přestavbám pro zvláštní účely. Puškař může také již hotovou zbraň ozdobit řezbou, gravírováním či jinou technikou.\n\nPuškař může být zaměstnán v:\n\n\nV České republice je možnost vyučení a absolvování čtyřletého (maturitního), nebo tříletého (s výučním listem) středoškolského vzdělání s v oboru \"Technik-Puškař\". Nejznámější a také jediná škola plně se zabývající tímto řemeslem se nachází poblíž České zbrojovky v Uherském Brodě.\n\n\n"}
{"id": "948726", "url": "https://cs.wikipedia.org/wiki?curid=948726", "title": "Valdštejnská lodžie", "text": "Valdštejnská lodžie\n\nValdštejnská lodžie stojí na okraji Sedliček, části města Jičína, se kterým je spojena 2 km dlouhou lipovou alejí.\n\nAž do počátku 17. století bývala pod vrchem Zebín pouze obora. Ve dvacátých letech 17. století se zde však Albrecht z Valdštejna rozhodl vybudovat také příměstské reprezentační sídlo s rozsáhlými zahradami, jako součást velkolepé přestavby Jičína na vévodskou rezidenci. Plánované zahrady i samotný letohrádek snad mohly v mnohém připomínat souběžně budovanou pražskou Valdštejnskou zahradu. Dominantním prvkem celého komplexu je monumentální stavba samotné Lodžie, v přední části sloužící jako sala terrena, v zadní části nabízející komfort příměstské vily. Za Lodžií se nachází čestný dvůr, sloužící původně jako hospodářské zázemí. Před Lodžií se potom rozkládají samotné zahrady. Měly být geometricky uspořádané a vybavené nejrůznějšími prvky manýristické i raně barokní zahradní architektury - nacházet se tu zřejmě měly fontány, grotty nebo velký bazén. Na stavbě se podílelo několik architektů - Andrea Spezza, Niccolo Sebregondi, Giovanni Pieroni - pro nedostatek písemných pramenů je však obtížné určit, který z nich měl na stavbě letohrádku největší zásluhy.\n\nLodžie byla vybudována nejen jako svébytný komplex, ale také jako součást celku většího. Leží totiž na ose Valdštejnovy barokní komponované krajiny, která v jeden celek spojovala vrch a stejnojmenný hrad Veliš (později zbořený), město Jičín a kartuziánský klášter ve Valdicích. Tato osa měla být mezi Jičínem a Valdicemi ještě zdůrazněna velkolepou čtyřřadou lipovou alejí. Vysázená však byla pouze část mezi Jičínem a Lodžií, poslední necelý kilometr aleje zůstal nerealizovaný.\n\nAreál \"valdického casina\", jak ho sám Valdštejn nejčastěji jmenoval, měl tedy skýtat klidné útočiště pro vévodův odpočinek, ale i nabízet reprezentativní prostory pro neformální jednání či pořádání barokních slavností. \n\nPodobně jako celá řada dalších valdštejnských staveb na Jičínsku však nebyla Lodžie nikdy dokončena. Zejména to platí o interiéru hlavního objektu, kde nebyla vybudována horní patra a také veliké oválné točité schodiště. Po Valdštejnově smrti v roce 1634 zůstal celý objekt na dlouhou dobu prakticky opuštěný a nedokončený.\n\nNa přelomu 18. a 19. století byla na příkaz Ferdinanda Trauttmansdorffa Lodžie částečně dokončena a přetvořena na klasicistní letohrádek. Rekonstrukce však rezignovala na zpřístupnění horních pater i na původně zamýšlené monumentální schodiště.\n\nV roce 1813 se zde konaly slavnosti pro císaře Františka I., který v Jičíně a okolí spolu s ruským carem Alexandrem I. a pruským králem Fridrichem Vilémem III. vyjednával vznik nové protinapoleonské koalice.\n\nLodžii jako klasicistní letohrádek však Trauttmansdorffové příliš nevyužívali a celý objekt brzy začal opět pustnout a chátrat. Ve 30. letech tak projevilo o areál zájem město Jičín a v roce 1936 ho, spolu s přilehlou oboru a bažantnicí, odkoupilo. Libosad se stal populárním cílem vycházek, byla v plánu rekonstrukce areálu, nakonec se ale uskutečnily pouze drobné úpravy.\n\nV následujících desetiletích nebyl areál nijak systematicky využíván ani opravován. Části Čestného dvora byly využívány pro čistě technické účely, např. skladování zemědělských strojů, interiéry hlavní budovy byly veřejnosti nepřístupné a postupně se zhoršoval celkový stav památky, který v 90. letech začal být skutečně alarmující. \n\nV posledních letech probíhají postupné rekonstrukce, které umožnily areál otevřít veřejnosti. Čestný dvůr i Lodžie dostaly nové střechy, Lodžie také fasádu. Opravena a nově vydlážděna byla také terasa a schodiště, zrekonstruovány byly tarasní zdi Libosadu a interiéry celé jihozápadní poloviny Čestného dvora a další rekonstrukce by měly následovat.\n\nPamátka je stále v majetku města, provozovatelem je Valdštejnské imaginárium, z. ú. V roce 2015 byla v jihozápadní části Čestného dvora otevřena kavárna Café Loggie. Celý areál je během roku dějištěm pravidelných kulturních akcí, využívajících netradiční snovou atmosféru zapomenutého letohrádku. \n\n\n"}
{"id": "948729", "url": "https://cs.wikipedia.org/wiki?curid=948729", "title": "Jari Litmanen", "text": "Jari Litmanen\n\nJari Olavi Litmanen (* 20. únor 1971, Lahti) je bývalý finský fotbalista, který hrával na pozici záložníka.\n\nRoku 1995 se stal finským sportovcem roku. Devětkrát byl vyhlášen nejlepším fotbalistou Finska (1990, 1992, 1993, 1994, 1995, 1996, 1997, 1998, 2000), osmkrát v konkurenční anketě finských sportovních novinářů. Jednou se stal nejlepším fotbalistou nizozemské ligy (1993). V anketě Zlatý míč, která hledala nejlepšího fotbalistu Evropy, skončil roku 1995 třetí, o rok dříve osmý. Figuruje na seznamu UEFA Jubilee 52 Golden Players.\n\nS Ajaxem Amsterdam vyhrál v sezóně 1994/95 Ligu mistrů a následně též Superpohár UEFA a Interkontinentální pohár. S Liverpool FC získal v sezóně 2000/01 Pohár UEFA a následně i Superpohár UEFA. S Ajaxem je čtyřnásobným mistrem Nizozemska (1993–94, 1994–95, 1995–96, 1997–98), s HJK Helsinki se jednou stal mistrem Finska (2011). V ročníku 1993/94 byl s 26 brankami nejlepším střelcem nizozemské ligy, v ročníku 1995/96 s devíti zásahy nejlepším střelcem Ligy mistrů. Je historicky nejlepším střelcem Ajaxu v evropských pohárech (26 gólů).\n\nZa finskou reprezentaci odehrál 137 zápasů, což je finský rekord. V dresu národního týmu vstřelil 32 branek, i to je národní rekord. V letech 1996–2008 vedl finský národní tým jako kapitán, nikdy se mu s ním však nepodařilo postoupit na žádný závěrečný turnaj mistrovství světa či Evropy.\n\nVysvětlivky:\n\n"}
{"id": "948730", "url": "https://cs.wikipedia.org/wiki?curid=948730", "title": "Sedm epoch rocku", "text": "Sedm epoch rocku\n\nSedm epoch rocku (v anglickém originále \"Seven Ages of Rock\") je britský sedmidílný televizní pořad, vysílaný na BBC Two v roce 2007. V prvním díle jsou hudebníci z poloviny šedesátých let, jako například The Rolling Stones a Jimi Hendrix; druhý díl se specializuje na Pink Floyd, The Velvet Underground či Davida Bowieho, ve třetím vystupují různí punkoví hudebníci, jako například Ramones a Sex Pistols. Ve čtvrtém díle byli představeny heavymetalové skupiny (Iron Maiden, Black Sabbath), v šestém alternativní rock devadesátých let (Nirvana, R.E.M.) a v posledním indierockové skupiny jako The Stone Roses a The Smiths.\n\n"}
{"id": "948734", "url": "https://cs.wikipedia.org/wiki?curid=948734", "title": "Hopscotch Music Festival", "text": "Hopscotch Music Festival\n\nHopscotch Music Festival je hudební festival, konaný od roku 2010 každoročně vždy od čtvrtka do soboty druhý týden v září ve městě Raleigh v Severní Karolíně. Založen byl místním časopisem \"Independent Weekly\" a koná se vždy v různých klubech a koncertních sálech po celém městě. V různých ročnících zde vystoupili například Pere Ubu, The Jesus and Mary Chain nebo The Roots.\n\n"}
{"id": "948735", "url": "https://cs.wikipedia.org/wiki?curid=948735", "title": "Ču Se-hjok", "text": "Ču Se-hjok\n\nČu Se-hjok (anglickým přepisem: \"Joo Se-hyuk\"; * 20. ledna 1980, Soul, Jižní Korea) je jihokorejský stolní tenista. Byl finalistou mistrovství světa ve stolním tenise v roce 2003, které se konalo v Paříži. Je členem jihokorejské reprezentace. Soutěžit ve stolním tenise začal ve svých 8 letech. Mezi fanoušky vešel ve známost svým dynamickým defenzivním stylem.\n\n"}
{"id": "948736", "url": "https://cs.wikipedia.org/wiki?curid=948736", "title": "The Jesus and Mary Chain", "text": "The Jesus and Mary Chain\n\nThe Jesus and Mary Chain je skotská alternativní rocková skupina, založená v roce 1983 v East Kilbride. Původní sestavu tvořili bratři Jim Reid a William Reid. Během její existence skupinou prošlo více než patnáct dalších hudebníků. Skupina se rozpadla v roce 1999, roku 2007 byla obnovena. Své první album \"Psychocandy\" vydala v roce 1985, následovala alba \"Darklands\" (1987), \"Automatic\" (1989), \"Honey's Dead\" (1992), \"Stoned & Dethroned\" (1994) a \"Munki\" (1998).\n\n\n"}
{"id": "948740", "url": "https://cs.wikipedia.org/wiki?curid=948740", "title": "Alès", "text": "Alès\n\nAlès je francouzské město v departementu Gard v regionu Languedoc-Roussillon. V roce 2010 zde žilo 41 205 obyvatel. Je centrem arrondissementu Alès.\n\n\"Počet obyvatel\"\n\n"}
{"id": "948741", "url": "https://cs.wikipedia.org/wiki?curid=948741", "title": "The Independent", "text": "The Independent\n\nThe Independent je britský deník, který v roce 1986 založili tři dřívější členové redakce deníku \"The Daily Telegraph\". K srpnu 2013 byl průměrný denní náklad kolem 68 tisíc a speciální nedělní vydání 110 tisíc výtisků. V roce 2004 získal ocenění British Press Awards. Jeho majitelem je od roku 2010 ruský podnikatel Alexandr Jevgenjevič Lebeděv. Dne 29. března 2016 vyšlo poslední tištěné číslo a nyní vychází pouze v online podobě.\n\n"}
{"id": "948754", "url": "https://cs.wikipedia.org/wiki?curid=948754", "title": "Jindřich Šmuk", "text": "Jindřich Šmuk\n\nJindřich Šmuk (8. prosince 1879 – 26. března 1927) byl vládní komisař pro plebiscit na Těšínsku v roce 1920 a první český starosta moravskoslezského Rychvaldu.\n\nJindřich Šmuk byl synem chudého horníka Františka Šmuka v Michálkovicích. Narodil se 8. prosince 1879. Vychodil tamní obecnou českou školu, byl žákem slezského národního buditele nadučitele Sládečka. V roce 1892 se jeho otec přestěhoval do silně polské obce Rychvald.\n\nV roce 1893 byl založen český spolek Vlastimil a v roce 1895 z velké části zásluhou bratrů Františka a Antonína Šmukových český sbor dobrovolných hasičů. Mladý Jindřich byl zaměstnán se svým otcem. V 18 letech se stal členem českého sboru dobrovolných hasičů I. oddělení a od roku 1906 jeho jednatelem. Bojoval horlivě o „českost“ Rychvaldu při obecních volbách v roce 1902 a 1903 o zřízení české školy na Podlesí a zachování českých bohoslužeb v kostele.\n\nV boji za práva českého jazyka byl přesný, energický a vytrvalý. Již jako mladý byl členem nejvýznamnějších spolků ve městě. Stal se velitelem hasičského sboru a po smrti otce v roce 1915 se k němu všichni obraceli jako k vůdci deptaného českého lidu v Rychvaldě. V době válečné byl jako horník reklamován, aby mohl v nejkrutější době hájit práva češství. Po 28. říjnu 1918, poté co v obci nastal po převratu nevýslovný zmatek a po útěku představitelů polské moci, nikdo nevěděl co se stane a komu Těšínsko připadne, se Jindřich Šmuk postavil do čela revoluce, prohlásil Rychvald za českou obec. Postaral se o očistu všech cizích spolků a jejich majetek převzal do správy obce.\n\nV době plebiscitní jako vládní komisař obce vedl neohrožený boj o zachování Rychvaldu čsl. republice a po namáhavé práci v závodě a správě obce noc co noc stál v přední stráži na demarkační čáře, která vedla přes Rychvald.\n\nPři prvních volbách do obce byl zvolen prvním českým starostou. Staral se o rozkvět obce, přičinil se o vybudování několika škol, obytných domů pro učitelstvo, postavení cesty, sboru církve čsl. a jiné. Byl jmenován vedoucím činitelem všech národních a kulturních korporací. Byl zvolen starostou nově vzniklé hasičské župy Orlovské a jmenován zemskou vládou Slezska okresním hasičským inspektorem.\n\nZemřel v sobotu dne 26. března 1927 v Rychvaldu ve věku 48 let.\n"}
{"id": "948755", "url": "https://cs.wikipedia.org/wiki?curid=948755", "title": "Lesnica", "text": "Lesnica\n\nLesnica je obec na Slovensku, v okrese Stará Ľubovňa v Prešovském kraji. Území obce se nachází na okraji Pieninského národního parku a sousedí s Polskem.\n\nV roce 2015 zde žilo 498 obyvatel. V obci je římskokatolický kostel svatého Michala.\n\n"}
{"id": "948758", "url": "https://cs.wikipedia.org/wiki?curid=948758", "title": "Michaela Pavlátová", "text": "Michaela Pavlátová\n\nMichaela Pavlátová (* 27. února 1961 Praha) je česká filmová režisérka. Natáčí převážně krátké animované filmy, ale natočila i dva celovečerní hrané filmy. V roce 2008 její film \"Děti noci\" získal v hlavní soutěži na filmového festivalu v Karlových Varech ceny za hlavní mužský a ženský herecký výkon.\n\n\n"}
{"id": "948760", "url": "https://cs.wikipedia.org/wiki?curid=948760", "title": "Jock Sturges", "text": "Jock Sturges\n\nJock Sturges (* 1947, New York) je americký fotograf, nejznámější svými snímky naturistické komunity.\n\nNarodil se v roce v New Yorku. Absolvoval s titulem BFA v oboru percepční psychologie a fotografie na Marlboro College a s titulem Master of Fine Arts ve fotografii na San Francisco Art Institute. Pracoval mimo jiné jako instruktor fotografie, printer, komerční fotograf se specializací na módu a klasický tanec a jako portrétní fotograf. Přispívá do řady fotografických magazínů, své snímky vystavuje po celém světě.\n\nFotografuje nahé adolescenty a jejich rodiny, především v komunitách v Severní Kalifornii a naturisty na francouzské pláži Montalivet na pobřeží Atlantiku. Hodně z jeho prací je z kalifornské Misty Dawn, které snímal do svých dvaceti let.\n\nSturges pracuje primárně s klasickou velkoformátovou deskovou kamerou 8x10 palců. Pořídil také několik digitálních fotografií, ale preferuje práci s klasickými printy.\n\nJeho práce byla ve Spojených státech předmětem kontroverzní diskuse. V roce 1990 do jeho studia v San Franciscu vpadli důstojníci FBI a zabavili jeho vybavení. Soudní porota však následně odmítla podat proti němu obvinění. V roce 1998 proběhly neúspěšné pokusy označit jeho knihy \"The Last Day of Summer\" a \"Radiant Identities\" jako dětskou pornografii ve státech Alabama a Tennessee.\n\nMezi jeho publikované cykly patří:\n\n\nDalší významné publikace:\n\nPortfolia limitovaných edicí originálních fotografií:\n\nJeho fotografie se objevily rovněž na obálkách tří románů Jennifera McMahona \"Promise Not to Tell\", \"Island of Lost Girls\" a \"Dismantled\", stejně jako na debutačním románu \"Ute av verden\" Karla Ove Knausgårda z roku 1998. O autorovi byl natočen dokumentární film \"Line of Beauty and Grace. A Documentary About Jock Sturges\" (2007 Amadelio Films, Christian E. Klinger).\n\n\nJeho fotografie jsou zastoupeny v nejvýznamnějších sbírkách na světě:\n\n\n"}
{"id": "948761", "url": "https://cs.wikipedia.org/wiki?curid=948761", "title": "Fontenay (Eure)", "text": "Fontenay (Eure)\n\nFontenay je francouzská obec v departementu Eure v regionu Normandie. V roce 2010 zde žilo 325 obyvatel.\n\n\"Počet obyvatel\" \n\n"}
{"id": "948765", "url": "https://cs.wikipedia.org/wiki?curid=948765", "title": "Phoenix (album, Vince Bell)", "text": "Phoenix (album, Vince Bell)\n\nPhoenix je první studiové album amerického písničkáře Vince Bella, vydané v červenci 1994 u vydavatelství Watermelon Records. Album produkoval Bob Neuwirth a podílelo se na něm více hudebníků, mezi něž patří například Geoff Muldaur, John Cale a Mickey Raphael.\n\n"}
{"id": "948769", "url": "https://cs.wikipedia.org/wiki?curid=948769", "title": "Římskokatolická farnost Načeratice", "text": "Římskokatolická farnost Načeratice\n\nŘímskokatolická farnost Načeratice je územní společenství římských katolíků s farním kostelem Panny Marie Bolestné v děkanátu Znojmo.\nFarní kostel Panny Marie Bolestné vybudovala obec na vlastní náklady v roce 1804. Rozšířen do dnešní podoby byl roku 1840. \nAdministrátorem excurrendo je od 1. září 2004 R. D. Jaroslav Kárník.\n\nDnem vzájemných modliteb farností za bohoslovce a bohoslovců za farnosti brněnské diecéze je 21. duben. Adorační den připadá na 23. srpna. V roce 2010 se farnost zapojila do projektu Noc kostelů.\n\nVe farnosti se pravidelně koná tříkrálová sbírka. V roce 2017 činil její výtěžek 10 285 korun.\n\n"}
{"id": "948770", "url": "https://cs.wikipedia.org/wiki?curid=948770", "title": "Petra (cigarety)", "text": "Petra (cigarety)\n\nPetra je zčásti zaniklá značka českých cigaret vyráběných od roku 1985. V současné době je majitelem a výrobcem této značky cigaret firma Philip Morris. Cigarety Petra patřily mezi cigarety středního segmentu a vyráběly se v řadě různých variant.\n\nPetry vznikly z požadavku vytvořit levnější variantu ke kvalitním cigaretám Sparta. Původním výrobcem byla státní společnost Československý tabákový průmysl, Kutná Hora. \n\nKoncem roku 2013 oznámil současný výrobce, tabáková společnost Philip Morris ukončení výroby tradičních cigaret Petra, na trhu zůstane pouze značka Petra Klasik.\n\nCigarety značky Petra se objevují v díle malíře Jiřího Meitnera, kde jsou součástí zátiší.\n"}
{"id": "948779", "url": "https://cs.wikipedia.org/wiki?curid=948779", "title": "Bleecker Street: Greenwich Village in the 60's", "text": "Bleecker Street: Greenwich Village in the 60's\n\nBleecker Street: Greenwich Village in the 60's je kompilační album různých umělců. Jsou na něm coververze písní různých autorů, kteří v šedesátých letech působili v New Yorku; například od Boba Dylana, Tima Hardina, Leonarda Cohena nebo Tima Buckleyho. Jejich interpretace se ujali například Chrissie Hynde, John Cale a Suzanne Vega.\n\nAlbum bylo nominováno na cenu Grammy v kategorii Best Recording Package.\n"}
{"id": "948780", "url": "https://cs.wikipedia.org/wiki?curid=948780", "title": "Free to play", "text": "Free to play\n\nFree-to-play, zkráceně F2P, je anglické označení pro hry, za jejichž hraní se nic neplatí. Většinou je pak ve hře integrován tzv. systém mikroplateb, kdy je hra hrána zdarma, ale lze si do ní kupovat za reálné peníze výhody většinou pomocí karty, bankovního převodu, složenkou nebo pomocí SMS zprávy.\n\nDoslova „Zaplať a vyhraj“, touto větou neplatící hráči označují hry, kdy platící hráč má výhody nejen vizuální (oblečení, kamufláže apod.), tedy za peníze může mít lepší věci, vozidla, zbraně atd. Příkladem známé pay to win je např. mobilní hra Clash Royale, nebo PC MMORPG F2P hry Nostale a Metin2\n\n"}
{"id": "948781", "url": "https://cs.wikipedia.org/wiki?curid=948781", "title": "Alen Bokšić", "text": "Alen Bokšić\n\nAlen Bokšić (* 21. leden 1970, Makarska) je bývalý chorvatský fotbalista, hrával na pozici útočníka. Od roku 2013 je asistentem trenéra chorvatské reprezentace.\n\nS jugoslávským výběrem do 21 let získal roku 1990 stříbrnou medaili na mistrovství Evropy. Byl povolán i do seniorské jugoslávské reprezentace, a to na mistrovství světa v Itálii roku 1990, ale nakonec na šampionátu nenastoupil. Reprezentační dres tak oblékl až v éře samostatného Chorvatska, hrál za něj na Euru 1996 i na mistrovství světa roku 2002. Celkem za chorvatský národní tým odehrál 40 zápasů a vstřelil 10 gólů.\n\nS Olympiquem Marseille vyhrál v sezóně 1992/93 Ligu mistrů, s Laziem Řím v sezóně 1998/99 historicky poslední ročník Poháru vítězů pohárů. Dvakrát vyhrál Superpohár UEFA (1996 – s Juventusem, 1999 – s Laziem), jednou Interkontinentální pohár (1996 – s Juventusem). Je dvojnásobným mistrem Itálie (1996/97 – s Juventusem, 1999/00 – s Laziem). V ročníku 1992/93 byl nejlepším střelcem francouzské ligy.\n\nRoku 1993 byl vyhlášen nejlepším fotbalistou Chorvatska. V anketě Zlatý míč o nejlepšího fotbalistu Evropy skončil roku 1993 čtvrtý.\n"}
{"id": "948782", "url": "https://cs.wikipedia.org/wiki?curid=948782", "title": "Římskokatolická farnost Vrbovec", "text": "Římskokatolická farnost Vrbovec\n\nŘímskokatolická farnost Vrbovec je územní společenství římských katolíků s farním kostelem Stětí svatého Jana Křtitele v děkanátu Znojmo.\nPrvní písemná zpráva o existenci osady pochází z roku 1137. Datum výstavby kostela není známo. Původní stavba byla starobylá, románská. Roku 1747, kdy byl kostel, zničený požárem v roce 1727, přestavován nákladem Louckého kláštera, byl starobylý ráz kostela téměř úplně setřen. Nová stavba byla posvěcena 27. června 1767 olomouckým biskupem hrabětem Hamiltonem. Další přestavby a opravy proběhly koncem 19. století.\n\nFara se připomíná již roku 1222, farář se jmenoval Jindřich. Fara zanikla během husitských válek a kostel ve Vrbovci byl přidělen do Dyjákoviček, při nichž setrval až do roku 1784, kdy byla zřízena lokálie. Roku 1803 byla potvrzena samostatná fara pod louckým patronátem. Farní budova byla vystavěna v letech 1787–1788. Pamětní kniha farní byla založena farářem Beranem roku 1784. \n\nAdministrátorem excurrendo je od 1. září 2004 R. D. Jaroslav Kárník.\n\nDnem vzájemných modliteb farností za bohoslovce a bohoslovců za farnosti brněnské diecéze je 27. únor. Adorační den připadá na 30. srpna.\n\nVe farnosti se pravidelně koná tříkrálová sbírka, v roce 2015 se při ní vybralo 23 242 korun. V roce 2017 činil její výtěžek 29 875 korun.\n\n"}
{"id": "948785", "url": "https://cs.wikipedia.org/wiki?curid=948785", "title": "Cass McCombs", "text": "Cass McCombs\n\nCass McCombs (* 1977 Concord, Kalifornie) je americký zpěvák a kytarista. Své první album nazvané \"A\" vydal v květnu 2003 u vydavatelství Monitor Records a zbytek roku 2003 a většinu následujícího roku strávil na turné. Hned v lednu 2005 vydal u společnosti 4AD své druhé album \"PREfection\" a roku 2007 vydal, nově u Domino Records, své třetí album \"Dropping the Writ\". U stejného vydavatelství vydal i svá následující alba \"Catacombs\" (2009), \"Wit's End\" (2011), \"Humor Risk\" (2011), \"Big Wheel and Others\" (2013) a \"A Folk Set Apart\" (2015). Své další album \"Mangy Love\" (2016) vydal u společnosti ANTI-.\n\n\n"}
{"id": "948788", "url": "https://cs.wikipedia.org/wiki?curid=948788", "title": "Šerm na Letních olympijských hrách 1904", "text": "Šerm na Letních olympijských hrách 1904\n\nŠerm na Letních olympijských hrách 1904. \n"}
{"id": "948789", "url": "https://cs.wikipedia.org/wiki?curid=948789", "title": "Zdeněk Suchý", "text": "Zdeněk Suchý\n\nZdeněk Suchý (* 7. srpna 1963 Praha) je český režisér a herec. Věnuje se převážně natáčení hudebních videoklipů; spolupracoval například se skupinami Monkey Business nebo J.A.R.. V devadesátých letech režíroval několik epizod dokumentárního seriálu \"Bigbít\" a natočil dokument o hudebníkovi Ivanu Královi nazvaný \"Dancing Barefoot￼￼.FFilmografie. Zděnek Suchý provozuje dětský letní tábor jménem Tábor Bartoška\"\n\n"}
{"id": "948790", "url": "https://cs.wikipedia.org/wiki?curid=948790", "title": "Šerm na Letních olympijských hrách 1908", "text": "Šerm na Letních olympijských hrách 1908\n\nŠerm na Letních olympijských hrách 1908. \n"}
{"id": "948791", "url": "https://cs.wikipedia.org/wiki?curid=948791", "title": "Šerm na Letních olympijských hrách 1912", "text": "Šerm na Letních olympijských hrách 1912\n\nŠerm na Letních olympijských hrách 1912. \n"}
{"id": "948793", "url": "https://cs.wikipedia.org/wiki?curid=948793", "title": "Šerm na Letních olympijských hrách 1920", "text": "Šerm na Letních olympijských hrách 1920\n\nŠerm na Letních olympijských hrách 1920. \n"}
{"id": "948794", "url": "https://cs.wikipedia.org/wiki?curid=948794", "title": "Por Vida: A Tribute to the Songs of Alejandro Escovedo", "text": "Por Vida: A Tribute to the Songs of Alejandro Escovedo\n\nPor Vida: A Tribute to the Songs of Alejandro Escovedo je kompilační album různých umělců. Album vyšlo v červenci 2004 u vydavatelství Or Music. Jsou na něm coververze písní amerického hudebníka Alejandra Escoveda. Interpretace písní se ujali například Jennifer Warnes, John Cale, Ian Hunter nebo Charlie Musselwhite.\n"}
{"id": "948800", "url": "https://cs.wikipedia.org/wiki?curid=948800", "title": "Nevěrné hry", "text": "Nevěrné hry\n\nNevěrné hry (2003) je debutový celovečerní hraný film české režisérky Michaely Pavlátové.\n\nFilm vypráví o slovensko-české manželské dvojici Petera s Evou. Eva je klavíristka, která se přestěhovala s Peterem, hudebním skladatelem, do vesnice na slovensko-maďarském pomezí. Peter zde má klid na skládání a plánuje zbudovat hudební studio v domě stojícím na jejich zahradě, Evě se ale stýská po Praze. Pak přijede Mária s dcerou Jankou, které původně chtěly dům po tetě stojící na zahradě Peterovi prodat, ale nyní se najednou rozhodnou zde bydlet, utíkají totiž od otce Janky a nemají kam jít, nevadí jim ani, že v domě neteče voda. Mária si najde ve vesnici práci a přes počáteční nedůvěru se začnou s Evou a Peterem sbližovat. Zato Eva s Peterem si příliš nerozumějí. Eva ve vesnici hraje na svatbách a učí místního kluka hrát na klavír, ráda tudíž odjíždí pryč na své koncerty, či do Prahy ke své sestře. Začne také učit Janku hrát na klavír. Do vesnice za Peterem přijede jeho přítel violoncellista Andrej, pravý opak usazeného Petera (pendluje mezi byty v Praze a Londýně). Eva jej několikrát v Praze navštíví a stráví s ním noc. Na konci se Eva musí rozhodnout jestli dá přednost kariéře v Praze nebo životem s Peterem, Máriou a Jankou na vesnici.\n\nFilm získal tři nominace na Českého lva v kategoriích ženský herecký výkon v hlavní roli pro Zuzanu Stivínovou, kamera a zvuk.\n\n"}
{"id": "948801", "url": "https://cs.wikipedia.org/wiki?curid=948801", "title": "Šerm na Letních olympijských hrách 1924", "text": "Šerm na Letních olympijských hrách 1924\n\nŠerm na Letních olympijských hrách 1924. \n"}
{"id": "948802", "url": "https://cs.wikipedia.org/wiki?curid=948802", "title": "Záletník Apu", "text": "Záletník Apu\n\nZáletník Apu (anglicky \"The Sweetest Apu\") je 19. epizoda 13. série amerického animovaného seriálu \"Simpsonovi\". Premiéru v USA měla 5. května 2002. V Česku měla premiéru 18. října 2012. Scénář napsal John Swartzwelder. Epizodu režíroval Matthew Nastuk.\n\nApu a Manjula jsou na sebe naštvaní, protože jejich osm dětí zlobí a nikdy si nemohou udělat hezký den. Homer se s rodinou chystá na rekonstrukci Springfieldské občanské války. Homer si s Bartem přišly pro sud piva a uvidí jak je Apu okouzlený krásou dívky jménem Anet co doplňuje příchutě na ledové tříště. Pak pro ně přiběhne Lisa, aby nepřišli pozdě. Homer sud od Apua ve válce neuhlídá a tak ho zničený dotáhne do obchodu. Najednou ze skladu uslyší chichot a tak se tam podívá a uvidí tam jak se nahý Apu muchluje s nahou Anet. Vyděšený uteče z obchodu a doma v noci se mu zdá sen o tom jak Apu kouří dýmku v indickém paláci a příjde za ním Anet aby se spolu políbili. Homer co tam dělá strážníka se bude muset obrátit a ti dva na to vjedou. Druhý den hraje Homer badminton s Marge, Manjulou a Apuem. Je tak nesvůj že uteče. Homer poví v hospodě o Apuově nevěře, zaslechne to Marge a radí Apuovi aby to skončil. Apu se to další den rozhodne říct Anet, ale ta ho s nápisem z pendreků láká jít zase na věc. Apu to večer řekne Manjule a ta ho vyžene z domu. Apu si ale přeje vrátit se a tak mu Manjula dá seznam úkolů co musí udělat aby ho zase milovala. Nakonec to Apu splní a Manjula ho přijme do domova. Večer se Manjula a Apu přejí aby byli zase rodina, políbí se a skončí v tom vášnivěji než Apu s Anet. Homer je na žebříku pozoruje zase nasadí vyděšený výraz jako když viděl Apua s Anet a odskáče na žebříku domů.\n"}
{"id": "948812", "url": "https://cs.wikipedia.org/wiki?curid=948812", "title": "National Youth Orchestra of Wales", "text": "National Youth Orchestra of Wales\n\n"}
{"id": "948813", "url": "https://cs.wikipedia.org/wiki?curid=948813", "title": "Screen test", "text": "Screen test\n\nScreen test je metoda pro výběr herce do daného filmu. Herec je obvykle postaven před kameru a je mu nařízeno, aby před ní vystupoval. Tím je pak stanovena jeho vhodnost pro daný film. Herci jsou často dány různé instrukce, podle kterých má vystupovat.\n\nAmerický výtvarník a režisér Andy Warhol natočil řadu screen testů s většinou lidí, kteří navštívili jeho umělecký ateliér The Factory. Promítán byl například jeho film \"Screen Tests\", který je kompilací takových screen testů.\n"}
{"id": "948819", "url": "https://cs.wikipedia.org/wiki?curid=948819", "title": "Kotlářka", "text": "Kotlářka\n\nKotlářka může označovat:\n\n"}
{"id": "948835", "url": "https://cs.wikipedia.org/wiki?curid=948835", "title": "František Hofman", "text": "František Hofman\n\nFrantišek Hofman (1. září 1891, Přeštice – 3. března 1969, Praha) byl český malíř. Ve své tvorbě se věnoval aktům žen, dívek a také podobiznám. Mezi jeho díla patří obraz prezidenta Masaryka, starosty Sokola Josefa Scheinera, Renaty Tyršové či Pražského Jezulátka.\nNarodil se v Přešticích v rodině advokáta Ludvíka Hofmana a jeho manželky Marie, rozené Štěpkové pocházející z Přerova. Měl dvě mladší sestry, Marii, provdanou Hlaváčkovou, a Annu, provdanou Romenskou. Annin manžel ing. Jiří Romenský byl ředitelem cukrovaru v Libochovicích, zahynul za druhé světové války v koncentračním táboře.\n\nV letech 1908–1915 studoval na Akademii výtvarných umění v Praze u profesorů Františka Ženíška a Augusta Brömseho. V roce 1928 vystavoval na Výstavě soudobé kultury v Brně. V roce 1931 vystavoval s Jednotou umělců výtvarných v Topičově salónu v Praze a v letech 1940–1942 ve Zbečně u Rakovníka také na Rakovnických salónech. Po roce 1950 ho okolnosti donutily věnovat se spíše přírodním scenériím. Od počátku 30. let až do roku 1964 žil a tvořil ve svém ateliéru po sochaři Bohuslavu Schnirchovi v Mikovcově ulici v Praze-Vinohradech. Scházela se tu společnost jeho stejně umělecky založených přátel. Velkou část roku však pobýval na cestách. Za přírodními motivy jezdil do Beskyd a letní pobyty pravidelně trávíval v hájence u Karlovic na Jesenicku. Ze svých slovenských cest vozil etnografické studie lidových krojů i unikátní fotografie.\n\nPo roce 1964 byl vyškrtnut ze Svazu československých výtvarných umělců a ze svého ateliéru vystěhován. Jako náhradní prostor mu byla přidělena nevyhovující místnost v domě U Dvou slunců v Nerudově ulici. Jeho jméno naposledy uvedl Tomanův Nový slovník českých výtvarných umělců ve vydání z roku 1947, ve vydání z roku 2003 se již neobjevil.\n\nPoprvé se oženil v Praze dne 15. 5. 1937 s Martou Pešlovou, s dcerou majitele továrny na dopisní papíry v Praze. Rodinným sídlem se stala vila ve Zbečně u Rakovníka. V manželství se narodili dva synové Václav a Jiří. Brzy se rozvedl, ale styky s rodinou udržoval až do poloviny 50. let 20. století. Syn Václav s matkou později z Československa emigrovali do Austrálie. V posledních letech svého života se, již jako nemocný, ještě podruhé oženil.\n\nByl pohřben na pražském hřbitově Na Malvazinkách, malá rodinná hrobka však byla před několika lety zničena vandaly.\n\n\n"}
{"id": "948838", "url": "https://cs.wikipedia.org/wiki?curid=948838", "title": "Bob Anderson", "text": "Bob Anderson\n\nRobert James Gilbert \"Bob\" Anderson (15. září 1922 – 1. ledna 2012) byl anglický olympijský šermíř a slavný filmový choreograf bojových scén, s kariérou u filmu více než 50 let, která zahrnovala snímky jako Highlander, \"The Princess Bride\", \"The Mask of Zorro\", Pán prstenů a Dnes neumírej. Byl považován za předního choreografa hollywoodských šermířských scén a během jeho kariéry trénoval mnoho herců v šermu, včetně Errola Flynna, Seana Conneryho, Antonio Banderase a Johnny Deppa. Objevil se také na scéně jako dublér Darth Vadera při jeho soubojích světelnými meči v .\n\nAnderson sloužil u námořní pěchoty a vyhrál několik titulů v šermu. Během druhé světové války sloužil ve Středozemní moři. Jako konkurence schopný šermíř reprezentoval Velkou Británii při letní olympiádě v Helsinkách 1952 a na mistrovství světa v letech 1950 a 1953 v šermu šavlí. S týmem obsadil v Helsinkách páté místo.\nPo jeho odchodu ze soutěžního šermu studoval u profesora Rogera Crosniera a byl jmenován prvním oficiálním britským národním trenérem, který měl na starostní národní tréninkový systém, za což byl jmenován profesorem. Po profesoru Crosnierovi se stal v letech 1960 až 1970 prezidentem Britské akademie šermu. Během let 1950–1970 cestoval po Británii a kurzy šermu kombinoval s povinnostmi v televizi a filmu. Nakonec emigroval do Kanady, kde se stal technickým ředitelem Kanadské šermířské asociace v Ottawě.\n\nJeho kariéra u filmu začala v roce 1953, kdy byl choreografem bojových scén a trénoval Errola Flynna ve filmu \"The Master of Ballantrae\". Během zkoušky na scénu náhodně zranil Flynna na stehně, což ho v Hollywoodu proslavilo jako \"muže, který pobodal Errola Flynna\". Pokračoval v práci jako kaskadér a choreograf bojových scén ve filmech Zbraně z Navarone a bondovce Srdečné pozdravy z Ruska a Casino Royale. V roce 1974 si ho v Hollywoodu vybral Stanley Kubrick jako šermíře pro film \"Barry Lyndon\". \nNásledovně pokračoval v práci na všech třech originálech filmů Star Wars. Andersonovi se nedostalo příliš uznání za jeho práci po premiérách filmů, protože nechtěl ubírat podporu v kariéře, které se dostalo herci Davidovi Prowsemu za jeho výkon pod režií George Lucase. V roce 1983 však při rozhovoru Mark Hamill vzdal hold Andersonově příspěvku, když řekl: \"Bob Anderson byl muž, který ve skutečnosti dělal Vaderovy bojové scény. Vždy se předpokládalo, že to zůstane tajemstvím, ale já jsem nakonec řekl Georgeovi, že si nemyslím, že by to tak bylo nadále fair. Bob pracoval zatraceně usilovně a je hoden nějakého uznání. Bylo by směšné, kdyby se ochraňoval mýtus, že je to vše dílo jednoho muže\".\nAnderson dále pracoval v kinematografii dalších třicet let a byl odpovědný za šerm v mnoha filmech, včetně takových filmů, jako Highlander, \"The Princess Bride\", Tři mušketýři, The Mask of Zorro, a trilogie Pán prstenů. Krátce před jeho smrtí pracoval na . Měl reputaci jako bytostní perfekcionista a vedoucí Martin Campbell mu dal přezdívku \"Grumpy Bob\" (Nabručený Bob, Nevrlý Bob). Při interview v roce 2009 pro dokument o filmovém šermu k filmu Reclaiming the Blade řekl: \"Já jsem nikdy nepozdvihl meč, myslím si, že meč vzal nahoru mně.\" Zemřel na Nový rok 2012 ve West Sussexské nemocnice ve věku 89 let.\n\nRůzné funkce\n\n\n"}
{"id": "948841", "url": "https://cs.wikipedia.org/wiki?curid=948841", "title": "Tramvajová smyčka Kotlářka", "text": "Tramvajová smyčka Kotlářka\n\nKotlářka je tramvajová smyčka v tramvajové síti hlavního města Prahy. Nachází se v jihozápadní části Prahy na okraji Smíchova, v oblasti Kotlářky, podle níž zastávka i smyčka získala své jméno. K jejímu uvedení do provozu došlo 15. prosince 1952. V té době měla podobu přidané třetí koleje a smyčkou se projíždělo ve směru chodu hodinových ručiček. Během rekonstrukce blízké Plzeňské ulice v 70. letech 20. století došlo ke zrušení třetí koleje a k přestavbě smyčky na trojkolejnou. Obrátil se tehdy navíc také směr jízdy v ní, který je od té doby proti směru chodu hodinových ručiček. Do provozu byla takto upravená smyčka dána 12. listopadu 1979. Od konce října 2013 zde končily v zastávce pravidelné trasy linek číslo 4 a linka 16 v obdobích mimo špičky pracovního dne. Po reorganizaci tramvajového vedení na konci srpna 2016 sem pravidelně začaly zajíždět linky číslo 15 a 21. Původně končící linka 16 zde má svou konečnou stále pouze v období mimo špičky pracovních dní.\n\nVjezd do smyčky je možný pouze ve směru z centra Prahy a výjezd pouze ve směru do centra Prahy. V přímé části smyčky je vedle sebe dvojice výstupních zastávek a pak vedle sebe dvojice nástupních zastávek. Do smyčky se odbočuje ještě před nácestnou zastávkou Kotlářka na Plzeňské ulici, ve směru do centra tramvaje zastavují i v nácestné zastávce.\n\n"}
{"id": "948863", "url": "https://cs.wikipedia.org/wiki?curid=948863", "title": "Paříž (film, 2003)", "text": "Paříž (film, 2003)\n\nPaříž (v originále \"Paris\") je americký kriminální thriller režiséra Ramina Niamiho z roku 2003. Premiéru měl na festivalu Tribeca Film Festival.\n\nHlavním hrdinou filmu je detektiv Jason Bartok (Chad Allen). Ten se dostane do potíží kvůli tašce plné kradených peněz, kterou má u sebe. Sám chce peníze odnést do bezpečí, ale při své cestě potká Lindu (Bai Ling), která je zapojena do obchodu se sexem.\n\nOriginální hudbu k filmu složil velšský hudebník a hudební skladatel John Cale, který s režisérem spolupracoval již v roce 1998 na filmu \"Somewhere in the City\". Během filmu se zde objevilo i několik písní v podání různých hudebníků; v závěrečných titulcích pak byla použita Caleova píseň „Wilderness Approaching“.\n\n"}
{"id": "948864", "url": "https://cs.wikipedia.org/wiki?curid=948864", "title": "Šerm na Letních olympijských hrách 1928", "text": "Šerm na Letních olympijských hrách 1928\n\nŠerm na Letních olympijských hrách 1928. \n"}
{"id": "948867", "url": "https://cs.wikipedia.org/wiki?curid=948867", "title": "Šerm na Letních olympijských hrách 1932", "text": "Šerm na Letních olympijských hrách 1932\n\nŠerm na Letních olympijských hrách 1932. Soutěže se konaly v Státní zbrojnice 160. pluku v Inglewoodu.\n"}
{"id": "948871", "url": "https://cs.wikipedia.org/wiki?curid=948871", "title": "2 (album, Vladimír Mišík a Etc...)", "text": "2 (album, Vladimír Mišík a Etc...)\n\n2 (též označováno jako Etc… 2) je druhé studiové album Vladimíra Mišíka a skupiny Etc... Album poprvé vyšlo v roce 1980 u Supraphonu a produkoval ho Hynek Žalčík. V devadesátých letech album vyšlo znovu v reedici.\n\nNahráno bylo 10 písní, ale písnička „Šero v kavárně“ musela být vyřazena, protože jejím autorem je Jiří Suchý. Píseň tak vyšla až jako bonus při reedici v roce 1997. Původní pořadí písní mělo být „Sladké je žít“, „Variace na renesanční téma“, „Sochy“, „Ty II.“, „Na okraji“, „V hotelu Belveder je dnes tanec“, „Nejlepší ženská našich dnů“, „Taxůvku jsme chytli“, „Jam session“, „Šero v kavárně“.\n\nVydání desky předcházel singl „Variace na renesanční téma“/„Sladké je žít“ se stejnými verzemi skladeb.\n\n"}
{"id": "948873", "url": "https://cs.wikipedia.org/wiki?curid=948873", "title": "3 (album, Vladimír Mišík a Etc...)", "text": "3 (album, Vladimír Mišík a Etc...)\n\n3 (též označováno jako Etc… 3) je třetí album Vladimíra Mišíka a skupiny Etc... Vydáno bylo v roce 1987 ve vydavatelství Supraphon.\n\n"}
{"id": "948879", "url": "https://cs.wikipedia.org/wiki?curid=948879", "title": "Křez", "text": "Křez\n\nKřez (\"Diplotaxis\") je rod planě rostoucích rostlin z čeledi brukvovitých. Pochází z Evropy, jihozápadní Asie a z oblastí přilehlých ke Středomoří, rozšířen je v mírném pásu na všech kontinentech. Je tvořen 25 až 30 druhy, v České republice rostou pouze dva: křez tenkolistý a křez zední.\n\nJednoroční až vytrvalé rostliny s pevnými lodyhami, u báze někdy dřevnatějícími, které vyrůstají z mnohohlavého kůlovitého kořene. Lodyhy, holé nebo porostlé jednoduchými chlupy, jsou přímé nebo postupně vztyčené, většinou rozvětvené. Přízemní řapíkaté listy bez palistů rostoucí v růžici bývají peřenolaločné nebo peřenodílné, lodyžní jsou obdobného tvaru jen s menším počtem úkrojků nebo řídce i celokrajné a někdy i přisedlé. Rostliny obsahují hořčičné oleje a po poranění typicky zapáchají.\n\nNa vrcholech lodyh vyrůstají mnohokvětá hroznovitá květenství prodlužující se při dozrávání plodů, jsou tvořena z voňavých čtyřčetných oboupohlavných květů obvykle se stopkami. Volné kališní lístky vyrůstající ve dvou přeslenech jsou obvykle podlouhlé a vztyčené. Bílé nebo žluté (i nafialovělé) korunní lístky rostoucí v jednom přeslenu jsou podlouhlé nebo obvejčité s oblými nebo plytce vykrojenými konci a vždy delší než kališní. Ve dvou kruzích vyrůstá šest tyčinek, čtyři vnitřní a dvě vnější, jsou nestejně dlouhé a nesou podlouhlé až vejčité prašníky pukající podélně. Nektarové žlázky (boční a střední) jsou čtyři. Gyneceum je tvořeno dvěma plodolisty, válcovitý dvoudílný semeník s nepravou přepážkou mívá 16 až 260 vajíček a má krátkou čnělku s kulovitou nebo dvoulaločnou bliznou. Placentace je nástěnná.\n\nPlody jsou kulovité nebo jen mírně zploštělé, podlouhlé, pukající šešule až 6 cm dlouhé s krátkým kuželovitým zobáčkem. Jsou přisedlé k vřetenu nebo vyrůstají na vztyčených či převislých stopkách. Bývají jedno nebo dvoudílné, otvírají se plochými, jednožilovými chlopněmi. Elipsoidní neb vejčitá bezkřídlá semena jsou uložena v pouzdrech ve dvou řadách, osemení mají hladká nebo jemně mřížkovaná, obvykle mírně slizovatí.\n\nNěkteré druhy (např. \"Diplotaxis muralis\", \"Diplotaxis tenuifolia\") jsou považovány za nepříliš škodlivý plevel, jiné (např. \"Diplotaxis duveyrierana\", \"Diplotaxis harra\") jsou občas používány jako zelenina.\n\n \n"}
{"id": "948881", "url": "https://cs.wikipedia.org/wiki?curid=948881", "title": "Zbytečná diagnóza", "text": "Zbytečná diagnóza\n\nZbytečná diagnóza (naddiagnostikování) se týká „nemoci“, která nikdy nezpůsobí vznik příznaků nebo úmrtí v dalším pacientově životě. Falešná diagnóza je vedlejší účinek u vyšetření raných stádií nemocí (například plicní embolie). Je problematická, protože z lidí dělá zbytečně pacienty a protože může vést k léčbám, které způsobují jen další poškozování. Způsobuje ji často alibismus lékaře či farmaceutická lobby.\n\nO zbytečné diagnóze mluvíme tehdy, když je nemoc sice diagnostikována správně, avšak je irelevantní. To se stává, když je léčba k dané diagnóze nedostupná, nepotřebná nebo nechtěná.\n\nProtože většina lidí, kterým byla stanovena diagnóza, bývá i léčena, je těžké posuzovat, zda se v individuálním případě jedná o zbytečnou diagnózu. Během pacientova života se to zpravidla posuzuje jen stěží. Prokazatelná bývá zpravidla jen v případech, kdy člověk zůstává neléčený, nikdy se u něj nerozvinou příznaky a zemře na něco úplně jiného. Většina důsledků, souvisejících se zbytečnou diagnózou, vychází najevo z populačních průzkumů. Rychle rostoucí počty vyšetření a stanovených diagnóz i při jinak stabilním množství obávaných následků (včetně počtů úmrtí) velmi podněcuje vznik případů zbytečných diagnóz. Nejvíce působivý je ale důkaz, který podala jedna z náhodných studií, zaměřená na screeningový test, který měl detekovat tzv. pre-klinické stadium nemoci. Vytrvalý neobvykle vysoký výskyt zjištěné choroby ve sledované skupině dobrovolníků i mnoho let po skončení průzkumu poskytuje nejlepší důkaz o existujících zbytečných diagnózách.\n\nI když zbytečná diagnóza bývá potenciálně přítomná u diagnóz jakéhokoliv onemocnění, její původ bývá přičítán především screeningům rakoviny – systematickému vyšetřování pacientů bez příznaků, aby se zjistila raná stádia rakoviny. Ústředním škodlivým průvodním jevem screeningu proti rakovině bývá zbytečná diagnóza – zjištění abnormalit, které odpovídají patologické definici rakoviny (pozorovaným pod mikroskopem), které se však nikdy nerozvinou do té míry, aby vyvolaly vážné příznaky nebo úmrtí v dalším pacientově životě.\n\nScreeningové vyšetření na rakovinu je chápáno jako úsilí o její časné odhalení ještě v předklinické fázi – tzn. v období, kdy se začínají objevovat abnormální buňky a které končí, jakmile pacient začne zaznamenávat první příznaky rakoviny. Je už dávno známo, že někteří lidé mají rakovinu, která má krátkou předklinickou fázi (rychle rostoucí agresivní nádory), zatímco jiní mají nádory s dlouhou předklinickou fázi (pomalu rostoucí nádory). A tato různorodost mívá i nešťastné důsledky: screening v těchto případech nepřiměřeně často odhaluje pomalu přicházející rakovinu (takovou bývá možno detekovat po dlouhé časové období) a bohužel se jím často nedaří detekovat rychle rostoucí nádory (protože ty bývá možné detekovat jen v krátkém časovém rozmezí) – což jsou právě ty nádory, které bychom zachycovali nejraději.\n\nTento dlouhodobý model má skrytý předpoklad: staví na tom, že všechny druhy rakoviny se nevyhnutelně rozvíjí. Avšak některé nádory v předklinické fázi se nerozvíjí až do stadia, aby způsobily pacientovi nějaké problémy. Pokud právě takové nádory odhalí screening (nebo jiné vyšetření), můžeme mluvit o zbytečné diagnóze.\n\nNíže uvedený obrázek dokresluje různorodost progresí rakovinových nádorů s pomocí čtyř průběhů, které reprezentují čtyři kategorie běžných progresí rakoviny:\n\nŠipka s označením „Rychle“ (Fast) reprezentuje rychle rostoucí nádor, který rychle vede k příznakům a k úmrtí. Toto bývají případy těch nejhorších rakovin a naneštěstí se často vyskytují v obdobích mezi screeningovými testy. Šipka označená „Pomalu“ (Slow) reprezentuje zvolna rostoucí nádor, který zpravidla vede k příznakům a k případnému úmrtí až v průběhu mnoha let. Právě toto jsou typy nádorů, u kterých mívá screening nepochybně největší přínos.\n\nŠipka označená „Velmi pomalu“ (Very Slow) reprezentuje rakovinu, která nikdy nezpůsobuje problémy, protože roste velmi pomalu. Jestliže jde o případ, že nádor roste dostatečně pomalu, pak pacient zemře z nějaké jiné příčiny ještě před tím, než se nádor stane dostatečně velkým na to, aby vyvolal příznaky. To bývá velmi časté v případech malých nádorů u starých lidí – nejvýraznějším klinickým příkladem tohoto druhu bývá rakovina prostaty u starých mužů.\n\nŠipka označená „Neprogresivní“ (Non-progressive) reprezentuje rakovinu, která nikdy nezpůsobí problémy, protože vlastně vůbec neroste. Jinými slovy tu jde o buněčné abnormality, které odpovídají patologické definici rakoviny, ale nikdy nevyrostou natolik, aby způsobovaly příznaky nemoci – někdy také mohou růst a pak se zmenšovat. Ačkoliv se tento koncept neprogresivních nádorů může jevit jako nepravděpodobný, vědci už začali odhalovat biologické mechanismy, které zastavují progresi rakoviny. Některé nádory přerostou svůj přívod krve (a tak vlastně vyhladoví), další bývají rozeznány imunitním systémem svého hostitele (a jsou pak úspěšně zapouzdřovány) a jsou i takové, které nejsou vůbec agresivní.\n\nO zbytečné diagnóze tedy mluvíme tehdy, když jsou detekovány „Neprogresivní“ nebo „Velmi pomalu“ rostoucí nádory (přesněji vyjádřeno jde o typy, které rostou dostatečně pomalu, takže člověk zemře na něco jiného ještě dřív, než se rakovina projeví příznaky). Tyto dvě formy rakoviny bývají společně označované jako pseudo-onemocnění – doslova falešné onemocnění. A jelikož slovo „onemocnění“ se týká něčeho, co způsobuje, že se člověk cítí nemocným (tzn. že se tu vyskytují příznaky), je pseudo-onemocnění správným označením pro takové abnormality. Dostáváme zde takto další definici zbytečné diagnózy: je to ta, která detekuje pseudo-onemocnění.\n\nFenomén zbytečné diagnózy je nejvíce pozorován u rakoviny prostaty. Se zavedením screeningových testů na PSA (\"prostate specific antigen\") byl pozorován dramatický nárůst nových případů této choroby. Právě kvůli tomuto problému doporučuje mnoho organizací neprovádět tento screening u mužů s omezenou dobou očekávaného přežití – obecně definovaného na méně než 10 let.\n\nZbytečná diagnóza je často odhalována i při mamografickém screeningu rakoviny prsu. V jednom dlouhodobém experimentu s náhodným výběrem, který byl prováděn ve švédském Malmö bylo odhaleno celkem 115 případů zbytečné diagnózy v průběhu 15 následujících let po dokončení experimentu (10% výskyt zbytečné diagnózy). Výsledkem byl odhad, že až 1/4 detekovaných případů rakoviny prsu představuje případy zbytečné diagnózy.\n\nZbytečná diagnóza byla identifikována také při rentgenovém screeningu proti rakovině plic. Dlouhodobý experiment s náhodným výběrem, který porovnával rentgenové snímky s cytologickým vyšetřením odebíraného vzorku odhalil zbytečných 46 případů rakoviny plic u skupiny sledovaných lidí v období 13 let po skončení experimentu. To vedlo k odhadům, že 20–40 % případů rakoviny plic odhalované konvenčním rentgenovým screeningem představuje zbytečnou diagnózu. Kromě toho existuje vážné podezření, že problém zbytečné diagnózy je ještě mnohem větší v případě screeningu pomocí spirálního CT skenování.\n\nZbytečná diagnóza je rovněž sdružená s časným detekováním jiných druhů rakovin, jako jsou neuroblastoma, melanoma, a rakovina štítné žlázy. Je skutečností, že určitý stupeň zbytečné diagnózy v případech časné detekce rakoviny bývá pravděpodobně spíše pravidlem nežli výjimkou.\n\nNejzákladnějším paradoxem vyplývajícím z časné detekce rakoviny je to, že zatímco některým lidem může pomáhat, jiným by zase více prospělo, kdyby k ní nedošlo. Zbytečně diagnostikovaní pacienti nemohou mít prospěch z detekce a následné léčby své „rakoviny“, protože taková rakovina nikdy nedospěje do stadia, kdy by způsobovala příznaky nebo úmrtí. Utrpí pouze újmu. Existují tři kategorie poškození, spojovaných se zbytečnou diagnózou:\n\n\nZatímco mnozí označují falešně pozitivní výsledky jako nejvážnější následek screeningu rakoviny, jsou již k dispozici údaje dokládající, že pokud jsou pacienti informováni o možnosti zbytečné diagnózy, bývají tím mnohem více znepokojení, než kdyby šlo pouze o falešnou pozitivitu.\n\nZbytečná diagnóza bývá často zaměňována za termín „falešná pozitivita“ výsledků vyšetření, přitom tu ale jde o dva odlišné koncepty. Falešně pozitivní výsledek se vztahuje na vyšetření, které naznačuje přítomnost onemocnění, ale pak je s konečnou platností vyvrácen jako chybný (obvykle následným přesnějším vyšetřením). Pacientům s falešně pozitivními výsledky vyšetření bývá nakonec sděleno, že nemají žádnou nemoc a také nejsou léčeni; naopak u pacientů se zbytečnou diagnózou dochází k léčbě a diagnóza je jim sdělena.\n\nTím, že nepřiměřeně přispívá k diagnózám smrtelných onemocnění, mívá zbytečná diagnóza účinek na nafukování statistik přežití. Čím více se vyskytuje zbytečných diagnóz, tím lepších statistických výsledků bývá dosaženo a na první dojem to vypadá, že včasná diagnóza je prospěšná. Čím více vyšetření je prosazováno, tím více zbytečných diagnóz pak vzniká.\n\nZbytečná diagnóza vždy nafukuje statistiku přežití. Procenta přežití (to znamená přežití po 5 a 10 letech trvání nemoci) se vypočítávají jako podíl pacientů, kteří zůstávají naživu ještě po 5 nebo 10 letech po stanovení diagnózy. Zbytečná diagnóza navyšuje jak čitatel, tak i jmenovatel ve vzorci pro výpočet statistiky přežití. Následující příklad ilustruje, jak zbytečná diagnóza – tzn. odhalení pseudo onemocnění – nafukuje statistiku přežití, přestože je počet úmrtí stále stejný.\n\nJe dána modelová situace, že nedošlo ke stanovení žádného pseudo-onemocnění v současné lékařské praxi a že u 1000 diagnostikovaných pacientů zůstane po 10 letech naživu pouze 100 (tzn. že procento přežití je 10 %). Nyní navíc k tomuto odhalení těchto případů rakoviny odhalí ještě metoda spirálního CT vyšetření dalších 4000 pacientů s pseudo-onemocněním a všichni přežijí následujících 10 let, protože mají neprogresivní nádory. V tomto případě bude zlomek pro výpočet ukazatele přežití navýšen jak v čitateli tak ve jmenovateli o toto vysoké číslo, takže vychází procento přežití 82 %. Přestože se však tento ukazatel dramaticky zvýšil, počet zemřelých pacientů se nezměnil – v důsledku stejného onemocnění opět zemřelo 900 lidí. Tento příklad názorně demonstruje, jak může být kvůli zbytečným diagnózám nafukován statistický údaj, přestože nedojde k žádným dalším úmrtím.\nV 70. letech 20. stol. byl zaznamenáván náhlý vzrůst v počtech pacientů v zařízeních pro duševně choré a mentálně retardované osoby. Jelikož se nedá očekávat, že by se nějak změnila četnost duševně retardovaných (lidé s IQ pod 70), který se ve všech populacích pohybuje kolem 3 %, lze to přičítat dramatickému nárůstu lidí, kterým byla diagnostikována některá duševní nemoc.\n\nExistuje k tomu více možných vysvětlení. První seznam duševních poruch, sestavený Americkou psychiatrickou asociací v roce 1967, čítal 134 stran. Obdobný seznam v současnosti už obsahuje více než 800 stran. Lékaři-specialisté v tomto oboru si tak nárokují, že úspěšně zvládají stanovení diagnózy a léčbu jakékoliv duševní choroby. Žádný z takovýchto lékařských nálezů se ale neopírá o konkrétní laboratorní výsledky – vyplývají pouze z popisů fyzického a sociálního chování. Jinými slovy řečeno, rozsáhlejší popisy deviantností napomáhají označovat stále větší počty lidí jako duševně nemocné. Současný manuál už v tomto zachází až tak daleko, že popisuje závislost na kofeinu nebo bruxismus (skřípání zuby) jako duševní choroby. S přihlédnutím na standardy z dřívějších dob by tak bylo možné označit jako zbytečnou diagnózu mnoho duševních chorob, které jsou v podstatě jen běžnými poruchami chování.\n\nZastánci léčby duševních nemocí nyní ohlašují, že až 1/5 dětí z rozvedených manželství možná potřebují nějaký druh léčby. Jelikož ale tyto děti pravidelně navštěvují školy a účastní se běžných dětských aktivit bez jakýchkoliv projevů potíží, bude zřejmě možné je rovněž zařadit mezi zbytečně diagnostikované.\n\nByl zaznamenán přímo explozivní nárůst v množství a ve výběru psychofarmak, která jsou nyní volně nabízena veřejnosti. Dá se tedy jen stěží pochybovat, že se nejedná o zbytečnou diagnózu u stavů, které dříve spadaly do běžného rozsahu životních problémů a dnes jsou označovány za chorobné. Také případy léčby „nových“ diagnóz, jako je např. bipolární porucha u dětí, která ještě před 10 lety nebyla známa a neexistuje v ostatních západních kulturách, lze s velkou určitostí označovat jako zbytečné diagnózy.\n\n"}
{"id": "948882", "url": "https://cs.wikipedia.org/wiki?curid=948882", "title": "William Joyce", "text": "William Joyce\n\nWilliam Joyce (24. dubna 1906, Brooklyn, New York City, USA – 3. ledna 1946, Wandsworth Prison, Londýn, Anglie) byl britský politik irsko-amerického původu, popravený jako kolaborant s nacisty.\n\nNarodil se v Brooklynu, v dětství se s rodinou přestěhoval do Galway v Irsku. V roce 1932 se stal členem Britské unie fašistů, kterou vedl Oswald Mosley. Proslul jako výmluvný řečník s ostře antisemitskými názory. V roce 1939 emigroval do Německa a stal se hlasatelem rozhlasového pořadu Germany Calling, který seznamoval britské posluchače s propagandou Třetí říše. Byl známý pod přezdívkou \"Lord Haw Haw von Zeesen\" (v obci Zeesen u Berlína byl velký rozhlasový vysílač). Od německé vlády obdržel Válečný záslužný kříž. Po skončení druhé světové války byl zatčen a 19. září 1945 odsouzen k trestu smrti jako vlastizrádce. Hájil se tím, že není britský občan a proto nespadá pod britskou jurisdikci, ale soud jeho odvolání zamítl. Byl oběšen ve věznici Wandsworth Prison 3. ledna 1946 jako poslední osoba popravená v Británii za jiný zločin než vraždu.\n\n\n"}
{"id": "948883", "url": "https://cs.wikipedia.org/wiki?curid=948883", "title": "Záznam o dopravní nehodě", "text": "Záznam o dopravní nehodě\n\nZáznam o dopravní nehodě jsou povinni vyplnit všichni účastníci dopravní nehody, ke které ze zákona nemusí být přivolána policie. Tuto povinnost stanovuje zákon č. 361/2000 Sb., který je platný od 1. 1. 2009.\n\nZákon přímo nestanovuje podobu záznamu, ale standardem je však \"Evropský záznam o dopravní nehodě\". Ten je možné buď stáhnout na internetu, nebo si jej vyzvednout v pojišťovně. V něm jsou kolonky na vše, co je potřebné k prošetření nehody. Záznam o dopravní nehodě je však možné sepsat i bez tohoto tiskopisu. Záznam o dopravní nehodě je nutné po vyplnění odevzdat pojišťovně viníka dopravní nehody. Škody na vozidle hradí vždy pojišťovna viníka.\n\nNásledující náležitosti je nutné v záznamu o dopravní nehodě uvést, aby byl uznán ze strany pojišťovny:\n"}
{"id": "948885", "url": "https://cs.wikipedia.org/wiki?curid=948885", "title": "Salamandra (film)", "text": "Salamandra (film)\n\nSalamandra je argentinský dramatický film, který natočil Pablo Agüero podle vlastního scénáře. Premiéru měl na Filmovém festivalu v Cannes dne 21. května 2008. V Česku měl premiéru o rok později na Febiofestu. Děj filmu se odehrává ve městě El Bolsón, které bylo v šedesátých letech centrem argentinských hippies. Inti žije se svou babičkou v San Juan; později jej však jeho matka, která byla propuštěna z vězení, odvezla k otci v El Bolsónu. Ve filmu hrají například Dolores Fonzi a John Cale. Natáčení filmu probíhalo v Patagonii v roce 2007. Film je založen na skutečných událostech, které sám režisér v dětství prožil.\n\nBěhem závěrečných titulků John Cale zpívá za doprovodu Pequeña orquesta reincidentes píseň „Naranjo en flor“.\n\n"}
{"id": "948889", "url": "https://cs.wikipedia.org/wiki?curid=948889", "title": "Birds of Prey (sjezdovka)", "text": "Birds of Prey (sjezdovka)\n\nBirds of Prey je lyžařská sjezdovka ve Spojených státech amerických, kde jsou pořádány závody Světového poháru v alpském lyžování. Nachází se v lyžařském středisku Beaver Creek Resort nedaleko města Avon v Coloradu. V roce 1999 zde proběhly tři z deseti závodů mistrovství světa v alpském lyžování. Sjezdovka se také stala dějištěm deseti soutěží na MS 2015.\n\nSjezdovka Birds of Prey byla postavena pro účel pořádání Mistrovství světa v alpském lyžování 1999. Navržena byla švýcarským olympijským vítězem z roku 1972 Bernhardem Russim. První závod světového poháru zde proběhl v prosinci 1997, jeho vítězem se stal italský reprezentant Kristian Ghedina, v následujících letech se zde prosazovali především rakouští sjezdaři. Úspěchy zde zaznamenal především Hermann Maier, jenž zde v roce 1999 na mistrovství světa vybojoval prvenství ve sjezdu. V následujících dvou letech zde triumfoval také v závodech světového poháru. V letech 2004 až 2007 získali prvenství a další stupně vítězů v závodech světového poháru Američané Bode Miller a Daron Rahlves, Miller zde vyhrál také v roce 2011.\n\nPři závodu světového poháru v sezóně 2012/2013 ve sjezdu činila délka trati 2752 m. Prostor startu se nacházel v nadmořské výšce 3483 m n. m. a prostor cíle ležel v nadmořské výšce 2730 m n. m. Převýšení tak dosahovalo 753 m. Průměrné stoupání trati činilo 27 % s maximálním sklonem 45 % uprostřed trati. Nejrychlejšího času 1:39,59 zde dosáhl v prosinci 2003 americký lyžař Daron Rahlves, jehož průměrná rychlost dosahovala hodnoty 98,2 km/h. Délka trati v tomto roce dosahovala 2715 m s převýšením 757 m.\n\n"}
{"id": "948891", "url": "https://cs.wikipedia.org/wiki?curid=948891", "title": "La Oroya", "text": "La Oroya\n\nLa Oroya je město v Peru, ležící asi 170 km severovýchodně od hlavního města Lima v nadmořské výšce 3750 metrů. Město má okolo 35 000 obyvatel a je správním střediskem provincie Yauli. Hlavním zdrojem obživy obyvatel je hutnictví. V okolí města se těží a zpracovává olovo, zinek a měď. Do atmosféry se dostává velké množství těžkých kovů. Město je řazeno mezi deset nejvíce znečistěných měst světa.\n\n"}
{"id": "948892", "url": "https://cs.wikipedia.org/wiki?curid=948892", "title": "Silnice III/29011", "text": "Silnice III/29011\n\nSilnice III/29011 je silniční komunikace třetí třídy ve Frýdlantském výběžku na severu České republiky. Spojuje Raspenavu s Novým Městem pod Smrkem. V raspenavské části Luh u tamního mostu přes řeku Smědou odbočuje severním směrem ze silnice II/290. Následně se stáčí k severovýchodu a po jižní straně míjí muniční sklad u Hajniště. Poté ze západu vstupuje do Ludvíkova pod Smrkem. Zde je křižována silnicí III/29015 a pokračuje dále přecházeje po mostě Ztracený potok a dále severovýchodním směrem k Novému Městu pod Smrkem. V něm tvoří Ludvíkovskou ulici a na její křižovatce se silnicí II/291, která v těchto místech tvoří Celní ulici, končí. Po dobu, kdy muniční sklad využívala armáda, byla silnice mezi Raspenavou a Ludvíkovem pod Smrkem uzavřená.\n"}
{"id": "948897", "url": "https://cs.wikipedia.org/wiki?curid=948897", "title": "Ztracený potok", "text": "Ztracený potok\n\nZtracený potok je vodní tok ve Frýdlantském výběžku na severu České republiky. Pramení v Chráněné krajinné oblasti Jizerské hory na západním úbočí Smrku, severně od přírodní památky Klečoviště na Smrku. Odtud teče severozápadním směrem a východně od Svinského vrchu (757 m n. m.) se stáčí k severu. Když dosáhne úbočí Měděnce (777 m n. m.), opět se stočí k severozápadu a podél zdejší zpevněné cesty teče údolím mezi Měděncem a Svinským vrchem. V tomto údolí se nachází několik pramenů novoměstské kyselky. Ze severní strany potok míjí přírodní památku Pod Smrkem a vytéká z jizerskohorských lesů do pastvin a lučin. Postupně pod mostem podtéká silnici III/29011 (v těchto místech opouští Chráněnou krajinnou oblast Jizerské hory) a po dalších přibližně 650 metrech podtéká silnici III/29015. za ní vtéká do přírodního parku Peklo. V něm se za zhruba další kilometr jižně od Hajniště vlévá jako levostranným přítok Lomnice.\n"}
{"id": "948898", "url": "https://cs.wikipedia.org/wiki?curid=948898", "title": "Gamifikace", "text": "Gamifikace\n\nGamifikace je relativně nová technika marketingu, která se snaží zvyšovat zájem zaměstnanců a klientů pomocí užívání herních prostředků, herních designů, herního myšlení a herních principů do neherních oblastí (např. řízení firmy, HR, marketing, webové aplikace, mobilní aplikace apod.). Tato technika je uplatňována ve všech mediálních odvětvích. Lze ji rozdělit, nejméně tedy ve firemním prostředí, na interní a externí. Interní gamifikace je zaměřena na zavádění herních prvků do procesů uvnitř firmy a slouží např. k podpoře firemní kultury, k rozvoji firmy, při práci se zaměstnanci nebo při jejich vzdělávání. Externí gamifikace cílí na zákazníky vně firmy a slouží k obchodním i marketingovým účelům. Jejím cílem je tedy mimo jiné učinit hlubší vztah mezi společností a jejími zákazníky.\n\nOblíbeným způsobem zapojení této techniky do chodu firmy je využití např. progress baru, který vizuálně zaznamenává například množství vyplnění osobních údajů či počet zodpovězených otázek v dotazníku. Mezi další oblíbené způsoby patří volba různých avatarů v profilech či získávání bodů, zkušeností nebo odznaků za vykonání určité činnosti. Implementace gamifikace ve firemním i jiném prostředí se k roku 2015 v České republice věnuje například brněnská společnost Court of Moravia či společnost Gameful.\n\nAčkoliv s termínem „gamifikace“ přichází poprvé v roce 2002 Nick Pelling, do obecného povědomí se dostává až v druhé polovině roku 2010. Tehdy byl pojem gamifikace chápán jako začleňování sociálních a prémiových aspektů her do neherního (v té době především softwarového) prostředí. O technikách gamifikace se na počátku doslechl jeden z investorů rizikového kapitálu, který vzápětí prohlásil, že se jedná o jednu z nejslibnějších oblastí využití herních principů. Další dodal, že více než 50 % firem již nyní hledá finanční prostředky pro zavedení herních praktik v jejich prostředí. První společností, která začala nabízet implementaci gamifikace jiným firmám, se pak v roce 2007 stala americká společnost BunchBall. Zákazníky této společnosti pak tvořily firmy jako Playboy nebo Chiquita. Jedním z prvních, kdo se začal zabývat implementací gamifikace, byl také internetový podnikatel Dennis Crowley. \n\nInterní gamifikace je zaměřena na práci uvnitř firmy a cílí především na její zaměstnance a vnitřní procesy, kterými prochází. Do těchto procesů pak zavádí herní prvky. Nejčastějším příkladem užití gamifikačních prvků v interní gamifikaci je model, kdy zaměstnanci firmy získávají za své pracovní úsilí či za svůj pracovní rozvoj body. Výstupem tohoto bodování je pak umístění na žebříčku nejproduktivnějších zaměstnanců a zisk určitého druhu ocenění. Soutěž nemusí probíhat jen mezi jednotlivými zaměstnanci, ale také mezi celými firemními týmy.\n\nV oblasti firemní kultury a firemního rozvoje pak užití herních prvků slouží ke zvýšení angažovanosti zaměstnanců, inovaci firemní kultury, posílení interní komunikace či posílení efektivity řízení změn.\n\nV procesu hledání a přijímání nových zaměstnanců může gamifikace napomoci oslovení konkrétní skupiny lidí, kteří mají kýžené vlastnosti a schopnosti, a zvýšení jejich motivace ucházet se o místo v dané společnosti. Gamifikovaný nábor do firmy také obsahuje úkoly a výzvy, které včas odhalí, zda je kandidát vhodný, a může již během náboru poodhalit firemní kulturu.\n\nV oblasti práce se zaměstnanci napomáhá gamifikace budovat motivaci zaměstnanců, pomáhá zlepšovat prodej, ozvláštňuje nábor nových zaměstnanců, napomáhá osobnímu rozvoji, rozvoji kompetencí a rozvoji schopností zaměstnanců či pomáhá budovat lepší osobní vztahy mezi nimi. Gamifikace tedy může být implementována nejen na proces přijímání nových zaměstnanců, ale také na proces jejich naloďování do firmy či na jejich život ve firmě jako takový.\n\nPo přijetí zaměstnance a během procesu onboardingu zase gamifikace motivuje k rychlejšímu a efektivnějšímu učení se novým procesům, usnadňuje navigaci nováčka a motivuje jej k tomu, aby se snažil zjistit o firmě a jejím fungování co nejvíce. Gamifikační prvky také zapojují do procesu přijímání nového zaměstnance i ostatní jeho kolegy, tudíž je od začátku budována přátelská atmosféra.\n\nBěhem života zaměstnance ve firmě pomáhá gamifikace učinit pracovní prostředí atraktivnějším, vzbuzuje vnitřní motivaci jedinců, pomáhá uvolňovat napětí a stres, odbourává rutinu a zvyšuje pozornost zaměstnance při práci nebo podpoří jeho iniciativu.\n\nV oblasti vzdělávání pomáhá gamifikace například při přípravě nových školení pro zaměstnance. V případě vzdělávání obecně pomáhá učinit celý proces vzdělávání atraktivnější a opět zvyšuje motivaci těch, kteří se vzdělávají. Aplikace gamifikace ve vzdělávání zvyšuje zapamatovatelnost látky a zapojuje do učení praktickou činnost.\n\nExterní gamifikace je orientována na zákazníky, typicky se tedy objevuje v marketingu či obchodní strategii firmy, kde pomáhá hravým způsobem kombinovat různé nástroje tak, aby oslovily cílovou skupinu. Základním příkladem je třeba existence věrnostních programů. Cílem externí gamifikace je budovat pevnější vztah se zákazníkem, tedy budovat pevnější vztah zákazníka se značkou.\n\nGamifikace je jedním z možných způsobů propagace webových stránek za účelem zvýšení jejich návštěvnosti či propagace některých výrobků. Lidé si tímto způsobem mohou lépe a hravěji osvojovat obsahy stránek. Gamifikace je tedy provede celým obsahem, kterým by se jinak uživatel bez zábavných principů gamifikace nedostal.\n\nTim Chang, vedoucí investiční firmy Norwest Venture Partners říká: \"„Herní mechanismy jsou prostě způsob, jak u spotřebitelů vypěstovat závislost.“\" Závislost tak může vypadat následovně v případě použití aplikace Foursquare. \"„Jak by to mohla být pitomost, když už jsem tím strávil tolik času? Budu se checkovat dál! A co je to za drzouna, který se stal starostou v parku, kde jsem se přihlásil už stopětasedmdesátkrát, protože tam chodím každý večer venčit psa?“\" Dále dodává \"„Udržují zájem lidí, aby vydrželi něco dělat dlouho. Na rozdíl od virálů, na které kliknete, podíváte se a už se k nim nikdy nevrátíte.“\" Proto je gamifikace v marketingu mocná zbraň.\n\nGamifikace ve vzdělávání může být taktéž součástí externí gamifikace, a to v případě, že je zaměřena na jiné cílové skupiny než na zaměstnance uvnitř firem. Využívána proto bývá třeba při ozvláštnění e-learningu nebo v souvislosti s tvorbou interaktivních expozic.\n\nImplementace gamifikace obvykle probíhá postupně, přičemž je třeba důkladně zvážit několik kroků a vytvořit plán, pomocí něhož k úspěšné implementaci dochází. Prvním krokem, tvoříme-li plán využití herních prvků v neherním prostředí, je definice cílů, kterých chceme jejich implementací dosáhnout.\n\nV druhém kroku musíme vymezit cílové jednání uživatelů a definovat, jaké požadavky klademe na cílovou skupinu (ať už se jedná o uživatele aplikace, zákazníky či zaměstnance ve firmě). Musíme vědět, co přesně chceme, aby tato cílová skupina dělala, a jakým způsobem má tedy změnit své chování. Druhý krok by se měl pokud možno držet cílů, které byly stanoveny v kroku prvním, avšak může se také zaměřovat na cíle dílčí, které k obecným cílům směřují (např. chceme-li zvýšit prodej na svých webových stránkách, zaměříme se na snahu přimět uživatele zůstat na nich delší dobu nebo aby se na naše webové stránky opakovaně vraceli).\n\nVe třetím kroku se musíme zaměřit na to, kdo jsou lidé, na něž cílíme, a jaký mají vztah k našemu projektu. Můžeme je také rozčlenit do několika skupin dle motivace. S využitelným členěním včetně popisu motivací jednotlivých účastníků (hráčů) přichází například profesor Richard Bartle. Ten identifikuje následující skupiny: „archiever“, „socialiser“, „explorer“, „killer“.\n\nVe čtvrtém kroku budujeme motivační prvky pro naši cílovou skupinu a přemýšlíme, jak celou hru ozvláštnit natolik, že u ní uživatelé rádi zůstanou. V této části bychom měli stanovit, jak se bude hra vyvíjet, jaká bude hráčům podávána zpětná vazba či jak bude hra pokračovat pro pokročilejší hráče. Cílem této části je tedy především udržet hráče ve hře.\n\nV pátém kroku se snažíme hru obohatit o zábavný prvek, který by hráče potenciálně lákal i bez použití systému odměn a motivací. Tento krok se tak může zdát být tím nejtěžším ze všech kroků, neboť bývá složité objektivně posoudit, co je pro naši cílovou skupinu zábavné a do jaké míry.\n\nV poslední fázi bychom měli znovu projít všechny části a říct si, zda skutečně víme, kdo jsou naši hráči, jaké jsme si stanovili cíle a zda prvky, které zavádíme, skutečně vedou k dosažení těchto cílů. Také bychom měli celý proces důkladně popsat.\n\nVyužití gamifikačních prvků značně zjednodušuje orientaci v uživatelském prostředí. Jejím prostřednictvím nás program jednoduše provede registrací na nových stránkách a uživatele mohou zaujmout i stránky, které by za normálních okolností ani nenavštívil. V souvislosti s webovými stránkami či mobilními aplikacemi je gamifikace nejčastěji aplikovaná ve formě odměňování uživatelů za různé akce, které provádí na webu. Nejvíce slouží např. na různých fórech, kde za určitý počet příspěvků získáváte různé výhody oproti ostatním uživatelům. Může to být větší různorodost výběru vašeho avatara či zobrazování odznáčků ve vašem profilu. Herní techniky se v prostředích můžou projevovat např. sbíráním odznáčků, dosahování úrovní v žebříčcích (tzv. leaderboard), tzv. \"progress barem\" nebo jinými vizuálními technikami.\n\nJednou z nejznámějších gamifikovaných aplikací byla v minulosti aplikace Foursquare. Jejím tvůrcem je přitom právě výše zmíněný Dennis Crowley. Jedná se o mobilní aplikaci, ve které jde o tzv. check-iny. Ty získáváte tak, že si spustíte aplikaci, ta vás lokalizuje pomocí GPS a vyhledá všechna místa zadaná v této aplikaci. Vy si poté vyberete, kde se právě nacházíte a „checknete“ se zde. Za každé checknutí pak získáváte body a odznáčky a můžete tak soupeřit se svými přáteli v tom, kdo je více aktivní a získá více odznáčků. V ČR měla aplikace v roce 2012 4230 uživatelů, v roce 2013 jejich počet stoupl na 45 602 uživatelů a pak se již víceméně držel na této hranici. Celosvětově ale užívá aplikaci až 40 milionů lidí.\n\nDalší z mnoha aplikací, které využívají gamifikované prvky, je aplikace Health Month. Tato aplikace má uživatelům pomoci dodržovat zdravý životní styl, a to tak, že napomáhá ke kontrole průběžného měsíčního plánu a odměňuje uživatele za to, že jej dodržuje. Na začátku měsíce tedy uživatel stanoví, jaké aktivity vedoucí ke zlepšení životního stylu chce v tom čase provozovat (např. sport, zdravé stravování) a jakým se naopak chce (nebo má) vyvarovat (např. kouření, pití alkoholu aj.). Na začátku hry také uživatel dostane určitý počet životů, které ztrácí, pokud vykoná aktivitu, kterou provozovat nechtěl. Hlavním cílem hry je potom dokončit daný měsíc s kladným počtem životů. Uživatel také může navýšit svůj počet životů tím, že vykoná „správnou“ aktivitu. Za tuto aktivitu získá tzv. ovoce a to poté použije k nákupu nových životů. Sociální prvek v této hře je zajištěn tím, že si uživatelé mohou vzájemně nabídnout pomoc.\n\nAplikace Our Dream Playground je principiálně jiná, neboť nepomáhá jednomu uživateli, ale zaměřuje se na službu celému společenství. Zavádí totiž herní prvky do oblasti stavby nového a moderního dětského hřiště. Aplikace funguje jako webová stránka, na níž vzniká virtuální plán stavby dětského hřiště. Kolem tohoto plánu je budována komunita, která jej potom realizuje v reálném světě. Nejedná se přitom jen o proces stavby, ale důraz je kladen také na jiné prvky, např. projektový management, fundraising, vzájemnou komunikaci či shánění dobrovolníků. Každý z členů komunity potom za provedení určité realizace získává motivační body. Tyto body jej řadí na škálu a taktéž se sčítají s body ostatních členů jeho týmu. Mezi sebou tak soutěží osoby v rámci jedné dílčí komunity i v rámci komunity jako celku.\n\nDalším typickým příkladem je marketing slevových serverů, kde se musí za určitý čas nashromáždit daný počet zájemců o slevu. Naprosto učebnicovým příkladem je pak kolo štěstí či jakýkoli typ loterie. Gamifikace ale samozřejmě není uplatňována jen na internetových severech, jedním z podstatných dlouhodobých využití patří nakupování, kdy gamifikace funguje jako prostředek k udržení zákazníků nabízením různých výhod a odměň za věrnost či nasbíraných bodů.\n\nS kritikou se setkává už samotný pojem gamifikace jako takový. Ian Bogost říká, že se nejedná o nový směr marketingu, je to jen k dokonalosti dotažené ocenění za věrnost, takže není potřeba definovat další pojem. Gamifikaci jako takovou kritizuje například americký herní designer Jesse Schell a vyjadřuje obavu z naprostého zaplavení gamifikací, kde si, řečeno s trochou nadsázky, budeme čistit zuby jen pro získání bodů, vyššího statusu nebo odznaku.\nNaopak gamifikace se zastává herní designérka Jane McGonigalová, která za procesem vidí spíše učinění rutinních potřebných procesů zábavnými. Jako její další plus zmiňuje větší odhodlanost ve hrách dosáhnout cíle, kterého se nám opakovaně dosáhnout nedaří. Tedy, že zapojení her do řešení obvyklých problémů, kdy neúspěch vede spíše k rezignaci, by lidi více motivovalo úspěchu dosáhnout.\n\n"}
{"id": "948901", "url": "https://cs.wikipedia.org/wiki?curid=948901", "title": "Dragutin Šurbek", "text": "Dragutin Šurbek\n\nDragutin Šurbek (8. srpna 1946, Záhřeb – 15. července 2018) byl chorvatský stolní tenista. Přes dvacet let patřil ke světové špičce v tomto sportu. Má třináct medailí z mistrovství světa a osmnáct medailí z mistrovství Evropy. V letech 1976 a 1979 vyhrál turnaj Europe TOP 12. Ve věku 46 let reprezentoval Chorvatsko na olympiádě 1992, kde byl jeho partnerem Zoran Primorac, s nímž skončil na druhém místě ve skupině a nepostoupili do čtvrtfinále. Pětkrát byl zvolen nejlepším sportovcem Chorvatska a v roce 1983 nejlepším sportovcem Jugoslávie.\n\n"}
{"id": "948902", "url": "https://cs.wikipedia.org/wiki?curid=948902", "title": "Etrurské království", "text": "Etrurské království\n\nEtrurské království (: \"Regno di Etruria\") bylo království, které tvořilo větší část Toskánska a existovalo v letech 1801 až 1807. Název království pochází ze slova \"Etrurie\", což je starý název, kterým staří Římané označovali území, které obývali Etruskové.\n\nKrálovství vzniklo na základě Aranjuezské smlouvy uzavřené dne 21. března 1801. Dohodu uzavřela napoleonská Francie a Španělsko na jedné straně a parmští Bourboni na straně druhé. Bourbonům tak byla nahrazena ztráta území v severní Itálii, které od roku 1796 okupovala francouzská vojska. Podle dohody se Ferdinand Parmský vzdal všech nároků na trůn v Parmském vévodství a následně jeho syn Ludvík získal Etrurské království, které vzniklo ze starého Toskánského velkovévodství.\n\nPrvní král Ludvík I. zemřel velmi mladý v roce 1803 a na trůn nastoupil jeho neplnoletý syn Karel Ludvík, který vládl pod jménem Ludvík II.. Jeho matka, Marie Luisa vládla za Karla Ludvíka jako regentka.\n\nV roce 1807 Napoleon království zrušil a začlenil do francouzského císařství. Vytvořil z něho tři francouzské departementy: Arno, Méditerranée a Ombrone.\n\nNyní už bývalému etrurskému králi a jeho matce přislíbil nové království v severním Portugalsku – Království severní Lusitánie, tento plán se nikdy neuskutečnil z důvodu zániku spojenectví mezi Napoleonem a španělskými Bourbony v roce 1808.\n\nPo Napoleonově pádu roku 1814 bylo Toskánsko obnoveno jako habsburské velkovévodství. V roce 1815 bylo Vévodství Lucca vyčleněné z Toskánska jako dočasná náhrada pro parmské Bourbony. Existovalo až do roku 1847, kdy Bourboni znovu získali vládu v parmském vévodství.\n\n"}
{"id": "948904", "url": "https://cs.wikipedia.org/wiki?curid=948904", "title": "Přebytecký potok", "text": "Přebytecký potok\n\nPřebytecký potok je vodní tok ve Frýdlantském výběžku v severních partiích České republiky. Potok začíná výtokem z nádrže na bývalém koupališti na severu Přebytku, což je součást Nového Města pod Smrkem. Následně podtéká silnici III/29015, čímž se dostává z chráněné krajinné oblasti Jizerské hory do přírodního parku Peklo. Dále se vodoteč stáčí k severozápadu a protéká loukami. Po přibližně dvou kilometrech podtéká silnici III/29011 a vstupuje do areálu muničního skladu Hajniště. V něm, na severním úbočí vrchu Chlum (495 m n. m.), je levostranným přítokem Lomnice.\n"}
{"id": "948909", "url": "https://cs.wikipedia.org/wiki?curid=948909", "title": "Sedes", "text": "Sedes\n\nSedes je sedadlo napevno instalované v presbytáři, od něhož hlavní celebrant vede bohoslužbu. Začalo se používat až od liturgické reformy po druhém vatikánském koncilu a na rozdíl od sedilií je umístěno čelem k lidu. U sedes kněz koná úvodní a závěrečné obřady, od sedes také řídí bohoslužbu slova a přímluvy a může odsud také vést kázání. V blízkosti sedes mají své místo jáhni a další přisluhující.\n\n"}
{"id": "948918", "url": "https://cs.wikipedia.org/wiki?curid=948918", "title": "Horodok (Lvovská oblast)", "text": "Horodok (Lvovská oblast)\n\nHorodok (ukrajinsky '; rusky ' – \"Gorodok\"; polsky ' nebo dříve ') je město v Lvovské oblasti na Ukrajině. Leží na řece Vereščycje 24 kilometrů jižně od Lvova, správního střediska celé oblasti. V roce 2011 žilo v Horodku bezmála šestnáct tisíc obyvatel.\n\nPrvní zmínka o Horodku je z roku 1213. V roce 1389 se stal městem dle magdeburského práva. Do roku 1772 patřil k polskému království, které jej spolu s celou Červenou Rusí zabralo v polovině čtrnáctého století. V roce 1434 zde zemřel polský král Vladislav II. Jagello. Pak patřil k habsburské monarchii, kde patřil do Haliče. Po konci první světové války připadl druhé polské republice, kde patřil do Lvovského vojvodství. V září 1939 ho obsadil Sovětský svaz a po druhé světové válce připadl k ukrajinské sovětské socialistické republice.\n\n\n\n"}
{"id": "948920", "url": "https://cs.wikipedia.org/wiki?curid=948920", "title": "Texinfo", "text": "Texinfo\n\nTexinfo je systém projektu GNU určení pro vytváření hypertextové dokumentace v různých výstupních formátech (HTML, DVI, PDF, …) i pro tiskový výstup. Jedná se zároveň o formát zdrojového kódu a zároveň o počítačový program, který tento formát umí zpracovávat. Samotný program je napsaný v jazyce C. Je vyvíjen přímo nadací Free Software Foundation (a formát vymýšlel sám její zakladatel, Richard Stallman) a licencován licencí GNU GPL, jedná se tedy o svobodný software.\n\n"}
{"id": "948921", "url": "https://cs.wikipedia.org/wiki?curid=948921", "title": "Griesmauer", "text": "Griesmauer\n\nGriesmauer je nejvyšší vrchol stejnojmenného hřebene, v pohoří Hochschwab v Rakousku. Vrchol je tvořen z vápence. Do jeho masivu patří ještě nevýrazný vrchol Vordernberger Griesmauer (2015 m n. m.) a trojboká homole TAC Spitze (2019 m).\n\nNejsnadnější přístup je od jihozápadu.\n\n"}
{"id": "948922", "url": "https://cs.wikipedia.org/wiki?curid=948922", "title": "Roman Višňák", "text": "Roman Višňák\n\nRoman Višňák (* 31. března 1964, Hradec Králové) je bývalý československý hokejový brankář.\n\nJe odchovancem hokejového klubu v Hradci Králové, poprvé stál na bruslích v šesti letech. V Hradci prošel postupně všemi mládežnickými týmy a již v 16 letech, v roce 1980, se představil i v 1. ČNHL za A tým mužů Stadionu. Dva roky vojny strávil v mužstvu jihlavské Dukly. Po vojně, v sezóně 1987/1988, chytal nejvyšší soutěž v dresu Pardubic, kde dělal náhradníka Dominika Haška. Brzy si však způsobil dlouhodobé poranění třísel, které se nedařilo zcela vyléčit. Vrací se proto zpátky do Hradce Králové, jeho však zdravotní problémy přetrvávají. Roku 1990 musí kvůli trvalému zranění předčasně ukončit aktivní hokejovou kariéru.\n\nPostupně prošel všemi mládežnickými reprezentačními výběry ČSSR \"16\" - \"20\", kde se střídal s dalšími nadějnými brankáři Dominikem Haškem a Petrem Břízou.\n\nNejvětší úspěchy:\n\nJe držitelem trenérské licence \"B\". Od roku 2000 do roku 2011 působil v roli generálního manažera prvoligového hokejového klubu HC Hradec Králové. Roku 2008 byl jmenován reprezentačním trenérem brankářů českého výběru U16, v roce 2009 vedl, jako trenér brankářů, reprezentační výběr U17 a v roce 2010 byl jmenován trenérem brankářů reprezentace U20. V letech 2011 - 2012 zastával funkci manažera juniorského týmu HC Lev Poprad – Tatranských Vlků. Od roku 2003 rovněž vede a trénuje spolu s Jiřím Holečkem, v největší evropské brankářské škole - Goalie Academy International. Zároveň je jedním z pěti členů brankářské komise ČSLH.\n\n"}
{"id": "948924", "url": "https://cs.wikipedia.org/wiki?curid=948924", "title": "Schlechter", "text": "Schlechter\n\nPříjmení Schlechter nosí více osob:\n\n"}
{"id": "948927", "url": "https://cs.wikipedia.org/wiki?curid=948927", "title": "Šerm na Letních olympijských hrách 1936", "text": "Šerm na Letních olympijských hrách 1936\n\nŠerm na Letních olympijských hrách 1936. \n"}
{"id": "948928", "url": "https://cs.wikipedia.org/wiki?curid=948928", "title": "Šerm na Letních olympijských hrách 1948", "text": "Šerm na Letních olympijských hrách 1948\n\nŠerm na Letních olympijských hrách 1948. \n"}
{"id": "948929", "url": "https://cs.wikipedia.org/wiki?curid=948929", "title": "Šerm na Letních olympijských hrách 1952", "text": "Šerm na Letních olympijských hrách 1952\n\nŠerm na Letních olympijských hrách 1952. \n"}
{"id": "948930", "url": "https://cs.wikipedia.org/wiki?curid=948930", "title": "Šerm na Letních olympijských hrách 1956", "text": "Šerm na Letních olympijských hrách 1956\n\nŠerm na Letních olympijských hrách 1956. \n"}
{"id": "948931", "url": "https://cs.wikipedia.org/wiki?curid=948931", "title": "Šerm na Letních olympijských hrách 1960", "text": "Šerm na Letních olympijských hrách 1960\n\nŠerm na Letních olympijských hrách 1960. \n"}
{"id": "948932", "url": "https://cs.wikipedia.org/wiki?curid=948932", "title": "Šerm na Letních olympijských hrách 1964", "text": "Šerm na Letních olympijských hrách 1964\n\nŠerm na Letních olympijských hrách 1964. \n"}
{"id": "948933", "url": "https://cs.wikipedia.org/wiki?curid=948933", "title": "Šerm na Letních olympijských hrách 1968", "text": "Šerm na Letních olympijských hrách 1968\n\nŠerm na Letních olympijských hrách 1968. \n"}
{"id": "948934", "url": "https://cs.wikipedia.org/wiki?curid=948934", "title": "Šerm na Letních olympijských hrách 1972", "text": "Šerm na Letních olympijských hrách 1972\n\nŠerm na Letních olympijských hrách 1972. \n"}
{"id": "948935", "url": "https://cs.wikipedia.org/wiki?curid=948935", "title": "Richard Hrotek", "text": "Richard Hrotek\n\nRichard Hrotek (* 15. srpna 1974) je český fotbalový trenér a bývalý obránce.\n\nZdroje: \n\nV české lize hrál za FC Baník Ostrava, SK Hradec Králové a FK Jablonec. V nejvyšší soutěži ČR nastoupil ve 139 ligových utkáních a dal 11 gólů. V československé lize nastoupil k jedinému utkání za Baník Ostrava. V nižších soutěžích hrál za VTJ Kroměříž, FC LeRK Brno, MFK Frýdek-Místek, FK Baník Ratíškovice či TJ Slovan Bzenec. Na jaře 2000 hrál s druholigovými Ratíškovicemi pohárové finále.\n\nPrvní ligový start: 1992/93 (11. června 1993), Inter Bratislava – Baník Ostrava 2:1 (0:1)\n\nPrvní ligová branka (ve 21. startu): 2001/02 (28. července 2001), Jablonec – Hradec Králové 5:1 (1:0), úvodní gól utkání\n\nHattrick (v 81. startu): 2003/04 (4. dubna 2004), Jablonec – České Budějovice 3:2 (1:1)\n\nPoslední ligová branka (ve 113. startu): 2004/05 (22. května 2005), Jablonec – Sparta Praha 3:0 (1:0)\n\nPoslední ligový start: 2006/07 (30. července 2006), Jablonec – Most 2:2 (1:1)\nPo skončení hráčské kariéry se stal trenérem. V sezoně 2016/17 dovedl mužstvo FC Veselí nad Moravou k vítězství v I. A třídě Jihomoravského kraje - sk. B a postupu do nejvyšší jihomoravské soutěže.\n\n"}
{"id": "948937", "url": "https://cs.wikipedia.org/wiki?curid=948937", "title": "Římskokatolická farnost Mrzlice", "text": "Římskokatolická farnost Mrzlice\n\nŘímskokatolická farnost Mrzlice (lat. \"Merzlicium\") je územní společenství římských katolíků v Mrzlicích a okolí. Organizačně spadá do teplického vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nJiž v roce 1352 byla v místě plebánie. Roku 1676 byla v místě administratura. Od roku 1676 jsou vedeny matriky. Fara byla kanonicky zřízena roku 1725.\n\n\"Začátek působnosti jmenovaného v duchovní správě farnosti od:\"\nZ důvodu efektivity duchovní správy byl vytvořen \"farní obvod\" (kolatura) farnosti-arciděkanství Bílina, jehož součástí je i farnost Mrzlice, která je tak spravována \"excurrendo\".\n\n\n"}
{"id": "948941", "url": "https://cs.wikipedia.org/wiki?curid=948941", "title": "Evidenční číslo domu", "text": "Evidenční číslo domu\n\nEvidenční číslo domu se v České republice přiděluje stavbě v některých případech místo čísla popisného. Evidenční čísla se podle § 31 zákona 128/2000 Sb., o obcích, i podle zákona o hlavním městě Praze přidělují místo čísla popisného:\nDomovní číslo je v obvyklé úřední terminologii společný termín pro popisné i evidenční číslo, nikoliv však pro orientační číslo. Každá budova se označuje buď číslem popisným nebo číslem evidenčním. Číslo přiděluje obec rozhodnutím, tabulku s číslem je povinen umístit na své náklady vlastník budovy. Samostatnými popisnými ani evidenčními čísly se podle zákona neoznačují příslušenství budovy, která jsou součástí jednoho celku (typicky například stodoly, kůlny a podobně).\n\nEvidenční číslo je, podobně jako popisné číslo, jedinečné v rámci části obce, ale evidenční čísla tvoří samostatnou číselnou řadu, tj. ve stejné části obce mohou být dvě budovy se stejným číslem, z nichž jedno je popisné a jedno evidenční. Pokud je úředně změněn účel používání domu, může být domu odebráno číslo popisné a nahrazeno číslem evidenčním (typicky při změně chalupy z trvalého bydlení na rekreační účel) nebo naopak odebráno evidenční číslo a nahrazeno popisným (typicky při přestavbě rekreačního objektu na trvalé bydlení). Číslo popisné nebo evidenční se podle zákona o obcích č. 128/2000 Sb. nesmí užívat opakovaně, tj. nesmí být přiděleno nové budově, která stojí na místě zaniklé dřívější budovy, jak se mnohde v minulosti dělo, ani budově stojící jinde. Dokonce ani pokud by byly přečíslovány domy v celé obci, což zákon připouští výjimečně z vážných důvodů (§ 32) a na náklady obce, nesmí být znovu přidělena ta popisná a evidenční čísla, která v minulosti měly jiné budovy (§ 31 odst. 5). Jedním z případů, kdy musí dojít k přečíslování, je zrušení části obce. Zanikne-li budova, příslušné popisné nebo evidenční číslo je zrušeno a nesmí být znovu přiděleno.\n\nV oficiálních dokumentech se zpravidla rozlišují údajem „evidenční číslo“ nebo zkratkou „ev. č.“ Na tabulkách či v adresách se mnohde rozlišují číslicí 0 nebo písmenem E přidaným před vlastní číslo. Tabulky jsou často barevně rozlišeny od popisných i orientačních čísel (například pro rekreační stavby v okolí Prahy je obvyklá žlutá tabulka s černými číslicemi, novější evidenční čísla v Praze mají často zelenou barvu atd. Mnohdy je rozlišení provedeno jen textem na tabulce, například slovy „nouzová stavba“, „provisorní stavba“, „chata“ a podobně.\n\nVyhláška ministerstva vnitra č. 326/2000 Sb. specifikující pouze „popisná, evidenční a orientační čísla se barevně liší“ (§ 5). Všechny obce kromě hlavního města Prahy jsou zákonem o obcích zmocněny upravit provedení tabulek nařízením, většina obcí však takové nařízení nevydala, a to ani mnohé obce, kde dříve tyto požadavky upravovavala vyhláška obce.\n\n"}
{"id": "948944", "url": "https://cs.wikipedia.org/wiki?curid=948944", "title": "Miloslav Janulík", "text": "Miloslav Janulík\n\nMiloslav Janulík (* 21. září 1962 Valtice) je český politik z Valtic na okrese Břeclav, od října 2013 poslanec Poslanecké sněmovny za ANO 2011, od roku 2016 zastupitel Jihomoravského kraje.\n\nV letech 1980 až 1986 vystudoval všeobecné lékařství na Lékařské fakultě Univerzity Jana Evangelisty Purkyně v Brně (dnes Masarykova univerzita) (získal titul MUDr.).\n\nAtestace v oboru gynekologie a porodnictví I. stupně 1990, atestace v oboru gynekologie porodnictví II. stupně 1997, ukončená atestační příprava v oboru sexuologie 2001, škola veřejného zdravotnictví 1999-2002, tuzemské i zahraniční certifikáty v oboru a ultrazvukové diagnostice, dlouhodobá operační praxe. Do roku 2003 ředitel Nemocnice Břeclav.\n\nProvozuje soukromou gynekologickou ambulanci v areálu Nemocnice Břeclav.\n\nVe volbách do Poslanecké sněmovny PČR v roce 2013 kandidoval v Jihomoravském kraji za ANO 2011 a byl zvolen se ziskem 2607 preferenčních hlasů (2,61%).\n\nV krajských volbách v roce 2016 byl jako nestraník za hnutí ANO 2011 zvolen zastupitelem Jihomoravského kraje. Ve volbách do Poslanecké sněmovny PČR v roce 2017 obhájil svůj poslanecký mandát v Jihomoravském kraji již jako člen hnutí ANO 2011. \n\nJeho dlouhodobým úsilím je zlepšení situace a financování v českém zdravotnictví, a mj. také dlouho plánovaný obchvat Břeclavi.\n\nRegionální poslanecká kancelář sídlí v Břeclavi na nám. T. G. Masaryka 10.\n\nMá dvě děti, dceru a syna. Na Břeclavsku celý život působí jako cimbalista v různých uskupeních, a kytarista v bigbeatových kapelách (např. HB Stop, Walter Bartoš Band, KazBand).\n\n"}
{"id": "948947", "url": "https://cs.wikipedia.org/wiki?curid=948947", "title": "Bertrand Traoré", "text": "Bertrand Traoré\n\nBertrand Isidore Traoré (* 6. září 1995, Bobo-Dioulasso, Burkina Faso) je fotbalový záložník z Burkiny Faso, který v současné době působí v klubu Olympique Lyon\n\nJeho starším bratrem je fotbalista Alain Traoré. Společně se v dresu burkinafaského národního týmu zúčastnili Afrického poháru národů 2012 v Gabonu a Rovníkové Guineji.\n\nTraoré působil v mládežnických týmech francouzského klubu AJ Auxerre.\n31. října 2013 bylo oficiálně oznámeno, že podepsal smlouvu na 4½ roku s anglickým top klubem Chelsea FC.\nZa A–tým debutoval 16. září 2015 v zápase Ligy mistrů proti Maccabi Tel Aviv (4:0, 13 minut). Svůj první gól si připsal 31. ledna 2016 v FA Cupu proti MK Dons (1:5, 33 minut). O dva týdny později se trefil i v Premier League, když v zápase proti Newcastle United zvyšoval skóre na 5:0 pro domácí (5:1, 40 minut).\n\nV lednu 2014 odešel hostovat do nizozemského partnerského klubu Vitesse. Za půl roku nastřílel ve Vitesse 3 branky a připsal si 1 asistenci. Odehrál 17 utkání. Ve Vitesse zůstal i pro sezónu 2014/15, ve které vstřelil ve 37 zápasech 16 branek a na dalších 7 přihrál. Poté se vrátil zpět do Chelsea.\n\nV létě 2016 se vrátil zpět do Nizozemska, tentokrát ovšem jeho cesta vedla do předního klubu Eredivisie, AFC Ajaxu.\n\nZúčastnil se Mistrovství světa hráčů do 17 let 2009 v Nigérii, kde Burkina Faso vypadla v osmifinále se Španělskem poměrem 1:4. Na turnaji vsítil jeden gól, 31. října se v základní skupině D podílel na vítězství svého týmu 4:1 nad Kostarikou. S burkinafaským týmem do 17 let participoval na Mistrovství Afriky do 17 let, kde Burkina Faso získala po výhře 2:1 nad Rwandou svůj první titul v této kategorii. Traoré na šampionátu třikrát skóroval (dvakrát v základní skupině A proti Egyptu a jednou v semifinále proti Kongu).\n\nV seniorské reprezentaci Burkiny Faso debutoval ve věku 15 let v roce 2011. První reprezentační branku vstřelil 14. srpna 2013 v přátelském zápase proti domácímu Maroku (výhra 2:1).\n\nZúčastnil se Afrického poháru národů 2012, kde Burkina Faso nepostoupila ze základní skupiny B (skončila bez bodu na čtvrtém místě).\nZúčastnil se i Afrického poháru národů 2015 v Rovníkové Guineji.\n\n"}
{"id": "948950", "url": "https://cs.wikipedia.org/wiki?curid=948950", "title": "Ladislav Truksa", "text": "Ladislav Truksa\n\nLadislav Truksa (17. prosince 1891 Pavlíkov – ) byl český matematik, statistik, teoretik pravděpodobnosti a pojistný matematik. Dosáhl řady výsledků v oblasti matematické statistiky, teorii náhodných procesů, ortogonálních polynomů.\n\nV roce 1911 maturoval na rakovnickém gymnáziu. Poté začal studovat studovat pojistnou matematiku na dvouletém studijním programu pojistných technik na české pražské technice. Od akademického roku 1912/1913 začal souběžně studovat matematiku a fyziku na české filozofické fakultě Univerzity Karlovy.\n\nStudia přerušil roku 1914 kvůli mobilizaci, při rakouské okupaci Albánie se nakazil malárií. Roku 1938 byl mobilizován v hodnosti kapitána. Po demobilizaci roku 1918 studia matematiky a fyziky na dokončil, roku 1921 získal způsobilost vyučovat tyto předměty na středních školách.\n\nJeho vědecká dráha nebyla přímočará, protože ještě před rokem 1921 začal pracovat v nově zřízeném Všeobecném pensijním ústavu jako vedoucí matematického oddělení. Vědou se zabýval při zaměstnání, nejprve se zaměřil na teorii interpolací - ortogonální polynomy. O této problematice roku 1931 obhájil habilitační práci na UK, od roku 1931 až do roku 1953 zde přednášel jako soukromý docent pojistnou matematiku na přírodovědecké fakultě.\n\nZaměřoval se také na teprve vznikající teorii náhodných procesů, zabýval se i aplikacemi v pojistné matematice a ve fyzice.\n\nPo obnovení činnosti vysokých škol v roce 1945 začal přednášet matematickou statistiku, v roce 1953 se stal řádným docentem, roku 1960 pak profesorem matematické statistiky na MFF UK.\n\nNapsal následující učebnice:\n\n"}
{"id": "948951", "url": "https://cs.wikipedia.org/wiki?curid=948951", "title": "HC Skuteč", "text": "HC Skuteč\n\nHC Skuteč (celým názvem: Hockey Club Skuteč) je český klub ledního hokeje, který sídlí ve městě Skuteč v Pardubickém kraji. Založen byl v roce 1997 a pokračuje v dlouholeté tradice bývalého klubu SK Botas Skuteč. Sezónu2018/19 působil v Pardubické krajské lize, čtvrté české nejvyšší soutěži ledního hokeje. Po neúspěšné sezóně v této soutěži se tým musel odhlásit ze soutěže kvůli rekonstrukci zimního stadionu. Klubové barvy jsou modrá a žlutá.\n\nNejvětším úspěchem je vítězství v krajské soutěži v sezoně 2008/09. O sezonu později se KSM a KLM spojili v jednu soutěž. Od té doby se \"A\" Týmu HC Skuteč nedaří. Ještě v dávných dobách, v sezoně 1993/94 si skutečtí hokejisté zkusili i 2. ligu. To se ve skutečských dresech proháněli hráči jako Zbyněk Kusý, v brance Dušan Salfický apod., v této sezoně obsadil skutečský tým 2. místo ve skupině \"B\". Další sezony se ovšem ve Skutči nedočkali, licence byla prodána do Nymburka.\n\nSvé domácí zápasy odehrává na zimním stadionu ve Skutči s kapacitou 970 diváků, který se dočkal zastřešení v roce 2001.\n\n\nZdroj: \n\n\n\nZdroj: \n\nHokejový klub HC Skuteč má samozřejmě i mládežnické týmy. Přípravka, mladší žáci, starší žáci a dorostenci každoročně hrají krajskou ligu své kategorie. Zejména dorost dělá v poslední době skutečskému hokeji dobré jméno, když 2x v řadě vybojoval v lize bronzové medaile. Skutečskému hokeji chybí pouze junioři s předpokladem, že v dalších sezonách tomu tak nebude.\n\n"}
{"id": "948952", "url": "https://cs.wikipedia.org/wiki?curid=948952", "title": "Říjen 2013", "text": "Říjen 2013\n\n"}
{"id": "948956", "url": "https://cs.wikipedia.org/wiki?curid=948956", "title": "Kerouac: Kicks Joy Darkness", "text": "Kerouac: Kicks Joy Darkness\n\nKerouac: Kicks Joy Darkness je kompilační album různých umělců, vydané v roce 1997 vydavatelstvím Rykodisc. Jsou na něm zhudebněné básně Jacka Kerouaca; mezi interprety jsou například Patti Smith, John Cale nebo Johnny Depp.\n"}
{"id": "948958", "url": "https://cs.wikipedia.org/wiki?curid=948958", "title": "Mamba zelená", "text": "Mamba zelená\n\nMamba zelená, také mamba západoafrická (\"Dendroaspis viridis\") je dlouhý, štíhlý a vysoce jedovatý stromový had z čeledi korálovcovitých. Žije v západní Africe. Je to velmi rychlý, hbitý a útočný had, který loví svou kořist (ptáky, malé savce, žáby, plazy) v korunách stromů i na zemi. Když má možnost, konfrontaci s člověkem se vyhne, nicméně pokud je zahnán do úzkých, může být velmi nebezpečný.\n\nMamba zelená je menší než její příbuzná mamba černá a přibližně stejně velká jako mamba úzkohlavá a mamba Jamesonova, kterým se podobá i svým zbarvením. Je to had s dlouhým a velmi štíhlým tělem a zužujícím se dlouhým ocasem. Samice jsou větší než samci. Průměrná délka dospělého jedince se pohybuje mezi 1,4 až 2,1 metry. Některé exempláře mohou dorůst až délky kolem 2,5 metru. Hlava je plochá a protažená, oči jsou středně velké, s kulatými zornicemi a žlutohnědou duhovkou. Krk dokáže částečně zploštit. Obvyklé zbarvení je zelenavě žluté, olivově zelené či smaragdově zelené. Zřídka se však mohou vyskytovat i světlemodře či žlutě zbarvení jedinci. Šupiny pokrývající tělo mají černé okraje, to je hlavní rozlišovací znak oproti mambě úzkohlavé, která má rovněž zelenou barvu a někdy se též nazývá „mamba zelená“. Vzhledem podobná je též mamba Jamesonova, jejíž šupiny mají rovněž černý okraj. Hřbetní šupiny mamby zelené jsou zkosené, hladké, rovné a na příslušníka čeledi korálovcovitých nezvykle velké.\n\nMamba zelená je původem ze západní Afriky a vyskytuje se v jižním Senegalu, Gambii, Guineji-Bissau, Guineji, Sieře Leone, Libérii, Pobřeží slonoviny, Ghaně, Togu, Beninu, a na jihovýchodě Nigérie. Objevuje se i v nejjižnější části Mali podél hranice s Pobřežím slonoviny, v západním Kamerunu a v Gabonu.\n\nMamba zelená žije především v pobřežním tropickém deštném lese, v houštinách a v zalesněných oblastech západní Afriky. Přestože se nachází převážně v hustých pralesech, dokáže přežít i v oblastech, kde byly vykáceny stromy, pokud je tam dostatek křovin. V oblastech, kde došlo k silnému narušení jejich přirozeného životního prostředí nebo k úplnému vykácení stromů a křovin, se tito hadi stahují do okrajových částí měst, kde je dostatek zeleně a žijí zde v křovinách či v korunách stromů v parcích a na dalších vhodně ozeleněných plochách.\n\nMamba zelená je převážně denní tvor, může však být aktivní i v noci. Jde sice o stromového hada, ale pohybuje se často i po zemi. Ve skutečnosti je na zemi při lovu stejně doma jako ve větvích. K odpočinku však vyhledává větve stromů, jež jí poskytují ochranu. Jedná se o velmi rychlého, hbitého a útočného hada, který se snadno cítí ohrožen. Je plachý, a je-li vyrušen, snaží se prchnout, obvykle na strom, pokud je to možné, a vyhnout se tak konfrontaci. Octne-li se však v úzkých, stává se smrtelně nebezpečným protivníkem, který rozehraje celou škálu agresivního chování, od hlasitého syčení po opakující se prudké útoky.\n\nPřirozenou potravu mamby zelené tvoří především ptáci a drobní savci včetně hlodavců, jako jsou myši, krysy a veverky. Z ostatních savců jsou to příslušníci řádu letounů a luskounů (jen mláďata) a čeledi rejskovitých. Živí se též ještěrkami, žábami a ptačími vejci. Mamby svou kořist aktivně loví, útočí prudce a usmrcují svým jedem.\n\nTito hadi jsou vejcorodí. Doba březosti trvá 2,5 až 3 měsíce. Samice následně klade 4 až 17 vajec. Dožívá se 12 až 15 let.\n\nMamba zelená má málo přirozených nepřátel. Největší nebezpečí pro ni představují lidé a draví ptáci. Mohou se rovněž stát kořistí krajt a varanů.\n\nJed mamby zelené je podobný jedu ostatních příslušníků rodu mamba, ale liší se toxicitou a občas i směsí toxinů v jedu. Její jed se skládá převážně z neurotoxinů, kardiotoxinů a fascikulinů. Smrtelná dávka LD50 pro tento druh jedu činí 0,7 až 0,8 mg/kg, přičemž průměrné množství jedu, jímž had disponuje, je 100 mg. Jelikož se tento druh hada nestřetává s člověkem příliš často, nebývá lidí uštknutých mambou zelenou mnoho. Když už k uštknutí dojde, může nastat i smrt. Při uštknutí se obvykle již během 15 minut či méně začínají projevovat příznaky. Běžné příznaky mambou zelenou jsou místní bolest a často zduření, místní odumírání tkáně, porucha koordinace pohybů, bolest hlavy, netečnost, dýchací obtíže, závrať, nízký krevní tlak, průjem, mrákoty a ochrnutí. Není-li okamžitě zahájena léčba, začnou se objevovat ještě vážnější příznaky a oběť může zemřít na udušení způsobené ochrnutím dýchacího svalstva. To může nastat podle druhu a vážnosti uštknutí již do jedné hodiny, obvykle však přichází během 2 až 4 hodin.\n\nMamba zelená má tři velmi blízké příbuzné, a sice mambu úzkohlavou \"(Dendroaspis angusticeps)\", mambu černou \"(Dendroaspis polylepis)\" a mambu Jamesonovu \"(Dendroaspis jamesoni)\".\n\n\n"}
{"id": "948960", "url": "https://cs.wikipedia.org/wiki?curid=948960", "title": "Parenterální výživa", "text": "Parenterální výživa\n\nParenterální výživou označujeme umělou, náhradní výživu, jež organismu zajišťuje podávání energetických substrátů a živin přímo do krevního řečiště, tedy mimo zažívací trakt, s cílem udržet dlouhodobě uspokojivý nutriční stav a stav vnitřního prostředí pacienta.\n\nJako první historický mezník v parenterálním podávání léčiv bylo objevení krevního oběhu v roce 1628 Williamem Harveyem. V roce 1656 podal sir Christopher Wren, slavný architekt londýnské katedrály sv. Pavla, zprávu o svých pokusech, ve kterých podával do žíly psům opium, pivo a víno. Od té doby rozvoj parenterální výživy (PV) a infuzní terapie sleduje obecný vývoj technických a vědeckých oborů – především farmacie, chemie, biochemie a fyziologie.\nZde jsou shrnuty některé další významné události vztahující se k parenterální výživě:\n\nParenterální výživa je aplikována tehdy, pokud nastane jeden z dále uvedených scénářů. Za prvé, pacient nemůže být živen jiným než parenterálním způsobem (enterální výživa je kontraindikována):\n\nZa druhé, pacient může být živen enterálně, ale enterální příjem nestačí pokrýt nutriční potřeby:\n\n\nTato cesta je určena ke krátkodobé nutriční podpoře. Do periferní žíly je nutno aplikovat roztoky s osmolaritou do 900 mosmol/l, u dětí 600 mosmol/l. Vyhoví kterákoliv periferní žíla na horních nebo dolních končetinách, nejčastěji se pak výživa aplikuje žílou na předloktí.\n\nParenterální výživa je aplikována centrální žílou a slouží k dlouhodobé komplexní výživě, přičemž do centrálního žilního katétru aplikujeme roztoky s osmolaritou nad 900 mosmol/l. Nejčastěji se provádí kanylace podklíčkové, hrdelní nebo levé bezejmenné žíly, konec centrálního žilního katétru sahá do horní duté žíly. Při kanylaci i ošetřování je nutno dodržovat sterilní podmínky, hrozí totiž vyšší riziko kanylových sepsí. Pro dlouhodobou parenterální výživu je také možné zavést permanentní katétry vedené podkožním tunelem, nebo implantovat venózní port. Tyto způsoby snižují riziko kanylových sepsí.\n\nJedná se o dříve hojně používaný způsob podávání parenterální výživy. Podávání výživy z několika samostatných lahví vede k vyššímu riziku infekce a vyšší spotřebě setů, k dávkování je potřeba dvou infuzních pump. Podávání jednotlivých substrátů vede ke zhoršené utilizaci a častějšímu vzniku nekompatibility při nedodržení koncentračních poměrů infuzních příměsí. Naopak příznivými faktory jsou především nízká cena a možnost rychle měnit složení příměsí.\n\nTento systém aplikace parenterální výživy zajišťuje v jednom vaku smíchání tuků, cukrů, aminokyselin, vitamínů, stopových prvků a minerálů. Výhodou je menší spotřeba materiálu, menší náročnost na potřebu technického zajištění a snížené riziko bakteriálních komplikací. Podmínkou užití tohoto systému je průkaz stability směsi daný výrobcem. Indikací jsou zejména chronická onemocnění – syndrom krátkého střeva.\nExistují komerčně připravované vaky, v nemocniční lékárně je možné při schváleném provozu individuálně připravovat vaky pro konkrétního pacienta. \n\nSložení parenterální výživy má mj. zajistit stabilitu hemostázy, funkční resuscitaci, hojení a růst. Níže jsou uvedeny základní složky parenterální výživy se stručnou charakteristikou.\n\nPotřeba vody a elektrolytů poskytuje základní výchozí bod pro plánování parenterální výživy. V praxi musíme bezpodmínečně zohlednit: \n\nDenní bazální potřebu tekutin kalkulujeme dle Holiday-Segarova vzorce:\n\nZ monosacharidů uplatňovaných v parenterální výživě je glukóza. Glukóza je preferovaným substrátem pro mozek a nervovou tkáň, stejně tak je energetickým substrátem pro erytrocyty, leukocyty a dřeň ledvin. Za normálních okolností je hlavním zdrojem energie.\n\nTuky jsou druhou složkou neproteinové energie. Tuky v parenterální výživě jsou zdrojem nejen energie, ale i esenciálních mastných kyselin (jedná se zejména o kyseliny Omega-3 a Omega–6, jež jsou ve vyšších koncentracích obsaženy v rybím tuku). V zátěžové situaci by měly zajišťovat cca 15–20 % potřeby energie, za normální situace 30–50% energetické potřeby. Aby nedošlo k deficienci (nedostatku) esenciálních mastných kyselin, je třeba, aby cca 5 % energetické potřeby bylo pokryto tukovými emulzemi. Pro parenterální výživu se užívají emulze sojového oleje (LCT - long chain triglycerides), směsi sojového oleje s MCT (middle chain triglycerides) olejem a částice LCT / MCT.\n\nTuky nepodáváme při hypercholesterolemii, hypertriacylglycerolemii, při akutním selhání jater, relativní kontraindikací je pancreatitis acuta a nestabilní diabetes.\n\nPrimárním cílem terapeutické intervence do výživy je zabránit katabolismu a podporovat anabolismus. Včasným přívodem aminoroztoků bychom měli předejít vzniku některých deficiencí v zátěžových stavech tak, aby byly trvale vytvořeny příznivé podmínky pro proteosyntézu.\nS parenterálním přívodem aminokyselin začínáme co nejdříve, a to i ve fázi oběhové nestability a orgánového postižení. \nIniciální dávka aminokyselin při katabolismu a snížené toleranci glukosy je 1,0–1,5 g/kg/den a v této situaci volíme zvýšený podíl větvených aminokyselin 40–60 % \"bez ohledu\" na množství dodané energie. V zátěžové situaci může podíl aminokyselin na celkové energetické potřebě činit i více než 30 %. \nPoužívané druhy roztoků aminokyselin: \n\nPodávání vitamínů je nutné, protože jejich nedostatek vede k poruchám intermediárního metabolismu . Vitaminy totiž vystupují jako koenzymy mnohých metabolických řetězců, což může závažně ovlivnit léčbu pacienta, hojení ran, narušit kalciový metabolismus apod. Vitaminy je třeba v průběhu parenterální výživy doplňovat v celém profilu kromě\"vitaminu D\".\n\nStopovými prvky rutinně hradíme: železo, zinek, měď, chrom, selen, mangan a jód. Podáváme je nejpozději od 4. týdne parenterální výživy, zinek již od 2. týdne. V případě zvýšené ztráty těchto elementů, nebo v případě, že je pacient v katabolismu, hradíme zinek ihned. Stopové prvky jsou dostupné v komerčních směsích.\n\n\n\n\n"}
{"id": "948961", "url": "https://cs.wikipedia.org/wiki?curid=948961", "title": "Rohovín Čtverrohý (opera)", "text": "Rohovín Čtverrohý (opera)\n\nRohovín Čtverrohý je komická opera o jednom jednání s proměnou (Op. 12) českého skladatele Zbyňka Vostřáka na veršované libreto Josefa Bachtíka podle stejnojmenné veselohry Václava Klimenta Klicpery. Vznikla v letech 1947–1948 a premiéru měla 3. července 1949 v Městském divadle Olomouc. Je to první Vostřákovo jevištní dílo, psané ještě v tradičním pozdně romantickém idiomu.\n\nSkladatel Zbyněk Vostřák napsal svou první operu na libreto muzikologa Josefa Bachtíka v letech 1947–1948. Bachtík upravil obrozeneckou Klicperovu předlohu do veršované podoby. Vostřák se pokusil o novodobou operu buffu, melodicky srozumitelnou běžnému posluchači, s jasnými hudebními myšlenkami. V hudbě se opírá o různé malé hudební formy, které však skloubil ve formální jednotu, orchestrace je úsporná, ale velmi barvitá a orchestr účinně podpírá a mnohdy s ironickým odstupem doprovází text. Zpěvní party ale sledují důsledně přirozenou deklamaci textu, což poněkud omezuje prostor pro rozvinutí melodie. Dílu je předeslána poměrně rozsáhlá předehra na půdorysu fugy.\n\nPůsobivosti opery neprospívá skutečnost, že dějově prostou Klicperovu hříčku však už veršované pojetí dosti rozmělnilo a fraškovitý spád příběhu je poněkud neorganicky přerušován meditativními a lyrickými momenty – na rozdíl například od soudobé opery Bohuslava Martinů \"Veselohra na mostě\", jejíž skladatel vystihl grotesknost a divadelnost příběhu přesněji.\n\nPremiéra opery se konala 3. července 1949 v Městském divadle v Olomouci, kde se o její uvedení zasadil šéf tamější opery skladatel Iša Krejčí. \"Rohovína\" též dirigoval, režii přijel do Olomouce provést Vostřákův učitel z Pražské konzervatoře Ferdinand Pujman, mezi pozvanými hosty byl i Vostřákův přítel malíř Jan Zrzavý. V celovečerním programu ho doplňovala Dvořákova opera \"Tvrdé palice\" a premiéru \"Rohovína Čtverrohého\" vysílal i Československý rozhlas. Ještě před prvním provedením získal roku 1948 \"Rohovín Čtverrohý\" i cenu ve velké hudební soutěži Československého rozhlasu.\n\nV roce 1950 operu uvedlo Krajské oblastní divadlo Ústí nad Labem, poté se ale na českých jevištích neobjevovala. Roku 1959 však pořídil Československý rozhlas s olomouckým divadelním souborem nahrávku, která byla vícekrát vysílána i v novější době. Opera trvá asi 45 minut.\n\n\n(1. obraz – Hostinec malého města poblíž Pardubic, biedermeierovská doba) V hostinci malého východočeského města sedí v mizerné náladě malíř Stehlík a brnká si na kytaru. Místní soudce si u něj objednal podobiznu, ale protože se mu výsledek nelíbil, Stehlíkovi nezaplatil. Dobrosrdečná hostinská ho utěšuje, že jeho umění jistě ocení jiní lidé (dialog hostinské a Čížka \"Jen hlavu vzhůru, Stehlíku\"). Nebude však mezi ně zřejmě patřit mlynář, neboť od něho se právě vrací malíř Čížek. Vedlo se mu u mlynáře přesně tak jako Stehlíkovi u soudce (árie Čížka \"Ať jde k čertu mlynář zatracený\"). Umělci navzájem žehrají na měšťanské bařtipány, kteří jsou oškliví jak noc a na portrétu by chtěli být krasavci. Ale soudce i mlynáře proti malířům nejvíce popuzoval purkmistr Rohovín Čtverrohý, povoláním ranhojič. Malíři přísahají tomuto nadutému místnímu prominentovi pomstu, k čemuž jim paní hostinská slibuje pomoc.\n\nV hostinci se scházejí měšťané a bujaře se baví, obsluhováni sklepníkem Francem. Mlynář a soudce s manželkami probírají, jak nepovedené obrazy jim byly nabízeny; malíři sedící u vedlejšího stolu stěží potlačují vztek. Když však přijde namyšlený – a zejména na své neobvyklé jméno patřičně pyšný – Rohovín Čtverrohý a měšťané servilně naslouchají jeho žvástům (árie Rohovína \"Znáte mou proslulost\"), jme se ho Čížek popichovat a z hádky vyplyne sázka: o sto zlatých, že zítra Rohovína stráže nepustí branou do Pardubic, ani když se prokáže svým velectěným jménem. Městská honorace je malířovou opovážlivostí zděšena a uražena, Rohovín však sázku přijímá. Po odchodu měšťanů malířům vychladnou hlavy: jak jen zařídit, aby sázku vyhráli. Hostinská jim dodává odvahy a loučí se s nimi (árie hostinské \"Jen hlavu vzhůru… Vždyť život celý sázka je\").\n\n(2. obraz – Před pardubickou branou) Před městskou branou předává důstojník službu prostomyslnému kaprálovi a klade mu na srdce, aby hned tak někoho nepouštěl do města a aby totožnost příchozích řádně ověřoval. Vzápětí přichází Stehlík, který se představuje jako student Rohovín Jednorohý. Projde bez potíží, stejně jako další ze spiklenců Franc, který se představí jako Rohovín Dvourohý. Kaprál nicméně začne nad podivnou shodou okolností dumat a pochybovat. Proto když přichází Čížek a uvede své jméno jako Rohovín Třírohý, je už kaprál na pozoru. Začíná mít podezření na podivné spiknutí a malíře zdráhavě pustí do města až poté, co mu Čížek slíbí, že se za něj zaručí mocný pán právě přijíždějící k bráně.\n\nVskutku brzy dorazí Rohovín Čtverrohý. S podezřívavým kaprálem hovoří nejprve blahosklonně a povýšeně, když však na výzvu pyšně ohlásí své jméno, má to opačný výsledek, než purkmistr čekal. Místo toho, aby mu kaprál zdvořile ustoupil, svolává stráže a označuje Rohovína za hlavu nebezpečné bandy podvodníků. Obyvatelé se sbíhají a důstojník dává Rohovína skutečně odvést do šatlavy (sbor \"Ostuda a hanba neslýchaná\"). Všeobecný poplach uklidní až paní hostinská, která celou příhodu vysvětlí. Důstojník naštěstí rozumí žertu a stejně tak i Rohovín, který na důkaz, že uznává svou porážku, nejen vyplatí propadlých sto zlatých, ale objednává si u malířů i svůj portrét – a to věrný, aby sám poznal, jaký je.\n"}
{"id": "948964", "url": "https://cs.wikipedia.org/wiki?curid=948964", "title": "Jovanka Broz", "text": "Jovanka Broz\n\nJovanka Budisavljević Broz (v srbské cyrilici Јованка Будисављевић Броз, počeštěně také jako Jovanka Brozová; 7. prosince 1924, Pećane, Království Srbů, Chorvatů a Slovinců - 20. října 2013, Bělehrad, Srbsko) byla jugoslávská partyzánka, politička a choť jugoslávského prezidenta, Josipa Broze Tita.\n\nJovanka Broz pocházela z regionu, známého pod názvem Lika. Během druhé světové války se zapojila do partyzánského hnutí. V jugoslávské armádě získala hodnost podplukovníka. Po skončení války se seznámila s Josipem Brozem Titem a v roce 1952 se za něho provdala. Chotí jugoslávského vůdce byla až do jeho smrti v roce 1980. Poslední tři roky však žila od svého manžela odděleně, na konci 70. let byla dokonce i zatčena. Nikdy neužívala titulu \"první dáma\". \n\nPo Titově smrti se stáhla z veřejného života. Stala se předmětem zájmu celé společnosti, která v období celkového vystřízlivění z Titova kultu osobnosti měla zájem na odkrývání životního stylu svého bývalého vůdce. Jovanka byla proto tématem celé řady studií, ale také spekulací, nakolik ovlivňovala politické kroky svého manžela. \n\nPo rozpadu Jugoslávie žila v chudobě a dlouhodobé izolaci, dokonce bez osobních dokladů. Z Titovy vily byla vystěhována krátce po státním pohřbu jugoslávského vůdce a za vlády Slobodana Miloševiće žila prakticky v domácím vězení a s neustálými obavami o svůj život. Občanský průkaz republiky Srbsko převzala až v roce 2009 po naléhání tehdejší vlády. \n\nJovanka Broz zemřela po prodělaném infarktu v říjnu 2013 v Bělehradě.\n"}
{"id": "948966", "url": "https://cs.wikipedia.org/wiki?curid=948966", "title": "Jaroslav Putík", "text": "Jaroslav Putík\n\nJaroslav Putík (25. července 1923 Most – 31. října 2013 Praha) byl český spisovatel. \n\nZa druhé světové války se aktivně účastnil protinacistického odboje a následně byl vězněn v koncentračním táboře Dachau. Po studiu žurnalistiky pracoval v Literárních novinách, z nichž musel roku 1959 odejít. Mezi jeho nejznámější díla patří \"Muž s břitvou\", \"Smrtelná neděle\", \"Brána blažených\" či \"Volný let voliérou\". Putík za své dílo získal několik ocenění, mezi něž patří například Cena Egona Hostovského nebo Cena Českého PEN klubu.\n\n"}
{"id": "948975", "url": "https://cs.wikipedia.org/wiki?curid=948975", "title": "Zoe Beloff", "text": "Zoe Beloff\n\nZoe Beloff (* 1958 Edinburgh, Skotsko) je skotská filmová režisérka a spisovatelka. V roce 1980 se přestěhovala do New Yorku, kde získala titul na Columbia University. Svůj první třicetiminutový černobílý film \"Nightmare Angel\" natočila v roce 1986; ten byl inspirován románem \"Crash\" spisovatele Jamese Grahama Ballarda. Roku 1989 natočila krátký film \"Wonderland USA\", ve kterém hráli například John Cale a Taylor Mead. Rovněž se věnuje uměleckým instalacím. V roce 2003 získala Guggenheimovo stipendium.\n\n\n\n"}
{"id": "948976", "url": "https://cs.wikipedia.org/wiki?curid=948976", "title": "Seznam vyhynulých hominoidů", "text": "Seznam vyhynulých hominoidů\n\nSeznam vyhynulých rodů čeledí Hominidae a Proconsulidae\n"}
{"id": "948981", "url": "https://cs.wikipedia.org/wiki?curid=948981", "title": "Jo Menell", "text": "Jo Menell\n\nJo Menell (* 1938 Johannesburg) je jihoafrický filmový režisér. Poté, co se přestěhoval do Anglie, získal titul z antropologie na Trinity College v Cambridge. V následujících letech pracoval jako televizní reportér a později začal natáčet vlastní dokumentární filmy pro BBC. V roce 1981 režíroval film \"The Life and Times of Bob Marley\" pojednávající o zpěvákovi Bobu Marleym. V roce 1996 spolu s Angusem Gibsonem režíroval film \"Mandela\", za který byl neúspěšně nominován na Oscara v kategorii nejlepší dokumentární film. Film získal několik ocenění, například Pare Lorentz Award od Mezinárodní asociace dokumentaristů. Roku 2010 natočil film \"Thembi\" pojednávající o Jihoafričanech nakažených AIDS. V roce 2019 o něm Paul Yule natočil celovečerní dokumentární film \"Americans, Mongrels, & Funky Junkies: The Life of Jo Menell\".\n\n\n"}
{"id": "948983", "url": "https://cs.wikipedia.org/wiki?curid=948983", "title": "Petr Suchý (lední hokejista)", "text": "Petr Suchý (lední hokejista)\n\nPetr Suchý (* 21. březnu 1978 v Hradci Králové, Československo) je český hokejový obránce.\n\nOdchovanec HC Hradec Králové debutoval v dresu mateřského klubu v 1. lize v sezoně 1997/98. V roce 1998 přestoupil do extraligového HC Vsetín, ve kterém odehrál dvě sezóny. V ELH mezi léty 2000–2003 nastupoval ještě za týmy HC Litvínov a HC Havířov. V současnosti nastupuje za SK Třebechovice pod Orebem v krajské hokejové lize.\n"}
{"id": "948996", "url": "https://cs.wikipedia.org/wiki?curid=948996", "title": "Dobroslav Orel", "text": "Dobroslav Orel\n\nDobroslav Orel (15. prosince 1870 Ronov nad Doubravou – 18. února 1942 Praha) byl český hudební vědec a vysokoškolský profesor, který se věnoval hlavně dějinám a reformě církevního zpěvu. Autor řady odborných publikací i Českého kancionálu katolické církve.\n\nPo maturitě v Hradci Králové studoval na tamějším bohosloveckém učilišti, kde pak také přednášel církevní zpěv se zvláštním ohledem na gregoriánský chorál. Zkoumal a později vydával staré kancionály z hradeckých sbírek. Od roku 1905 byl policejně hlášen v Praze a jmenován učitelem náboženství na reálce v Holešovicích. Od roku 1907 byl sbormistrem pěveckého sboru, od roku 1910 vyučoval církevní zpěv na Pražské konzervatoři. Zároveň studoval skladbu u Vítězslava Nováka a roku 1914 získal doktorát na vídeňské univerzitě u Gustava Adlera prací o \"Královéhradeckém speciálníku\". Roku 1919 byl jmenován profesorem a od roku 1921 působil jako profesor dějin hudby na Univerzitě Komenského v Bratislavě. Založil tam ústav pro dějiny hudby, sbíral hudební památky a od roku 1928 byl předsedou Ústavu pro lidovou píseň. Vydal řadu českých hudebních památek ze 16. století a studií z dějin české hudby, knihu o F. Lisztovi a o slovenských skladatelích, pro encyklopedii \"Musikgeschichte\" G. Adlera napsal stať o moderní české hudbě. V Bratislavě založil a vedl Akademické pěvecké sdružení a pomáhal zřizovat a organizovat pěvecké spolky. Roku 1939 se vrátil do Prahy, kde založil a vedl chorální pěvecký sbor. V této činnosti pak pokračovali jeho nástupci.\n\n\n"}
{"id": "948999", "url": "https://cs.wikipedia.org/wiki?curid=948999", "title": "Římskokatolická farnost Znojmo-Louka", "text": "Římskokatolická farnost Znojmo-Louka\n\nŘímskokatolická farnost Znojmo-Louka je územní společenství římských katolíků s farním kostelem Nanebevzetí Panny Marie a svatého Václava ve městě Znojmo v děkanátu Znojmo.\n\nPůvodní románská kaple zde stávala zřejmě již v polovině 11. století. Při této kapli založil kníže Konrád Ota (od roku 1189 český kníže) v roce 1190 premonstrátský klášter. Kostel sám nese prvky všech stavebních slohů až po sloh barokní. Za husitských válek byl spolu s klášterem v roce 1425 zničen, ale brzy zase obnoven. V dnešní podobě je farní kostel barokní stavba z 2. poloviny 17. století.\nFarnost spravovali premonstráti od vzniku kláštera v roce 1190. Po zrušení v roce 1784 už klášter nebyl obnoven. V roce 2003 přišli do farnosti dva premonstrátští kněží z pražského kláštera na Strahově. Farářem byl od 1. srpna 2003 ICLic. Mgr. Marian Jiří Husek, OPraem. Premonstráti zde působili po domluvě strahovského opata a brněnského biskupa jako výpomoc diecézi ve farnostech, které měly určitou premonstrátskou historii. Po 16 letech premonstráti (vzhledem k personálním přesunům v řádových farnostech) odešli. Od srpna 2019 se novým farářem stal diecézní kněz R. D. Ing. Ladislav Bublán. \n\nDnem vzájemných modliteb farností za bohoslovce a bohoslovců za farnosti brněnské diecéze je 26. duben. Adorační den připadá na 12. srpen.\nVe farnosti se pravidelně koná tříkrálová sbírka. V roce 2017 činil její výtěžek na území Znojma 147 365 korun.\n\nFarní kostel je možné si prohlédnout během každoroční Noci kostelů.\n\n"}
{"id": "949004", "url": "https://cs.wikipedia.org/wiki?curid=949004", "title": "Isán", "text": "Isán\n\nIsán nebo Esarn (thajsky ภาคอีสาน, název pochází ze sanskrtského īśān = severovýchod) je historický region na východě Thajska mezi pohořím Phetchabun a řekou Mekong. Rozloha oblasti je asi 160 000 km², většinu území tvoří plošina Khorat. V Isánu žije přes dvacet milionů obyvatel, největším městem je Nakhon Ratčasima. Obyvatelé hovoří isánským nářečím, které má blíže k laoštině než ke spisovné thajštině, ale zapisuje se thajským písmem. Nejrozšířenějším náboženstvím je buddhismus. Základem ekonomiky je zemědělství (pěstování rýže a manioku). Isán je nejchudší částí Thajska, odkud zejména mladí lidé odcházejí za obživou.\n\nOblíbeným sportem je muay thai, místními rodáky jsou herec Tony Jaa nebo tenista Paradorn Srichaphan.\n\nIsán je rozdělen na dvacet provincií:\n\n"}
{"id": "949007", "url": "https://cs.wikipedia.org/wiki?curid=949007", "title": "Karel Holub", "text": "Karel Holub\n\nJméno a příjmení Karel Holub má více nositelů:\n\n"}
{"id": "949008", "url": "https://cs.wikipedia.org/wiki?curid=949008", "title": "Kaple svaté Anny (Stará Lipka)", "text": "Kaple svaté Anny (Stará Lipka)\n\nKaple svaté Anny je římskokatolická kaple ve Staré Lipce, místní části Lipky, která patří pod město Vimperk.\n\nDříve se v kapli konaly mše při příležitosti svátku patronky kaple.\n\n"}
{"id": "949012", "url": "https://cs.wikipedia.org/wiki?curid=949012", "title": "Strukturální teorie", "text": "Strukturální teorie\n\nStrukturální teorie je založená na předpokladu, že společnost je nadřazená jedinci. Strukturální teorie vnímá společnost jako systém vztahů, jež vytvářejí strukturu společnosti, ve které žijeme. Tato struktura přetrvává v čase a aktéři jsou jí ovlivňováni.\n"}
{"id": "949013", "url": "https://cs.wikipedia.org/wiki?curid=949013", "title": "Karel Holub (puškař)", "text": "Karel Holub (puškař)\n\nKarel Holub, Karl Holub (29. ledna 1830 Stradonice – 23. března 1903 Steyr, Horní Rakousy), byl český puškař a spolutvůrce rakouské armádní zadovky M1867 Werndl-Holub.\n\nPo škole se vyučil zámečnickému řemeslu. Během vojenské služby pracoval v puškařské dílně ve vídeňském arzenálu, kde získal cenné zkušenosti. Po odchodu do civilu v roce 1857 začal pracovat ve Werndlově zbrojovce ve Steyru, kde si jeho talentu všiml Josef Werndl a v roce 1861 mu nabídl místo předáka. Společně pak začali vyvíjet novou zadovku.\n\nRoku 1863 navštívil Holub společně s Werndlem několik zbrojovek v USA, kde Holub získal další zkušenosti, zejména v Coltově Colt's Patent Firearms Manufacturing Company v Hartfordu ve státě Connecticut.\n\nV roce 1866 dokončil Holub práce na novém závěru pro jejich pušku, kterou v listopadu 1866 a v dubnu 1867 s Werndlem přihlásil k patentové ochraně. Tato jednoranná zadovka s blokovým otočným závěrem nesla zpočátku název \"Werndl-Holub´sches Hinterladungs-Gewehr\" (Werndl-Holubova zadovka), nicméně do výzbroje rakouskouherské armády byla v červenci 1867 zavedena jako „systém Werndl“, jelikož Werndl odkoupil od Holuba práva na využití jeho patentů. Holubův přínos tak zůstal širší veřejnosti v podstatě utajen. Puška, jejímž byl spolutvůrcem, však slavila v rakouské armádě řadu úspěchů. Ještě během 1. světové války ji používaly druhosledové jednotky a u celní stráže sloužila až do roku 1918.\n\nPočátkem 70. let 19. století Holub konstrukčně zjednodušil závěr a zámek, čímž vznikl model 1873.\nV roce 1869 jmenoval Josef Werndl Karla Holuba technickým ředitelem nově vzniklé akciové společnosti Österreichische Waffenfabriks-Gesellschaft (OEWG). Roku 1874 obdržel Holub od císaře Františka Josefa I. rytířský kříž Řádu Františka Josefa.\nRoku 1885 se Holub neshodl s Werndlem v otázkách souvisejících s vedením zbrojovky, a proto na svoji funkci v OEWG rezignoval.\n\nKarel Holub zemřel 23. března 1903 v hornorakouském Steyru, kde je také na hřbitově ve štýrské čtvrti Tabor (\"Taborfriedhof\") pochován.\n\n"}
{"id": "949015", "url": "https://cs.wikipedia.org/wiki?curid=949015", "title": "Pearsonovo mezinárodní letiště Toronto", "text": "Pearsonovo mezinárodní letiště Toronto\n\nPearsonovo mezinárodní letiště ( Toronto Pearson International Airport nebo Mezinárodní letiště Lestera B. Pearsona, nebo zkráceně Letiště Pearsona, IATA: YYZ, ICAO:CYYZ) je mezinárodní letiště v největším městě kanadské provincie Ontario, Torontu. Letiště je hlavním leteckým uzlem torontské aglomerace, která je domovem přibližně 8,1 mil. populace, což představuje 25 procent obyvatelstva Kanady. Nachází se 25 km na severozápad od centra Toronta. Letiště nese název po kanadském politikovi a nositeli Nobelovy ceny míru, Lesteru Bowles Pearsonovi.\n\nToronto má nejvytíženější letiště Kanady s plochou dvakrát tak velkou, jako Vancouver Airport (které je druhé nejvytíženější). V roce 2011 letiště odbavilo 33,4 milionu cestujících a letištěm prošlo 428 477 letadel. Je 23. nejrušnějším letištěm světa a 18. nejvytíženějším podle pohybu letadel. V roce 2006 bylo britským Institutem pro dopravní management oceněno jako nejlepší letiště světa.\n\nÚzemí letiště bylo vytvořeno z devíti farmářských usedlostí, které v roce 1937 odkoupila Toronto Harbour Commission (komise torontského přístavu na pobřeží Velkých jezer, v té době měla na starosti i leteckou dopravu). Letiště bylo otevřeno v roce 1939 pod názvem \"Bishop Field Toronto Airport Malton\". Bishop byl kanadské letecké eso z první světové války. První terminál byl vybudován v roce 1938 a byl to standardní terminál těch dob, vytvořený z farmářského domu. V té době ale území letiště představovalo plochu 1,7 km², letiště dále disponovalo kompletním osvětlením, zařízením k hlášení povětrnostních zpráv, dvěma dráhami s pevným a jednou dráhou s travnatým povrchem.\n\nDo roku 1960 existovalo letiště pod názvem \"Letiště Malton\". V roce 1984 bylo pojmenováno po Lesteru Bowles Pearsonovi. Roku 1991 byl otevřen Terminál 3, v roce 1997 severojižní přistávací dráha 15R/33L. Další přistávací dráha, 06R/24L, byla otevřena v roce 2002.\n\nLetiště Pearson Airport má momentálně dva funkční terminály, Terminal 1 a Terminal 3. Terminal 1 byl otevřen v roce 2004 a nahradil starší Terminal 1, který byl zbourán. Byl navržen prestižními architektonickými kancelářemi Skidmore, Owings and Merrill LLP, Adamson Associates Architects a Moshe Safdiem and Associates. Mezi terminály jezdí monorail \"Link train\".\n\n"}
{"id": "949019", "url": "https://cs.wikipedia.org/wiki?curid=949019", "title": "Pequeña orquesta reincidentes", "text": "Pequeña orquesta reincidentes\n\nPequeña orquesta reincidentes byla argentinská hudební skupina, založená v roce 1988. Ve své hudbě kombinuje hudbu a poezii z oblasti Río de la Plata; jejich hudba byla inspirována řadou odlišných stylů: od tanga, přes waltz, jazz i rock. Skupina se rozpadla v roce 2008. Skupina rovněž hrála s velšským hudebníkem Johnem Calem. Nahráli spolu píseň „Naranjo en flor“ pro film \"Salamandra\".\n\n"}
{"id": "949025", "url": "https://cs.wikipedia.org/wiki?curid=949025", "title": "Comme des Garçons", "text": "Comme des Garçons\n\nComme des Garçons je japonská oděvní společnost, kterou v roce 1969 založila módní návrhářka Rei Kawakubo.\n\nV pozdějších letech pro ní navrhovali například Džunja Watanabe a Tao Kurihara. V sedmdesátých letech se společnost postupně stala úspěšnou a roku 1981 uspořádala první přehlídku v Paříži. Na podzim 2008 společnost představila společnou kolekci se švédskou firmou H&M.\n"}
{"id": "949026", "url": "https://cs.wikipedia.org/wiki?curid=949026", "title": "Omfalos", "text": "Omfalos\n\nOmfalos (řecky pupek) se v přeneseném smyslu užívá pro \"pupek světa\", obvykle kamenný sloupek, který ve starověkých svatyních označoval \"střed světa\", místo, kde je země spojena s nebesy. Na tomto posvátném místě je podle starověkých představ také možno komunikovat s božstvy. \n\nNejznámější \"omfalos\" je ve svatyni v Delfách, v chrámu \"adyton\" (nepřístupný) blízko Pythie a označoval to nejposvátnější místo.\n\nStředověký \"omfalos\" je v chrámě Božího hrobu v Jeruzalémě. Snad navazuje na talmudskou tradici, kde se vyskytuje myšlenka, že Jeruzalém je střed světa.\n\nTaké na Foru Romanu v Římě stojí \"umbilicus urbis Romae\", původně mramorový kámen, dnes nenápadná cihlová stavba, asi 4,5 m v průměru, označující střed římského světa. Podle pověsti pochází od Romula a od něho se později odměřovaly vzdálenosti po celé říši.\n\n"}
{"id": "949027", "url": "https://cs.wikipedia.org/wiki?curid=949027", "title": "Andy Coulson", "text": "Andy Coulson\n\nAndrew Edward Coulson (21. ledna 1968) je britský novinář.\n\nV letech 2003 až 2007 byl editorem bulvárních novin News of the World.\n\nV červenci 2012 byl spolu Rebekou Brooksovou s dalšími šesti novináři, kteří se měli podílet na ilegálním odposlouchávání, obviněn z „konspirace za účelem odposlechu cizích komunikací bez patřičného legálního povolení mezi lety 2000 a 2006“ a „z bránění výkonu spravedlnosti“ při vyšetřování odposlechů. Mezi odposlouchávanými byli například britští ministři vnitra David Blunkett a Charles Clarke, herci Brad Pitt a Angelina Jolie či fotbalista Wayne Rooney.\n"}
{"id": "949032", "url": "https://cs.wikipedia.org/wiki?curid=949032", "title": "Laurel Halo", "text": "Laurel Halo\n\nLaurel Halo je americká hudebnice specializující se na elektronickou hudbu. Ve svých šesti letech začala hrát na klavír. Pochází z Ann Arbor v Michiganu a od roku 2009 žije v New Yorku. Během své kariéry vydala několik EP a v květnu 2012 i své první řadové album nazvané \"Quarantine\". Druhé album \"Chance of Rain\" vyšlo v říjnu 2013 a třetí \"In Situ\" pak o dva roky později.\n\nV únoru 2013 vyšel její remix písně „Living with You“ velšského hudebníka Johna Calea. S Calem spolupracovala i v srpnu 2015, kdy po jeho boku vystoupila na melbourneském festivalu Supersense (představení bylo označováno jako \"Signal to Noise\").\n\n"}
{"id": "949033", "url": "https://cs.wikipedia.org/wiki?curid=949033", "title": "Kawasaki ZZR 1100", "text": "Kawasaki ZZR 1100\n\nKawasaki ZZR 1100 (v Severní Americe označovaný jako Kawasaki Ninja ZX-11) je model motocyklu, vyvinutý firmou Kawasaki. Byl vyráběn v letech 1990-2001. Jeho předchůdcem byl typ Kawasaki ZX-10, následovníkem se stal typ Kawasaki ZZR 1200. V letech 1990-1996 se jednalo o nejrychlejší produkční motocykl na světě, než ho překonala Honda CBR 1100 XX Super Blackbird.\n\nNa počátku devadesátých let 20. století synonymum rychlosti. Stroj téměř třistakilometrovou rychlost dosahoval díky dobré ochraně jezdce před větrem v naprostém pohodlí a s příjemným posazem pro řidiče i spolujezdce.\n\n\n"}
{"id": "949037", "url": "https://cs.wikipedia.org/wiki?curid=949037", "title": "Restlet", "text": "Restlet\n\nRestlet vznikl jako open-source projekt pro programování REST v Javě. První verze byla vydána již v roce 2005. Jeho zakladatel Jérôme Louvel vytvořil tento framework ještě v době, kdy de facto neexistoval žádný jiný REST framework pro Javu, a REST se programoval pomocí servletů. Restlet je název pro abstraktní třídu ve frameworku Restlet, od které dědí všechny ostatní třídy, a tak poskytují jakési „jednotné rozhraní“. Restlet běží nad Servlet API a snaží se o jeho nahrazení objekty, které odpovídají pojetí REST. Další propagovanou vlastností je odstranění rozdílného pohledu na klienta a server, kdy by se každý mohl stát klientem i serverem zároveň. Od svého počátku se Restlet již rozdělil na dvě části, a to na Restlet API a Noelios Restlet Engine. Restlet API obsahuje obecné třídy a pomocné mechanismy pro registrování Restlet implementace, a Noelios Restlet Engine je jeho referenční implementací.\n\n"}
{"id": "949039", "url": "https://cs.wikipedia.org/wiki?curid=949039", "title": "Viničná cesta", "text": "Viničná cesta\n\nViničná cesta ( \") je naučná stezka vinoucí se po severních svazích Jizerských hor v Libereckém kraji na severu České republiky. Trasa spojuje Oldřichovské sedlo s Ferdinandovem. Budování trasy započalo již před první světovou válkou v roce 1914, a to pro účely lesního hospodářství. Tehdy byla postaven úsek ze sedla (od dnešního motorestu Hausmanka) do Srázů. Zbylá část trasy vznikla až o dvacet let později (roku 1934) při budování soustavy lehkého opevnění před druhou světovou válkou. Stezka v části své délky tvoří severní hranici národní přírodní rezervace Jizerskohorské bučiny (vznikla v roce 1999).\n\nSvůj název trasa dostala od úžlabiny, která se německy nazývala \", protože se v ní po celý rok – podobně jako ve vinařském sklípku – držela relativně konstantní teplota vzduchu.\n\nPodél trasy se nachází několik pomníčků připomínajících události, ke kterým zde došlo (například Efferbergův kříž, Patzeltův kříž, Hausmannova smrt, Svobodova smrt a podobně). Celou cestu dále lemuje šest informačních tabulí. A v jejím okolí se navíc nachází ještě několik skal vyhledávaných příznivci horolezectví.\n"}
{"id": "949040", "url": "https://cs.wikipedia.org/wiki?curid=949040", "title": "GNU Scientific Library", "text": "GNU Scientific Library\n\nGNU Scientific Library (zkráceně GSL) je knihovna pro aplikovanou matematiku, zejména\nnumerickou matematiku. Sama je napsána v jazyce C, ale je k ní také napsána řada rozhraní pro jiné jazyky. Jedná se o svobodný software pod licencí GNU GPL, který je přímo součástí projektu GNU.\n\nVývoj GSL začali v roce 1996 dva fyzikové z americké Národní laboratoře Los Alamos, Mark Galassi a James Theiler. Jejich cílem bylo napsat náhradu za zastarávající knihovny pro Fortran, například za Netlib.\n\nNásledující příklad spočítá hodnotu Besselovy funkce pro argument 5:\n\nKromě jazyka C má knihovna rozhraní pro následující programovací jazyky:\n\n"}
{"id": "949042", "url": "https://cs.wikipedia.org/wiki?curid=949042", "title": "Adolf Beznoska", "text": "Adolf Beznoska\n\nAdolf Beznoska (* 25. prosince 1961 Slaný) je český politik, od října 2013 do března 2017 poslanec Poslanecké sněmovny PČR, v letech 2002 až 2017 zastupitel města Mladé Boleslavi, člen ODS. Od března 2017 je členem Kolegia Nejvyššího kontrolního úřadu, poté, co ho zvolila Poslanecká sněmovna.\n\nPo absolvování střední průmyslové školy v Kladně (obor zařízení silnoproudé elektrotechniky) vystudoval v letech 1981 až 1986 Národohospodářskou fakultu Vysoké školy ekonomické v Praze (získal titul Ing.). Už při studiích na vysoké škole působil jako profesionální hokejista v tehdejším týmu Poldi SNOP Kladno (dnes Rytíři Kladno). V letech 1986 až 1990 v kariéře profesionálního hokejisty pokračoval u týmu Auto Škoda (dnes BK Mladá Boleslav).\n\nPo ukončení sportovní kariéry učil na Základní škole Bezno (1990 až 1993) a na Obchodní akademii a Vyšší odborné škole ekonomické v Mladé Boleslavi (1993 až 2006, z toho v letech 1995 až 2004 jako zástupce ředitele a v letech 2004 až 2006 jako ředitel).\n\nZároveň je členem dozorčí rady Lesů města Mladá Boleslav s.r.o. či FK Mladá Boleslav a.s. Angažoval se jako zakladatel a předseda Občanského sdružení Výr (pomáhá dětem s lehkou mozkovou dysfunkcí).\n\nAdolf Beznoska je ženatý a má jednu dceru.\n\nRoku 2000 se stal členem ODS. Do komunální politiky vstoupil při volbách v roce 2002, kdy byl zvolen jako člen ODS do zastupitelstva města Mladé Boleslavi. Mandát zastupitele města obhájil i v komunálních volbách v roce 2006 a v komunálních volbách v roce 2010. Kromě toho působil v letech 2006 až 2010 v pozici náměstka primátora a v letech 2010 až 2014 jako 1. náměstek primátora města. Ve volbách v roce 2014 post zastupitele města obhájil. Na mandát městského zastupitele však v lednu 2017 rezignoval, jelikož byl zvolen členem Kolegia NKÚ.\n\nDo vysoké politiky se pokoušel dostat, když se zúčastnil voleb do Senátu PČR v roce 2012, kdy kandidoval za ODS v obvodu č. 38 – Mladá Boleslav. Postoupil sice do druhého kola, ale v něm prohrál s Jaromírem Jermářem z ČSSD v poměru 39,88 % ku 60,11 %.\n\nVe volbách do Poslanecké sněmovny PČR v roce 2013 kandidoval z druhého místa ve Středočeském kraji za ODS a byl zvolen. Získal 5 572 preferenčních hlasů a předskočil tak lídra kandidátky Petra Bendla, který se však rovněž do Sněmovny dostal. V březnu 2017 na poslanecký mandát rezignoval, jelikož se stal členem Kolegia Nejvyššího kontrolního úřadu. Poslanecký mandát po něm získal Jan Skopeček.\n"}
{"id": "949043", "url": "https://cs.wikipedia.org/wiki?curid=949043", "title": "Jonathan H. Turner", "text": "Jonathan H. Turner\n\nJonathan H. Turner je (* 7. srpna Oakland Kalifornie) je americký sociolog.\n\nJe primárně obecným teoretikem. Existující teorie se pokouší integrovat do více robustních, komplexních obecných vysvětlujících teorií. Kromě teoretické práce se také zajímá o dílčí disciplíny jako etnická diskriminace, instituce, evolucionární sociologie a sociologie emocí. Od roku 1969 působí na Kalifornské universitě (University of California, Riverside).\n\nJe autorem nebo spoluautorem 38 knih a 200 článků.\n\n"}
{"id": "949045", "url": "https://cs.wikipedia.org/wiki?curid=949045", "title": "Wisconsinský výlet za smrtí", "text": "Wisconsinský výlet za smrtí\n\nWisconsinský výlet za smrtí (: \"Wisconsin Death Trip\") je britsko-americký film z roku 1999, který natočil režisér James Marsh podle stejnojmenné knihy Michaela Lesyho z roku 1973. Jde o příběh města Black River Falls ve Wisconsinu, které bylo koncem devatenáctého století postiženo sérií katastrof. Film získal cenu BAFTA za nejlepší kameru. Celý film provází hlas Iana Holma. Autorem hudby k filmu je DJ Shadow a závěrečné titulky doprovází klavírní hudba Johna Calea. Rovněž zde byly použity skladby Claude Debussyho, Johannese Brahmse, Sergeje Rachmaninova, Roberta Schumanna, Johanna Sebastiana Bacha, Gaetana Donizettiho a Jacquese Offenbacha.\n\n"}
{"id": "949046", "url": "https://cs.wikipedia.org/wiki?curid=949046", "title": "KkStB řada 108", "text": "KkStB řada 108\n\nŘada 108 kkStB, později 275.0 ČSD byla parní čtyřválcová sdružená rychlíková lokomotiva s vlečným tendrem. Tyto lokomotivy byly vyrobeny pro císařsko-královské státní dráhy (kktStB) a Jižní dráhu (Südbahn - SB).\n\nLokomotivy s výkonným kotlem a s uspořádáním pojezdu 2'B 1' představovaly novou etapu vývoje rakouské lokomotivní stavby. Jejich konstruktérem byl Karl Gölsdorf. Výrobě předcházela několikaletá konstrukční práce, jednalo se o první čtyřválcové sdružené lokomotivy s tímto uspořádáním pojezdu. Při zkouškách dosahly rychlost 143 km/h, v provozu však byla rychlost z technických důvodů (brzda, návěštění) omezena na 100 km/h. Trvalý výkon lokomotivy byl 1400 PS, špičkový až 1600 PS. Poslední dodávané lokomotivy byly dodány s nově zkonstruovanými čtyřnápravovými tendry řady 86, které umožňovaly nasazení řady 108 na dlouhá ramena.\n\nVýroba prvních pěti lokomotiv proběhla v První českomoravské, ta je dodala v letech 1901-1903. Do roku 1910 bylo vyrobeno celkem 25  strojů této řady. Výroba probíhala ve Vídeňském Novém Městě, v lokomotivce státních drah (StEG) a šest lokomotiv dodala ještě První českomoravská. Lokomotiva 108.22 z První českomoravské získala v roce 1906 velkou cenu (Grand premio) na světové výstavě v Miláně.\n\nV letech 1903 - 1908 objednala jedenáct těchto lokomotiv i Jižní dráha. Lokomotivy označené 211–221 byly vyrobeny ve Vídeňském Novém Městě a v lokomotivce státních drah. Kvůli kratším točnám byly spřaženy s třínápravovými tendry.\n\nLokomotivy byly nasazeny převážně na rychlíky mezi Vídní a Prahou a mezi Vídní a Krakovem.\n\nPo první světové válce přešlo 24 lokomotiv kkStB k ČSD, které je označily řadou 275.0. Jedna z nich – 108.15, později 275.14 pobývala až do roku 1924 v Polsku s označením Pf11-1 PKP, poté ji převzaly ČSD. Lokomotivy vozily rychlíky na tratích Praha - Brno, Praha - Cheb i dalších. Po válce vozily i rychlé nákladní vlaky a rychlíky Praha - Babiny (dnes Horažďovice předměstí). Do roku 1948 byly všechny vyřazeny. Lokomotiva 108.14 přešla po první světové válce k CFR, avšak kvůli vážným závadám a nedostupnosti náhradních dílů dojezdila již ve 20. letech 20. století.\n\nLokomotivy Jižní dráhy přešly po jejím zestátnění v roce 1923 k Österreichische Bundesbahnen a dostaly nové označení 108.01-11. Všechny byly vyřazeny do roku 1935.\n\nPojezd lokomotivy se skládal z předního dvounápravového podvozku, hnacího a spřaženého dvojkolí a zadního Adamsova běhounu bez vratného ústrojí. U lokomotiv 108.01-17 měl podvozek rozvor 2420 mm a střed otáčení posunutý o 40 mm dozadu, u vyšších čísel měl rozvor 2440 mm a střed otáčení posunutý o 50 mm. Podvozek nebyl příčně posuvný. Hnací dvojkolí bylo v rámu jako první, mělo zalomenou nápravu a byly k němu připojeny ojnice všech čtyřech válců. Průměr kol byl 2100 mm s obručemi tloušťky 50 mm. Hnací a spřažené dvojkolí a obě dvojkolí podvozku byla jednostranně obrzděna.\n\nParní stroj byl čtyřválcový, sdružený na mokrou páru. Vysokotlaké válce byly umístěné uvnitř rámu, nízkotlaké vně. Plochá šoupátka nízkotlakých válců poháněl Heusingerův rozvod, plochá šoupátka vysokotlakých válců byla spřažena vždy se sousedícím šoupátkem vnějšího válce.\n\nRošt měl délku 3270 mm, osa kotle byla 2830 mm nad temenem kolejnice. Kotel měl 329 žárnic, resp. 314 u strojů od č. 108.18. Vzdálenost trubkovnic byla 4002 mm. Na kotli byl jeden parní dóm a dva pojišťovací ventily, u 108.01 umístěné nad zadním dvojkolím podvozku, u dalších strojů nad spřaženým dvojkolím.\n\nLokomotivy byly vybaveny sací brzdou, později byly dosazeny kompresory a výstroj tlakové brzdy.\n\n\n\n"}
{"id": "949051", "url": "https://cs.wikipedia.org/wiki?curid=949051", "title": "Usagi Yojimbo", "text": "Usagi Yojimbo\n\nUsagi Yojimbo ( \"Králík osobní strážce\") je japonský knižní komiks autora americko-japonského původu Stana Sakaie, který se narodil v Kjótu v roce 1953. Později vyrůstal na Havajských ostrovech a nyní žije se svou rodinou v Kalifornii. Děj se odehrává v Japonsku na počátku 17. století v období Edo. Vypráví o \"Miyamoto Usagi\" – róninovi, samuraji bez pána. V příběhu nevystupují lidé, nýbrž zvířata s lidskými vlastnostmi. Usagi přišel v bitvě o pána a nyní putuje světem a zdokonaluje si své dovednosti. Cestou potkává zvláštní postavy jako jsou například lovec odměn \"Gen\" a Kitsune (česky liška). Jedná se však o komiks pro dospělé, v němž se někdy odehrávají velmi dramatické příběhy. Je považovaný za jeden z nejlepších komiksů na světě, získal také několik ocenění.\n\nUsagi Yojimbo vychází v USA v sešitech a později jsou větší celky skládány do knih.\n\nSérii v ČR vydává komiksové nakladatelství Crew.\n\nSpeciály:\n\n\ns českým překladem výchází díly o několik let později\n"}
{"id": "949055", "url": "https://cs.wikipedia.org/wiki?curid=949055", "title": "Vladimír Novák (voják)", "text": "Vladimír Novák (voják)\n\nIng. Vladimír Novák (* 2. dubna 1929, Ptenský Dvorek, Československo) je československý voják a spisovatel.\n\nVyučil se strojním zámečníkem v prostějovské firmě Wichterle a Kovařík. Na to navázal Mistrovskou strojnickou školou tamtéž a brněnskou Střední průmyslovou školou strojnickou. Do armády nastoupil k 52. dělostřeleckému pluku v Bruntále. Následně vystudoval Poddůstojnickou školu v Milovicích a studoval též školu pro důstojníky v Kostelci nad Orlicí. Absolvoval výcvik u 2. školního pluku ve slovenských Piešťanech a následně nastoupil do výcvikového střediska v Přerově. Když jej dokončil, stal se pracovníkem 17. stíhacího leteckého pluku, který sídlil v Žatci.\n\nOd roku 1953 studoval brněnskou vojenskou technickou akademii a po jejím úspěšném ukončení byl od roku 1958 u 3. stíhacího leteckého pluku se sídlem tamtéž. Odtud po roce přešel ke stíhacímu pluku do Košic. Po dvou letech tamní služby se vrátil do Brna, ale hned následující rok (1962) se přemístil do Zvolena. Po třech letech opustil Slovensko a přešel do útvaru v Hradci Králové, v němž působil jako inspektor letectva.\n\nRoku 1969 byl ovšem z politických důvodů propuštěn z armády a živil se coby dělník u Pozemních staveb Pardubice a posléze jako vývojový pracovník v pardubické Tesle. Po Sametové revoluci byl roku 1990 rehabilitován a nastoupil zpět k vojenskému letectvu, tentokrát do Čáslavi. Po zrušení tamní jednotky se přemístil do Staré Boleslavi. Kariéru v ozbrojených složkách ukončil roku 1994, ale až do roku 2001, kdy odešel do důchodu, pracoval pro Armádu České republiky jako její občanský zaměstnanec. V důchodovém věku žije v Liberci.\n\n"}
{"id": "949057", "url": "https://cs.wikipedia.org/wiki?curid=949057", "title": "Maids of Gravity", "text": "Maids of Gravity\n\nMaids of Gravity byla americká rocková skupina, založená v Los Angeles počátkem devadesátých let. Jejími členy byli Eddie Ruscha (kytara, zpěv), Jim Putnam (kytara) a Craig Levitz (bicí). Později se ke skupině přidali Eugene Gorester (kytara) a Mark Kay (baskytara). Své první album \"Maids of Gravity\" skupina vydala v roce 1995 u vydavatelství Vernon Yard Records; o rok později vyšlo druhé album \"The First Second\", pod kterým byl jako producent podepsán velšský hudebník a skladatel John Cale.\n\n"}
{"id": "949068", "url": "https://cs.wikipedia.org/wiki?curid=949068", "title": "Kevin Kline", "text": "Kevin Kline\n\nKevin Kline (* 24. října 1947 St. Louis, Missouri) je americký filmový a divadelní herec. Studoval na Juilliard School a ve svých hereckých začátcích cestoval s putovním divadlem po celých Spojených státech. Koncem sedmdesátých let se začal věnovat hraní ve filmech. Od roku 1989 je jeho manželkou herečka Phoebe Cates.\n\n"}
{"id": "949069", "url": "https://cs.wikipedia.org/wiki?curid=949069", "title": "M1867 Werndl-Holub", "text": "M1867 Werndl-Holub\n\nM1867 Werndl-Holub byla jednoranná zadovka komorovaná pro jednotný kovový náboj ráže 11,15 mm. Od července 1867 byla zavedena do výzbroje rakouskouherské armády, kde nahradila pušku Wänzl M1866. Jejími konstruktéry byli rakouský továrník Josef Werndl (1831–1889) a český puškař Karel Holub (1830–1903), kteří si ji nechali v letech 1866–1867 patentovat.\n\nJosef Werndl a Karel Holub se seznámili snad již v době, kdy Holub v rámci vojenské služby pracoval v puškařské dílně ve vídeňském arzenálu. Po svém odchodu do civilu v roce 1857 začal Holub pracovat ve Werndlově zbrojovce ve Steyru, kde mu Werndl posléze nabídl místo předáka. Společně pak začali vyvíjet novou zbraň.\n\nPoté co Holub roku 1866 dokončil práce na novém závěru pro jejich pušku, přihlásili ji s Werndlem v listopadu 1866 a v dubnu 1867 k patentové ochraně. Tato jednoranná zadovka s blokovým otočným závěrem nesla zpočátku název \"Werndl-Holub´sches Hinterladungs-Gewehr\" (Werndl-Holubova zadovka), nicméně do výzbroje rakouskouherské armády byla v červenci 1867 zavedena jako „systém Werndl“, jelikož Werndl odkoupil od Holuba práva na využití jeho patentů. Holubův přínos tak zůstal širší veřejnosti v podstatě utajen.\n\nPušku vyráběla Werndlova Akciová společnost Österreichische Waffenfabriks-Gesellschaft (OEWG), v níž byl Holub technickým ředitelem. Jak již bylo řečeno, byla původně komorována pro rakouský jednotný kovový náboj se středovým zápalem \"11mm scharfe Patrone M.67\" (11,15 x 42 R). V roce 1877 byla překomorována pro náboj se zúženým hrdlem \"11mm scharfe Patrone M.77\" se středovým zápalem (11,15 x 58 mm R).\n\nPočátkem 70. let 19. století Holub konstrukčně zjednodušil závěr a zámek, čímž vznikl model 1873.\n\nPuška M1867/1873 slavila v rakouské armádě řadu úspěchů. Ještě během 1. světové války ji používaly druhosledové jednotky a u celní stráže sloužila až do roku 1918. Od roku 1885 ji však začala nahrazovat puška Mannlicher. Tato opakovací puška, kterou zkonstruoval Ferdinand Mannlicher (1848–1904), se stala hlavní pěchotní zbraní rakouskouherské armády na přelomu 19. a v první třetině 20. století.\n\n"}
{"id": "949070", "url": "https://cs.wikipedia.org/wiki?curid=949070", "title": "Umělé hedvábí", "text": "Umělé hedvábí\n\nUmělé hedvábí (angl.: \"artificial silk\", něm.: \"Kunstseide\") je historické souhrnné označení pro filamenty vyrobené z viskózy, z acetátové nebo z měďnaté vlákniny.\n\nVlákna byla vyrobena z polymerních roztoků technologií mokrého zvlákňování z velké části jako imitace přírodního hedvábí, se kterým měla optickou podobnost. \n\nPrvní průmyslově vyráběné umělé hedvábí vynalezl Francouz \"Chardonnet\" v roce 1884. V první polovině 20. století se vyráběly příze, především viskózové, v poměrně značném množství (např. v roce 1938 téměř 1/5 zpracovaného množství bavlny) , s příchodem polyamidových a polyesterových vláken však ztratily na významu. V 21. století se shora zmíněné druhy vláken ještě vyrábí, ale označení \"umělé hedvábí\" se pro ně používá jen zcela ojediněle. \n\nViskózová vlákna\n\nAcetátová vlákna\n\nMěďnatá vlákna\n"}
{"id": "949074", "url": "https://cs.wikipedia.org/wiki?curid=949074", "title": "TLA Releasing", "text": "TLA Releasing\n\nTLA Releasing je americká distribuční společnost vlastněná TLA Entertainment Group. V březnu 2011 byla vytvořena nová forma pro provozování \"LLC\". Jeho hlavní tvorba je zaměřená na LGBT tematiku z celého světa v rámci značky \"TLA Releasing\", stejně jako horory pod značkou \"Danger After Dark\". Od roku 2000, vydali více než 200 filmů na DVD a různých platformách VOD.\n\nV roce 2005 otevřeli pobočku ve Velké Británii. V červnu 2011 zveřejnili \"TLA Select\" na Blu-ray řadu TLA Releasing nejpopulárnějších filmů včetně: Latter Days, Another Gay Movie a , Make the Yuletide Gay, a Boy Culture.\nV červenci 2011 ztratilo \"UK division\" celý svůj seznam DVD disků, kdy vzbouřenci v Londýně nechali vyhořet sklad Sony. Sony rychle pracovalo na doplnění ztraceného množství.\n"}
{"id": "949075", "url": "https://cs.wikipedia.org/wiki?curid=949075", "title": "Josimar", "text": "Josimar\n\nJosimar Higino Pereira (* 19. září, 1961, Rio de Janeiro) je bývalý brazilský fotbalista. Hrál za Botafogo FR, reprezentoval Brazílii na mistrovství světa ve fotbale 1986, kde vstřelil dva góly a byl zvolen do all-stars týmu šampionátu. Byl typem moderního krajního obránce, který vedle plnění defenzivních povinností zvládá také podporovat útok. Pomohl Brazilcům vyhrát Copa América 1989, ale problémy v osobním životě mu neumožnily plně rozvinout svůj talent.\n\n"}
{"id": "949076", "url": "https://cs.wikipedia.org/wiki?curid=949076", "title": "Nosivka", "text": "Nosivka\n\nNosivka (; – \"Nosovka\") je město v Černihivské oblasti na Ukrajině. Leží na Nosivočce, přítoku Osteru, a v roce 2011 v ní žilo přes čtrnáct tisíc obyvatel.\n\nMěstem je Nosivka od roku 1960.\n"}
{"id": "949077", "url": "https://cs.wikipedia.org/wiki?curid=949077", "title": "Michel Esteban", "text": "Michel Esteban\n\nMichel Esteban (* 7. května 1951 Paříž) je francouzský podnikatel a hudební producent. V polovině sedmdesátých let se přestěhoval do New Yorku. V roce 1977 založil hudební vydavatelství Rebel Records, které však brzy zaniklo. Později jej hudebník John Cale seznámil s Michaelen Zilkhou, s nímž založil vydavatelství ZE Records. Vydavatelství zaniklo v roce 1984, ale v roce 2003 bylo znovu obnoveno.\n\n"}
{"id": "949078", "url": "https://cs.wikipedia.org/wiki?curid=949078", "title": "František Adámek (politik)", "text": "František Adámek (politik)\n\nFrantišek Adámek (* 28. února 1955) je český politik, v letech 2013 až 2017 poslanec Poslanecké sněmovny PČR, bývalý poslanec České národní rady, v letech 2006 až 2014 zastupitel Hlavního města Prahy, v letech 2010 až 2012 starosta Městské části Praha 12 a člen ČSSD.\n\nPo absolvování střední školy sociálně právní nastoupil do podniku Kovoslužba Praha jako váhař a opravář plynových spotřebičů (1973 až 1974). Živil se také jako dělník ve Vojenských stavbách Praha (1974 až 1976) a ve Státním statku Praha (1976 až 1978). Následně pracoval až do roku 1989 v podniku IPS Praha, a to od dělnických profesí až po funkci odborného referenta.\n\nOd roku 1992 soukromě podniká zejména v oblasti pojišťovnictví a poradenství (obchodní zástupce společnosti Alufix, s.r.o.; jednatel a společník G.I.T. Games international technology spol. s r.o.; obchodní ředitel podniku INGO-JIRNY s.r.o. či jednatel a společník firmy DISCUS, s.r.o.).\n\nByl členem dozorčí rady společnosti Kolektory Praha, a.s. (2003 až 2004), členem představenstva Pražských služeb, a.s. (2007 až 2011) a od roku 2012 je členem správní rady Nadačního fondu Bezpečná Praha.\n\nV roce 2009 absolvoval Vysokou školu J. A. Komenského v Praze v oboru andragogika (získal titul Bc.).\n\nFrantišek Adámek je ženatý a má dvě děti.\n\nV letech 1979 až 1990 byl členem KSČ, v prosinci 1989 byl zvolen do funkce tajemníka ÚV KSČ. Následně vstoupil do KSČM a v letech 1990 až 1992 byl poslancem České národní rady.\n\nKrátce byl členem Strany demokratické levice, za niž neúspěšně kandidoval v komunálních volbách v roce 1994 do Zastupitelstva Městské části Praha 12. Uspěl až v komunálních volbách v roce 1998 jako člen ČSSD na kandidátce této strany. Mandát zastupitele městské části obhájil i v komunálních volbách v roce 2002, v roce 2006 a v roce 2010. V prosinci 2010 byl zvolen starostou Městské části Praha 12, ale v dubnu 2012 byl z této funkce odvolán po rozpadu koalice ČSSD, Věcí veřejných a subjektu Změna pro Prahu 12.\n\nV komunálních volbách v roce 2002 zároveň kandidoval i do Zastupitelstva Hlavního města Prahy, ale neuspěl. Podařilo se mu to až v komunálních volbách v roce 2006, mandát zastupitele pak obhájil v komunálních volbách v roce 2010. V komunálních volbách v roce 2014 se pokoušel za ČSSD obhájit post zastupitele Hlavního města Prahy, ale neuspěl. Naopak mandát zastupitele Městské části Praha 12 se mu podařilo udržet.\n\nVe volbách do Poslanecké sněmovny PČR v roce 2013 kandidoval ze třetího místa v Hlavním městě Praze za ČSSD a byl zvolen. Ve volbách do Poslanecké sněmovny PČR v roce 2017 obhajoval svůj poslanecký mandát za ČSSD v Praze, ale neuspěl.\n"}
{"id": "949079", "url": "https://cs.wikipedia.org/wiki?curid=949079", "title": "Kostel svatého Antonína Paduánského (Dačice)", "text": "Kostel svatého Antonína Paduánského (Dačice)\n\nKostel svatého Antonína Paduánského je římskokatolický chrám ve městě Dačice v okrese Jindřichův Hradec, součást kláštera karmelitek (původně františkánů). S celým areálem konventu je chráněn jako kulturní památka České republiky. Je filiálním kostelem dačické farnosti.\n\nPůvodní klášter františkánů byl v Dačicích postaven v letech 1660–1664, finanční prostředky na realizaci konventního kostela však zakladatel, dačický primátor Matěj Jan Kapeta, již neměl. Po jeho smrti v roce 1672 poskytli řádu peníze hrabata z Fürstenberka, z Berchtoldu a Berkové z Dubé, proto ještě téhož roku byl položen základní kámen nového chrámu. Ten v přímém sousedství kláštera vyrostl do roku 1677, kdy zde již mohly být slouženy bohoslužby. Jedná se o raně barokní bezvěžový sálový kostel se čtyřmi bočními kaplemi a s trojboce ukončeným kněžištěm. Nad západním průčelím se na střeše nachází sanktusník. V roce 1689 byl chrám vybaven nákladným hlavním oltářem, interiér byl postupně dokončován až do první třetiny 18. století, neboť kostel byl vysvěcen až v roce 1729. Varhany pochází z roku 1720. Františkánský klášter fungoval až do roku 1950. V 90. letech 20. století areál získaly bosé karmelitky, jejichž konvent zde funguje od roku 1997. Pro jejich potřeby byl po roce 2005 vybudován nový chór, který je umístěný kolmo na původní presbytář.\n\n"}
{"id": "949097", "url": "https://cs.wikipedia.org/wiki?curid=949097", "title": "Z8 GND 5296", "text": "Z8 GND 5296\n\nz8_GND_5296 je vzdálená galaxie, objevená v říjnu roku 2013. Po jejím objevu bylo oznámeno, že má rudý posuv 7,51, což ji činí jednou z nejstarších a nejvzdálenějších známých galaxií. Její hmotnost je asi 10 hmotnosti Slunce. Galaxie je výjimečná také překotnou tvorbou nových hvězd, která je co do hmotnosti ekvivalentní vzniku více než 300 našich Sluncí ročně, tj. asi 100krát větší, než jakou pozorujeme u naší Galaxie.\n\nGalaxii objevil tým astronomů z Texaské univerzity v Austinu pod vedením Stevena Finkelsteina, ve spolupráci s astronomy z Texas A&M University, National Optical Astronomy Observatory a Kalifornské univerzity v Riverside. Jejich objev zveřejnil 24. října 2013 časopis Nature. Následně danou oblast pozorovali také astronomové Keckovy observatoře na Havaji pomocí nového přístroje MOSFIRE, který se vyznačuje velkou citlivostí na infračervené záření, a objev potvrdili.\n\nU galaxie z8_GND_5296 byl zaznamenán rudý posuv 7,51, což je zatím největší rudý posuv změřený pomocí vodíkové čáry Lyman alfa. Tato měření galaxii umísťují do vzdálenosti 13,1 miliard světelných let (4×10 pc) od Země. Můžeme ji tedy pozorovat tak, jak vypadala přibližně pouhých 700 miliónů let po velkém třesku, tj. v době, kdy vesmír měl jen dvacetinu svého současného věku 13,8 miliard let.\n\nProtože v současné době pozorujeme světlo, které galaxii z8_GND_5296 opustilo před více než 13 miliardami let, je její skutečná současná pozice s ohledem na neustálé rozpínání vesmíru ještě vzdálenější, asi 30 miliard světelných let, což je daleko za horizontem pozorovatelného vesmíru.\n"}
{"id": "949101", "url": "https://cs.wikipedia.org/wiki?curid=949101", "title": "Potočník vzpřímený", "text": "Potočník vzpřímený\n\nPotočník vzpřímený (\"Berula erecta\") je v České republice poměrně málo se vyskytující vlhkomilná rostlina průměrně půl metru vysoká s bílým okoličnatým květenstvím. Je to jediný druh rodu potočník, patřícího do čeledi miříkovitých.\n\nTato rostlina se vyskytuje téměř v celé Evropě kde je centrum jejího rozšíření, dále je zaznamenána v oblastí Kavkazu, v Malé, Střední a jihozápadní Asii, v Číně i na indickém subkontinentu. Roste také v Severní a Střední Americe. V Česku vyrůstá roztroušeně, lze ji spatřit hlavně na jihu severních Čech a ve střední a jižní Moravě, je vázána na planární a kolinní polohy.\n\nPro svůj zdárný růst potřebuje tento helofyt až hygrofyt podmáčená nebo přímo bahnitá stanoviště s humózním nebo písčitým podkladem, je ale tolerantní k vysychání a zasolení, snáší eutrofní vody. Nejčastěji roste ve vodách stojících nebo jen málo proudících, například u břehů rybníků a pomalu tekoucích odvodňovací kanálů, někdy bývá i dominantním druhem pobřežních porostů v dolních úsecích malých vodních toků.\n\nVytrvalá rostlina s článkovaným výběžkatým oddenkem, kterým je ukotvena v bahně, z kterého vyrůstá až přes 0,5 m vysoká lodyha jenž bývá přímá nebo vystoupavá, rozvětvená, dutá, na průřezu oblá a po povrchu jemně rýhovaná. Lodyha je porostlá lichozpeřenými listy rozdílnými dle toho, zda jsou převážně submerzní nebo emerzní. Nečetné pod hladinou ponořené listy jsou trojitě až čtyřnásobně zpeřené a mají lístky úzce čárkované. Listy rostoucí nad hladinou jsou jednoduše zpeřené, mívají obvykle 4 až 9 párů přisedlých lístků podlouhle kopinatých až vejčitých a po obvodě nepravidelně pilovitých, jsou tmavozelené a lesklé a 1,5 až 5 cm dlouhé a 1 až 2,5 cm široké. Směrem vzhůru se listy zmenšují.\n\nProtistojně listu vyrůstá složený, krátce stopkatý složený okolík, mívající v průměru 4 až 6 cm, tvořený 10 až 20 okolíčky. Okolík mívá obal nejčastěji složený ze 3 až 6 podlouhlých nebo kopinatých listenů dlouhých 5 až 20 mm. Okolíčky, velké 2 až 3 cm, s nestejně dlouhými stopkami, mají obalíčky tvořené listeny 5 až 8 mm dlouhými a mívají 10 až 20 oboupohlavných, pětičetných květů. Jejich drobné kališní lístky jsou šídlovité, bílé korunní lístky asi 1 mm dlouhé jsou v obrysu srdčité a na vrcholu mírně vykrojené. Čnělka je dlouhá asi jako korunní lístky, někdy mívají květy ve středech okolíčků 2 až 3 čnělky. Potočník kvete v červnu až srpnu.\n\nPlodem jsou téměř kulovité, dlouze stopkaté, sivohnědé dvounažky velké asi 2 mm. Bývají z boku zmáčknuté, na každé polovině mají pět niťovitých žeber a na vrcholu pět znatelných zoubků po kališních lístcích.\n\nV ČR se počet stanovišť příznivých pro růst potočníku stále snižuje. Je to způsobeno především rozsáhlou meliorací, odvodňování terénních sníženin nebo napřimováním říčních koryt. \"Červeným seznamem cévnatých rostlin České republiky\" je proto považován za druh téměř ohrožený který je nutno dále sledovat (C4a).\n\nNěkdy bývá potočník vzpřímený dělen do dvou poddruhů:\n\n \n"}
{"id": "949106", "url": "https://cs.wikipedia.org/wiki?curid=949106", "title": "Liparia", "text": "Liparia\n\nLiparia je rod rostlin z čeledi bobovité. Jsou to keře s jednoduchými listy a květy v nápadných vrcholových hlávkách s barevnými listeny, připomínající spíše zástupce čeledi proteovité než bobovité. Rod obsahuje v současném pojetí pouze 2 druhy, rozšířené jako endemity výhradně v západním Kapsku.\n\nZástupci rodu \"Liparia\" jsou keře s jednoduchými listy s dlanitou žilnatinou. Palisty jsou drobné, vytrvalé. Květy jsou žluté, podepřené velkými a často barevnými listeny, ve vrcholových hlávkách. Kalich je pětičetný, se zuby delšími než kališní trubka. Horní 4 zuby jsou více či méně srostlé, spodní je nejdelší, petaloidní a nezřídka stejně dlouhý jako pavéza. Pavéza je podlouhlá, vejčitá až okrouhlá, člunek je zobanitý. Tyčinek je 10, jsou dvoubratré a nestejně dlouhé. Semeník je přisedlý nebo krátce stopkatý, vlnatý, s několika vajíčky. Lusky jsou vejčité až podlouhlé, zploštělé, kožovité, pukající dvěma chlopněmi.\n\nRod \"Liparia\" zahrnuje pouze 2 druhy: \"Liparia splendens\" a \"Liparia parva\". Oba druhy se vyskytují výhradně v Jižní Africe v západním Kapsku.\nLiparie rostou v propustných, chudých, křemičitých půdách v keřovitých společenstvech nazývaných fynbos. Oba druhy jsou uvedeny na červeném listu ohrožených druhů jihoafrické květeny.\n\nKvěty \"Liparia splendens\" jsou opylovány strdimily hledajícími nektar, navštěvují je však i drvodělky. Naproti tomu přízemní květenství \"Liparia parva\" jsou opylována savci. Semena \"Liparia splendens\" mají míšek a jsou roznášena mravenci, kteří jej konzumují. Rostlina je adaptována na pravidelné požáry a přežívá je díky podzemnímu dřevnatému kořeni, z nějž po požáru opět obráží.\n\nV některých zdrojích je u rodu \"Liparia\" uváděno až 20 druhů, pokud je do tohoto rodu vřazen i příbuzný rod \"Priestleya\". Některé druhy \"Liparia\" byly také přeřazeny do jiných rodů (\"Cullen\", \"Xipotheca\" aj.), jiné jsou v současné taxonomii chápány jako poddruhy druhu \"Liparia splendens\".\n\nDruh \"Liparia splendens\" byl v dějinách botaniky popsán hned dvakrát. Poprvé jej popsal Nicolaas Laurens Burman v roce 1768 jako \"Leucadendron splendens\", čímž jej zařadil mezi proteovité. Při pohledu na květenství, které se zcela vymyká bobovitým a skutečně připomíná některé jihoafrické proteje, a tuhé jednoduché listy, ani není divu. Podruhé jej popsal Carl Linné o tři roky později jako \"Liparia sphaerica\". Rodové jméno má tak prvenství u Linného, zatímco druhové u Burmana.\n"}
{"id": "949109", "url": "https://cs.wikipedia.org/wiki?curid=949109", "title": "Samburupithecus kiptalami", "text": "Samburupithecus kiptalami\n\nSamburupithecus kiptalami („opice ze Samburu“) je druh vyhynulých hominidů, žijících ve svrchním miocénu (před 9,5 miliony let) na území dnešní Keni.\n\nJediný druh \"Samburupithecus kiptalami\" byl zachycen v roce 1982 na lokalitě \"SH 22\" u obce Baragoi v oblasti Samburu Hills na severu Keni. Nález (popsaný až roku 1997) představuje pouze jeden zlomek horní čelisti se zachovanými zuby, jiné vzorky dosud nebyly zachyceny. Druhový přívlastek byl vytvořen podle jména nálezce, jímž byl Kiptalam Cheboi.\n\n\"Samburupithecus kiptalami\" byl poměrně velký hominid, který mohl s hmotností asi 70 kg dosahovat zhruba velikosti gorilí samice. Morfologicky je velmi blízký moderní gorile a evropským dryopitékům (\"Dryopithecus\", \"Ouranopithecus\"). Přesto, že nese i některé primitivní znaky starších hominoidů, jedná se pravděpodobně o jednoho z nejstarších homininů. Jeho vazba na současné i vyhynulé druhy je však zatím kvůli nedostatku nálezů nejasná. Autoři popisu z roku 1997 pokládají rod \"Samburupithecus\" za společného předka moderních afrických homininů a lidí.\n\nVýznam nálezu spočívá především v tom, že se jedná o jednoho z mála hominidů ze svrchního miocénu v Africe. Spolu s rody \"Chororapithecus\" a \"Nakalipithecus\" tak zaplňuje mezeru v paleontologickém záznamu z doby těsně předcházející vzniku dnešních homininů.\n\n"}
{"id": "949113", "url": "https://cs.wikipedia.org/wiki?curid=949113", "title": "Wace", "text": "Wace\n\nRobert Wace (kolem 1100 - po 1174 byl anglonormanský básník. Pocházel z ostrova Jersey a byl šlechtického původu. Vyrůstal v Normandii, vzdělání získal v Caen a pak v Paříži, část života prožil také v Anglii a svůj život zakončil jako kanovník v Bayeux.\n\nPrvními jeho básněmi byl život svatého Mikuláše a svaté Markéty. Jeho hlavním dílem je však rytířský román \"Brut\" (asi 1155, Lé Roman dé Brut), veršovaná parafráze latinského spisu \"Historia Regum Britanniae\" (Dějiny britských králů), který roku 1136 napsal kněz Geoffrey z Monmouthu. Je zde líčen jednak život Aeneova pravnuka Bruta, prvního mýtického krále Británie, jednak jde o svod artušovských pověstí, které Wace obohatil o vyprávění o Kruhovém stolu a jeho rytířích. Pochází od něho rovněž jméno Arušova meče Excalibur namísto jména Caliburn, které používal Geoffrey z Monmouthu. Skladba je pramenem Layamonovy veršované kroniky \"Dějiny Britů\" (Historia Brutonum) a čerpalo z ní mnoho dalších spisovatelů, např. Chrétien de Troyes.\n\nNedokončené zůstalo jeho druhé dílo \"Román o Rollovi\" (Roman de Rou), historie normanských vévodů, pojmenovaný podle prvního z nich a obsahující také popis dobytí Anglie Vilémem Dobyvatelem.\n\n"}
{"id": "949114", "url": "https://cs.wikipedia.org/wiki?curid=949114", "title": "Orkán Christian", "text": "Orkán Christian\n\nCyklóna Christian (též Bouře Svatého Judy ve Spojeném království nebo bouře Simone ve Švédsku) byl orkán, který zasáhl severní a západní Evropu v období od 27. do 31. října 2013. Jižní Anglii zasáhl vítr o rychlosti 130–145 km/h, nejvyšší rychlosti 194,;4 km/h vítr dosáhl na území Dánska. Celkově si bouře vyžádala 18 mrtvých ve Spojeném království, Francii, Nizozemsku, Dánsku a Německu. \n\n"}
{"id": "949116", "url": "https://cs.wikipedia.org/wiki?curid=949116", "title": "Velký Javorník", "text": "Velký Javorník\n\nVelký Javorník (918 m) je hora v podhůří Beskyd, nejvyšší bod Veřovických vrchů. Hora je známé turistické místo s výhledem do širokého okolí, na vrcholu stojí turistická chata z roku 1935, která je otevřena celoročně (mimo pondělí), ale neposkytuje ubytování. Od léta 2013 je na vrcholu také nová rozhledna. Ročně na Velký Javorník vystoupí asi 30 tisíc turistů.\n\nZa jasného počasí je z Velkého Javorníku možné vidět Lysou horu, Smrk, Kněhyni, Radhošť, Palkovické hůrky či Ondřejník. Ve směru na severozápad je výhled na částečně odtěžený vrch Kotouč a Štramberskou Trúbu. Vidět jsou i města Frenštát pod Radhoštěm, Frýdek-Místek, Nový Jičín, Kopřivnice, za dobré viditelnosti Ostrava a Havířov.\n\n\nPrvní turistická útulna byla na Velkém Javorníku postavena v roce 1895 za arcibiskupa Theodora Kohna, o dva roky později byla dána k dispozici Pohorské Jednotě Radhošť. V roce 1915 vyhořela. Nová byla slavnostně otevřena v roce 1935.\n\nNa vrcholu byla také postavena rozhledna už v roce 1934 (původně se jednalo o triangulační věž). Odstraněna byla v roce 1967 kvůli havarijnímu stavu.\n\nNa jaře roku 2012 oznámil státní podnik Lesy České republiky svůj záměr postavit na vrcholu Javorníku rozhlednu. Rozhledna byla dokončena v červenci a otevřena 15. srpna 2013. Celodřevěná stavba je vysoká 25 m a nabízí krásný výhled ze dvou vyhlídkových plošin ve výšce 15 m a 20 m. Vstup na rozhlednu je zdarma.\n\nNa vrchol Velkého Javorníka je možné se dostat pomocí několika turistických tras:\n\nNa vrchol vede také asfaltová cesta, avšak výjezd je jen na povolení.\n\n"}
{"id": "949118", "url": "https://cs.wikipedia.org/wiki?curid=949118", "title": "Jerrell Freeman", "text": "Jerrell Freeman\n\nJerrell Alexander Freeman (* 1. května 1986 ve Wacu, stát Texas) je bývalý hráč amerického fotbalu, který nastupoval na pozici Inside linebackera v National Football League. Univerzitní fotbal hrál za University of Mary Hardin–Baylor, poté nebyl vybrán v žádném ze sedmi kol Draftu NFL 2008 a jako volného hráče podepsal smlouvu s Tennessee Titans. Po třech letech strávených v Canadian Football League v týmu Saskatchewan Roughriders se vrátil do NFL do týmu Indianapolis Colts.\n\nFreeman hrál čtyři roky fotbal na nepříliš známé University of Mary Hardin–Baylor, dvakrát byl zvolen webem D3football.com do all-stars týmu a v roce 2007 se stal Defenzivním hráčem roku. Po promoci opustil školu jako její nejvíce tacklující hráč v historii, přičemž v poslední sezoně zaznamenal 59 tacklů, 18 tacklů pro ztrátu a šest sacků.\n\nFreeman se rozhodl zúčastnit Draftu NFL 2008, nicméně díky nepříliš úspěšnému univerzitnímu týmu se mu velké šance nedávaly. Nakonec nebyl draftován v sedmi základních kolech ani jedním týmem, jenže hned poté ho angažovali Tennessee Titans. Stal se tak prvním hráčem své univerzity, kterému byl nabídnut profesionální kontrakt v NFL. Ještě před startem sezóny 2008 však byl Titans propuštěn.\n\nV dubnu 2009 podepsal Freeman smlouvu s týmem Saskatchewan Roughriders z Canadian Football League. První sezónu byl primárně používán jako tackler speciálního týmu a připsal si 25 tacklů, za což byl nominován na cenu pro nováčka roku. Druhou sezónu již strávil jako standardní linebacker, přičemž jednou nastoupil jako startující hráč a zúčastnil se i obou zápasů play-off. Na konci sezóny byl lídrem svého týmu v počtu sacků a v 7. týdnu byl jmenován Defenzivním hráčem týdne. Zlomová pro něj byla sezóna 2011: 105 tacklů bylo nejvíc z celé ligy, navíc se stal Defenzivním hráčem 10. týdne a Defenzivním hráčem měsíce září.\n\n16. ledna 2012 Freeman oznámil, že podepsal kontrakt s Indianapolis Colts a vrací se do NFL. Hned v prvním soutěžním utkání proti Chicagu Bears vrátil interception Jaye Cutlera do touchdownu a ve skvělých výkonech pokračoval i dále. Sezónu zakončil se 145 tackly (55 asistovaných), což byl pátý nejvyšší výkon z celé ligy, a také dvěma sacky, jedním forced fumblem a dvěma zblokovanými přihrávkami. I v sezóně 2013 si udržel vysokou výkonnost a ke 126 tacklům (43 asistovaných) přidal hned 5,5 sacku, 6 zblokovaných přihrávek, 2 interceptiony a 6 forced fumblů. Vinou zranění odehrál v ročníku 2014 pouze 12 zápasů, nicméně po skončení sezóny mu Colts nabídli prodloužení smlouvy, kterou 27. dubna podepsal.\n\n12. března 2016 Freeman podepsal tříletý kontrakt za 12 milionů liber s Chicago Bears. 2. května 2018 oznámil ukončení kariéry, nicméně následně byl ještě vedením NFL potrestán zákazem startu na dvě sezóny, protože neprošel dopingovým testem.\n\n"}
{"id": "949121", "url": "https://cs.wikipedia.org/wiki?curid=949121", "title": "Slovenská autobusová doprava Trenčín", "text": "Slovenská autobusová doprava Trenčín\n\nSlovenská autobusová doprava Trenčín (ve zkratce SAD Trenčín) je slovenská akciová společnost, která zajišťuje veřejnou autobusovou dopravu v okresech Trenčianského kraje.\n\nFirma původně patřila do ČSAD, odštěpného podniku v Novém Městě nad Váhom. Roku 1960 se ale osamostatnil pod názvem „“. Se vznikem samostatné Slovenské republiky v roce 1993 došlo k přejmenování společnosti na „“ a o tři roky později se k názvu doplnil ještě přívlastek „“, tedy státní podnik. Během roku 2002 proběhla privatizace tohoto podniku a vznikla „“\n\nPodnik vypravuje autobusy především v okresech Trenčín, Považská Bystrica, Púchov, Ilava, Nové Mesto nad Váhom a Myjava. Vedle toho ve městech Trenčín a Nové Mesto nad Váhom provozuje i linky městské hromadné dopravy. Dále provozuje několik linek dálkové dopravy po území Slovenska a také jednu linku do Chorvatska.\n"}
{"id": "949131", "url": "https://cs.wikipedia.org/wiki?curid=949131", "title": "Kostel svatého Vavřince (Dačice)", "text": "Kostel svatého Vavřince (Dačice)\n\nKostel svatého Vavřince je římskokatolický chrám ve městě Dačice v okrese Jindřichův Hradec. K jeho západnímu průčelí přiléhá městská věž. Je farním kostelem dačické farnosti a je chráněn jako kulturní památka České republiky.\n\nPrvní zmínka o dačickém kostele je rovněž první písemnou zmínkou o Dačicích vůbec. Vztahuje se k roku 1183, kdy byl vysvěcen nový románský chrám. Ten byl v 15. století přestavěn goticky. V letech 1586–1592 byla k němu přistavěna mohutná hranolová renesanční městská věž o výšce 51 m s ochozem, její realizaci provedl italský mistr Francesco Garof de Bissone. Kvůli poškození ohněm a zanedbané údržbě se gotický chrám dostal do havarijního stavu, proto byl v 18. století zbořen a na jeho místě byl na konci 18. století zbudován jednolodní pozdně barokní kostel s půdorysem tvaru latinského kříže. Financovali jej dačický děkan Jan Neulinger a majitel dačického panství Jan Bedřich hrabě z Osteinu. Autorem stavby byl dačický stavitel Michael Kirchmayer, stavba probíhala v letech 1775–1788, vysvěcen byl 1. června 1788.\n\nKostel má oltáře netradičně vytvořeny freskovou technikou, tak že architektonické rámce i centrální výjevy jsou namalované na konkávní ploše a vytváří iluzi prostorového díla. Na hlavním oltáři se nachází výjev \"Umučení a apoteóza svatého Vavřince\", po stranách jsou postavy svatých Cyrila a Metoděje\".\" První postranní oltář je zasvěcen Panně Marii Immaculatě s Ježíškem, které doprovází malý svatý Jan Křtitel společně se svatým Josefem, Alžbětou a Zachariášem. Druhý pak svaté Valburce, kterou doplňují svatý Jan Nepomucký, Prokop a Metoděj. Fresky vytvořil v roce 1787 rakouský, na Moravě usazený malíř Josef Winterhalter mladší.\n"}
{"id": "949132", "url": "https://cs.wikipedia.org/wiki?curid=949132", "title": "Michal Zelenka (herec)", "text": "Michal Zelenka (herec)\n\nMgA. Michal Zelenka (* 18. listopadu 1975 Kladno) je český divadelní a filmový herec.\n\nPochází z Lidic.\n\nVystudoval DAMU. Poté nastoupil do Jihočeského divadla v Českých Budějovicích. Po 2 letech dostala angažmá v pražském Činoherním klubu. Pracoval jako konzultant ve školící firmě a lektor prezentačních dovedností. Ovládá anglický jazyk a je držitelem certifikátu FCE.\n\nŽije se svou manželkou Pavlou Zelenkovou, se kterou má syny, Vojtěcha (* 13. června 2008) a Kryštofa (* 2010), který trpí cystickou fibrózou v Lidicích.\n\n\n\nV Jihočeském divadle v Českých Budějovicích působil od červen 1998 do září 2000.\n\n\n\n\nV pražském Činoherním klubu působil od října 2000 do března 2007.\n\n\n\n"}
{"id": "949133", "url": "https://cs.wikipedia.org/wiki?curid=949133", "title": "Anglonormanština", "text": "Anglonormanština\n\nAnglonormanština je označení pro francouzský dialekt severofrancouzských Normanů, který používaly vyšší společenské vrstvy v Anglii od expanze Viléma Dobyvatele roku 1066 zhruba do 14. století.\n\nNormané byli jako potomci Vikingů také germánského původu (slovo „norman“ pochází ze slova seveřan, tj. „norseman“) a anglonormanský jazyk byl tak pod značným germánským vlivem.\n\nAnglosaština jako jazyk porobených Anglosasů a anglonormanština vládnoucí feudální vrstvy se začaly mísit až ve 13. století. Do té doby žily obě jazykové skupiny vedle sebe odděleně a často ve skrytém či otevřeném nepřátelství. Toto splývání mělo za následek vytvoření střední Angličtiny.\n"}
{"id": "949135", "url": "https://cs.wikipedia.org/wiki?curid=949135", "title": "Gustáv Kazimír Zechenter-Laskomerský", "text": "Gustáv Kazimír Zechenter-Laskomerský\n\nGustáv Kazimír Zechenter-Laskomerský – vlastním jménem Gustáv Karol Zechenter, pseudonymy Ďuro Pinka, Laskomerský, Štefan Pinka virkli kaprál, Dr. Lesebuch – (4. března 1824, Banská Bystrica – 20. srpna 1908, Kremnica) byl slovenský prozaik a publicista.\n\nJeho rodiči byli Ignác Zechenter a Katarína Zechenterová, dívčím příjmením Aschnerová. Gustáv začal chodit do základní školy v Ponické Huti. Následně (v letech 1832–1840) pokračoval na katolickém gymnáziu v Banské Bystrici a poté filozofickou akademii ve Vácu spolu s filozofickou fakultou na budapešťské univerzitě. Roku 1842 přestoupil lékařskou fakultu budapešťské univerzity, kde vydržel až do roku 1846. Toho roku přestoupil lékařskou školu do Vídně, kterou po čtyřech letech (v roce 1850) úspěšně dokončil ziskem akademického titulu.\n\nNásledující tři roky působil jako lékař v Banske Bystrici, dalších 15 let (mezi roky 1853–1868) v Brezně a poté v Kremnici. Aktivně se účastnil revoluce v letech 1848 a 1849.\n\nZechenter patřil k propagátorům československé vzájemnosti. Na jeho sblížení obou národů mělo význam přátelství s českou spisovatelkou Boženou Němcovou.\n\nSvou tvorbou se řadí do období mezi romantismem a realismem. Začínal psaním satirických článků pro periodika (Černokňažník a Národnie noviny), ale posléze přispíval též do novin a časopisů (například Slovenské pohľady, Obzor, Sokol, Orol, Slovenský obrázkový kalendár či Národnie noviny). Jeho dílo představují především humoresky, satirická publicistika, cestopisy a vedle toho psal i povídky a sepsal též vlastní životopis. V jeho dílech se objevuje slovní i situační komika. Do některých příběhů vkládá též své vlastní příběhy a zkušenosti. Cestopisná díla obsahují nejen zkušenosti a zážitky z výprav, nýbrž také umělecké památky jednotlivých lokalit spolu s přehledem tamních dějin.\n\n\n"}
{"id": "949136", "url": "https://cs.wikipedia.org/wiki?curid=949136", "title": "Markéta Pekarová Adamová", "text": "Markéta Pekarová Adamová\n\nMarkéta Pekarová Adamová (* 2. října 1984 Litomyšl) je česká politička, od roku 2019 předsedkyně TOP 09, která v letech 2015–2019 byla místopředsedkyní strany. Od roku 2013 je poslankyní Poslanecké sněmovny PČR a v období 2010 až 2018 působila jako zastupitelka Městské části Praha 8 (mezi roky 2010 až 2014 také radní).\n\nPo absolvování Gymnázia ve Svitavách (1996 až 2004) se přestěhovala do Prahy, kde začala pracovat v obchodním oddělení společnosti T-Mobile Czech Republic. V letech 2006 až 2008 vystudovala bakalářský obor andragogika a personální řízení na Filozofické fakultě Univerzity Karlovy v Praze. Ve své bakalářské práci se věnovala tématu \"Zaměstnavatelnost zdravotně postižených\". Od roku 2009 studovala na Českém vysokém učení technickém, obor Ekonomie a management v průmyslu. Roku 2011 získala titul inženýrky za diplomovou práci na téma \"Diversity management\".\n\nVe společnosti T-Mobile pracovala téměř čtyři roky, především v obchodním oddělení. V letech 2008 až 2010 působila v personální a vzdělávací agentuře, v níž se věnovala přípravě vzdělávacích kurzů pro firemní klientelu.\n\nSoučástí jejího života se stala dobrovolnická práce. Věnovala se mezinárodnímu dobrovolnictví (pracovní „workcampy“ v dětských domovech v Arménii a Maroku, pracovala s postiženými lidmi v Srbsku a absolvovala environmentální projekt ve Skotsku), tak spoluorganizování českých dětských táborů a akcím pro děti ze sociálně znevýhodněného prostředí.\n\nHovoří plynně anglicky. Na jaře 2016 se vdala, jejím manželem se stal IT specialista ze Slovenska Tomáš Pekara.\n\nV roce 2009 vstoupila do nově vzniklé TOP 09. Do té doby se aktivně politicky neangažovala. V květnu 2012 byla zvolena předsedkyní regionální organizace TOP 09 Praha 8, tento post v dubnu 2013 obhájila. Od září 2013 je členkou předsednictva TOP 09 Praha. Na 4. celostátním sněmu strany v listopadu 2015 v Praze byla zvolena místopředsedkyní strany. Od delegátů obdržela 145 hlasů (tj. 84 %).\n\nV komunálních volbách v roce 2010 byla zvolena do Zastupitelstva Městské části Praha 8. Následně byla Markéta Adamová zvolena do Rady MČ Praha 8 jakožto uvolněná radní. Pod její gesci spadaly sociální oblast a protidrogová prevence. Od května 2012 se její gesce rozšířila o oblast evropských fondů. V komunálních volbách v roce 2014 obhájila za TOP 09 post zastupitelky Městské části Praha 8. Skončila však jako radní MČ.\n\nV komunálních volbách v roce 2010 kandidovala rovněž do Zastupitelstva hlavního města Prahy, ale neuspěla.\n\nVe volbách do Poslanecké sněmovny PČR v roce 2013 kandidovala za TOP 09 ze šestého místa v hlavním městě Praze a byla zvolena. Ve volbách do Poslanecké sněmovny PČR v roce 2017 kandidovala ze druhého místa pražské kandidátky TOP 09 a mandát obhájila. Na konci listopadu 2017 se stala první místopředsedkyní TOP 09, získala 140 hlasů a porazila tak Lukáše Otyse (33 hlasů).\n\nNa konci srpna 2019 oznámila, že se bude na podzimním sněmu TOP 09 ucházet o pozici předsedkyně strany. Tou byla druhý den sněmu, v neděli 24. listopadu 2019 zvolena, když získala 96 ze 177 hlasů (53,9 %) a porazila svého protikandidáta, senátora Tomáše Czernina. Ten byl zvolen 1. místopředsedou strany.\n\n"}
{"id": "949137", "url": "https://cs.wikipedia.org/wiki?curid=949137", "title": "Filip Antonín Španělský", "text": "Filip Antonín Španělský\n\nFilip, vévoda kalábrijský (13. června 1747, Palác Portici, Neapol − 19. září 1777, tamtéž) byl nejstarším synem španělského krále Karla III. Z následnictví po svém otci byl vyloučen z důvodu své slabomyslnosti. Jeho mladšími bratry byli španělský král Karel IV. a neapolsko-sicilský král Ferdinand I. Když se Filipův otec stal španělským králem, zůstal infant v Neapoli, kde žil až do své smrti.\n\nFilip se narodil v Paláci Portici v Neapoli. Byl šestým dítětem svých rodičů, krále Karla III. a královny Marie Amálie Saské, a jeho narození bylo uvítáno s velikou radostí. Po pěti dcerách, z nichž tří zemřely v děství, se rodičům konečně narodil syn. Infant byl pokřtěn jako \"Filip Antonín Paskal Gennaro František de Paula\", dědeček král Filip V., podle kterého byl pojmenován, zemřel necelý rok před jeho narozením. Kmotry byli strýc Ferdinand VI. a teta Barbara Portugalská. Jako dědic svého otce získal ihned po narození titul vévody kalábrijského. Přestože byl Filip jako mimino buclatý a zdravě růžový, brzy bylo zřejmé, že s ním není vše v pořádku. Často trpěl epileptickými záchvaty a jak rostl, bylo čím dál více znatelné jeho postižení, zejména jeho zvláštní tvář. Podle současníků měl princ \"velkou těžkou hlavu\".\n\nV roce 1754 si sardinský velvyslanec poznamenal, že se korunní princ nezdá příliš zdravý a že přestože je mu sedm let, skoro vůbec nemluví. Nicméně jeho rodiče princovy nedostatky před sebou i veřejností zapírali a Filip se objevoval u dvora jak jen mohl, pokud zrovna nebyl nemocný. Do sedmi let zůstával spolu se sestrami a mladšími bratry v péči vychovatelek. V roce 1755 byl spolu s bratrem Karlem předán do výchovy hraběte ze San Nicandro.\n\nDne 10. srpna 1759 zemřel Filipův strýc Ferdinand VI. a Filipovi rodiče byli nuceni řešit princův stav. Protože musel Karel III. odejít do Španělska převzít trůn, abdikoval na trůn Neapolska a Sicílie. Byli svoláni vysocí úředníci a šest lékařů, kteří měli rozhodnout o duševním stavu mladého prince a rozhodnout zda je schopen vlády. Princ byl po dva týdny držen pod přísným dohledem a svolaný výbor jej následně prohlásil nezpůsobilým k vládnutí a vyloučil jeho možnost nastoupení na trůn z důvodu mentálního postižení. Filipovi rodiče odešli do Madridu a Filip nadále zůstal v Neapoli v paláci v Casertě a byl navštěvován mladším bratrem Ferdinandem.\n\nNa začátku září roku 1777 se Filip nakazil neštovicemi. Zemřel v Paláci v Portici ve věku 30 let.\n"}
{"id": "949138", "url": "https://cs.wikipedia.org/wiki?curid=949138", "title": "Layamon", "text": "Layamon\n\nLayamon, někdy také Lawman, byl anglický vesnický kněz a básník z konce 12. století. Sám o sobě napsal, že žil v Areley Kings ve středozápadní Anglii ve Worcestershire. Je autorem první významné skladby ve středoanglickém jazyce, veršované kroniky \"Dějiny Britů\" (kolem 1190, Historia Brutonum), známější pod zkráceným názvem \"Brutus\".\n\n\"Brutus\" je volným zpracováním Waceho anglonormanského rytířského románu \"Brut\" (Lé Roman dé Brut). Jde o rozsáhlou skladbu obsahující 16 000 dlouhých aliteračních veršů. Dílo se dochovalo ve dvou rukopisech a spojují se v něm keltské a anglosaaké literární tradice s novými vlivy francouzského rytířského románu. Líčí osudy Britů od prvního mýtického krále Británie, Aeneova pravnuka Bruta, až do roku 689, kdy umírá poslední britský (velšský) král Cadwallader. První polovina básně zahrnuje události od pádu Tróje až po narození krále Artuše, druhá je zpracováním artušovských pověstí a vylíčením postupného vytlačování Keltů (na jejichž straně autor, ač anglosaského původu, stojí) barbarskými Anglosasy. V básni je také obsaženo velmi zdařilé vyprávění o keltském králi Leirovi (Learovi).\n\nUkázka z \"Bruta\" v českém překladu je uvedena v knize Zdenka Menharda \"Starší anglická literatura\", Karolinum, Praha 1995.\n\n"}
{"id": "949139", "url": "https://cs.wikipedia.org/wiki?curid=949139", "title": "Sigibert Chromý", "text": "Sigibert Chromý\n\nSigibert Chromý (také Sigobert nebo Sigebert) ( – cca 509) byl franským králem v oblasti kolem dnešních měst Zülpich ( \"Tolbiac\") a Kolín nad Rýnem. Byl pravděpodobně zraněn v bitvě u Tolbiaka proti Alamanům. Podle Řehoře z Tours, byl zavražděn svým synem Chloderichem na popud franského krále Chlodvíka I., někdy po svém vítězství nad Vizigóty v roce 507. Chlodvik poté obvinil Chlodericha z vraždy a nechal ho zabít. Tímto způsobem se Chlodvík I. stal králem rýnských Franků. Řehoř z Tours popisuje, že Chloderich byl zavražděn ve stejném spiknutí, ve kterém byl zabit i franský král Chararich. Předtím Chlodvik zabil franského krále Ragnachara a jeho bratry. Po všech těchto vraždách Řehoř píše, že Chlodvik bědoval, že odstranil všechny blízké, což znamená, že mezi jeho vlastními oběťmi byli blízcí příbuzní.\n"}
{"id": "949142", "url": "https://cs.wikipedia.org/wiki?curid=949142", "title": "20 let v síti (Best of Chinaski)", "text": "20 let v síti (Best of Chinaski)\n\n20 let v síti je předposlední album české populární skupiny Chinaski, vydané v roce 2013 k příležitosti 20 let od vzniku kapely. Obsahuje největší hity skupiny a několik nových písní.\n\nCD 1\nCD 2\n"}
{"id": "949145", "url": "https://cs.wikipedia.org/wiki?curid=949145", "title": "Malý Radechov", "text": "Malý Radechov\n\nMalý Radechov (357 m n. m.) je vrch v okrese Česká Lípa Libereckého kraje, ležící asi 2 km západně od vesnice Horní Krupá, na příslušném katastrálním území.\n\n1,5 km jihovýchodně leží vyšší jmenovec, vrch Radechov.\n\nVrch náleží do celku Jizerská tabule, podcelku Středojizerská tabule, okrsku Bělská tabule a podokrsku Radechovská pahorkatina.\n\nAutomobilem lze přijet nejblíže do Horní Krupé, či po silnici Bělá pod Bezdězem – Kuřívody k odbočce na bývalou \"Jezovou\", či po silnici Dolní Krupá – Bělá p.B. k odbočce na Radechov. Výstup na vrchol je jednoduchý. Kolem vrchu vede několik lesních cest.\n\n"}
{"id": "949147", "url": "https://cs.wikipedia.org/wiki?curid=949147", "title": "Harmodios a Aristogeiton", "text": "Harmodios a Aristogeiton\n\nHarmodios a Aristogeiton byli urození Athéňané, známí jako Tyranobijci, kteří roku 514 př. n. l. provedli atentát na Hipparcha, mladšího bratra a spoluvládce athénského tyrana Hippia.\n\nAristogeiton měl mladého milence (\"eromenos\") Harmodia, o kterého se neúspěšně ucházel Hipparchos, bratr athénského tyrana Hippia, syna Peisistratova. Protože Harmodiova rodina byla vlivná a vážená, nemohl se Hipparchos, který chtěl s tradiční aristokracií vycházet po dobrém, pomstít otevřeně. Příležitost se mu naskytla při slavnosti Panathénaje; když se Harmodiova sestra ucházela o místo kanephoros ve slavnostním průvodu, byla odmítnuta, protože údajně nesplňovala podmínku panenství. V reakci na tuto urážku shromáždili Harmodios a Aristogeiton své příznivce a Hipparcha probodli mečem skrytým v myrtové ratolesti. Lid se ale ke vzbouřencům nepřidal a Harmodios s Aristogeitonem byli na místě zabiti palácovou stráží. Hippiás po této události zahájil tvrdé represe proti svým odpůrcům, ale roku 510 byl svržen Kleisthenem s pomocí Sparťanů. Nový režim vyhlásil Harmodia a Aristogeitona za mučedníky a symbol athénské demokracie. Na Akropolis bylo vztyčeno jejich sousoší, které vytvořil sochař Anténór: byl to první pomník skutečným osobám v řeckých dějinách. Příběh o Tyranobijcích zaznamenal Thúkydidés.\n\nJiří Frel: \"Od tyranů k Sókratovi\". Mladá Fronta, Praha 1969. (strany 63-73)\n"}
{"id": "949150", "url": "https://cs.wikipedia.org/wiki?curid=949150", "title": "Jiří Koubek", "text": "Jiří Koubek\n\nJiří Koubek (* 28. května 1976 Nové Město na Moravě) je český politik, v letech 2013 až 2017 poslanec Poslanecké sněmovny PČR, od roku 2010 starosta městské části Praha-Libuš, člen TOP 09.\n\nDětství a dospívání prožil na Vysočině. Vyučil se elektrikářem a tři roky pracoval jako elektromechanik ve firmě Žďas ve Žďáru nad Sázavou (během této pracovní zkušenosti si dálkově dodělal maturitu). V roce 1996 se přestěhoval do Prahy.\n\nVystudoval Jabok - vyšší odbornou školu sociálně pedagogickou a teologickou a současně i bakalářský obor sociální práce a teologie na Evangelické teologické fakultě Univerzity Karlovy v Praze. Vzdělání si doplnil magisterským studiem na Katolické teologické fakultě UK v Praze (získal titul Mgr.).\n\nPo studiích pracoval v nakladatelství Academia. Deset let působil v několika nakladatelských a vydavatelských domech a v knižní distribuci především na pozici vedoucích obchodních týmů. Angažuje se ve Společnosti pro studium sekt a nových náboženských směrů. Jiří Koubek se věnuje studiu sociální práce a podpory všemožných aktivit zaměřujících se na integraci cizinců. Je členem správní rady Integračního centra Praha, o. p. s.\n\nJiří Koubek je ženatý (manželka Jitka) a má dva syny, Vojtěcha a Filipa. Rodina vyplňuje veškerý jeho volný čas, rád rekreačně sportuje a cestuje po zajímavých místech v Čechách a na Moravě. Jiří Koubek má zkušenosti jak z privátní sféry, tak z neziskového sektoru, zkušenosti s vedením kolektivu i s řešením každodenních starostí městské části.\n\nV komunálních volbách v roce 2010 byl na kandidátce subjektu \"TOP 09 a nezávislí kandidáti\" zvolen do zastupitelstva městské části Praha-Libuš. Následně byl v listopadu 2010 zvolen také starostou této městské části. Spolu s Koubkem kandidovali aktivní občané této městské části, zástupci neziskového sektoru, se kterými zvítězil se ziskem více než 35 %. V komunálních volbách v roce 2014 obhájil post zastupitele městské části Praha-Libuš, když vedl kandidátku TOP 09 a nezávislých kandidátů. Dne 5. listopadu 2014 byl zvolen starostou městské části pro druhé funkční období.\n\nVe volbách do Poslanecké sněmovny PČR v roce 2013 kandidoval za TOP 09 ze sedmého místa v Hlavním městě Praze a byl zvolen. Ve volbách do Poslanecké sněmovny PČR v roce 2017 již nekandidoval.\n\nV komunálních volbách v roce 2018 byl zvolen zastupitelem hlavního města Prahy, když kandidoval jako člen TOP 09 na 12. místě kandidátky subjektu \"\"TOP 09 a Starostové (STAN) ve spolupráci s KDU-ČSL, LES a Demokraty Jana Kasla -\"Spojené síly pro Prahu\"\"\". Obhájil také post zastupitele městské části Praha-Libuš, kde byl z pozice člena TOP 09 lídrem kandidátky uskupení \"\"Spojené síly pro Libuš a Písnici - TOP 09, STAN a nezávislí kandidáti\"\".\n"}
{"id": "949151", "url": "https://cs.wikipedia.org/wiki?curid=949151", "title": "Song (aerolinky)", "text": "Song (aerolinky)\n\nSong, LLT byla nízkonákladová letecká společnost vlastněná a provozovaná Delta Air Lines. Operovala nad americkým kontinentem od 15. dubna 2003 až do května 2006, kdy byla fúzována do Delta Air Lines. Její flotilu tvořilo 47 letadel Boeing 757, každé pro 199 cestujících. Přestože všechny létaly v ekonomické třídě, cestující měli přístup k družicovému televizními vysílání. Song měla ústředí v Atlantě (Georgia). Její cílovou skupinou byly ženy a na ně cílila zvláštní reklamní kampaní, která Song prezentovala nejenom jako aerolinky, ale i jako novou filosofii (této strategii se věnoval dokument PBS \"Persuaders\" Douglase Rushkoffa).\n\n\n"}
{"id": "949152", "url": "https://cs.wikipedia.org/wiki?curid=949152", "title": "André Chénier", "text": "André Chénier\n\nAndré Chénier (30. října 1762 Konstantinopol – 25. července 1794 Paříž) byl francouzský básník, jedna z obětí kritické fáze Velké francouzské revoluce. Pro procítěný styl svého básnického díla bývá považován za jednoho z předchůdců romantického uměleckého směru. Za „zločiny proti státu“ byl ve věku 31 let odsouzen revolučním tribunálem k trestu smrti a popraven. Stalo se tak dva dny před pádem diktátora Maximiliena Robespierra, tedy těsně před koncem jakobínského teroru.\n\nJeho život je námětem velmi často uváděné opery \"Andrea Chénier\" italského skladatele Umberta Giordana. Fiktivní děj této opery nemění nic na působivosti jejího varování před nelidskostí teroru, ať je motivován jakkoliv.\n\n\n"}
{"id": "949153", "url": "https://cs.wikipedia.org/wiki?curid=949153", "title": "Angelo Domenghini", "text": "Angelo Domenghini\n\nAngelo Domenghini (25. srpen 1941, Lallio) je bývalý italský fotbalista. Hrával na pozici útočníka.\n\nS italskou fotbalovou reprezentací vyhrál mistrovství Evropy roku 1968, na tomto turnaji byl zařazen i do all-stars. Získal též stříbrnou medaili na světovém šampionátu roku 1970. Celkem za národní tým odehrál 33 utkání a vstřelil v nich 7 gólů.\n\nS Interem Milán vyhrál v sezóně 1964/65 Pohár mistrů evropských zemí, dvakrát s ním vybojoval Interkontinentální pohár (1964, 1965) a dvakrát se s ním stal mistrem Itálie (1964/65, 1965/66). Jeden titul si připsal i v dresu Cagliari Calcio (1969/70).\n\n"}
{"id": "949154", "url": "https://cs.wikipedia.org/wiki?curid=949154", "title": "Peyrelade", "text": "Peyrelade\n\nHrad Peyrelade je středověká hradní pevnost postavená v polovině 11. století na skalnatém výběžku s výhledem na údolí Tarn. Od roku 1977 je majetkem obce Rivière-sur-Tarn, ve francouzském departementu Aveyron.\n\nDíky své poloze, která ovládá vstup do údolí Gorges du Tarn, byl hrad jedním z nejdůležitějších hradů v okolí a byl dějištěm neustálých bojů a obléhání až do roku 1633, kdy byl pobořen na příkaz kardinála Richelieu.\n\nObnova hradu probíhá od roku 1977, otevřen pro návštěvníky byl roku 1996, hrad je přístupný každoročně od května do září.\n\nZachovaný stav zříceniny dává dobrou představu o původní disposici hradu. Dochovaná hradba je dlouhá více než 250 m, a 10 m vysoká a až na 2,1 m silná. Hradu dominuje skalní výchoz, na kterém spočívá donjon v dobrém stavu. Ve středověku byl obklopen třemi pásy hradeb. První pásmo obklopovalo první a druhé nádvoří, druhé chránilo hlavní hradní palác a třetí obklopovalo 50 m vysoký skalnatý výběžek s donjonem postaveným ne jeho vrcholu.\n\nPeyrelade je součástí skupiny 23 hradů v departementu Aveyron, které jsou propojeny turistickou cestou Route pánů z Rouergue. Je otevřena pro návštěvníky od poloviny června do poloviny září.\n\nHrad je vedena jako historická památka Francie od 6. března 1998.\n"}
{"id": "949161", "url": "https://cs.wikipedia.org/wiki?curid=949161", "title": "Silnice III/06124", "text": "Silnice III/06124\n\nSilnice III/06124 vede z obce Březová (v okrese Uherské Hradiště ve Zlínském kraji) ke státní hranicí mezi Českou republikou a Slovenskem, odkud pokračuje jako slovenská silnice III/1223 (dříve III/061024) až k Trenčianským Bohuslavicím (Trenčínský kraj, okres Nové Mesto nad Váhom).. Slovenská část je 15,957 kilometrů dlouhá.\n\nKomunikace začíná na křižovatce u kostela svatého Cyrila a Metoděje v Březové, kde odbočuje jihovýchodním směrem ze silnice číslo III/4984. Její vozovka je zpevněná. Silnice po celé své délce z východní a posléze ze severní strany sleduje tok potoka Hrubár. Český úsek končí na státní hranici na silničním hraničním přechodu Březová × Nová Bošáca.\n\nSilnice spojuje státní hranici s Českou republikou na hraničním přechodu u Nové Bošáci (na české straně na komunikaci navazuje silnice číslo III/06124), dále prochází Bošáckou dolinou a končí na křižovatce se silnicí I/61 jižně od Trenčianských Bohuslavic. Po celé své délce, kdy postupně prochází obcemi Nová Bošáca, Zemianske Podhradie, Bošáca a Trenčianske Bohuslavice, sleduje tok Bošáčky. Její trasa navazuje na starodávnou obchodní cestu.\n\nNa převážné části silnice vedou slovenské cyklistické trasy:\n\nSoučástí silnice je též mezistátní hraniční přechod mezi českou Březovou a slovenskou Novou Bošácou. Je to jeden ze tří přechodů, které na hranici těchto dvou zemí jsou na silnicích třetí třídy. Funguje v nepřetržitém provozu a je určen pro přechod občanů všech států světa a osobních a nákladních automobilů do celkové hmotnosti 7 tun evidovaných v jednom z těchto dvou příhraničních států. Během roku 2007 přes přechod a následně po silnici III/061024 a III/1223 jelo celkem 29 097 osobních automobilů, 10 autobusů a 1588 nákladních automobilů, v součtu tedy 30 695 automobilů, což ten rok představovalo 0,18 % z intenzit dopravy, která během tohoto roku překročila státní hranici mezi Českou a Slovenskou republikou.\n\n"}
{"id": "949165", "url": "https://cs.wikipedia.org/wiki?curid=949165", "title": "Římskokatolická farnost Želenice", "text": "Římskokatolická farnost Želenice\n\nŘímskokatolická farnost Želenice (lat. \"Selnicium\") je územní společenství římských katolíků v Železnicích a okolí. Organizačně spadá do teplického vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nJiž v roce 1352 byla v místě plebánie. Po bitvě na Bílé Hoře byla zřejmě obnovena až do roku 1650. Od roku 1650 jsou vedeny matriky.\n\nZ důvodu efektivity duchovní správy byl vytvořen \"farní obvod\" (kolatura) farnosti-arciděkanství Bílina, jehož součástí je i farnost Želenice, která je tak spravována \"excurrendo\".\n\nŘímskokatolická farnost Želenice\n\n"}
{"id": "949173", "url": "https://cs.wikipedia.org/wiki?curid=949173", "title": "Garmisch Classic", "text": "Garmisch Classic\n\nGarmisch Classic je lyžařské středisko ležící v jižním Německu poblíž města Garmisch-Partenkirchenu. Nachází se v Bavorských Alpách nedaleko státní hranice s Rakouskem. Nejvyšší nadmořská výška činí na vrcholu Osterfelderkopf 2050 m n. m s převýšením 1350 m. Součástí lyžařského střediska jsou také vrcholy Kreuzjoch s nadmořskou výškou 1719 m n. m. a Kreuzeck s nadmořskou výškou 1651 m n. m.\n\nV letech 1976 a 2011 zde proběhla mistrovství světa v alpském lyžování. V roce 1936 zde proběhly poprvé závody v alpském lyžování v rámci zimních olympijských her. Na programu byla kombinace sestávající ze sjezdu a slalomu. Závod ve sjezdu proběhl v areálu Garmisch Classic, zatímco slalom byl uspořádán na sjezdovce Gudiberg nedaleko skokanských můstků Große Olympiaschanze. Areál je známý především sjezdovkou Kandahar, která vede z vrcholu Kreuzjoch. Jsou zde pořádány závody Světového poháru v alpském lyžování a závody v rámci mistrovství světa.\n\nNedaleko areálu lyžařského střediska Garmisch Classic je možno lyžovat také na ledovcové plošině Zugspitzplatt pod vrcholem Zugspitze, nejvyšší horou Německa s nadmořskou výškou 2962 m n. m. Nejvyšší bod lyžařské sjezdovky se nachází v nadmořské výšce 2720 m n. m. a klesá do místa v nadmořské výšce 2000 m n. m.\n\n"}
{"id": "949178", "url": "https://cs.wikipedia.org/wiki?curid=949178", "title": "Žaškiv", "text": "Žaškiv\n\nŽaškiv (; – \"Žaškov\") je město v Čerkaské oblasti na Ukrajině. Leží na potoce Torč, přítoku Hirského Tikyče, přítoku Tikyče, zdrojnice Syňuchy. Od Čerkas, správního střediska oblasti, je Žaškiv vzdálen 143 kilometrů na západ a od Kyjeva, hlavního města celé Ukrajiny, 137 kilometrů na jihozápad. V roce 2013 žilo v Žaškivu přes čtrnáct tisíc obyvatel.\n\nŽaškiv byl založen v roce 1636.\n\nV době druhé světové války byl Žaškiv od 19. července 1941 do 7. října 1944 obsazen německou armádou.\n\nV roce 1956 se Žaškiv stal městem.\n"}
{"id": "949179", "url": "https://cs.wikipedia.org/wiki?curid=949179", "title": "Sveinn Björnsson", "text": "Sveinn Björnsson\n\nSveinn Björnsson (27. února 1881 Kodaň, Dánsko – 25. ledna 1952 Reykjavík, Island) byl islandský politik, právník a diplomat, který se stal prvním prezidentem republiky na Islandu v letech 1944–1952.\n\nSvein byl právník u Nejvyššího soudu po roce 1907 a v roce 1912 se stal členem městské rady v Reykjavíku, jako její prezident působil v letech 1918–1920. Byl také členem Althingu (parlamentu) v 1914–1916 a 1920, působil jako zvláštní vyslanec ve Spojených státech amerických (1914) a ve Velké Británii (1915). Zavedl první britsko-islandské obchodní dohody. Působil jako ministr pro Dánsko (1920–1924 a 1926–1941) a byl delegát na několika mezinárodních konferencích.\n\nIsland dosáhl nezávislosti v roce 1918. To zůstalo součástí Dánského království a jeho zahraniční politika byla vedena Dánskem až do začátku druhé světové války. Německá okupace Dánska 1940 nicméně vyústila k plnému oddělení Islandu od dánského státu a Svein byl zvolen regentem třikrát v letech 1941–1943 (za předpokladu, že všechny výsady islandských záležitostí byly drženy dánským králem). Sveinn Björnsson byl slavnostně zvolen prezidentem Islandské republiky v roce 1944 a byl znovu zvolen veřejným hlasováním v roce 1945 a 1949. Zůstal prezidentem až do své smrti.\n\n"}
{"id": "949184", "url": "https://cs.wikipedia.org/wiki?curid=949184", "title": "Sturgis Nikides", "text": "Sturgis Nikides\n\nSturgis Nikides (* 9. března 1958) je americký kytarista a zpěvák. Na kytaru začal hrát v polovině šedesátých let pod vlivem skupiny The Beatles a v roce 1969 založil svou první skupinu. V polovině sedmdesátých let působil ve skupině Neon Leon Band a později hrál i v několika vlastních kapelách. V roce 1979 se stal členem doprovodné skupiny Johna Calea, se kterým v roce 1981 nahrál album \"Honi Soit\", ale brzy poté ze skupiny odešel. Později hrál v několika dalších skupinách a v roce 2004 vydal své první sólové album \"Man of Steel\". V roce 2009 se podílel na dokumentárním filmu \"Who Killed Nancy?\". Později byl členem skupiny Low Society.\n"}
{"id": "949188", "url": "https://cs.wikipedia.org/wiki?curid=949188", "title": "Blahovičník kulatoplodý", "text": "Blahovičník kulatoplodý\n\nBlahovičník kulatoplodý (\"Eucalyptus globulus\"), také nazývaný blahovičník australský, je neopadavý listnatý strom pocházející z Austrálie.\n\nBlahovičník kulatoplodý je velmi rychle rostoucí strom (roční přírůstek 3 - 10 metrů). V Austrálii dosahuje výšky až 65 metrů, v Evropě pak maximálně 45 metrů. Mladé exempláře mají kuželovitou korunu, starší mají kulový tvar, přičemž celek tvoří několik jednotlivých podkorun.\nKmen je většinou rovný a vysoký. Hladká kůra se samovolně odlupuje v dlouhých pruzích a tím zapříčiňuje, že kmen a všechny větve jsou poseté bělavými nebo barevnými skvrnami.\nVětve jsou velmi křehké, u mladších jedinců jsou odstávající, u starších pak jsou strmě vztyčené.\n\nJedním ze základních znaků eukalyptu jsou listy, které v průběhu růstu mění svůj vzhled. U mladých stromů blahovičníku kulatoplodého jsou podlouhle oválné, vstřícné, zakončené do špičky, 10-15 cm dlouhé, modrozelené a na povrchu ojíněné, neboť jsou potažené vrstvičkou vosků. U starších stromů jsou úzké, střídavé, dlouhé až 30 cm, tmavozelené a kožovité.\n\nKvěty jsou umístěny na stromě jednotlivě, dle podmínek kvetou od října do listopadu. Mají miskovitý tvar. Tyčinky květu jsou bílé nebo načervenalé.\nPlody jsou polokulovité tobolky až 3 cm velké.\n\nDomovinou blahovičníku kulatoplodého je jihovýchodní Austrálie a také ostrov Tasmánie. Dnes je hojně vysazován například ve Středomoří, kde je používán k vysoušení vlhkých a bažinatých ploch. Hojně je také pěstován jako pokojová rostlina.\n\nNemá větší nároky na půdu, ale nemůže být pěstován v oblastech s chladnějšími zimami.\n\nBlahovičník kulatoplodý má v listech podobně jako jiné dřeviny z čeledi myrtovitých éterické oleje, které jsou využívány ve farmaceutickém průmyslu. Dřevo se používá ve stavebnictví a také v papírenském průmyslu.\n\nRod blahovičník má více než 800 druhů a množství poddruhů a různých kultivarů. Na světě se mu málo dřevin může v tomto směru vyrovnat.\n\n"}
{"id": "949190", "url": "https://cs.wikipedia.org/wiki?curid=949190", "title": "Prokopské údolí (Český ráj)", "text": "Prokopské údolí (Český ráj)\n\nProkopské údolí je asi 1,5 km dlouhé údolí v Českém ráji. Táhne se od Bílého rybníka pod hradem Kost k obci Libošovice. Protéká jím meandrující říčka Klenice. Údolí nepřímo navazuje na známý Plakánek.\n\nÚdolí je kaňonovitého tvaru a místy jej lemují pískovcové skalní bloky. Protékající Klenice zde pak místy tvoří mokřady, díky kterým zde roste rozmanitá flóra a fauna. Typický pro zdejší údolí jsou upolín evropský, prstnatec májový a vranec jedlový, z fauny zde pak najdeme především bezobratlí, z obratlovců zejména čolka horského, skokana štíhlého, ve skalách žije řada netopýrů a ze zástupců ptačí říše zde žijí poštolka obecná, konipas horský a krkavec velký.\n\n"}
{"id": "949194", "url": "https://cs.wikipedia.org/wiki?curid=949194", "title": "Římskokatolická farnost Žim", "text": "Římskokatolická farnost Žim\n\nŘímskokatolická farnost Žim (lat. \"Schima\") je územní společenství římských katolíků v Žimu a okolí. Organizačně spadá do teplického vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nJiž v roce 1384 byla v místě plebánie. Fara byla obnovena roku 1673 nebo roku 1699. Od roku 1742 jsou vedeny matriky.\n\nZ důvodu efektivity duchovní správy byl vytvořen \"farní obvod\" (kolatura) farnosti-arciděkanství Bílina, jehož součástí je i farnost Žim, která je tak spravována \"excurrendo\".\n\nŘímskokatolická farnost Žim\n\n"}
{"id": "949200", "url": "https://cs.wikipedia.org/wiki?curid=949200", "title": "Strach má velké oči", "text": "Strach má velké oči\n\nStrach má velké oči je československá pohádka z roku 1980 režírovaná Pavlem Krausem.\n\nLesněnka je v lese a dostane se do chýše ježibaby Magi a loupežníka Bujóna. Ježibaba nabídne Lesněnce houbovou polévku, po které Lesněnka ztratí paměť. Ježibaba Lesněnku začaruje tak, aby v ní v noci byla víla, která tančí po lese, a ve dne, aby uklízela jejich chýši. Lesněnku chce zachránit Divobij, který se dostane až do chýše ježibaby Magi. Ta mu nabídne račí polévku, po jejíž snědení Divobij začne chodit pozpátku. Pak Divobije začaruje do strašidla. Lesněnku se vydá zachránit Chytrolín, který také dojde až do chýše. Ježibaba Magi mu nabídne želví polévku, která Chytrolína zpomalí. Také Chytrolín je pak začarován do strašidla.\n\nLesněnku chce zachránit i drvoštěp Filip, a tak se vydá do lesa. V lese potká dědu, který mu vypráví o tom, že přišel o svůj kouzelný flašinet a Filipovi od něj dá kliku. Filip také skončí v chýši ježibaby Magi. Magi mu nabízí různé polévky, ale Lesněnka, která v tu dobu uklízí chýši, mu naznačuje, že si ty polévky nemá dávat. To rozzlobí loupežníka Bujóna, která si chce dát zabijačkovou polévku a začne se s Filipem prát. Bujón vyhraje, ale Filip má poslední přání, zahrát si na flašinet. Bujón souhlasí a Filip najde dědův flašinet, ke kterému má v kapse kliku. Začne na flašinet hrát, což všechny ostatní v chýši donutí tancovat. Magi i Bujón už jsou unavení z tance, takže Filipovi slíbí, že všechny tři začarované lidi odčarují.\n\nNejprve odčarují Divobije. Potom odčarují Chytrolína, který po Filipovi chce, aby, kdyby viděl nádhernou dívku, ji za ním poslal do města. Nakonec odčarují i Lesněnku. Lesněnka Filipovi navrhne, že by se mohli vzít.\n\nDo chýše vtrhne Lesněnčin otec a děda. Když zjistít, co se stalo, souhlasí s tím, aby se Lesněnka za Filipa provdala. Děda spravuje flašinet, protože z něj slyší nějaké divné zvuky, ale Filip mu ukáže, že ty zvuky nevydává flašinet, ale unavená ježibaba a loupežník. Loupežník a ježibaba jsou odvedeni do žaláře a Filipovi je nabídnuto místo nadlesního s tím, že z chýše se udělá hájovna.\n\n"}
{"id": "949202", "url": "https://cs.wikipedia.org/wiki?curid=949202", "title": "LK-1", "text": "LK-1\n\nLK-1 byl první trolejbus zkonstruovaný a vyrobený v někdejším Sovětském svazu. První dva vozy vyjely do provozu v Moskvě 15. listopadu 1933. Zkratka v názvu neoznačovala výrobce, ale iniciály politika Lazara Kaganoviče.\nPodnětů ke konstrukci a výrobě trolejbusů bylo několik. Tramvaje, které byly ve velkých městech tehdejšího SSSR základem hromadné dopravy, už nestíhaly dopravovat cestující mezi rostoucími průmyslovými objekty a obytnými celky, stavěnými na okrajích měst. V centrech velkých měst byly stále ještě úzké ulice, nevhodné pro rozšiřování tramvajové dopravy. Automobilový průmysl té doby nebyl schopen vyrábět náročné strojírenské celky, jakými jsou motory a převodovky. Nedokonalé spalovací motory té doby byly navíc hlučné a produkovaly velké množství kouře a sazí. Proto bylo rozhodnuto zkonstruovat trolejbus, v té době již v západní Evropě vyráběný řadou firem. Z tehdejšího pohledu se jevil jako vozidlo výrazně jednodušší, než autobus, přitom srovnatelně pohyblivé.\nTrolejbusy LK-1 vznikaly v kooperaci několika, převážně moskevských podniků. Podvozek, tj. rám s nápravami, koly a odpružením pocházel z nákladního automobilu JA-3, vyráběného v té době Jaroslavským automobilovým závodem. Elektrickou výzbroj dodal moskevský elektrotechnický závod Dinamo (dnes Akciová elektrotechnická společnost Dinamo). Nedostupné trolejbusové komponenty vyrobil autoopravárenský závod AREMZ. Karoserii postavila továrna AMO (dnešní automobilka AMO – ZIL) a konečná montáž proběhla v podniku SVARZ (Sokolničeskij vagonoremontno – strojitelnyj zavod – Sokolnický závod na opravu a výrobu vagonů, v té době opravárenský závod moskevských tramvají). Základní projekt i výrobní dokumentaci vypracovali specialisté z NATI (Naučnyj avtotraktornyj institut – Výzkumný autotraktorový institut), nejvýznamnějšího vědecko-výzkumného centra automobilového a traktorového průmyslu.\n\nZákladem byl rám, svařený a snýtovaný z běžných válcovaných profilů. Zavěšení kol bylo závislé, odpružené. Karoserie trolejbusu měla na rozdíl od nákladních automobilů i autobusů delší přední převis. Na přední nápravu připadala větší hmotnost, než tomu bylo u nákladního automobilu JA-3, od kterého byl rám odvozen. Proto byly na předních kolech pneumatiky většího průměru (42 × 8 palců) oproti původním 40 × 8 palců. Na zadní nápravě s dvojmontáží zůstaly pneumatiky původního rozměru.\nKostra karoserie byla dřevěná, z jasanových a dubových přířezů. Následkem toho ve vlhkém počasí karoserie vrzala. Zvnějšku byla karoserie opláštěna milimetrovým ocelovým plechem, zevnitř překližkou. Použitá konstrukce odpovídala zvyklostem té doby, stejným způsobem se zhotovovaly karoserie autobusů i tramvají. Zhotovení, montáž i kompletace karoserie, při níž se počítalo s rukodělnou prací, představovala zhruba tři čtvrtiny pracnosti při výrobě celého trolejbusu. Přestože z dnešního pohledu vypadal interiér vozidla dosti primitivně, oproti dosavadním tramvajím představoval pro cestující značný pokrok. Obsaditelnost vozu byla 55 cestujících, z toho 37 sedících. Sedačky byly čalouněny umělou kůží, v opěradlech sedadel byla vestavěna poniklovaná madla pro stojící cestující. Okna byla rozměrnější ve srovnání s tramvajovými, devět oken bylo možné otevírat. Nad okny byly umístěny síťky na zavazadla. Večer bylo možné uvnitř rozsvítit deset lampiček. Vytápění v chladných dnech zajišťovaly tři elektrické kalorifery. K větrání byly určeny čtyři ventilátory ejektorového typu. Vstupní dveře byly dvoudílné, umístěné vzadu, otevírali si je sami cestující. Přední jednodílné výstupní dveře otevíral řidič.\nHnací náprava byla zadní, zděděná z automobilu JAG-3 včetně dvojité redukce. Mechanické brzdy působily pouze na zadní nápravu. Ruční brzda působila na kardanovou hřídel. Trolejbus poháněl kompaundní elektromotor DTB-60. Byl umístěn pod podlahou. S výkonem odpovídajícím 82 koňským silám dokázal rozjet trolejbus až na 55 km/h. Cestující oceňovali především rychlý rozjezd – soudobé autobusy měly motory o výkonech 40, 60 nebo 73 koňských sil. Motor byl napájen stejnosměrným proudem o napětí 550 až 600 V. Tyčové sběrače umístěné na střeše byly zakončeny kladkou. Kladky se otáčely několika tisíci otáčkami za minutu a rychle se opotřebovávaly. V provozu vydržely nejvýše osm až deset dní. Teprve o několik let později se podařilo vyvinout odolnější a spolehlivější sběrač s grafitovou kluznou botkou. Funkci napájení signalizovala řidiči trvale svítící kontrolka na palubní desce. Při jejím zhasnutí bylo nutné nasadit tyčový sběrač na trolej. K tomu měl řidič vzadu na voze žebřík, po kterém bylo možné vylézt na střechu. Konstrukce tyčových sběračů umožňovala vozidlu odchýlit se až dva metry do boku od ideální stopy.\n\nBěhem prvního roku výroby jezdilo v Moskvě třicet vozidel a v roce 1936 celkem 68. V roce 1934 vznikl také jediný prototyp tříosé verze LK-2. Byly vyrobeny také vylepšené dvouosé verze LK-4 a LK-5. Celkem bylo vyrobeno přibližně 100 kusů trolejbusů této řady. Jezdily mimo Moskvu také v trolejbusových provozech Leningradu, Kyjeva a Rostova na Donu.\nOd roku 1936 byly tyto trolejbusy nahrazovány propracovanějšími trolejbusy JaTB-1 a do konce třicátých let zmizely z ulic.\n\n"}
{"id": "949203", "url": "https://cs.wikipedia.org/wiki?curid=949203", "title": "Čtyřicítka na krku", "text": "Čtyřicítka na krku\n\nČtyřicítka na krku ( \"Flirting with Forty\") je americká romantická komedie z roku 2008 režírovaná Mikaelem Salomonem.\n\nČerstvě rozvedená čtyřicetiletá matka dvou dětí Jackie se rozhodne udělat si prázdniny na Havaji. Zde se seznámí s o několik let mladším instruktorem surfování Kylem. Jackie s Kyleem stráví noc, ale zamiluje se do něj. Snaží se, jak je to jde, létat na Havaj, aby Kylea mohla vidět, čímž si ale proti sobě poštve své děti, bývalého manžela i všechny přátele. I přes to vše se postupně Jackie naučí od Kylea užívat si života.\n\nNásledující herci nejsou zmínění v titulcích:\n\n"}
{"id": "949204", "url": "https://cs.wikipedia.org/wiki?curid=949204", "title": "Stanley Havili", "text": "Stanley Havili\n\nStanley Havili (* 14. listopadu 1987 v Salt Lake City, stát Utah) je hráč amerického fotbalu bez angažmá nastupující na pozici Fullbacka zv National Football League. Univerzitní fotbal hrál za University of Southern California, poté byl vybrán v sedmém kole Draftu NFL 2011 týmem Philadelphia Eagles.\n\nHaviliho rodiče Tevita a Elva jsou imigranti z Tongy, a sám Stanley pochází z osmi dětí. Nejprve navštěvoval školu East High v domovském Salt Lake City a po jednom roce přestoupil na Cottonwood High School ve městě Murray. Jako nováček utrpěl zranění ramene, jenže rodina neměla peníze na operaci a tak se jeho levé rameno nikdy plně neuzdravilo. To mu ale nezabránilo dosáhnout v závěrečné sezóně na 2 652 naběhaných yardů a 32 touchdownů.\n\nHavili přestoupil na University of Southern California, jenže hned ve třetím utkání proti University of Arizona si zlomil nohu a sezóna 2006 pro něj skončila. O rok později již nastoupil do všech třinácti zápasů a z 21 pokusů naběhal 134 yardů a 2 touchdowny, a kromě toho zachytil 34 přihrávek pro 248 yardů a 5 touchdownů. V podobných výkonech pokračoval i v sezónách 2008, 2009 a 2010, kdy byl zvolen kapitánem týmu. Univerzitní kariéru ukončil jako rekordman školy na pozici fullbacka v počtu zachycených přihrávek (114), celkem pak nastoupil do 52 zápasů (48 krát jako startujíc hráč) a v nich získal 1 799 yardů a 15 touchdownů.\n\nStanley Havili byl vybrán v sedmém kole Draftu NFL 2011 na 240. místě týmem Philadelphia Eagles a 4. července zde podepsal čtyřletou smlouvu. 2. září při finálním zužování kádru před startem NFL se nedostal do týmu a byl propuštěn, nicméně jako náhradník byl znovu podepsán o dva dny později. Na konci sezóny 2011, ve které nastoupil do patnácti zápasů a zaznamenal 22 naběhaných yardů, 43 zachycených a 1 touchdown, jeho kontrakt vypršel a stal se volným hráčem.\n\n28. března 2013 byl Havili vyměněn za defensive enda Cliftona Geatherse do týmu Indianapolis Colts, kde se stal startujícím fullbackem. Nastoupil celkem do třinácti zápasů (osmkrát jako startující hráč), naběhal 7 yardů a zachytil 18 přihrávek pro 128 yrdů a 1 touchdown. Od sezóny 2014 přešli Colts na systém se dvěma Tight endy a Havili už do hry nezasáhl. 4. listopadu 2014 byl propuštěn.\n\nHavili podepsal smlouvu se Seattle Seahawks 12. prosince 2014 jako náhradník, ale již 5. prosince byl propuštěn a následně ukončil kariéru.\n\n"}
{"id": "949207", "url": "https://cs.wikipedia.org/wiki?curid=949207", "title": "Tlumící podložka", "text": "Tlumící podložka\n\nTlumící podložka neboli beránek tlumí náraz jezdce při dopadu na sedlo, používá se při parkurovém skákání. Skládá se z tlumící podložky – gelové nebo látkové a je obšitá pravým nebo falešným beránkem.\n"}
{"id": "949208", "url": "https://cs.wikipedia.org/wiki?curid=949208", "title": "Live Rust", "text": "Live Rust\n\nLive Rust je koncertní album kanadského hudebníka Neila Younga, vydané v listopadu 1979 u vydavatelství Reprise Records. Nahráno bylo v různých městech ve Spojených státech amerických na podzim 1978. Ve většině písní je Young doprovázen skupinou Crazy Horse, několik jich však nahrál sám s akustickou kytarou a harmonikou, případně klavírem.\n\n"}
{"id": "949209", "url": "https://cs.wikipedia.org/wiki?curid=949209", "title": "Jan Birke", "text": "Jan Birke\n\nJan Birke (* 1. června 1969 Náchod) je český politik, od října 2013 poslanec Poslanecké sněmovny PČR, od roku 2012 zastupitel Královéhradeckého kraje, od roku 2010 starosta města Náchoda a mezi lety 2017 až 2018 místopředseda ČSSD.\n\nPůvodním povoláním je strojař, vystudoval SPŠ strojnickou v Novém Městě nad Metují. V letech 1993 až 1996 pracoval jako manažer americko-čínské společnosti se zaměřením na zabezpečení výroby a dodávky strategických surovin v Číně. V letech 2004 až 2005 působil na Ministerstvu pro místní rozvoj ČR a v letech 2005 až 2006 jako ředitel kabinetu předsedy vlády ČR Jiřího Paroubka.\n\nAngažuje se ve Smíšené česko čínské komoře vzájemné spolupráce jako místopředseda správní rady, dříve byl prezidentem komory (zvolen v roce 2013), později předsedou její dozorčí rady.\n\nJan Birke je ženatý (manželka Šárka) a má dvě dcery, Natálii a Adélu.\n\nDne 13. července 2015 začaly jeho vážné zdravotní komplikace, kdy se mu poprvé ucpala céva a Birke musel podstoupit urgentní operaci. To se znovu opakovalo o tři měsíce později, následovala dlouhá rekonvalescence. Jednou z příčin, jak sám přiznává, bylo dlouhodobé a silné kouření. Právě od těchto zdravotních komplikací Jan Birke s kouřením přestal. Musel se ale vzdát také kandidatury na hejtmana v čele kandidátky ČSSD v krajských volbách 2016, což oznámil v listopadu 2015.\n\nDo politiky se pokoušel vstoupit už v komunálních volbách v roce 1998, kdy kandidoval za ČSSD do Zastupitelstva města Náchoda, ale neuspěl. Do zastupitelstva se dostal až po komunálních volbách v roce 2002. Mandát zastupitele města pak obhájil v komunálních volbách v roce 2006 a v komunálních volbách v roce 2010. Následně byl v listopadu 2010 zvolen také starostou města Náchoda.\n\nOd roku 2011 do listopadu 2013 byl také Předsedou klubu starostů a primátorů za ČSSD.\n\nDo vyšší politiky se pokoušel dostat při krajských volbách v roce 2000, kdy kandidoval za ČSSD do Zastupitelstva Královéhradeckého kraje, ale neuspěl. Podařilo se mu to až v krajských volbách v roce 2012 a stal se tak zastupitelem Královéhradeckého kraje. V krajských volbách v roce 2016 mandát krajského zastupitele obhájil. Na kandidátce byl původně na 12. místě, ale vlivem preferenčních hlasů skončil nakonec druhý.\n\nKandidoval také ve volbách do Poslanecké sněmovny PČR v roce 2002 za ČSSD, ale neuspěl. O více než deset let později ve volbách do Poslanecké sněmovny PČR v roce 2013 kandidoval opět za ČSSD, a to ze čtvrtého místa v Královéhradeckém kraji a byl zvolen. Získal 5 456 preferenčních hlasů a předskočil tak lídryni kandidátky Hanu Orgoníkovou, která se tak do Sněmovny vůbec nedostala.\n\nV Poslanecké sněmovně PČR je také členem Hospodářského výboru, členem a ověřovatelem Volebního výboru a členem Podvýboru pro dopravu.\n\nAktivní je také ve sněmovních vyšetřovacích komisích, původně byl členem, později předsedou Vyšetřovací komise pro vyšetření závažných pochybení, která se stala při přípravě a realizaci stavby dálnice D47.\n\nV komunálních volbách v roce 2014 obhájil post zastupitele města Náchoda, když vedl kandidátku ČSSD. Vzhledem k tomu, že ČSSD volby ve městě s výrazným náskokem vyhrála (42,99 % hlasů, 13 mandátů), byl Jan Birke dne 10. listopadu 2014 zvolen starostou města Náchoda pro druhé funkční období.\n\nJako starosta Náchoda se od roku 2012 velmi aktivně zapojoval do protestů a snah o zastavení záměrů ministerstva životního prostředí na průzkum oblasti ve věci případné těžby břidlicových plynů. Byl jednou z vůdčích osobností tohoto protestu, ve kterém se podařilo sjednotit dotčené obce a záměr ministerstva nakonec zvrátit.\n\nJan Birke je známý svým aktivním řešením dopravní situace v Náchodě, kde se mu podařilo díky koordinaci s investicemi státu zrealizovat celou řadu projektů. Ve městě vyrostly nové kruhové křižovatky, průtah Plhovskou ulicí, nové autobusové nádraží, kompletní rekonstrukce mezinárodní komunikace do Polska a další stavby.  \n\nJe odborným mluvčím ČSSD pro oblast dopravy, ke které se aktivně vyjadřuje také v médiích. Dne 10. března 2017 byl na 39. sjezdu ČSSD v Brně zvolen místopředsedou strany. Hlas mu dalo 486 delegátů. Funkci zastával do února 2018.\n\nVe volbách do Poslanecké sněmovny PČR v roce 2017 byl lídrem ČSSD v Královéhradeckém kraji. Získal 1 660 preferenčních hlasů a obhájil tak mandát poslance. V komunálních volbách v roce 2018 obhájil mandát zastupitele města Náchod, když vedl místní kandidátku ČSSD.\n"}
{"id": "949211", "url": "https://cs.wikipedia.org/wiki?curid=949211", "title": "Freedom (album, Neil Young)", "text": "Freedom (album, Neil Young)\n\nFreedom je osmnácté studiové album kanadského hudebníka Neila Younga, vydané v říjnu 1989 u vydavatelství Reprise Records. Nahráváno bylo v různých studiích od července 1988 do července 1989 a produkoval jej Young spolu s Nikem Bolasem.\n\nAutorem všech skladeb je Neil Young, pokud není ubedeno jinak.\n"}
{"id": "949213", "url": "https://cs.wikipedia.org/wiki?curid=949213", "title": "Horodyšče", "text": "Horodyšče\n\nHorodyšče (; – \"Gorodišče\") je město v Čerkaské oblasti na Ukrajině. Leží na řece Vilšance, přítoku Dněpru, ve vzdálenosti 62 kilometrů na jihozápad od Čerkas, správního střediska celé oblasti. V roce 2011 žilo v Horodyšči přes čtrnáct tisíc obyvatel.\n\n"}
{"id": "949215", "url": "https://cs.wikipedia.org/wiki?curid=949215", "title": "Gorodišče", "text": "Gorodišče\n\nGorodišče může být:\n\n"}
{"id": "949222", "url": "https://cs.wikipedia.org/wiki?curid=949222", "title": "Katedra (biskupský stolec)", "text": "Katedra (biskupský stolec)\n\nKatedra neboli biskupský stolec či biskupský trůn je sedadlo na vyvýšeném místě v katedrále, na němž sedí biskup (místní ordinář). Má opěrku pro záda i horní končetiny. Původně byla umisťována za hlavním oltářem, od gotiky zpravidla na evangelní straně kněžiště.\n\n"}
{"id": "949227", "url": "https://cs.wikipedia.org/wiki?curid=949227", "title": "První soukromé jazykové gymnázium v Hradci Králové", "text": "První soukromé jazykové gymnázium v Hradci Králové\n\nPrvní soukromé jazykové gymnázium v Hradci Králové (známo též jako PSJG, 1. SJG) je královéhradecké gymnázium. Sídlí v Hradci Králové na Slezském Předměstí.\n\nVe škole je hlavním povinným jazykem angličtina, druhým povinným jazykem může být němčina, španělština, francouzština, čínština nebo ruština. Mezi nepovinné jazyky pak patří ještě italština, japonština, arabština, čínština, latina nebo znakový jazyk.\n\n"}
{"id": "949228", "url": "https://cs.wikipedia.org/wiki?curid=949228", "title": "Prairie Wind", "text": "Prairie Wind\n\nPrairie Wind je dvacátésedmé studiové album kanadského hudebníka Neila Younga, vydané v září 2005 u vydavatelství Reprise Records. Nahráno bylo během března toho roku a o produkci se staral Young spolu se svým dlouholetým spoluhráčem Benem Keithem.\n\nAutorem všech skladeb je Neil Young.\n"}
{"id": "949230", "url": "https://cs.wikipedia.org/wiki?curid=949230", "title": "Mezinárodní komise pro zmizelé osoby", "text": "Mezinárodní komise pro zmizelé osoby\n\nMezinárodní komise pro zmizelé osoby (The International Commission on Missing Persons - ICMP) je mezivládní organizace, která se zabývá problematikou osob zmizelých v důsledku ozbrojených konfliktů, porušování lidských práv a přírodních katastrof. Byla založena v roce 1996, sídlí v Sarajevu a pomáhá vládám při exhumaci masových hrobů a při identifikaci DNA pohřešovaných osob, poskytuje podporu pro rodinám pohřešovaných osob a pomáhá při vytváření strategií pátrání po pohřešovaných osobách.\n\nICMP poskytla (do listopadu 2012) asistenci vládám při hledání a identifikaci více než 18 tisíc zmizelých osob na celém světě. Na západním Balkánu ICMP pomohla vyřešit více než 70 % případů z celkového počtu asi 40 tisíc osob, které zmizely v průběhu konfliktů na území bývalé Jugoslávie. Organizaci podporuje kromě mnoha jiných také vláda České republiky.\n\n"}
{"id": "949232", "url": "https://cs.wikipedia.org/wiki?curid=949232", "title": "Bezpečnostně ohodnocený operační systém", "text": "Bezpečnostně ohodnocený operační systém\n\nBezpečnostně ohodnocený operační systém () je v informatice označení operačního systému, který získal certifikaci od externí organizace provádějící bezpečnostní audit, například certifikace B2 nebo A1 CSC-STD-001-83 Vyhodnocovacího kriteria důvěryhodného počítačového systému ministerstva obrany (USA) nebo Certifikaci obecného kritéria (CC).\n\nCertifikáty nepotvrzují „spolehlivost“ IT produktu žádnou organizací, která uznává nebo vydává daný certifikát. Certifikát reprezentuje úspěšné splnění ověřovacích testů, díky kterým produkt splňuje požadavky CC na které byl vyhodnocován/testován.\n\nJe třeba si uvědomit, že certifikace se vztahuje pouze na patřičnou konfiguraci systému běžící na konkrétní hardwarové\nsestavě, certifikát platí pouze pro tuto specifickou konfiguraci a nevztahuje se už na stejný software, pokud jakýkoliv aspekt instalace je v jakémkoliv smyslu odlišný. Tyto scénáře jsou často velmi omezené v porovnání s normálním prostředím, ve kterém počítačové operační systémy běžně fungují.\n\nTrusted Solaris je verze Solaris Unixového operačního systému zaměřená na bezpečnost. S primárním zaměřením na vládní výpočetní sektor, Trusted Solaris přidává detailní audity všech úloh, modulární (PAM) autentizaci, povinnou kontrolu přístupových práv, podporu dalších fyzických autentizačních zařízení a detailní řízení přístupu (FGAC). \n\nTrusted Solaris až po verzi 8 má Common Criteria certifikát. Viz a , Trusted Solaris verze 8 dostala certifikační úroveň EAL4 posílenou několika ochrannými profily. Pro vysvětlení úrovní EAL, viz .\n\nBAE Systems' STOP verze 6.0.E dostala EAL4+ v dubnu 2004 a verze 6.1.E dostala EAL5+ certifikaci v březnu 2005. STOP verze 6.4 U4 dostala EAL5+ certifikaci v červenci 2008. Verze STOP předcházející verzi STOP 6 měly certifikaci B3 pod TCSEC. Zatímco STOP 6 je binárně kompatibilní s Linuxem, není odvozen od Linuxového jádra.\n\nRed Hat Enterprise Linux 5 dosáhl EAL4+ v červnu 2007.\n\nRed Hat Enterprise Linux 6 dosáhl EAL4+ v říjnu 2012.\n\nSUSE Linux Enterprise Server 9 od Novellu běžící na IBM eServeru byl certifikován na CAPPEAL4+ v únoru 2005.\n\nNásledující verze Microsoft Windows dostaly EAL 4 posílený o ALC_FLR.3 certifikaci:\n\n\n\nApple Mac OS X a Mac OS X Server ve verzi 10.3.6 obojí s nainstalovaným Common Criteria Tools balíkem byly certifikované jako CAPP/EAL v lednu 2005.\n\nApple Mac OS X a Mac OS X Server v poslední verzi 10.4.6 ještě nebyly plně vyhodnocené, ale balík Common Criteria Tools je k dispozici.\n\nGemini Multiprocessing Secure Operating System je TCSEC A1 systém běžící na COTS hardwaru s procesorem typu x86.\n\nCC B1/B3 systém původně firmy Digital Equipment Corporation (DEC), později Compaq, dnes Hewlett-Packard.\n\nINTEGRITY-178B real-time operační systém firmy Green Hills Software byl certifikován na CC EAL6+ v září 2008. Běžící na embedded verzi PowerPC procesoru na kartě Compact PCI.\n\n"}
{"id": "949238", "url": "https://cs.wikipedia.org/wiki?curid=949238", "title": "Gabriel Antonín Španělský", "text": "Gabriel Antonín Španělský\n\nGabriel Antonín Bourbonský (12. května 1752, Palác Portici, Neapol – 23. listopadu 1788, San Lorenzo de El Escorial) byl španělský infant, syn krále Karla III. a královny Marie Amálie Saské\n\nNarodil se v paláci v Portici v Neapoli. Jeho celé jméno znělo \"Gabriel Antonín František Xavier Jan Nepomuk Josef Serafín Paskal Salvátor\". Byl čtvrtým synem svých rodičů.\n\nZe všech Karlových synů byl Gabriel nejinteligentnější a nejpracovitější. Byl velmi vzdělaný, překládal Sallustia a byl mecenášem umění. Jeho učitelem hudby byl Antonio Soler, který pro svého obzvláště nadaného žáka složil několik sonát na cembalo.\n\nGabriel prožil dětství v Neapoli. V sedmi letech se spolu s rodiči a sourozenci přestěhoval do Madridu, protože Gabrielův strýc Ferdinand VI. zemřel bezdětný a otec Karel se stal španělským králem. V Neapoli zanechali dva Gabrielovi starší bratry, infanta Filipa a Ferdinanda, který se stal po otci králem v Neapoli a na Sicílii.\n\nAž do roku 1771 byl Gabriel třetí v následnictví na španělský trůn, protože jeho bratr Karel neměl s manželkou Marií Luisou do té doby žádné děti. V témže roce začal z jeho popudu Juan de Villanueva se stavbou tvz. Casita del infante.\n\nV roce 1785 Henrique de Meneses dohodl Gabrielův sňatek s portugalskou infantkou Marianou Viktorií, dcerou královny Marie I. a krále Petra III. Svatba se v zastoupení konala 12. dubna 1785 v Lisabonu, poprvé se manželé setkali 23. května v Aranjuez. Měli spolu celkem tři děti, ale pouze nejstarší syn se dožil dospělosti, infant Petr Karel, který byl později svou babičkou Marií I. jmenován také infantem portugalským a po smrti rodičů žil na jejím dvoře v Lisabonu.\n\nV době narození nejmladšího dítěte byli Gabriel a Marianou v El Escorialu. Zde se Mariana nakazila neštovicemi a krátce po porodu zemřela. Nejmladší dítě ji nasledovalo o týden později. O čtrnáct dní později zemřel na neštovice ve třiceti šesti letech také infant Gabriel.\n\n"}
{"id": "949239", "url": "https://cs.wikipedia.org/wiki?curid=949239", "title": "Atlantská nížina", "text": "Atlantská nížina\n\nAtlantská nížina () je rozsáhlá pobřežní nížina na východním a jihovýchodním okraji Spojených států amerických. Úzký pás nížiny se rozkládá od mysu Cape Cod, přes New York, na poloostrov Floridu a dále podél Mexického zálivu až k řece Rio Grande na hranicích s Mexikem. Na tomto úseku severoamerického pobřeží dosahuje Atlantská nížina délky 3 500 kilometrů. Na území Mexika pak dále ještě pokračuje v délce 1 600 kilometrů až na poloostrov Yucatán. S výjimkou poloostrova Floridy a nížiny řeky Mississippi je šířka pobřežního nížinného pásu 200 až 300 kilometrů. Atlantská nížiny leží ve státech: Massachusetts, New York, New Jersey, Delaware, Maryland, District of Columbia, Virginia, Severní Karolína, Jižní Karolína, Georgia, Florida, Alabama, Mississippi, Louisiana, Arkansas a Texas. Pobřežní nížinu tvoří sedimentární horniny, má mírné a vlhké oceánské podnebí. Díky vysoké hladině spodní vody je intenzivně zemědělsky využívaná, značnou část rozlohy zaujímají bažiny, v estuárech řek je brakická voda.\n\nV širším smyslu\nje součástí Atlantské nížiny také kontinentální šelf. Například v případě západní Floridy je kontinentální šelf rozsáhlejší než samotný poloostrov.\n\nNížinu tvoří sedimenty, které se na okraji kontinentu ukládají již od křídy. Jejich hloubka je od několika desítek metrů až po několik kilometrů. Sedimenty tvořící nížinu v oblasti New Jersey sahají do hloubky více než 5 kilometrů, v oblasti Floridy 3,5 km, při pobřeží Mexického zálivu až 9 km. Podloží sedimentů obvykle tvoří metamorfované a vulkanické horniny z období prekambria až prvohor.\n\n\nTato část Atlantské nížiny se rozkládá od severního počátku na mysu Cape Cod po řeku Neuse River v Severní Karolíně. Náleží sem ostrov Long Island i s městem New York nebo nejhlubší zátoka Atlantské nížiny Chesapeake Bay u města Washington. Mimo městská sídla rostou borové lesy, nachází se zde řada bažin, při pobřeží jsou slané marše.\n\nOblast se rozkládá od ústí řeky Neuse do Atlantiku v Severní Karolíně až po Jacksonville Beach na Floridě.\nOstrovní oblast se liší od zálivového pobřeží menší záplavovou oblastí a méně výraznými estuárii. Chybí pobřežní bariéry, nachází se zde řada ostrovů. Ty jsou obvykle rovnoběžné s pobřežím a oddělené průlivy, lagunami a maršemi.\n\n"}
{"id": "949240", "url": "https://cs.wikipedia.org/wiki?curid=949240", "title": "The Marshall Mathers LP 2", "text": "The Marshall Mathers LP 2\n\nThe Marshall Mathers LP 2 je osmé studiové album amerického rappera Eminema. Bylo vydáno 5. listopadu 2013 u nahrávacích společností Shady Records, Aftermath Entertainment a Interscope Records. Eminem názvem navazuje na velmi úspěšné album \"The Marshall Mathers LP\", které bylo vydáno v roce 2000 a celosvětově se ho prodalo dvacet milionů kusů. Z alba pochází hit \"The Monster\" (ft. Rihanna), který se vyšplhal na první příčku v USA i řadě dalších zemí.\n\nNa 57. předávání hudebních cen Grammy, konaném v únoru 2015, vyhrál Eminem dvě ceny, a to za nejlepší rapové album (\"The Marshall Mathers LP 2\") a za nejlepší rap / zpěv spolupráci (píseň \"The Monster\", s Rihannou).\n\nPráce na albu začaly v květnu 2012. Eminem se o něm poprvé zmínil 24. května v rádiu Hot 97. V červnu poté potvrdil spolupráci s producentem Dr. Dre. V únoru 2013 Eminemův manažer Paul Rosenberg oznámil, že album bude vydáno někdy po Memorial Day, který spadá na květen.\n\nEminem během nahrávání alba spolupracoval na soundtracku ke hře \"\". Pro soundtrack nahrál několik písní, ale nakonec vybral jen píseň \"Survival\", kterou několikrát předělával než s ní byl spokojen. Píseň se nakonec objevila i jako singl k albu.\n\nNa produkci alba se podíleli: Aalias, Alex da Kid, Cardiak, DJ Khalil, Dr. Dre, DVLP, Emile, Eminem, Filthy, Frank Dukes, Frequency, Luis Resto, M-Phazes, Rick Rubin, S1, Sid Roams, StreetRunner. Přičemž Rick Rubin a Dr. Dre byli i výkonnými producenty alba.\n\nJako hostující umělci byli přizváni Skylar Grey, Rihanna, Kendrick Lamar, Nate Ruess (ze skupiny fun.) a Sia. V červenci 2012 rapper 50 Cent tvrdil, že spolupracoval na albu a bude hostem na singlu, nakonec se však na albu neobjevil vůbec.\n\nPrvní písní alba je \"Bad Guy\", jejíž refrén zpívá Sarah Jaffe (jako uncredited). Z textu lze pochopit, že píseň je o mladším bratrovi Stana (z písně \"Stan\"), který byl ještě větším fanouškem Eminema než jeho starší bratr, nyní vyrostl a chce pomstu za osud svého bratra. Jde tedy o sequel k písni \"Stan\" z alba \"The Marshall Mathers LP\".\n\nV písni \"Rhyme or Reason\" rapuje o svém postavení v hip hopu a o své vášni pro hip hopovou kulturu. Také shrnuje svou roli ve vývoji žánru. V několika verších také kritizuje svého otce, což se objevuje i v dalších písních na albu. Současně v písni často odkazuje na film \"Star Wars\" a také rapuje hlasem postavy Yoda. V neposlední řadě si predikoval velmi úspěšný prodej alba.\n\nV písni \"Survival\", refrén (také uncredited) zpívá Liz Rodriguez. Text je o návratu Eminema na vrchol. Píseň \"Berzerk\", kterou produkoval hip hopový veterán rick Rubin je pokusem o návrat ke kořenům hip hopu a oslavě tzv. staré školy (tedy hip hopu z konce 80. let 20. století). Na písni \"Rap God\" se označuje za rapového boha, tvrdí, že je nejlepším rapperem všech dob, ale také oceňuje další umělce a jejich dopad na hip hop.\n\nV písni \"So Much Better\" se svěřuje, že stále nedokáže najít pravou lásku. Sděluje, že jeho láska života ho podvedla s umělci jako jsou Dr. Dre, Drake a Lupe Fiasco. V písni \"The Monster\" bojuje se svým vnitřním démonem a snaží se vypořádat s dopady slávy, refrén zpívá Rihanna. V písni \"Stronger Than I Was\" hovoří o svém zlomeném srdci. Tuto píseň Eminem více zpívá než rapuje, podobně jako ve své starší písni \"Hailie's Song\".\n\nV písních \"Legacy\" a \"Brainless\" se vrací ke svému tradičním tématu, kdy rapuje o tom, jak byl v dětství šikanován.\n\nV písni \"Headlights\" se Eminem pokouší omluvit své matce Debbie za vše zlé, co o ní v minulosti řekl. V textu říká, že jí odpouští a že jí stále miluje. Také se omlouvá za píseň \"Cleanin' Out My Closet\", ve které si přál trvalé odloučení a muka pro svou matku, jíž vinil za těžké dětství a užívání léků na předpis. V textu k \"Headlights\" se zařekl, že píseň \"Cleanin' Out My Closet\" již nikdy nebude hrát.\n\nEminem také tradičně parodoval či slovně napadal popové hvězdy, nyní však v textu písně \"Evil Twin\" ukazuje, že již ho tento postup neuspokojuje a výpady ho nudí. V průběhu písně se ke slovu snaží dostat Eminemovo „zlé dvojče“ Slim Shady, který by velmi rád rozpoutal novou vlnu sporů s jinými umělci, ale Eminem ho potlačí.\n\nPrvním singlem byla píseň \"Berzerk\", která debutovala na 3. příčce v Billboard Hot 100. O první týden prodeje se v USA prodalo 362 000 ks singlu. Celkem jeho prodej překročil milion kusů, a tím byl certifikován jako platinový. V Česku se singl umístil na 41. příčce v žebříčku IFPI Radio Top100.\n\nDruhý singl \"Survival\" byl zveřejněn v říjnu 2013. Singl, který byl stvořen pro soundtrack ke hře \"Call of Duty: Ghosts\" se umístil na 16. příčce v US žebříčku.\n\nTřetí singl \"Rap God\" byl vydán také v říjnu 2013. Píseň debutovala na 7. příčce US žebříčku.\n\nČtvrtým singlem byla zvolena píseň \"The Monster\" (ft. Rihanna). Zveřejněn byl 29. října 2013. Píseň debutovala na 3. příčce a postupně se vyšplhala na první. V Česku se singl umístil na 9. příčce v žebříčku IFPI Radio Top100.\n\nV týdnu po 4. listopadu 2013 se v hitparádě Billboard Hot 100 nacházely čtyři singly do dvacátého místa, a to písně \"The Monster\" (3. příčka), \"Berzerk\" (15. příčka), \"Survival\" (16. příčka) a \"Rap God\" (17. příčka). Eminem tím dosáhl rekordu v kategorii sólový umělec, více jich měli v Top 20 již jen The Beatles v roce 1964.\n\nV únoru 2014 byl vydán pátý singl \"Headlights\" (ft. Nate Ruess). Píseň se umístila na 72. příčce v americkém žebříčku.\n\nOdhad o výši prodeje v USA v prvním týdnu byl zveřejněn 6. listopadu a hovořil o 700 000 až 750 000 prodaných kusech. Nakonec se v první týden prodeje v USA prodalo 793 000 kusů a tím debutovalo na první příčce žebříčku Billboard 200. V druhý týden se prodalo dalších 210 000 ks, čím album překročilo prodej jednoho milionu kusů a získalo certifikaci platinová deska. Ve třetí týden se prodalo 120 000 kusů. Na první pozici žebříčku Billboard 200 se udrželo po čtyři týdny. Do konce roku 2013 se prodalo 1 727 000 kusů. Celkem se v USA prodalo 2 203 000 kusů alba.\n\nVe Spojeném království se v první týden prodalo 143 000 kusů.\n\nDle credits:\n\n"}
{"id": "949246", "url": "https://cs.wikipedia.org/wiki?curid=949246", "title": "Podalirie", "text": "Podalirie\n\nPodalirie (\"Podalyria\") je rod rostlin z čeledi bobovité. Jsou to keře s jednoduchými listy a bílými až purpurovými květy, rostoucí v počtu asi 25 druhů v Jižní Africe. Některé druhy jsou v teplých oblastech světa pěstovány jako okrasné rostliny.\n\nPodalirie jsou hedvábně chlupaté až vlnaté keře s jednoduchými čárkovitými až okrouhlými listy. Listy bývají na rubu i na líci plstnaté. Květy jsou úžlabní, většinou jednotlivé nebo po dvou, purpurové, růžové nebo bílé. Kalich je zvonkovitý, vlnatý, kališní cípy jsou nestejné a delší než kališní trubka. Pavéza je podlouhle obvejčitá až téměř okrouhlá, nehetnatá, často na vrcholu vykrojená, křídla jsou podlouhlá, vejčitá nebo oválná, člunek je tupý, kratší než křídla, obvykle naspodu vypouklý a na vrchní straně rovný. Tyčinek je 10 a jsou volné nebo na bázi nitkami srostlé. Nitky bývají na bázi zploštělé. Semeník je přisedlý, hustě vlnatý a obsahuje 6 až 18 vajíček. Čnělka je nitkovitá, zakončená hlavatou bliznou. Lusky jsou vejcovité až podlouhlé, s kožovitými chlopněmi. Semena mají dužnatý míšek.\n\nRod podalirie zahrnuje asi 25 druhů. Je rozšířen pouze v Jižní Africe, zejména na jihozápadě Západního Kapska a v Natalu.\n\nKvěty \"Podalyria calyptrata\" jsou navštěvovány zejména včelami, motýli a pestřenkami. Rozličnými druhy hmyzu jsou opylovány i květy \"P. sericea\".\n\nListy i semena druhů \"Podalyria buxifolia\", \"P. calyptrata\" a \"P. sericea\" obsahují lupanin, který jinak nebyl u jiných zástupců tribu \"Podalyrieae\" zjištěn.\n\nSemena mnohých druhů chřestí v suchých plodech podobně jako semena chřestnatce (\"Crotalaria\").\n\nNěkteré druhy tohoto rodu se pěstují v klimaticky příhodných oblastech světa jako okrasné rostliny. \"Podalyria calyptrata\" má velmi vonné květy a v plném květu připomíná šeřík. Je pěstována např. v Kalifornii. Dalším okrasným druhem je \"Podalyria sericea\" s hedvábně vlnatými listy.\n\n"}
{"id": "949249", "url": "https://cs.wikipedia.org/wiki?curid=949249", "title": "Michal Huvar", "text": "Michal Huvar\n\nMichal Huvar (* 13. února 1960 v Hustopečích) je český spisovatel, publicista, nakladatel, cestovatel, filmař. V roce 1997 založil nakladatelství Carpe diem, později i vydavatelství (2006) a filmovou společnost (2005). Nejpopulárnější část jeho literárního díla představují knihy o českých písničkářích: Pavlu Žalmanovi Lohonkovi a Karlu Krylovi. Filmové záznamy koncertních vystoupení zahraničních i tuzemských umělců promítají kina a vysílají televize. Ve sféře cestovatelství fotografuje a natáčí na místech ve stopách Hanzelky a Zikmunda (Afrikou na dohled, 1997) a cestopisů Karla Čapka (film Obrázky z Holandska, 2012). \n\nPo absolvování ZŠ v Brumovicích (1966–1971) a v Kobylí na Moravě (1971–1975) vystudoval Střední průmyslovou školu železniční v Břeclavi (maturita 1979). Dále byl krátce na Stavební fakultě Českého vysokého učení technického v Brně (1979–1980), poté pomocný dělník (1980). V letech 1980–1985 vystudoval Pedagogickou fakultu Masarykovy univerzity v Brně, obor Učitelství všeobecně vzdělávacích předmětů, 5.–12. ročník (český jazyk a literatura–občanská nauka); titul Mgr. \n\nV září 1985 učil na ZŠ ve Velkých Pavlovicích, pak rok v rámci vojenské služby ve Valašském Meziříčí na středním vojenském učilišti. Po návratu z vojny působil 1986–87 na ZŠ v Kloboukách u Brna, v letech 1987–1993 byl středoškolským učitelem na Gymnáziu v Břeclavi a od 17. 4. do 24. 6. 2002, následně od 3. 3. 2008 do 30. 6. 2009 na Gymnáziu ve Velkých Pavlovicích. Od roku 1993 je ve svobodném povolání, nejprve jako žurnalista a fotograf (spolupráce s předními deníky a časopisy, na 1250 příspěvků ve více než 50 médiích), později jako nakladatel, vydavatel (knižní nakladatelství Carpe diem založeno 1997, hudební vydavatelství Carpe Diem Records v roce 2006) a filmový dokumentarista a producent (2005 zakládá filmovou společnost Carpe Diem). Dokumentární filmy odvysílala TV Noe, STV2, koncerty ČT Art. Sám je autorem 6 knih a editorem více než 390 knižních titulů.\n\nK filmu, scénářům, kameře a režii, ho přivedly knihy a k nim speciálně natáčené a na DVD vydávané přílohy, ponejvíce adaptace knih a záznamy hudebních produkcí. Nezřídka se na nich podílel i jako kameraman. Spolupracoval s řadou osobností uměleckého světa \"/Jana Paulová\", \"Vladimír Merta, Miroslav Kovářík, Jana Štvrtecká, Bob Frídl, Gabriela Vránová, František Derfler, Ladislav Chudík, Jiří Lábus, Ladislav Lakomý, Miroslav Moravec\", \"Slávek Janoušek, Pepa Nos, Pavel J. Ryba, Karel Šůcha, Iva Bittová, Damien Riba (FRA), Dean Brown (USA), Suzanne Vega (USA), Dominic Miller (GB), Gerald Clark (JAR), Sarah Tolar (USA), Michael Kocáb, Michal Pavlíček aj./\"\n\n\n\n"}
{"id": "949254", "url": "https://cs.wikipedia.org/wiki?curid=949254", "title": "Tomašica (Bosna a Hercegovina)", "text": "Tomašica (Bosna a Hercegovina)\n\nTomašica je vesnice na severu Bosny a Hercegoviny, nedaleko města Prijedor v Republice srbské.\n\nMasový hrob byl objeven v září 2013, kdy byly zahájeny rovněž i exhumace. K objevu hrobu dovedly vyšetřovatele informace od několika Srbů, kteří o něm uvědomili příslušné orgány. Na ploše 3 tisíce metrů čtverečních má být pohřbeno až tisíc obětí zastřelených srbskými nacionalisty. Oběti mají být muslimové a Chorvati z vesnic z okolí Prijedoru. \n\nDo té doby byl hrob skyt násypy zeminy. Za několik měsíců byla nalezena těla více než 430 lidí. Hrob vznikl nejspíše v roce 1992 a oběťmi byli Chorvati a Bosňáci z nedalekého zajateckého tábora.\n\n"}
{"id": "949275", "url": "https://cs.wikipedia.org/wiki?curid=949275", "title": "Cage", "text": "Cage\n\nPříjmení Cage nosí více různých osob:\n\n\n"}
{"id": "949287", "url": "https://cs.wikipedia.org/wiki?curid=949287", "title": "Joe Stefko", "text": "Joe Stefko\n\nJoe Stefko je americký rockový bubeník. V letech 1976−1977 byl členem doprovodné skupiny Johna Calea, ale odešel od něj poté, co Cale na jevišti rozsekal kuře sekáčkem na maso. V letech 1976−1977 působil ve skupině Meat Loafa. Rovněž hrál s obnovenou skupinou The Turtles. Během své kariéry spolupracoval i s dalšími hudebníky, mezi které patří Bonnie Tyler a Jim Steinman. Je vegetarián.\n\nPozději založil nakladatelství Charnel House věnující se vydávání limitovaných edic starých knih.\n\n"}
{"id": "949289", "url": "https://cs.wikipedia.org/wiki?curid=949289", "title": "Štěpán Stupčuk", "text": "Štěpán Stupčuk\n\nŠtěpán Stupčuk (* 9. března 1976 Praha) je český politik a právník, v letech 2013 až 2017 poslanec Poslanecké sněmovny PČR, od roku 2006 zastupitel městské části Praha 6 (mezi lety 2010 a 2014 místostarosta městské části) a člen ČSSD.\n\nPo obchodní akademii vystudoval Právnickou fakultu Univerzity Karlovy v Praze (promoval v roce 2003). V roce 2007 pak složil rigorózní zkoušku a získal tak titul JUDr.\n\nPo vysoké škole nastoupil na základní vojenskou službu. Po návratu z ní se stal odborným referentem a právníkem na Ministerstvu vnitra ČR a později jako právní zástupce hájil Českou republiku při soudních sporech a arbitrážích na Úřadu pro zastupování státu ve věcech majetkových.\n\nŠtěpán Stupčuk je svobodný.\n\nV roce 2005 vstoupil do ČSSD. V komunálních volbách v roce 2006 kandidoval za ČSSD do zastupitelstva městské části Praha 6 a uspěl. Mandát zastupitele obhájil v komunálních volbách v roce 2010. Následně byl v listopadu 2010 zvolen také místostarostou městské části Praha 6 pro oblast správy obecního majetku a právních vztahů.\n\nVe volbách do Poslanecké sněmovny PČR v roce 2013 kandidoval za ČSSD ze druhého místa kandidátky v hlavním městě Praze a byl zvolen.\n\nV komunálních volbách v roce 2014 obhájil post zastupitele městské části Praha 6, když vedl kandidátku ČSSD. Pozici místostarosty městské části si však neudržel.\n\nVe volbách do Poslanecké sněmovny PČR v roce 2017 již nekandidoval.\n\n"}
{"id": "949304", "url": "https://cs.wikipedia.org/wiki?curid=949304", "title": "Cassidy", "text": "Cassidy\n\nPříjmení Cassidy nosí více různých osob:\n\n"}
{"id": "949309", "url": "https://cs.wikipedia.org/wiki?curid=949309", "title": "Porfyrión", "text": "Porfyrión\n\nPorfyrión byl v řecké mytologii synem boha nebe Úrana a bohyně země Gaie. Byl jedním z nejsilnějších Gigantů (divokých obrů), někde byl označován i za \"krále Gigantů\". V průběhu vzpoury Gigantů proti olympským bohům se pokusil zmocnit Héry, za což ho Zeus bleskem srazil na zem.\n"}
{"id": "949313", "url": "https://cs.wikipedia.org/wiki?curid=949313", "title": "Aravind Joshi", "text": "Aravind Joshi\n\nAravind Krishna Joshi (maráthsky अरविंद कृष्‍ण जोशी [aravind krišna dzóší]; 5. srpna 1929 v Puné v Indii – 31. prosince 2017 Philadelphia) byl profesorem počítačových a kognitivních věd na katedře informatiky na University of Pennsylvania. Navrhl formalismus tree-adjoining grammar, který našel široké uplatnění v počítačové lingvistice a zpracování přirozeného jazyka.\n\nAravind Joshi studoval elektrické inženýrství na Punské univerzitě a na Indian Institute of Science. Jeho postgraduální studium se odehrávalo na Pennsylvánské univerzitě v USA, titul PhD získal v roce 1960. Stal se profesorem na Pensylvánské univerzitě a byl spoluzakladatelem a spoluředitelem tamního Institute for Research in Cognitive Science.\n\n"}
{"id": "949318", "url": "https://cs.wikipedia.org/wiki?curid=949318", "title": "Seznam dílů seriálu The Originals", "text": "Seznam dílů seriálu The Originals\n\nToto je seznam dílů seriálu \"The Originals\". Americký dramatický televizní seriál \"The Originals\" je spin-off seriálu \"Upíří deníky\". Zaměřuje se na rodinu původních upírů a jejich život v New Orleans. Americká televize The CW jej vysílala v letech 2013–2018, celkem vzniklo v pěti řadách 92 dílů seriálu.\n\n<onlyinclude></onlyinclude>\n\n\n"}
{"id": "949320", "url": "https://cs.wikipedia.org/wiki?curid=949320", "title": "Markéta Wernerová", "text": "Markéta Wernerová\n\nMarkéta Wernerová (* 2. srpna 1983 Karlovy Vary) je česká politička, v letech 2013 až 2017 poslankyně Poslanecké sněmovny PČR, od roku 2012 zastupitelka Karlovarského kraje, v letech 2006 až 2014 zastupitelka města Karlovy Vary, členka ČSSD.\n\nPůsobí jako jednatelka ve společnosti Karlovarské bahenní lázně. Je svobodná.\n\nV sedmnácti letech se stala členkou Mladých sociálních demokratů. V roce 2002, když jí bylo 19 let, kandidovala v komunálních volbách jako nestraník za ČSSD do Zastupitelstva města Karlovy Vary, ale neuspěla. Do zastupitelstva se dostala až v komunálních volbách v roce 2006, kdy už kandidovala jako členka ČSSD, mandát obhájila v komunálních volbách v roce 2010. Ve volbách v roce 2014 opět kandidovala za ČSSD, ale neuspěla.\n\nDo vyšší politiky se pokoušela vstoupit, když kandidovala v krajských volbách v roce 2008 za ČSSD do Zastupitelstva Karlovarského kraje, ale neuspěla. Mandátu krajské zastupitelky tak dosáhla až v krajských volbách v roce 2012. Ve volbách v roce 2016 post obhájila.\n\nVe volbách do Poslanecké sněmovny PČR v roce 2013 kandidovala ze druhého místa kandidátky za ČSSD v Karlovarském kraji a byla zvolena. Ve volbách do Poslanecké sněmovny PČR v roce 2017 byla lídryní ČSSD v Karlovarském kraji. Mandát se jí ale nepodařilo obhájit.\n\nVe volbách do Evropského parlamentu v květnu 2019 kandidovala na 24. místě kandidátky ČSSD, ale nebyla zvolena.\n"}
{"id": "949322", "url": "https://cs.wikipedia.org/wiki?curid=949322", "title": "Mark Cendrowski", "text": "Mark Cendrowski\n\nMark Cendrowski je americký televizní režisér. Nejvíce je známý svou prací na seriálu \"Teorie velkého třesku\".\n\nCendrowski začal svou kariéru v televizi v roce 1989 jako inspicient prací na seriálech \"Plný dům\" a \"Roseanne\". Od roku 1994 se posunuje na pozici asistenta režiséra v seriálech \"Wings\", \"All-American Girl\" nebo \"Malcolm & Eddie\". Jako režisér se poprvé prosazuje v roce 1997 v televizním seriálu \"Brotherly Love\", v následujících letech režíruje epizody seriálů \"Sabrina - mladá čarodějnice\", \"According to Jim\", \"Ano, drahoušku\", \"Still Standing\", \"Hannah Montana\", \"Kouzelníci z Waverly\", \"Pravidla zasnoubení\" nebo \"Men at Work\". Zdaleka nejvíc je znám díky seriálu \"Teorie velkého třesku\", v němž režíroval druhý (první nepilotní) díl Hypotéza otrubové vlákniny a následně drtivou většinu všech dalších epizod.\n"}
{"id": "949323", "url": "https://cs.wikipedia.org/wiki?curid=949323", "title": "Paul Ekman", "text": "Paul Ekman\n\nPaul Ekman (* 15. února 1934, Washington) je americký psycholog, 59. nejcitovanější psycholog 20. století a spisovatel. Hlásí se k darwinismu. Proslavil se studiem emocí, především jejich vztahu k mimice. Tvrdí, že v lidské mimice existují mikrovýrazy (trvající 1/25 až 1/15 sekundy), které není člověk schopen ovládnout. Mikrovýrazy prozrazují emoci, kterou se člověk snaží skrýt. \n\nPůvodně Ekman definoval sedm emocí, které se projevují skrze mimické mikrovýrazy (anglicky \"microexpressions\"): znechucení, zlost, strach, smutek, štěstí, překvapení a opovržení. Později přidal pobavení, rozpaky, úzkost, vinu, pýchu, úlevu, spokojenost, radost a hanbu. Dnes Ekman hovoří o 43 mikroprojevech. \n\nJeho koncepce se staly mediálně velmi populární s ohledem na tvrzení, že z mimiky lze poznat lež. \n\nJe autorem řady publikací, známá je především kniha „Emotions Revealed: Recognizing Faces and Feelings to Improve Communication and Emotional Life“ , která česky vyšla jako „Odhalené emoce: Naučte se rozpoznávat výrazy tváře a pocity druhých“ \n\nPaul Ekman se narodil v židovské rodině v roce 1934 ve Washingtonu, DC a vyrůstal v New Jersey, Washingtonu, Oregonu, a Kalifornii. Jeho otec byl pediatr a jeho matka byla právnička. Jeho sestra, Joyce Steingart, je psychoanalytická psycholožka, která před svým odchodem do důchodu působila v New Yorku.\n\nEkman chtěl být původně psychoterapeut, ale když byl v roce 1958 povolán do armády, zjistil, že ve výzkumu by mohl změnit armádní rutiny. Tato zkušenost ho ovlivnila a z touhy být psychoterapeut se stala touha stát se vědcem s cílem pomoci co největšímu počtu lidí.\n\nKdyž bylo Paulu Ekmanovi 15 let, dostal se na Chicagskou univerzitu a za tři roky dokončil bakalářského studia. Během svého působení v Chicagu byl fascinován skupinovou terapií a pochopením skupinové dynamiky.\n\nPoté dva roky studoval na New York University (NYU), kde titul získal v roce 1954. Jeho první výzkumný projekt pod vedením univerzitní profesorky Margaret Tresseltové byl pokusem vyvinout test, který odhalí, jak budou lidé reagovat na skupinovou terapii.\n\nVystudoval Adephi University, kde si vybral a úspěšně absolvoval obor klinická psychologie. V roce 1955, během magisterského studia, byla Ekmanovi udělena doktorská stáž z Národního ústavu pro duševní zdraví (NIMH). V magisterské práci se zaměřil na výraz obličeje a pohyb těla, které začal studovat v roce 1954. Ph.D z oboru klinická psychologie získal na Adelphi Univerzity v roce 1958, mezitím byl na jednoroční stáži na neuropsychiatrickém ústavu v Langley Porter.\n\nPo ukončení vojenské služby v roce 1960 přijal výzkumnou pozici. Spoupracoval s Leonardem Krasnerem na Palo Alto Veterans Administration Hospital. Zde pracoval na dotačně zaměřených projektech sledujících podmíněné verbální chování u psychiatrických pacientů.\n\nEkman se také v roce 1960 setkal antropologem Gregory Batesonem, který byl členem štábu Palo Alto Veterans Administration Hospital. O pět let později vyhodnocoval Gregory Bateson ve spolupráci s Paulem Eckmanem záběry pořízené na Bali v roce 1930. Ekman pomáhal Batesonovi s interkulturní studií zaměřenou na vyhodnocení vyjadřování a gestikulace kultur zachycených na tomto snímku.\n\nOd roku 1960 do roku 1963 Ekman čerpal stipendium udělované NIMH. O svůj první výzkumný grant zažádal přes San Francisco State College, a to v pozici hlavního výzkumného pracovníka. V té době mu bylo 29 let. Tento grant získal z Národního ústavu pro duševní zdraví (NIMH) v roce 1963 a zaměřil se na studium neverbálního chování.\n\nNa podnět vysokoškolského přítele a učitele Silvana S. Tomkinse se posunul ve specializaci od řeči těla ke studiu výrazů obličeje. Napsal svou nejslavnější knihu „Telling lies“, kterou vydal v roce 1985. Kniha se dočkala už tvrtého vydání. \n\nOd roku 1960 do roku 2004 působil na částečný úvazek i na psychiatrické léčebně Langley Porter jako poradce pro různé klinické případy.\n\nV roce 2004 odešel Ekman do důchodu jako profesor na katedře psychiatrie na Kalifornské univerzitě v San Franciscu (UCSF).\n\nPo odchodu z univerzity v San Francisku založil organizace Paul Ekman Group (PEG) a Paul Ekman International. Paul Ekman Group nabízí semináře, podporuje výzkumné pracovníky v oboru a vytváří on-line komunitu kolem těchto témat. Paul Ekman Group v současné době pracuje na online interaktivním nástroji s názvem \"Mapping your Anger profile\", který je určený pro páry a má je naučit, jak prožívat a vyjadřovat své emoce. Emocionální profily ukazují, jak rychle člověk emočně reaguje a jak dlouho tato emoce obvykle zůstává na lidské tváři.\n\nEkman se poprvé silně dostal do povědomí médií díky dokumentárnímu cyklu pro BBC v roce 2001. Jako poradce pracoval pro seriál Lie To Me, a to pro celou sérii pod vedením Dr. Lightmana. Ekman natočil krátké video ukázky, které následně poslal hercům, aby roli zahráli co nejlépe. Ekman se seriálem Lie To Me proslavil mnohem více než svými 15 vydanými knihami. Seriál se vysílal ve více než 60 zemích světa.\n\nEkman spolupracoval se studiem Pixar na přípravách filmu V hlavě, který byl natočen v roce 2015. Na filmu pracovalo také studio Disney a Ekman se rozhodl, že k němu připraví bonus. Napsal příručku pro rodiče, která jim má pomoct zlepšit komunikaci s dětmi.\n\n\nEkmanův zájem o neverbální komunikaci vedl v roce 1957 ke zveřejnění jeho první publikace. Ta popisuje, jak těžké je rozvíjet způsoby empirického měření neverbální gestikulace. Pro svou klinickou praxi si vybral neuropsychiatrický institut Langley Porter, kde působil na psychiatrickém oddělení University of California Medical School. Toto oddělení si vybral především proto, že Jurgen Ruesch a Weldon Kees nedlouho předtím vydali knihu s názvem Neverbální komunikace (1956).\n\nPoté se Ekman zaměřil na vývoj technik pro měření neverbální komunikace. Zjistil, že svalové pohyby v obličeji, které tvoří výrazy tváře, by mohly spolehlivě identifikovat skryté emoce jedince pomocí empirického výzkumu. Zjistil také, že je člověk schopen utvářet více než 10 000 výrazů obličeje; z nichž jsou pouze 3 000 propojené s emocemi. Psycholog Silvan Tomkins přesvědčil Ekmana, aby posunul svoji studii neverbální komunikace z pohybu těla na mimiku obličeje. Navrhl mu klasické interkulturní techniky rozpoznávání emocí. Zajímavostí je, že Tomkins ve stejné době vedl také výzkum Carrolla Izarda, který pracoval na podobné studii emocí na základě interkulturního výzkumu.\n\nV knize „\"Výraz emocí lidí a zvířat\"\" (1872) se Charles Darwin domníval, že emoce byly biologicky stanoveny a jsou univerzální v celé lidské kultuře. Nicméně v průběhu 50. let 20. století převládlo přesvědčení, že výrazy obličeje a jejich význam jsou kulturně podmíněné na základě behaviorálních procesů učení. Tento objev učinili někteří antropologové, včetně Margaret Meadové, kteří cestovali do různých zemí a zkoumali, jak jednotlivé kultury komunikují pomocí neverbálního chování a gestikulace.\n\nProstřednictvím řady studií Ekman zjistil vysokou shodu mezi členy různých zemí ze západní a východní gramotné kultury. Výrazy, které shledal univerzálními, byly hněv, znechucení, strach, štěstí, smutek a překvapení. Poznatky o emoci pohrdání jsou pak méně jasné, i když existují důkazy, že tato emoce a její vyjádření jsou všeobecně uznávány. Při spolupráci se svým dlouholetým přítelem Wallace V. Friesenem Ekman prokázal, že jeho zjištění je možné aplikovat i na přírodní kmen Fore v Papui-Nové Guineji, jehož členové se nemohli naučit významu výrazů z prezentace emocí v médiích. Ekman a Friesen tak prokázali, že určité emoce podléhají velmi specifickým pravidlům zobrazení, z čehož plynou kulturně specifické předpisy o tom, kdo může prokázat jaké emoce, komu a kdy.\n\nV roce 1990 Ekman sestavil rozšířený seznam základních emocí, včetně celé řady pozitivních a negativních emocí, které však nejsou všechny zakódované do obličejových svalů. K nově zahrnutým emocím patřily: zábava, pohrdání, spokojenost, rozpaky, vzrušení, vina, pýcha, úleva, spokojenost, smyslové potěšení a stud.\n\nEkmanův slavný test na rozpoznání emocí se nazývá \"Pictures of Facial Affect\" (POFA). Publikoval ho v roce 1976. Je složen ze 110 černobílých obrázků kavkazských herců, kteří ukazují šest univerzální emocí a kromě toho i neutrální výrazy. POFA byl použit ke studiu rozpoznání emocí po celém světě. Ekman používal tyto podněty ve svém původním kulturním výzkumu. Mnoho výzkumníkù POFA uznává, protože tyto fotografie byly ohodnoceny početnými skupinami v různých kulturách. V reakci na kritiku Ekman nicméně nakonec vydal kulturně různorodější soubor podnětů pod názvem Japanese and Caucasian Facial Expressions of Emotion (Japonské a kavkazské výrazy obličeje, JACFEE).\n\nV roce 1978 Ekman a Friesen dokončili systém \"Facial Action Coding System\" (FACS), který vyobrazuje každý lidský výraz obličeje. FACS popisuje veškeré pohyby obličeje pro každou emoci. Každý pozorovatelný obličejový pohyb se nazývá jednotka akce neboli AU. Všechny výrazy obličeje lze rozložit na AU.\n\nVznikly i další nástroje, včetně \"MicroExpressions Training Tool\" (METT), který může pomoci jednotlivcům identifikovat jemnější výrazy objevující se, když se lidé snaží potlačit své emoce. Tento nástroj může například pomoci lidem s autismem k rozpoznání emocionálních výrazů v jejich každodenní komunikaci. \"Subtle Expression Training Tool\" (SETT) učí poznat velmi malé náznaky emocí. Jedná se o velmi drobné výrazy, někdy registrovatelné pouze v určité části obličeje. Tyto jemné výrazy se mohou ukázat z mnoha důvodů, například se může jednat jen o začátek větší emoce. U metod METT a SETT bylo prokázáno zvýšení přesnosti při hodnocení pravdomluvnosti.\n\nTělesné projevy lži – zejména obličejové – zkoumal Ekman spolu s kolegy a v roce 1978 zveřejnili systém \"Facial Action Coding System\" (FACS), který byl použit i s detektorem lži. FACS při kombinaci s verbální komunikací podle Ekmanova přesvědčení zvyšuje přesnost až o 90 procent. On a jeho kolegové se přesto snažili výsledek ještě vylepšit.\n\nEkman prostřednictvím studie zjistil, že „mikrovýrazy“ trvající méně než jednu pětinu sekundy můžou prozradit skrývané emoce, jako je hněv a pocit viny. Na druhou stranu ale známky emocí nejsou nutně důkazem viny.\n\nEkman ve spolupráci s psychologem Maureenem O'Sullivanem, Ph.D., při výzkumu na univerzitě v San Franciscu zjistil , že existuje velmi malý zlomek emocionálně inteligentních lidí, kteří dokáží bez předchozího tréninku velmi přesně rozlišit lež od pravdomluvnosti.\n\nRoku 1993 Ekman popsal ve své seminární práci v psychologickém věstníku American Psychologist devět přímých znaků, které pomohou pochopit vyjadřování emocí pomocí obličeje. Mezi hlavní body patří:\n\n\nEkmanova práce se setkala s řadou odpůrců. Svého času byl kritizován systém SPOT (Screening Passangers by Observation Techniques), který spočíval v pozorování pasažérů na letištích za účelem odhalení teroristů, protože neprošel kontrolovanými vědeckými testy. Podle vědeckého posudku z roku 2007 byla účinnost Ekmanovy metody na odhalení teroristy přirovnávána k pravděpodobnosti, jako když si hodíme mincí. Ekman na svou obhajobu uvedl, že se vědeckého testování účastní osoby, které mají za úkol předstírat, že jsou teroristé, což vede k nepřesnostem, protože opravdový terorista má jiné prožívání emocí, než profesionální herec.\n\nEkman nebyl kladně přijat ani antropology na setkání Americké psychologické asociace a Americké antropologické asociace. Jeho tvrzení byla označena za fašistická a rasistická, protože prohlásil, že emocionální projevy černé a bílé populace se nijak neliší. S Ekmanovými teoriemi nesouhlasila ani uznávaná antropoložka Margaret Meadová, která sdílela názor svého chráněnce, taktéž antropologa Raye Birdwhistella, jehož výzkum poukazoval na to, že se emoce liší v různých kulturách. Ekman se bránil tím, že neexistují žádná kvantitativní data, která by podpořila Birdwhistellovo tvrzení o kulturní specifičnosti emocí.\n\nV 70. letech 20. století mnoho předních antropologů sdílelo Birdwhistellův názor, nicméně v další dekádě se čím dál tím více odborníků začalo přiklánět k Ekmanově hypotéze. \n\nEkman v knize „Odhalené emoce: Naučte se rozpoznávat výrazy tváře a pocity druhých“ vysvětluje základy emocí: smutku, hněvu, strachu, znechucení, štěstí nebo překvapení. Čtyřicet let výzkumu ho přivedlo k závěru, že emoce (a 10 tisíc výrazů obličeje) jsou univerzální. Konstatuje, že emoce nelze „vypnout“, ale že mohou být kontrolovány. Vysvětluje také, jak se v těle spouští emoce.\n\nSpolečně se svým kolegou Wallym Friesenem sestavil „Kódovací systém mimiky tváře“ (FACS), který ukazuje, jak rozpoznat pocity lidí. Detailně se zabýval problematikou lhaní. Říká, že je možné naučit se rozpoznat lež nebo rozlišovat mezi zdvořilostním a opravdovým úsměvem. Tvrdí, že emoce můžeme částečně dostat pod kontrolu.\n\nOdpovídá také na to, co to jsou „mikrovýrazy“ a jak je rozpoznávat. Mikrovýrazy podle Ekmana odhalují snahu o skrytí emocí. Například při lhaní se může objevit mikrovýraz strahu, protože se lhář bojí, že bude odhalen. Strach ale může mít i nevinná osoba, protože se bojí, že jí nikdo neuvěří, i když mluví pravdu.\n\nKnihu, která se opírá o závěry Ekmanových vědeckých výzkumů, doprovází fotografie i tipy na cvičení. Obsahuje například test, kterým si čtenáři mohou ověřit, zda umí číst ve tváři druhých. \n\n„Paul Ekman je mistr emociálního výrazu. Kniha je mistrovským dílem. Odhaluje, jak můžeme poznatky o emociálních projevech využít ke zlepšení našeho života,“ uvedl Jozef LeDoux, profesor neurovědy na Newyorské univerzitě.\n\n\n"}
{"id": "949330", "url": "https://cs.wikipedia.org/wiki?curid=949330", "title": "BNP Paribas Masters 2013", "text": "BNP Paribas Masters 2013\n\nBNP Paribas Masters 2013 byl profesionální tenisový turnaj mužů, hraný jako součást okruhu ATP World Tour, v komplexu Palais omnisports de Paris-Bercy na krytých dvorcích s tvrdým povrchem. Konal se mezi 28. říjnem až 3. listopadem 2013 ve francouzské metropoli Paříži jako 42. ročník.\n\nTurnaj se po grandslamu řadil do druhé nejvyšší kategorie okruhu ATP World Tour Masters 1000 a představoval poslední událost této devítidílné série, když na ní bezprostředně navazoval londýnský Turnaj mistrů. Prize money činily 2 646 495 eur a celková dotace pak dosáhla částky 3 204 745 eur.\n\nNejvýše nasazeným hráčem ve dvouhře byl první hráč světa Rafael Nadal ze Španělska, kterého v semifinále vyřadil obhájce titulu a krajan David Ferrer. Ten ve finále podlehl Srbu Novaku Djokovićovi, který v následné pondělní klasifikaci ze 4. listopadu setrval na 2. místě žebříčku ATP.\n\nCelkový rozpočet turnaje činil 3 204 745 eur.\n\n\nNásledující hráči obdrželi divokou kartu do hlavní soutěže:\n\nNásledující hráč získal do hlavní soutěže zvláštní výjimku:\n\nNásledující hráči postoupili z kvalifikace:\n\n\n\nNásledující páry obdržely divokou kartu do hlavní soutěže:\n\n\n"}
{"id": "949331", "url": "https://cs.wikipedia.org/wiki?curid=949331", "title": "Eddie Heywood", "text": "Eddie Heywood\n\nEddie Heywood (rodným jménem Edward Heywood, Jr.; 4. prosince 1915 − 3. ledna 1989) byl americký jazzový klavírista. Na klavír začal hrát již v dětství pod vlivem svého otce, rovněž jazzového hudebníka. Svou kariéru zahájil počátkem třicátých let, nejprve hrál u Waymana Carvera (1932) a později s Clarencem Lovem (1934−1937). V roce 1938 se přestěhoval do New Yorku, kde hrál s Bennym Carterem. Později občasně vystupoval například se zpěvačkou Billie Holiday a vystupoval rovněž se svou vlastní kapelou.\n"}
{"id": "949332", "url": "https://cs.wikipedia.org/wiki?curid=949332", "title": "Římskokatolická farnost Košťany u Teplic v Čechách", "text": "Římskokatolická farnost Košťany u Teplic v Čechách\n\nŘímskokatolická farnost Košťany u Teplic v Čechách je územní společenství římských katolíků v Košťanech a okolí. Organizačně spadá do teplického vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nMatriky jsou v místě vedeny od roku 1879. Od roku 1940 zde byla zřízena expozitura.\n\n\"Začátek působnosti jmenovaného v duchovní správě farnosti od:\"\nZ důvodu efektivity duchovní správy byl vytvořen \"farní obvod\" (kolatura) farnosti Hrob, jehož součástí je i farnost Košťany u Teplic v Čechách, která je tak spravována \"excurrendo\".\n\n\n"}
{"id": "949334", "url": "https://cs.wikipedia.org/wiki?curid=949334", "title": "Fraser Forster", "text": "Fraser Forster\n\nFraser Gerard Forster (* 17. března 1988, Hexham, Anglie), je anglický fotbalový brankář a reprezentant, v současnosti hraje v anglickém Southamptonu.\n\nSvou kariéru zahájil v anglickém Newcastle United FC, jímž byl poslán na hostování do nižších anglických soutěží. Poté co prošel postupně kluby Bristol Rovers FC, Stockport Country FC a Norwich City FC, byl Forster poslán roku 2010 na hostování do Celticu, kde se postupně propracoval na pozici brankářské jedničky a posbíral řadu trofejí. Roku 2012 jej Celtic Glasgow od Newcastlu odkoupil. V srpnu 2014 přestoupil do anglického klubu Southampton FC, kde se dohodl na čtyřleté smlouvě.\n\nV A-týmu Anglie debutoval 15. 11. 2013 v přátelském utkání v Londýně proti reprezentaci Chile (porážka 0:2).\n\nTrenér Roy Hodgson jej nominoval na Mistrovství světa 2014 v Brazílii, kde Angličané vypadli již v základní skupině D, obsadili s jedním bodem poslední čtvrtou příčku. Na turnaji ale neodchytal ani jeden zápas, byl až třetím brankářem za Joe Hartem a Benem Fosterem.\nPod vedením trenéra Roye Hodgsona se zúčastnil i EURA 2016 ve Francii, kam se Anglie suverénně probojovala bez ztráty bodu z kvalifikační skupiny E.\n\n"}
{"id": "949335", "url": "https://cs.wikipedia.org/wiki?curid=949335", "title": "Rozbitý džbán (Vostřák)", "text": "Rozbitý džbán (Vostřák)\n\nRozbitý džbán je čtvrtá a poslední opera (op. 25) českého skladatele Zbyňka Vostřáka. Libreto k ní napsal Karel Jernek podle stejnojmenné hry německého spisovatele Heinricha von Kleista. Tato komická opera o dvou dílech s prologem vznikla v letech 1960–1961, byla brzy nahrána v Československém rozhlase a tam měla i 13. září 1962 premiéru. Scénicky ji uvedlo poprvé Operní studio Akademie múzických umění v Praze v divadle DISK.\n\nZbyněk Vostřák se kompozice své čtvrté poslední opery pustil brzy po premiéře předchozí nazvané \"Pražské nokturno\". Již ta naznačovala odklon od dosavadního novoromantického způsobu kompozice, Vostřákův styl se mezitím dále podstatně zmodernizoval pod vlivem jeho studia Arnolda Schoenberga, Antona Weberna a Bohuslava Martinů: v jeho poslední opeře se vyskytuje polytonalita, bohatá chromatika i náznaky dodekafonie.\n\nRežisér Národního divadla v Praze Karel Jernek Vostřáka upozornil na klasicistní veselohru Heinricha von Kleista \"Rozbitý džbán\" a sám mu pak i vypracoval libreto. Vostřák pro operu zvolil formu moderní opery buffy v mozartovském duchu. K veselohře počátku 19. století ostatně sáhl již ve své první opeře \"Rohovín Čtverrohý\", \"Rozbitý džbán\" je však v mnohém odlišný. Na rozdíl od předchozích oper zde skladatel pracuje s komorním orchestrem – jehož zvuk však zůstává velmi barvitý –, operu tvoří dvanáct uzavřených hudebních čísel spojených mluveným textem. Většina z nich probíhá ve velmi svižném, rytmicky vynalézavém a variovaném tempu, jsou plná děje a vzruchu. Velkou roli hrají sbory, které jsou složitě členěné a často vyjadřují shon a zmatek (např. ve scéně, v níž se vesničané dožadují soudu, i při různých zmatcích v soudní síni). Vedle zpěvu a prostého mluveného slova se vyskytuje i melodram; celkově je opera pro účinkující velmi náročná.\n\nJeště před prvním provedením byl \"Rozbitý džbán\" nahrán v Československém rozhlase Praha pod vedením autora. Nahrávka byla odměněna 5. cenou ve skladatelské soutěži pořádané 1962 Mezinárodní hudební radou při UNESCO, a získala tak nárok na vysílání na dvaceti světových rozhlasových stanicích, které se soutěže zúčastnily. První vysílání tohoto záznamu – 13. září 1962 – je tedy i dnem premiéry díla. O rok později jej nastudovalo Operní studio AMU a v jeho divadle měla opera i scénickou premiéru (8. listopadu 1963). Ještě v téže sezóně operu uvedlo rovněž Divadlo opery a baletu Zdeňka Nejedlého Ústí nad Labem (premiéra 15. února 1964). V roce 1964 ji rovněž uvedla opera ve východoněmeckém Frankfurtu nad Odrou. Za normalizace (a ani později) již Vostřákova jevištní díla hrána nebyla.\n\nVostřák nebyl jediným skladatelem, kterého Kleistova hra inspirovala k opernímu zpracování. Nedlouho před svou deportací do Terezína napsal svou stejnojmennou operu Viktor Ullmann, dále například Fritz Geißler (1968/69) a Flavio Testi (1997).\n\nV své světnici se z postele ztěžka hrabe rychtář Adam. Včerejší noc se na něm notně podepsala, včetně boule na hlavě. Doufá, že se hlavě i tělu uleví v horké lázni v kádi s vodou, ale sotva se do ní ponoří, vtrhne mu do soukromí rozčilená veřejnost, již se písař Licht marně snaží ukáznit, a dovolává se úředního rozhodnutí v jakémsi sporu. Žalobkyní je zjevně paní Marta, která si stěžuje na zkázu vzácného džbánu, jehož střepy přinesla jako důkazní prostředek, a za pachatele označuje mladíka Ruprechta Tumbu. Z komentářů sousedů vyplývá, že úhony doznal nejen džbán, ale možná i čest Martiny dcery Evičky. Srozumitelnější podrobnosti však nikdo z rozvášněných a škorpících se vesničanů není schopen poskytnout. Konečně se Lichtovi podaří všechny vykázat a rychtář získává chvíli oddechu, aby dokončil koupel.\n\nNe však na dlouho. Dnes je den vyhrazený pro soudní jednání. Adam by jej sice protentokrát oželel, jenže přijel z Utrechtu soudní rada Walter, aby prověřil, jak je na vsi vykonávána spravedlnost. A tak je rychtář nucen před shromážděnou obcí a pod Walterovým dohledem zahájit jednání.\n\nCo výpovědi paní Marty chybí na jasnosti, je bohatě nahrazeno její obšírností. Přesto však vychází pozvolna najevo, že k rozbití džbánu došlo v noci v bezprostřední blízkosti Eviččiny komůrky a že pachatel má na svědomí i dívčinu pověst. Marta obviňuje mladého Ruprechta, o němž je známo, že o Evičku usiluje. Ten připouští, že se skutečně k Evičce v noci dobýval s ne zcela počestným úmyslem, nebyl však jediný. Jakýsi muž se pokoušel o totéž a Ruprecht jej notně ztloukl, avšak nepoznal. Snad to byl švec Lebrecht. Mezi přihlížejícími vznikne vřava mezi zastánci obou možných pachatelů, kterou přetrhne kostelník svým doznáním, že džbán rozbil on – ač si na mnoho více ze včerejšího večera nepamatuje. Všeobecné pohoršení je takové, že přelíčení je třeba přerušit.\n\nMezitím se ukáže, že kostelník pravda rozbil včera džbán, ale zcela jiný, a to o hlavu hostinského při hospodské rvačce. Pře se tak ocitá na začátku, ale hlásí se jako korunní svědkyně paní Brigita. Ta viděla v noci z místa činu prchat podezřelého – čerta. Pekelník po sobě na cestě zanechal kus srsti. Adam se snaží celé řízení vést procesními triky pokud možno do ztracena, ale soudní rada Walter už ví, která uhodila: předmět doličný je totiž rychtářská paruka. Pachatelem tedy není nikdo jiný než Adam sám.\n\nWalter tak usvědčí rychtáře a teď se i Evička odvažuje vypovědět, že v noci se její přízně domáhal Adam a že jí pro případ, že by ho prozradila, hrozil tím, že pošle Ruprechta na vojnu. Evička se smiřuje s Ruprechtem, který na ni kvůli noční příhodě žárlil, Walter zbavuje Adama úřadu a na jeho místo jmenuje Lichta, a vesničané se z napínavého líčení rozcházejí s veselou písničkou.\n\nVedle zmíněné, na zvukových nosičích nevydané nahrávky Československého rozhlasu existuje rovněž nahrávka německého znění:\n\n"}
{"id": "949340", "url": "https://cs.wikipedia.org/wiki?curid=949340", "title": "Jean Ajalbert", "text": "Jean Ajalbert\n\nJean Ajalbert (10. června 1863 Clichy, Hauts-de-Seine – 14. ledna 1947 Cahors, Lot) byl francouzský spisovatel a umělecký kritik.\n\nMěl dvojče Maurice. Po vystudování lycea Concordet pracoval v deníku \"La Justice\", který podporoval radikálního Georgese Clemenceaua a později publikoval pod pseudonymem \"Hugues Marcy\" první básnické sbírky.\n\nPozději napsal několik románů, několik knih o francouzském regionu Auvergne a ve svých dalších pracích se věnoval rozmanitým tématům, například architektuře, gobelínům, pirátství a letectví nebo životu v Laosu a Indočíně.\n\nMěl jediného syna, který se zabil v roce 1917. Od 20. let až do roku 1935 pracoval v továrně na gobelíny v Beauvais. V třicátých letech 20. století napsal několik monografií na různá témata, kromě jiného o období Belle Époque nebo o George Boulangerovi.\n\n"}
{"id": "949341", "url": "https://cs.wikipedia.org/wiki?curid=949341", "title": "Otto Peters", "text": "Otto Peters\n\nOtto Peters (5. října 1882, Dolce, Rakousko-Uhersko - 8. července 1970, Praha, Československo) byl český malíř, portrétista a figuralista, člen Spolku výtvarných umělců Mánes. Pokračovatel v tradici akademismu a salonní malby 19. století. Portrétoval T.G. Masaryka, Karla Kramáře, Antonína Švehlu, Eduarda Beneše, arcibiskupa Bedřicha Schwarzenberga, Rudolfa Medka, Františka Soukupa a další představitele první republiky. Pro město Klatovy vytvořil portréty zdejších starostů a zakladatele městského muzea Karla Hostaše.\n\nNarodil se v panském dvoře v Dolcích, kde byl jeho otec hospodářským správcem. Navštěvoval obecnou školu v Horšicích. Po předčasné otcově smrti se matka, rozená Beštová, z Velké Třebejciny u Švihova, odstěhovala s pěti dětmi do Klatov. Otto zde studoval reálné gymnázium. Díky finanční podpoře Nadace Josefa, Marie a Zdenky Hlávkových přešel v roce 1897 z kvarty na Umělecko-průmyslovou školu v Praze. Jeho profesory byli Jakub Schikaneder, Felix Jenewein a Emanuel Krescenc Liška.\n\nPo roce 1948 upadl v nemilost a dožíval v nedůstojných podmínkách. Odpočívá ve společném hrobě se svým přítelem a vrstevníkem ak. malířem Robertem Schlosserem patrně na některém z pražských hřbitovů.\n\n\n"}
{"id": "949345", "url": "https://cs.wikipedia.org/wiki?curid=949345", "title": "Domin", "text": "Domin\n\nDomin může být:\n\n\n"}
{"id": "949347", "url": "https://cs.wikipedia.org/wiki?curid=949347", "title": "Kozí hřbet (Jizerská tabule)", "text": "Kozí hřbet (Jizerská tabule)\n\nKozí hřbet (306 m n. m.) je vrch v okrese Mladá Boleslav Středočeského kraje, ležící asi 4 km severovýchodně od města Bělá pod Bezdězem, na příslušném katastrálním území.\n\nJe to nízký 800 metrů dlouhý hřbet, orientovaný ve směru SZ–JV, podmíněný pronikem olivinického nefelinitu s bazaltickou brekcií v obalu svrchnokřídových vápnito-jílovitých pískovců. Poblíž vrcholu na severovýchodním svahu je ojedinělá pískovcová balvanovitá suť. Na několika místech hřbetu jsou malé lomy. Hřbet leží uvnitř rozlehlého polesí a sám je zalesněn převážně jehličnatými porosty.\n\nVrch náleží do celku Jizerská tabule, podcelku Středojizerská tabule, okrsku Bělská tabule a podokrsku Radechovská pahorkatina.\nAutomobilem lze nejblíže přijet po silnici Bělá pod Bezdězem – Dolní Krupá. Kolem hřbetu vede hustá síť lesních cest. Ta nejbližší vede po jihozápadním svahu hřbetu, když spojuje uvedenou silnici a zelenou turistickou trasu \"Bílý kříž\" (rozc.) – \"Bílý kámen\" (háj.), vedoucí jižně od hřbetu.\n"}
{"id": "949348", "url": "https://cs.wikipedia.org/wiki?curid=949348", "title": "Římskokatolická farnost Ledvice", "text": "Římskokatolická farnost Ledvice\n\nŘímskokatolická farnost Ledvice je územní společenství římských katolíků v Ledvicích a okolí. Organizačně spadá do teplického vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nFarnost existuje od roku 1898. Před tímto datem území farnosti spadalo pod farnost – děkanství Duchcov.\n\n\"Začátek působnosti jmenovaného v duchovní správě farnosti od:\"\nZ důvodu efektivity duchovní správy byl vytvořen \"farní obvod\" (kolatura) farnosti Hrob, jehož součástí je i farnost Ledvice, která je tak spravována \"excurrendo\".\n\n\n"}
{"id": "949349", "url": "https://cs.wikipedia.org/wiki?curid=949349", "title": "Imrich Angyal", "text": "Imrich Angyal\n\nImrich Angyal [imrich anďal] (* 22. listopadu 1946) je bývalý slovenský fotbalista, útočník.\n\nV československé lize hrál za VSS Košice a Jednotu Trenčín. Nastoupil ve 117 ligových utkáních a dal 12 gólů. Vítěz Slovenského a finalista Československého poháru 1972/73. V Poháru UEFA nastoupil ve 2 utkáních. Do Košic přišel z LB Spišská Nová Ves.\n\n"}
{"id": "949350", "url": "https://cs.wikipedia.org/wiki?curid=949350", "title": "BNP Paribas Masters 2013 – mužská dvouhra", "text": "BNP Paribas Masters 2013 – mužská dvouhra\n\nDo soutěže mužské dvouhry na tenisovém turnaji BNP Paribas Masters 2013 nastoupilo čtyřicet osm hráčů. Z kvalifikace postoupilo sedm tenistů, šest po vítězství ve dvou kolech, a jeden jako šťastný poražený. Obhájcem titulu byl třetí hráč světa David Ferrer ze Španělska, který se po výhře nad světovou jedničkou Nadalem probojoval opět do finále.\n\nSinglový titul získal druhý hráč světa Novak Djoković ze Srbska, který ve finále přehrál turnajovou trojku Davida Ferrera, když zvládl koncovky obou setů v poměru 7–5 a 7–5. V probíhající sezóně si tak, po titulech na Australian Open, v Dubaji, Monte-Carlu, Pekingu a Šanghaji, připsal šesté turnajové vítězství a úhrnem 40. jubilejní singlový titul kariéry.\n\nVšichni nasazení měli volný los do druhého kola.\n\n\n\n\n"}
{"id": "949351", "url": "https://cs.wikipedia.org/wiki?curid=949351", "title": "Pražské nokturno", "text": "Pražské nokturno\n\nPražské nokturno je třetí opera (op. 23) českého skladatele Zbyňka Vostřáka na libreto Jana Weniga napsané podle stejnojmenné povídky Františka Kubky. Vznikla v letech 1957–58 a premiéru měla 20. února 1960 v Divadle Zdeňka Nejedlého Ústí nad Labem.\n\nPražské nokturno je Vostřákova třetí opera. Vzniklo v období po dobově úspěšné premiéře (1955) jeho předchozí opery \"Královský mincmistr\", totiž v letech 1957–1958, je však v něm vidět obrat k mnohem modernějšímu hudebnímu stylu a mizí i politicky a dobově podmíněná snaha po „lidovosti“ i zjevné návaznosti na českou operní tradici. I tato opera se odehrává v přesně určeném okamžiku české historie, její příběh je však symbolický a prostředí Prahy poloviny 18. století je pro něj jen náladotvornou kulisou. Podle Emila Ludvíka se zde skladateli podařilo „vystihnout nejmodernějšími prostředky barokního ducha děje i barokní pražské prostředí“.\n\nNa rozdíl od například \"Královského mincmistra\", kde orchestr často provázel a podporoval zpěvní part, je v \"Pražském nokturnu\" pěvecká linka vedena volně a samostatně, v kontrapunktu k orchestrálnímu zvuku, který pracuje přísně motivicky, čímž přispívá k barokizující atmosféře. Orchestr je stejně jako ve Vostřákových předchozích operách bohatě obsazen a má barvitý zvuk, současně však dosahuje větší průzračnosti; zpěvní melodie odpoutaná od orchestru je bohatší a barvitější. Jednotícím rysem opery je jednotná lyricko-baladicko atmosféra, přitlumenost při vystižení situací jak drastických (ozvuky války), tak bujarých (plesy a zábavy francouzské společnosti). Podle Ladislava Šípa \"všechno se odehrává jakoby za oparem mlhy, za závojem, v náznaku\".\n\nZákladnímu baladickému tónu opery odpovídá i střídání vrcholně dramatických reálných scén a klidnějších symbolických nebo snových scén, z nichž některé jsou zvláště působivé, jako Kašparovo dvojí setkání se žebračkou, píseň o hrůzách války, kterou zpívá Armand v masce Smrti, nebo Kašparovou vroucí vyznání Praze.\n\nNáladou je Vostřákovo \"Pražské nokturno\" příbuzné zhruba současné opeře Jaroslava Doubravy \"Balada o lásce\", napsané rovněž na libreto Jana Weniga.\n\n\"Pražské nokturno\" bylo poprvé uvedeno roku 1960 v Ústí nad Labem. Přes příznivé zejména kritické přijetí zůstalo toto nastudování jediným. Jde o dílo inscenačně značně náročné.\n\nDěje se v Praze od 2. ledna 1742 do 2. ledna 1743.\nJe po francouzském vpádu do Prahy. Ve špitále na Újezdě se léčí ranění z bitvy; hrají v karty a zpívají. Jeden z nich, student Kašpar, býval krásný mladík a díky podpoře jeho strýce, rektora Karlo-Ferdinandovy univerzity, jej čekala velká budoucnost. Nyní však leží na posteli oddělen závěsem, aby nešokoval ostatní svým obličejem zohyzděným nepřátelskou šavlí.\n\nMezi raněné přichází pan de Voisin, jeho choť Berta a její přítelkyně hraběnka Morzinová. Rozdávají raněným dárky a občerstvení. Když Berta odhrne Kašparovu plentu, vykřikne a zděšeně ustoupí. Její manžel dává Kašparovi dva dukáty, ten si však vyžádá šátek, který Berta leknutím upustila.\n\nPo odchodu návštěvy si Kašpar definitivně uvědomuje svou situaci i to, že se do Berty zamiloval. Do špitálu přichází žebračka a Kašpar jí dává své dva dukáty. Žebračka se jej snaží utěšit, student však myslí jen na Bertu a je ochoten povolat na pomoc i peklo. Jeho zástupce se objeví v podobě francouzského důstojníka Armanda Lenfera. Ten za slib krásy, bohatství a Bertiny lásky od Kašpara žádá propadnutí jeho duše za rok a den. Kašpar přijímá.\nNa plese u maršála de Belle-Isle představuje Armand manželům de Voisinovým mladého a pohledného barona Petra Kašpara z račic. Berta mu věnuje svou náklonnost, Armand však Kašparovi našeptává, že k tomu, aby ji získal, musí odstranit jejího manžela.\nLazebník holí Kašpara v jeho přepychovém saloně a vypráví mu o tom, že pan de Voisin padl za oběť neznámému vrahu. Kašpar holiče vyhodí. Vyjde na balkon a pozoruje krásu večerní Prahy, města, které mu učarovalo od okamžiku, kdy sem přišel jako chudý hoch z venkova. Z Kašparovy ložnice vychází Berta: chtěla by mít milence jen pro sebe, ale jeho myšlenky jí stále unikají. Ponechává Kašpara o samotě a ten si tváří v tvář svému městu uvědomuje, že za svůj zločin bude pykat.\nBerta pořádá večírek v maskách. Hosté se baví a tančí, když se náhle ve dveřích objeví Smrt a zpívá jim varovnou píseň. Zděšení přítomných pomine až poté, co Berta zpod masky Smrti polibkem odhalí Armanda. Zábava se znovu rozproudí a Berta při ní podléhá šarmu pana de Meusna. Večírek je však záhy nadobro přerušen zprávou o požáru Prahy. Hosté se rozutekou, jen Armand si v klidu vykládá pasiáns. De Meusne Bertu přesvědčí, aby s ním a s francouzským vojskem opouštějícím Prahu odešla zpět do Francie. V tom do sálu vtrhne špinavý, otrhaný a rozčilený Kašpar. Berta a de Meusne se skryjí v ložnici, ale Kašpar se dovtípí, co se chystá, a ze žárlivosti oba zabije. Lenfer svou partii vyhrál.\nStarý rektor diktuje mladému klerikovi své paměti. Svého synovce Kašpara, který spěšně vstoupí do jeho pracovny, pro jeho zubožený stav ani nepoznává. Kašpar se rektorovi představuje jako přítel jeho synovce a žádá ho, aby se mu mohl vyzpovídat. Rektor k nečekané úsluze svolí, než k tomu však dojde, přicházejí dva francouzští důstojníci a zatýkají rektora jako rukojmí pro odcházející vojsko. Kašpar se strýci konečně dává poznat, ten mu však již jen stačí požehnat. V jednom z důstojníků, kteří strýce odvádějí, Kašpar poznává Armanda.\nPraha je osvobozena od Francouzů a rozjařený dav táhne k mostu. Kašpar je však na pokraji šílenství: dnes mu vyprší lhůta. Žebračka, jíž kdysi daroval peníze obdržené od pana de Voisin, mu nabízí útěchu v chrámu. Kašpara ale pronásledují přízraky osob, které zabil, i Armanda, který se hlásí o jeho duši. Nešťastný voják se vrhá z mostu a nachází smrt ve chladných vodách Vltavy.\n"}
{"id": "949352", "url": "https://cs.wikipedia.org/wiki?curid=949352", "title": "Rudé gardy", "text": "Rudé gardy\n\nRudé gardy (红卫兵, \"chung-wej-pching\") byla čínská mládežnická organizace v době kulturní revoluce. Jejím programem byl kult osobnosti Mao Ce-tunga a boj proti všemu tradičnímu.\n\nRudé gardy byly založeny v květnu 1966 na pekingské střední škole \"Qīnghuá Dàxué Fùshŭ Zhōngxué\". Organizátorkou Rudých gard byla profesorka Pekingské univerzity Nie Yuanzi. Gardy se šířily po celé zemi, kritizovaly vedení škol za konzervativní názory a dožadovaly se většího vlivu mladých na řízení společnosti, k agitaci využívaly velké ručně psané plakáty zvané \"dazibao\". V srpnu 1966 podpořil Rudé gardy Mao Ce-tung, pro kterého byly masy oddaných mladých lidí ideálním nástrojem v boji proti jeho mocenským konkurentům. Vyhlásil proto heslo \"„Palte na štáby!“\" a oznámil, že jen nezkažení mladí lidé mohou úspěšně bojovat proti \"čtyřem přežitkům – starému myšlení, staré kultuře, starým obyčejům a starým návykům\". Po tomto požehnání z nejvyšších míst začaly oddíly zfanatizované mládeže v zelených uniformách s rudými páskami na rukávech terorizovat obyvatelstvo a ničit kulturní památky. Gardisté, mezi nimiž byly i desetileté děti, obviňovali své učitele, vlastní rodiče i vysoké funkcionáře z „kontrarevolučních názorů“, oběti byly ponižovány, mučeny a mnohdy i bez soudu zabíjeny. Počet gardistů údajně přesáhl jedenáct milionů.\n\nV důsledku počínání Rudých gard zavládl v zemi chaos. Jednotlivé frakce gardistů bojovaly mezi sebou navzájem a mnohdy se obracely i proti armádě. Proto byl v únoru 1967 zahájen projekt posílání nejhorlivějších gardistů na venkov: oficiálně aby šířili revoluční myšlenky mezi rolnictvem, ve skutečnosti proto, aby se jich Mao zbavil. Vliv Rudých gard postupně slábl, od září 1967 byli zatýkáni a popravováni gardisté, kteří odmítali ukončit svoji činnost. V červenci 1968 byly Rudé gardy definitivně rozpuštěny. \n\n"}
{"id": "949353", "url": "https://cs.wikipedia.org/wiki?curid=949353", "title": "Ladislav Burket", "text": "Ladislav Burket\n\nLadislav Burket (22. října 1855, Stará Ľubovňa – 26. listopadu 1933, Písek) byl český odborný spisovatel, entomolog, spoluzakladatel a první ředitel lesnických škol v Písku.\n\nNarodil se na Slovensku ve Staré Ľubovni, kde služebně působil jeho otec. Vystudoval gymnázium v Plzni a hospodářskou školu v Táboře. Později využil svých znalostí šesti jazyků k pokračování studia v cizině, konkrétně ovocnářství v Klosterneuburgu a vinařství ve Francii a Belgii. Jako kočovný zemědělský učitel poté působil v letech 1879–1883 na mnoha místech. Od roku 1883 byl pověřen reorganizací rolnické školy v Písku, kde se stal jejím ředitelem. Zanedlouho po jeho nástupu, od 1. října 1885, byl při této rolnické škole zahájen dvouletý český lesnický praktický i teoretický kurs s celkem 30 studenty. V roce 1888 byl organizován jako dvouletá česká revírnická škola, která byla v roce 1910 rozšířena na tříletou. K jejímu zrušení došlo v roce 1921. V listopadu 1899 byl rovněž otevřen první ročník českého Vyššího lesnického ústavu. Této škole bylo v roce 1921 s platností od 1. ledna 1928 odevzdáno cvičné polesí Hůrky s tehdejší rozlohou 672 ha. V letech 1912 až 1914 byla zřízena výzkumná stanice lesnická a v březnu 1913 založeno arboretum s 250 druhy dřevin. V letech 1907–1912 vydával Burket odborný časopis \"Les a lov\".\n\nUž v době jeho života byly oceněny nejen jeho zásluhy o rozvoj rolnické školy a zřízení lesnické školy v Písku, ale také jeho aktivita v městském zastupitelstvu, v odborných spolcích a činnost literární. Bylo mu uděleno čestné občanství královského města Písku a několika dalších českých obcí. Stal se rovněž rytířem řádu Františka Josefa.\n\nJeho jméno je v Písku trvale připomenuté, a to pojmenováním ulice v níž stojí historická budova tehdejší lesnické školy jako \"Burketova\".\n\nLadislav Burket si v lesnické praxi rovněž všímal otázek ochrany lesů před chorobami a škůdci, zejména hmyzu. Byl autorem mnoha zemědělských a lesnických spisů a učebnic.\n\n\n\n\n"}
{"id": "949357", "url": "https://cs.wikipedia.org/wiki?curid=949357", "title": "BNP Paribas Masters 2013 – mužská čtyřhra", "text": "BNP Paribas Masters 2013 – mužská čtyřhra\n\nDo soutěže mužské čtyřhry na tenisovém turnaji BNP Paribas Masters 2013 nastoupilo dvacet čtyři dvojic. Obhájcem titulu byl indický pár Mahesh Bhupathi a Rohan Bopanna, jehož členové nestartovali společně. Bhupathi se rozhodl na turnaji nestartovat. Bopannovým spoluhráčem se stal francouzský tenista Édouard Roger-Vasselin, s nímž Ind vypadl ve čtvrtfinále, když nestačili na chorvatsko-brazilskou dvojici Ivan Dodig a Marcelo Melo.\n\nTřetí titul z pařížského turnaje si odvezl první pár světa složený z amerických dvojčat Boba a Mika Bryanových, kteří ve finále porazili rakousko-brazilské turnajové dvojky a druhou dvojici světa Alexander Peya a Bruno Soares ve dvou setech 6–3 a 6–3. V probíhající sezóně si sourozenci Bryanovi připsali jedenáctou turnajovou trofej.\n\nVšechny nasazené páry měly volný los do druhého kola.\n"}
{"id": "949359", "url": "https://cs.wikipedia.org/wiki?curid=949359", "title": "Huseník alpský", "text": "Huseník alpský\n\nHuseník alpský (\"Arabis alpina\") je vytrvalá, nízká, nenáročná, bílé kvetoucí rostlina pocházející z cirkumpolární oblasti. Tento neofyt se do České republiky dostal coby okrasná rostlina která se s oblibou pěstuje jako skalnička a pro svou nenáročnost se rozšířil do volné přírody, zplaněl. Tato trvalka je vhodná na obruby záhonů a do skalek nebo zídek.\n\nDruh pochází ze severních oblastí Evropy a severovýchodu Severní Ameriky. Je to chladnomilná rostlina, v jižněji položených částech Evropy se objevuje v horských oblastech.\n\nRoste nejčastěji na vápencových sutích do nadmořské výšky až 3200 m. Při pěstování mu nejlépe svědčí zásaditá, lehká, propustná i kamenitá půda. Vyrůstá ve stinných horských žlebech a na od slunce odvrácených úbočích, v okolí horských bystřin nebo pramenišť.\n\nVytrvalá rostlina s řídce chlupatou lodyhou přímou nebo vystoupavou, nejčastěji jednoduchou, která dorůstá do výšky 10 až 35 cm. Z tenkého hlavního kořene vyrůstá obvykle jen jedna květná lodyha a několik výběžků které jsou zakončeny řídkou listovou růžici a společně vytvářejí dojem polštářovitého trsu. Listy v růžicích mající většinou křídlaté řapíky (až 1 cm), jsou elipsovité až obráceně vejčité, jsou dlouhé 1 až 4 cm a široké 0,5 až 1,5 cm a po obvodě bývají hrubě zubaté. Lodyžní objímavé listy rostoucí v počtu 3 až 5 jsou okrouhlého až vejčitého tvaru, na bázi obvykle srdčité nebo ouškaté, 1 až 3 cm dlouhé a po obvodě řídce ostře zubaté. Všechny listy jsou sytě zelené a často jsou porostlé krátkými rozvětvenými chlupy, vrcholek mají špičatý nebo tupý.\n\nČtyřčetné oboupohlavné květy na stopkách vyrůstají na koncích lodyh v květenství hroznu. Jejich podlouhlé, světle zelené kališní plátky jsou do 4 mm dlouhé a 2 mm široké, vyrůstají ve dvou přeslenech a ty ve vnějším jsou u báze vakovitě vyduté. Bílé korunní plátky lopatkovitého až obvejčitého tvaru obvykle bývají ne delší 11 mm a ne širší 4 mm. Nitky šesti tyčinek jsou dlouhé 3 až 5 mm a podlouhlé prašníky asi 1 mm. V semeníku bývá 35 až 50 vajíček, čnělka je asi jen 0,5 mm dlouhá. Tento chamaefyt kvete od června do srpna a jeho ploidie je 2n = 16.\n\nPlodem jsou vztyčené či odstávající holé šešule 3 až 5 cm dlouhé, jejich ploché chlopně mají nezřetelnou žilku, karpofor je do 1 mm dlouhý. Červenohnědá elipsovitá až okrouhlá, silně stlačená semena bývají do 1,5 dlouhá, po obvodě mají křídlatý lem světle žlutý až světle hnědý.\n\nHuseník alpský je variabilní druh, jsou rozlišovány tři poddruhy:\nVe střední Evropě se vyskytuje nominátní poddruh huseník alpský pravý jenž bývá na různých stanovištích dost proměnlivý, odlišnosti jsou chápány jako morfotypy vzniklé adaptací na odlišné ekologické podmínky.\n\n \n"}
{"id": "949362", "url": "https://cs.wikipedia.org/wiki?curid=949362", "title": "Garanti Koza Tournament of Champions 2013", "text": "Garanti Koza Tournament of Champions 2013\n\nGaranti Koza Tournament of Champions 2013 představoval jeden ze dvou závěrečných tenisových turnajů ženské profesionální sezóny 2013 pro nejlepší hráčky okruhu, které nestartovaly na předcházejícím Turnaji mistryň, a to podle specifických kritérií. Herní systém měl formát dvou základních skupin. Dvě nejlepší tenistky z každé skupiny postoupily do semifinále, které se hrálo vyřazovacím systémem. Celkové odměny činily 750 000 dolarů.\n\nTurnaj se konal mezi 29. říjnem až 3. listopadem podruhé v bulharském hlavním městě Sofii. Hrálo se na krytém dvorci s tvrdým povrchem v aréně Armeec. Představoval poslední událost roku v kategorii WTA International.\n\nRuská obhájkyně titulu Naděžda Petrovová se turnaje nezúčastnila, když nesplnila kvalifikační kritéria ani od pořadatelů neobdržela divokou kartu. Roli favoritky splnila nejvýše nasazená rumunská tenistka Simona Halepová, která prošla základní skupinou bez ztráty setu, v semifinále si poradila s Anou Ivanovićovou, a ve finále zdolala australskou turnajovou trojku Samanthu Stosurovou, když všechny tři sady skončily stejným poměrem gamů 2–6, 6–2 a 6–2. Po skončení turnaje figurovala v následné klasifikaci WTA na svém kariérním maximu – 11. místě.\n\nBonus 1 000 000 dolarů, na který by Halepová díky třem titulům v kategorii International dosáhla, nebyl pro ročník 2013 vypsán. Získala tak 375 bodů do žebříčku a 270 000 dolarů.\n\nSoutěže dvouhry se účastnilo osm hráček, z nichž každá odehrála tři vzájemné zápasy v jedné ze dvou čtyřčlenných základních skupin – Serdika a Sredets. První dvě tenistky z každé skupiny postoupily do semifinále, které bylo hráno vyřazovacím systémem pavouka. První ze skupiny Serdika se utkala s druhou ze skupiny Sredets a naopak. Vítězky semifinále se následně střetly ve finále o vítězství v turnaji.\n\nKonečné pořadí v základní skupině se řídilo následujícími kritérii:\n\nCelkový rozpočet turnaje činil 750 000 dolarů.\n\n\nTurnaje konaného pouze ve dvouhře se účastnilo osm hráček (včetně dvou startujících na divokou kartu). Prvních šest tenistek si účast zajistilo splněním dvou kritérií. Nastoupit mohly nejvýše postavené hráčky na singlovém žebříčku WTA v pondělní aktualizaci v týden startu turnaje, které se neúčastnily Turnaje mistryň. Druhou podmínkou byla výhra ve dvouhře na některém z turnajů kategorie WTA International Tournaments v sezóně WTA Tour 2013. Zúčastnit se naopak nemohly tenistky, které by nastoupily do paralelně probíhajícího finále Fed Cupu 2013.\n\nDivoké karty obdržely Bulharka Cvetana Pironkovová a dvojnásobná vítězka turnaje Ana Ivanovićová ze Srbska.\n\nTabulka uvádí hráčky, které v sezóně 2013 vyhrály alespoň jeden turnaj kategorie International, čímž splnily jedno ze dvou kritérií.\n\n\nTabulka uvádí poměr vzájemných zápasů tenistek před začátkem turnaje.\n\n"}
{"id": "949367", "url": "https://cs.wikipedia.org/wiki?curid=949367", "title": "Kostel svatého Jakuba Staršího (Telč)", "text": "Kostel svatého Jakuba Staršího (Telč)\n\nKostel svatého Jakuba Staršího je římskokatolický chrám ve městě Telč v okrese Jihlava. Je chráněn jako kulturní památka České republiky.\n\nPrvní zmínka o faře v Telči se vztahuje k roku 1372, k roku 1386 je připomínám požár, který, mimo jiné, zničil také farní kostel. V první polovině 15. století je zmiňován havarijní stav chrámu, který byl zřejmě opraven ve 40. a 50. letech 15. století. Tehdy byl přestavěn do současné dvoulodní gotické podoby s 50 metrů vysokou hranolovou věží přimykající se k severní straně kněžiště. V 17. století vznikly raně barokní přístavby (krypta, sakristie, kaple), z roku 1737 pochází zastřešená chodba křížové cesty mezi kostelem a sousedním zámkem. Na konci 19. století došlo k puristickým úpravám chrámu, kdy byla zbořena většina přístavků ze 17. století, kostel také obdržel novogotický oltář. Kvůli náklonu věže a trhlinám ve zdivu byl v letech 1961–1988 uzavřen, během této doby došlo k jeho statickému zajištění.\n\nKolem kostela se do 70. let 17. století nacházel hřbitov.\n\nJe farním kostelem telčské farnosti.\n\n"}
{"id": "949369", "url": "https://cs.wikipedia.org/wiki?curid=949369", "title": "Silnice II/603", "text": "Silnice II/603\n\nSilnice II/603 je silnice druhé třídy ve Středočeském a Jihočeském kraji. Zahrnuje úseky, po kterých dříve vedla státní silnice I/3 Praha–České Budějovice: z hranic Prahy do Poříčí nad Sázavou, Mezno-Veselí nad Lužnicí a Ševětín–Borek. Souhrnná délka těchto úseků byla roku 2017 asi 87,5 km, s postupem výstavby dálnice D3 se součástí II/603 mají stát další úseky dnešní I/3. Úseku mezi Prahou a napojením na silnici I/3 před Benešovem se také říká Stará benešovská a původně byla součástí Vídeňská silnice.\n\nSilnice II/603 navazuje na pražskou Vídeňskou vedoucí z Krče přes Kunratice směr Benešov. Vede přes Vestec, Jesenici, Kamenici a Nespeky a končí obcí Poříčí n. Sázavou. Před Poříčím přechází kamenným mostem Sázavu, v centru obce odbočeuje silnice II/109 a po překonání Konopišťského potoka se u obce Mrač napojuje na současnou silnici I/3. Délka tohoto úseku je 23,187 km. Bývá označován jako \"„stará benešovská“\", neboť tudy vedl hlavní tah z Prahy na Benešov před jeho převedením na dálnici D1. Zejména úsek do Kamenice je intenzivně využíván pro příměstskou osobní dopravu a trpí přetížením.\n\nDalší úseky mají povahu doprovodných komunikací podél I/3 nebo D3. Například Mezno u Lažan - Sudoměřice - Tábor nebo Veselí Nad Lužnicí - Ševětín - České Budějovice (ul. Pražská)\n\nČíslování silnic vychází z doby, kdy byla silnice ještě vedena jako I/3.\n"}
{"id": "949370", "url": "https://cs.wikipedia.org/wiki?curid=949370", "title": "Eddie Edwards", "text": "Eddie Edwards\n\nMichael Edwards, známý jako Eddie Edwards či The Eagle (orel) (* 5. prosince 1963, Cheltenham, Anglie) je bývalý britský skokan na lyžích.\n\nPracoval jako štukatér, amatérsky provozoval alpské lyžování. Když nebyl zařazen do britského sjezdařského týmu na Zimní olympijské hry 1984, rozhodl se přesedlat na skoky na lyžích, sport v jeho zemi dosud neznámý. Zvolil individuální přípravu, přesídlil do Lake Placid a připravoval se na tamním můstku. Poprvé reprezentoval Velkou Británii na Turné čtyř můstků 1986/87, zúčastnil se také mistrovství světa v klasickém lyžování v roce 1987, kde vytvořil svůj osobní (a tehdy i národní) rekord 73,5 metru. Skončil však s velkým odstupem na posledním místě. Startoval také na olympiádě 1988 v Calgary, kde skončil na středním můstku na 58. místě a na velkém můstku na 55. místě (v obou případech byl opět poslední). Zaujal svým nesportovním vzhledem. Nosil kvůli dalekozrakosti silné brýle a měl nadváhu, vážil 82 kg při své výšce 173 cm, což bylo nejméně o 10 kg více než měli jeho soupeři. Stal se miláčkem olympijského publika, předseda organizačního výboru se dokonce zmínil o létajícím orlovi v projevu na závěrečném ceremoniálu. V roce 1990 Mezinárodní lyžařská federace a Mezinárodní olympijský výbor zpřísnily pravidla pro účast ve skokanských závodech, takže se mu již nepodařilo kvalifikovat na velkou mezinárodní soutěž. Svoji popularitu pak zúročil v reklamním a hudebním průmyslu (nazpíval ve finštině píseň \"Mun nimeni on Eetu\", i když tento jazyk neovládal). Jako celebrita showbusinessu účinkoval v televizní soutěži \"Splash!\", byl o něm natočen film Orel Eddie.\n\n"}
{"id": "949371", "url": "https://cs.wikipedia.org/wiki?curid=949371", "title": "Natik Bagirov", "text": "Natik Bagirov\n\nNatik (Natig) Bagirov (* 7. září 1964 Baku) je bývalý sovětský a ázerbájdžánský zápasník–sambista, judista, který po rozpadu Sovětského svazu v roce 1991 reprezentoval Bělorusko.\n\nZápasení se věnoval od svých 11 let v rodném Baku. V roce 1987 šel za lepšími tréninkovými podmínkami do Minsku, odkud se dostal do širšího výběru reprezentace Sovětského svazu v zápasu sambo. Po rozpadu Sovětského svazu v roce 1991 přijal běloruské občanství a záhy se prosadil do sambistické a judistické reprezentace. V zápasu sambo je trojnásobným mistrem světa a čtyřnásobným mistrem Evropy. Prvních úspěchů v judu dosahoval od roku 1994. V roce 1995 se třetím místem na mistrovství světa v Čibě kvalifikoval na olympijské hry v Atlantě v roce 1996. Ve druhém kole olympijského turnaje nestačil na Němce Richarda Trautmanna, ale přes opravy se probojoval do boje o třetí místo proti Mongolu Narmandachovi. Po vyrovnaném úvodu nezachytil v polovině zápasu soupeřův výpad sode-curikomi-goši na ippon a obsadil 5. místo. V roce 1999 se třetím místem na mistrovství světa v Birminghamu kvalifikoval na olympijské hry v Sydney v roce 2000. V 36 letech vypadl ve druhém kole s ázerbájdžáncem Elčinem Ismajilovem na ippon po technice eri-seoi-nage. Sportovní kariéru ukončil v roce 2002. Věnuje se trenérské práci. V roce 2004 dokoučoval Igora Makarova k zisku zlaté olympijské medaile na olympijských hrách v Athénách.\n\n\n"}
{"id": "949373", "url": "https://cs.wikipedia.org/wiki?curid=949373", "title": "Silnice I/61", "text": "Silnice I/61\n\nSilnice I/61 je silnice první třídy v České republice. Nachází se ve Středočeském kraji v okrese Kladno. Přes město Kladno spojuje dálnice D7 a D6 od Makotřas kolem města Buštěhrad až po Malé Přítočno, její celková délka je zhruba 13 km. V Kladně vede krátce souběžně se silnicí č. II/118 a zároveň až do Malého Přítočna souběžně se silnicí č. II/101.\n\nOd sjezdu z dálnice D7 (Praha - Chomutov) vede silnice západním směrem na Kladno přes křižovatku na Makotřasy, dále přes křižovatku s odpočívadlem (doprava) na Buštěhrad a (nalevo) na Lidice, přes druhou odbočku na Lidice, dále přes Kruhový objezd západně u Buštěhradu. Přes kruhový objezd k Průmyslové zóně a přes křižovatku na Hřebeč do Kladna do části (Staré) Kročehlavy (ulice Kročehlavská; v roce 2019 uzavírka a oprava mostu přes Dřetovický potok) na světelnou křižovatku pěti silnic u kročehlavského kostela (krátký souběh se silnicí č. II/118). Odtud se láme na jih (ulice Unhošťská, Staré a dále Nové Kročehlavy), vede přes obce Velké Přítočno (kruhový objezd) a Malé Přítočno železniční přejezd (železniční trať č. 120 Praha–Rakovník) na mimoúrovňovou křižovatku s dálnicí D6 (Praha – Karlovy Vary). (Přes dálnici silnice dále pokračuje na Unhošť — silnice č. II/101 \"Aglomerační okruh\".)\n\nNavzdory lokálnímu významu (silnice I/61 tvoří pouze spojku mezi městem Kladno a silnicemi I/6 a I/7, čemuž napovídá i její \"dodatečné\" očíslování) se jedná o frekventovanou trasu s vysokou nehodovostí. Podle mapy celoevropského bezpečnostního programu EuroRAP je na silnici I/61 evidováno 30 mrtvých nebo těžce zraněných, což ji řadí na třetí místo za silnice I/2 a I/67. Protože I/61 zasahuje přímo do Kladna, je na ní velmi hustý provoz a příčinou většiny nehod je místy nevyhovující stavebně – technický stav vozovky a vysoká rychlost, ke které svádějí táhlé úseky a nepřehledná křižovatka s I/7 u Makotřas.\n\nOd roku 2018 je v křižovatce u Buštěhradu nový kruhový objezd, byla zrekonstruována část silnice od křižovatky na Kladno a Hřebeč až po Lidice, mezi Buštěhradem a Kladnem jsou nově svodidla, stále je zde rychlostní omezení 70 km/hodinu. Ve druhé polovině roku 2019 proběhly na již zrekonstruované silnici další stavební úpravy, mezi Buštěhradem a odbočkou na Hřebeč přibyl další kruhový objezd (s průběžným jízdním pruhem ve směru z Kladna) v odbočce do ulice \"U Borovin\", pro napojení průmyslové zóny a nového velkoskladu společnosti Lidl. V roce 2019 prošel celkovou rekonstrukcí také most ev. č. 61-001 přes potok a teplovod v Kročehlavské ulici, který byl v havarijním stavu, silnice byla po dobu stavby obousměrně uzavřená.\n\nJihovýchodní obchvat Kladna, resp. části Kročehlavy, by se měl napojovat z mimoúrovňové Křižovatky na dálnici D6 u Malého Přítočna (silnice navazuje na obchvat Unhoště, který je zároveň součástí Aglomeračního okruhu), dále pokračovat mezi obce Velké Přítočno a Dolany, dále mezi lesem V Bažantnici u sídliště v Nových Kročehlavech a obcí Hřebeč, přes dvě východní výpadovky z Kladna (ulice Pražská a Kročehlavská) až na Buštěhrad. V celé plánované trase přeložky silnice č. I/61 je pět křižovatek, všechny jsou navrhované jako kruhové objezdy: z mimoúrovňové křižovatky u D6, přes silnici mezi obcemi Malé Přítočno a Dolany, mezi obcemi Dolany a Hřebeč (s novou silnicí do Velkého Přítočna) a na křižovatkách s výpadovkami z Kladna z ulic Pražská a Kročehlavská. Záměr projektu byl schválen 30. 7. 2015, vydání územního rozhodnutí je dle ŘSD plánováno na rok 2020, stavební povolení a zahájení stavby v roce 2023, uvedení do provozu je plánované na rok 2026. Po výstavbě povede silnice I. třídy č. I/61 kolem Kladna a přes město zůstane v dané trase jen silnice I. třídy č. I/101.\n"}
{"id": "949377", "url": "https://cs.wikipedia.org/wiki?curid=949377", "title": "Hardyho spojka", "text": "Hardyho spojka\n\nHardyho spojka je jednoduché pružné spojení dvou souosých hřídelů, které přenáší otáčivý pohyb a přitom dovoluje, aby se osy obou hřídelů odchylovaly o malý úhel v libovolném směru. Spojku si dal patentovat J. L. Hardy roku 1938.\n\nSpojku tvoří pružné mezikruží z textilem vyztužené gumy se čtyřmi nebo šesti otvory. Oba hřídele jsou k němu přišroubovány dvou- nebo tříramennými přírubami, a to tak, že každá z nich je upevněna do jiných otvorů. \n\nPoužívá se například pro přenos otáčivého pohybu volantu na vlastní řízení automobilů, u jednodušších vozidel (např. zahradních traktorů) i pro přenos otáčivého pohybu motoru na hřídel hnaných kol. U pohonu automobilů ji nahradil spolehlivější Kardanův závěs. \n\n"}
{"id": "949378", "url": "https://cs.wikipedia.org/wiki?curid=949378", "title": "Petr Dudešek", "text": "Petr Dudešek\n\nPetr Dudešek (* 24. března 1939 Ostrava) je český hudebník, sbormistr, skladatel, scenárista a zpěvák.\n\nAbsolvoval Státní konzervatoř v Ostravě. V roce 1967 začínal jako hráč na bicí nástroje a také jako hudební skladatel. Založil a je vedoucím skupiny Buřinky a Berušky Petra Dudeška. V letech 1990–1992 byl poslancem parlamentu České republiky a člen výboru pro vědu, vzdělání, kulturu, školství a tělovýchovu. Byl členem divadla Petra Bezruče v Ostravě.\n\nOd 1967 do 1968 působil ve skupině \"Divadelní pětka\", kde hrál na bicí. Od roku 1969 se skupina přejmenovala na \"6 pánů v Buřinkách\". Postupem času přibývali ve skupině členové a tak do roku 1975 jeho skupina nesla název \"Muzika bez kapelníka\" a od roku 1978 se název skupiny ustálil na Buřinky a Berušky Petra Dudeška.\n\n"}
{"id": "949381", "url": "https://cs.wikipedia.org/wiki?curid=949381", "title": "Římskokatolická farnost Hnanice", "text": "Římskokatolická farnost Hnanice\n\nŘímskokatolická farnost Hnanice je územní společenství římských katolíků s farním kostelem svatého Wolfganga v děkanátu Znojmo.\n\nPrvní písemný doklad o existenci obce Hnanice vznikl mezi lety 1200–1213. Toto období je také spojeno se založením nedalekého premonstrátského kláštera v Louce v roce 1190. Roku 1284 spadala obec k šatovské farnosti. V obci byla postavena kaple, ve které se nacházela studna, jejíž voda uzdravila s pomocí Boží mnoho nemocných a byla proto navštěvována mnohými z celého okolí. Zájem a milodary těchto návštěvníků přiměly roku 1480 louckého opata Pavla k tomu, aby s pomocí kláštera ke kapli přistavěl nynější kostel. V nynější podobě a velikosti byl chrám dokončen roku 1487 a vysvěcen 3. dubna 1510. V druhé polovině 16. století se zde šířil protestantismus, kněz byl odvolán a fara zanikla. Za třicetileté války byl kostel vypálen a opuštěn. Po válce byl opravován, po stavební stránce barokizován. Po zrušení louckého kláštera v roce 1784 byla z poutního místa zřízena farnost. Po roce 1945 kostel chátral, protože jeho rozměry a potřeby přesahují možnosti malé farní obce. S opravami se začalo v 80. letech 20. století, pokračovaly v 90. letech, za přispění státu a obce.\nFarnost byla ve 20. století spravována ze šatovské fary, v poslední době pak ze Znojma-Louky. Jména alespoň poválečných farářů zde působících až do současné doby: Po odsunu německého obyvatelstva, kdy odešel i šatovský farář P. Antonín Reich, nastoupil pro farnosti Šatov, Hnanice a Havraníky P. Bohumil Pešek (od roku 1946). Další pak byli P. Miroslav Zouhar (1957), P. Stanislav Kovář (1979), P. Stanislav Peroutka SJ (1980), P. Zdeněk Chylík (1988), P. Zdeněk Buchta (1990), P. Milan Vavro (1991). Ten pak v roce 1994 převzal farnost Znojmo-Louka, odkud i nadále spravoval dosavadní farnosti. Po něm na stejný úvazek nastoupil P. Petr Bartoněk (1997) a P. Marian J. Husek OPraem. (2003).Farnost tak spravovali premonstráti z farnosti Znojmo-Louka. Administrátorem excurrendo byl od 1. srpna 2003 ICLic. Mgr. Marian Jiří Husek, OPraem. Od srpna 2019 se novým administrátorem excurrendo stal diecézní kněz R. D. Ing. Ladislav Bublán. \n\nDnem vzájemných modliteb farností za bohoslovce a bohoslovců za farnosti brněnské diecéze je 19. duben. Adorační den připadá na 21. srpen. Farní kostel je možné si prohlédnout během každoroční Noci kostelů.\n\nVe farnosti se pravidelně koná tříkrálová sbírka. V roce 2015 se při ní vybralo 8 585 korun. V roce 2017 činil její výtěžek 8 860 korun.\n\n"}
{"id": "949382", "url": "https://cs.wikipedia.org/wiki?curid=949382", "title": "Kostel Jména Ježíš (Telč)", "text": "Kostel Jména Ježíš (Telč)\n\nKostel Jména Ježíš je římskokatolický chrám ve městě Telč v okrese Jihlava, součást areálu bývalé jezuitské koleje. Je chráněn jako kulturní památka České republiky. Je filiálním kostelem telčské farnosti.\n\nChrám byl vybudován v době, kdy již byla část telčského jezuitského areálu dokončena. Jezuité zpočátku k bohoslužbám využívali blízký farní kostel svatého Jakuba, ke stavbě svého přistoupili pravděpodobně v roce 1663. Dokončen v roce 1667, stavitelem byl Ital Stefano Perti pravděpodobně podle cizího návrhu, chrám byl vysvěcen téhož roku olomouckým biskupem Karlem II. z Lichtenštejna-Kastelkornu. Jedná se o raně barokní kostel se sálovou dispozicí a s bočními kaplemi, který je do náměstí obrácen netypicky boční fasádou s kamenným portálem. Ze severní i jižní strany pravoúhlého presbytáře se nachází dvě hranolové věže, mezi nimiž byla otevřená arkáda (po jejím objevu byla v roce 1996 rekonstruována jako slepá), která sloužila pro meteorologická pozorování, uváděna je však i světská vyhlídka na město. Samotný kostel stojí v severovýchodním rohu bývalé jezuitské koleje, na místě staré fary a školy. K jeho východnímu průčelí tvořenému kněžištěm bylo v letech 1702–1703 přistavěno jezuitské gymnázium.\n\n\n"}
{"id": "949384", "url": "https://cs.wikipedia.org/wiki?curid=949384", "title": "Kostel Jména Ježíš", "text": "Kostel Jména Ježíš\n\nKostel Jména Ježíš může být:\n"}
{"id": "949388", "url": "https://cs.wikipedia.org/wiki?curid=949388", "title": "Střední horní němčina", "text": "Střední horní němčina\n\nStřední horní němčina (střední hornoněmčina, středohornoněmčina, zkratkou střhn., něm. \"Mittelhochdeutsch\", \"Mhd.\") označuje vývojovou fázi němčiny (hornoněmeckých dialektů). V chronologické řadě navazuje na starou horní němčinu, jako mezník je označován rok 1050, naopak konec střední horní němčiny se datuje rokem 1350 (tato vývojová fáze tedy přibližně odpovídá vrcholnému středověku). Zejména co se týká konce panuje určitá nejednotnost, zejména starší lingvisté ho kladli až do 16. století (Martin Luther, vynález knihtisku), dnes se konec klade do dřívější doby, zároveň se rozeznává fáze rané nové horní němčiny, která trvá až do konce třicetileté války (zhruba 1650), poté již začíná nová horní němčina, tedy dnešní němčina.\n\nMezi typické znaky této fáze patří zjednodušení plných koncových samohlásek na prosté /e/ (sthn. \"taga\" > střhn. \"tage\"), naopak na konci dochází k monoftongizaci některých starohornoněmeckých dvouhlásek a naopak k diftongizaci dlouhých přízvučných hlásek. Z psaných památek hraje důležitou roli zejména minnesang.\n\nObdobí střední horní němčiny (1050–1350) se vnitřně člení na tři období:\n\nSystém hornoněmeckých dialektů se již ve střední době diferencuje na dialekty, které jsou již víceméně známé i dnes:\n\nSoučasný čtenář se s ranou horní němčinou v gramatikách a slovnících nejčastěji setkává v normalizované grafické podobě. Tuto normalizaci vycházející z grafiky klasické střední horní němčiny švábského dialektu s víceméně nově zavedeným diakritickým znaménkem cirkumflex (^) vytvořil v 19. století editor a germanista Karl Lachmann.\n\nVokály užívané v této normalizaci jsou:\n"}
{"id": "949394", "url": "https://cs.wikipedia.org/wiki?curid=949394", "title": "Émile van Arenbergh", "text": "Émile van Arenbergh\n\nÉmile Van Arenbergh (15. května 1854 Lovaň – 3. ledna 1934 Ixelles) byl belgický básník. Jeho dílo pozůstává především ze sonetů.\n\nVystudoval právo na Lovaňské univerzitě a v roce 1880 se stal tajemníkem tamější Literární společnosti. V roce 1883 se stal advokátem, později byl smírčím soudcem v Diestu, Anderlechtu a v Ixelles.\n\nProtože měl rád historii, napsal dva životopisy, přičemž předmětem jeho zájmu se stali Juan de Austria a Karel V.. Dále publikoval básně v \"Journal des Beaux-Arts\" a v \"La Jeune Belgique\" a podílel se na \"Parnasse de la Jeune Belgique\". Měl velký vliv na novou generaci belgických básníků. Jeho samého ovlivnil francouzsko-kubánský básník José-María de Heredia.\n\nV roce 1908 obdržel belgický Řád Leopoldův a v roce 1921 se stal členem Francouzské akademie.\n\n"}
{"id": "949404", "url": "https://cs.wikipedia.org/wiki?curid=949404", "title": "Město 6. října", "text": "Město 6. října\n\nMěsto 6. října (arabsky مدينة السادس من أكتوبر \"Madīnat as-Sādis min Uktūbar,\" v egyptské výslovnosti \"es-Sádis min Októbar\" nebo jen \"Sitt Októbar)\" je satelitní město vybudované v poušti 32 km jihozápadně od centra Káhiry, v provincii Gíza.\nBylo založeno v roce 1979 a pojmenováno podle dne, kdy egyptská armáda překročila Bar Levovu linii. Má okolo půl milionu obyvatel, plánuje se rozšíření až na tři miliony.\nPod 6. říjen patří i dosud (2015) nedostavěné předměstí Šajcha Zájeda \"(Madīnat aš-Šaykh Zāyd).\"\n\nMěsto je důležitým centrem automobilového průmyslu,\nnachází se zde sedm soukromých vysokých škol,\nvelké nákupní centrum Mall of Arabia \"(Múl al-ˀArab)\"\na sídlo Confederation of African Football.\n\n"}
{"id": "949405", "url": "https://cs.wikipedia.org/wiki?curid=949405", "title": "Lukáš Pleticha", "text": "Lukáš Pleticha\n\nLukáš Pleticha (* 18. října 1974 Jablonec nad Nisou) je český politik a advokát, v letech 2013 až 2017 poslanec Poslanecké sněmovny PČR, bývalý zastupitel Libereckého kraje, od roku 2006 zastupitel města Jablonce nad Nisou (v letech 2006 až 2010 místostarosta města, v letech 2014 až 2018 náměstek primátora) a člen ČSSD.\n\nPo absolvování střední školy v Jablonci nad Nisou vystudoval Vysokou školu ekonomickou v Praze (získal titul Ing.) a Právnickou fakultu Univerzity Karlovy v Praze (získal titul JUDr.).\n\nPo studiích několik let pracoval v Praze, pak se ale do Jablonce nad Nisou vrátil a začal provozovat advokátní činnost. Angažuje se rovněž ve Spolku přátel města Jablonce nad Nisou.\n\nOd roku 2009 ženat s MVDr. Leou Pletichovou-Wildnerovou, veterinářkou působící v Tanvaldu.\n\nDo politiky se pokusil vstoupit, když v komunálních volbách v roce 2002 kandidoval jako nestraník za KDU-ČSL do Zastupitelstva města Jablonce nad Nisou, ale neuspěl. Podařilo se mu to až v komunálních volbách v roce 2006, kdy kandidoval jako nestraník za SOS. Mandát zastupitele obhájil v komunálních volbách v roce 2010, tentokrát už jako člen ČSSD. Navíc byl v letech 2006 až 2010 také místostarostou města pro oblast městských financí a majetku.\n\nDo vyšší politiky vstoupil, když byl v krajských volbách v roce 2008 zvolen jako člen SOS do Zastupitelstva Libereckého kraje. V říjnu 2009 vstoupil do ČSSD. Mandát se pokoušel v krajských volbách v roce 2012 obhájit právě jako člen ČSSD, ale neuspěl.\n\nVe volbách do Poslanecké sněmovny PČR v roce 2013 kandidoval za ČSSD ze třetího místa kandidátky v Libereckém kraji a byl zvolen. Dostal 2 821 preferenčních hlasů a posunul se tak na druhé místo před Martinu Rosenbergovou, která se nakonec do Sněmovny nedostala.\n\nV komunálních volbách v roce 2014 obhájil za ČSSD post zastupitele Jablonce nad Nisou (původně byl na kandidátce na 5. místě, vlivem preferenčních hlasů se posunul na druhé místo, strana přitom ve městě získala 4 mandáty). V listopadu 2014 se pak stal náměstkem primátora pro rozvoj.\n\nVe volbách do Poslanecké sněmovny PČR v roce 2017 obhajoval svůj poslanecký mandát za ČSSD v Libereckém kraji, ale neuspěl.\n\nV komunálních volbách v roce 2018 kandidoval za ČSSD znovu do jabloneckého zastupitelstva, sociální demokraté se ale do zastupitelstva vůbec nedostali.\n"}
{"id": "949407", "url": "https://cs.wikipedia.org/wiki?curid=949407", "title": "Sáva Šabouk", "text": "Sáva Šabouk\n\nSáva Šabouk (12. ledna 1933, Zdíkov – 31. ledna 1993, Praha) byl český marxistický estetik, teoretik a historik umění, laureát Státní ceny Klementa Gottwalda. V letech 1970–1979 byl ředitelem Ústavu teorie a dějin umění ČSAV.\n\nJeho otec vlastnil malou výrobnu sodové vody, později byl pojišťovacím úředníkem; matka učila. Šabouk vystudoval vyšší hospodářskou školu pro zahraniční obchod v Praze (1951). Pak v letech 1951–1957 pracoval jako voják z povolání. Nejprve absolvoval vojenské učiliště (1953) a poté byl důstojníkem Československé lidové armády (politrukem). Již jako voják z povolání začal v roce 1955 dálkově studovat Filozoficku fakultu Univerzity Karlovy, obor filozofie–historie. Po odchodu z armády působil v letech 1957–1958 jako metodik lidové umělecké tvořivosti v Teplicích a v letech 1958–1961 jako vedoucí ekonomického oddělení Státní banky československé v Jáchymově.\n\nV roce 1961 úspěšně ukončil dálkové studium na Filozofické fakultě Univerzity Karlovy a obhájil diplomovou práci na téma \"Diskuse o ideologii\". Vstoupil do KSČ, což mu zajistilo rychlý kariérní postup. V letech 1961–1969 působil jako odborný asistent na katedře společenských věd Akademie múzických umění v Praze, od roku 1965 vedl na této katedře oddělení obecné estetiky. V roce 1969 přešel na katedru estetiky Filozofické fakulty Univerzity Karlovy, kde působil nejprve jako odborný asistent, později jako docent. V roce 1969 získal vědeckou hodnost kandidát věd (CSc.) na základě práce \"Jazyk umění\" (knižně 1969). V roce 1972 obdržel vědeckou hodnost doktor věd o umění (DrSc.) na základě práce \"Břehy realismu\" (knižně 1973).\n\nV roce 1970 byl jmenován ředitelem Ústavu teorie a dějin umění Československé akademie věd (nyní ÚDU AV ČR). Koncem roku 1979 z funkce ředitele odešel, zůstal však v ústavu jako vedoucí vědecký pracovník a řídil skupinu pro systémový výzkum uměleckého vyjadřování a sdělování. V pozici vedoucího pracovníka nechvalně proslul kádrovými čistkami bezpartijních zaměstnanců.\nZ titulu své funkce byl vedoucím autorského kolektivu či spoluautorem několika teoretických či kunsthistorických publikací. Od roku 1972 se po nuceném odchodu Heleny Jarošové stal vedoucím redaktorem časopisu \"Estetika\", a to až do roku 1979; i nadále pak zůstal členem redakční rady. Řadu let byl též předsedou České společnosti pro estetiku.\n\nV roce 1976 obdržel Státní cenu Klementa Gottwalda za objevné práce z teorie umění. Zemřel v Praze v lednu 1993.\n\nMezi léty 1969 – 1976 vydal 10 knih. Mezi významnější publikace patří monografie \"Jazyk umění \"(1969), \"Umění, systém, odraz\" (1973), \"Člověk a umění v struktuře světa\" (1974), \"Tři polemické studie\" (1976), charakteristickou studií normalizační éry jsou \"Břehy realismu\" (1973), ve které reaguje na knihu Rogera Garaudyho \"Realismus bez břehů\", která vyšla česky ve dvou vydáních v roce 1964 a 1965. Kromě knih publikoval články a studie v řadě časopisů a přispíval do četných kolektivních prací a sborníků (i zahraničních). V nakladatelství Academia vydal v roce 1975 jako vedoucí autorského kolektivu dodnes vyhledávanou\" Encyklopedii světového malířství.\" Spolupracoval rovněž s estetikem a někdejším korespondentem ČSAV Dušanem Šindelářem. Šaboukovy publikace byly pro svou marxistickou orientaci a tezovitost překonány, ojediněle vyšly v ruském překladu. Jsou zastoupeny v četných knihovnách a v antikvariátech.\n\n\n"}
{"id": "949409", "url": "https://cs.wikipedia.org/wiki?curid=949409", "title": "Garanti Koza Tournament of Champions 2013 – ženská dvouhra", "text": "Garanti Koza Tournament of Champions 2013 – ženská dvouhra\n\nSoutěže ženské dvouhry na Garanti Koza Tournament of Champions 2013 se účastnilo osm tenistek podle specifických kritérií. Obhájkyní titulu byla ruská hráčka Naděžda Petrovová, která nesplnila kvalifikační kritéria ani od pořadatelů neobdržela divokou kartu. Naopak Bulharka Cvetana Pironkovová a dvojnásobná vítězka turnaje Ana Ivanovićová ze Srbska divokou kartu získaly.\n\nOsm hráček bylo rozděleno do dvou čtyřčlenných skupin pojmenovaných „Serdika“ a „Sredets“ – historických označení bulharského hlavního města Sofie, kde se turnaj podruhé odehrával.\n\nRoli favoritky splnila nejvýše nasazená rumunská tenistka Simona Halepová, která prošla základní skupinou bez ztráty setu, v semifinále si poradila s Anou Ivanovićovou, a ve finále zdolala australskou turnajovou trojku Samanthu Stosurovou, když všechny tři sady skončily stejným poměrem gamů 2–6, 6–2 a 6–2.\n\nSimona Halepová tak završila dosud nejúspěšnější sezónu kariéry, v níž pronikla ze 47. příčky v úvodu roku až na hranici elitní světové desítky, když jí po sofijském turnaji poprvé patřilo 11. místo žebříčku WTA. V sezóně dosáhla 100% finálové úspěšnosti, když vyhrála všech šest bitev o titul, a po trofejích v Norimberku, Rosmalenu, Budapešti, New Havenu a Moskvě, získala šestý singlový titul v kariéře.\n\n\n"}
{"id": "949411", "url": "https://cs.wikipedia.org/wiki?curid=949411", "title": "Kostel svatého Ducha (Telč)", "text": "Kostel svatého Ducha (Telč)\n\nKostel svatého Ducha je českobratrský evangelický chrám ve městě Telč v okrese Jihlava, který je chráněn jako kulturní památka České republiky. Jeho pozdně románská věž je nejstarší zachovanou stavbou stojící na území Telče a původně přiléhala k emporovému kostelu při zeměpanském dvorci. Vznik tohoto královského dvorce s kostelem i věží se datuje do 2. čtvrtiny 13. století. Původní románský kostel byl ve 3. čtvrtině 15. století nahrazen gotickou novostavbou dochovanou dodnes.\n\nMohutná románská věž vysoká 49 metrů, postavená pravděpodobně ve 2. čtvrtině 13. století, se vymyká oproti ostatním věžím při venkovských kostelech na českém území.\n\nNeobvykle vysoká věž stojí na vyvýšenině a splňovala několik funkcí. Její první patro sloužilo jako tzv. věžní tribuna přilehlé svatyně. Zároveň však věž vykazuje útočištný ráz. O obranném charakteru věže svědčí vchod umístěný na úrovni prvního patra. Kromě malých obdélníkových otvorů obsahuje věž vysoko umístěná, po dvou sdružená okna směřující na všechny čtyři strany, ještě výše ležící potrojná okna, odvrácená od města, orientovaná ke dvěma městským branám a k příkopu a malá okna napodobující tvar listu. Mimo svůj obranný charakter vykazuje věž další funkce – symbolickou, reprezentační, religiózní/věžní tribuna (v souvislosti s panským sídlem), zvonice atd.\n\nHranolové tělo věže je postaveno z poměrně velkých, opracovaných kamenných kvádrů. U paty byla věž pro větší stabilitu podepřena kamennou přizdívkou, která byla odstraněna až v roce 1991. Vchod do věže na východní straně je dostupný z přízemí kostela svatého Ducha. Jednoduše profilovaný portál s kamenným ostěním je uzavřen půlkruhovým záklenkem. Nad ním se, ve výši prvního patra, nacházel dnes již zazděný oblouk vedoucí do panské tribuny. Naproti němu je umístěn další, pravoúhlý vstup, který byl kdysi narušen, ale část jeho špalety se dochovala dodnes. Tento vstup je dnes jediným veřejnosti přístupným vstupem do věže. Cesta k němu vede po novodobé vnější komunikaci.\n\nVěž zasáhlo několik požárů. Její ráz údajně změnil požár roku 1655, kdy došlo ke snížení stavby o dva a půl metru – věž tedy snad byla o celé jedno patro vyšší. Tento údaj ale není zaručený. Jisté však je, že své pseudogotické zastřešení získala věž po jiném požáru, roku 1836. Původně zde byl snad čtyřboký stan. Potrojná okna následně byla kvůli zpevnění staticky narušeného zdiva zazděna a dvě z někdejších tří byla zakryta hodinovým ciferníkem. K odkrytí došlo až při rekonstrukci v devadesátých letech. Prostor věže byl vždy volný, dělený na jednotlivá patra pouze dřevěnými plochými stropy na trámech.\n\nKostel byl postaven jako emporový kostel s věžní tribunou. Tento typ kostelů je typický pro románské období a častou souvisel s feudálními sídly – hrady a dvorci. Na telčském zeměpanském dvorci sídlil hospodářský správce – vilikus. Přesnou polohu obytného stavení správce nelze jednoznačně určit, je ale pravděpodobné, že stálo na místě vymezeném zhruba dnešním blokem domů mezi vnitřní městskou hradbou a Hradební ulicí. Severně od kostela se nacházely hospodářské budovy. Věž byla pravděpodobně spojena s dřevěnou obytnou budovou správce lávkou, kterou bylo možno v případě potřeby snadno strhnout.\n\nVíce informací existuje až z doby od roku 1414, kdy byl v kostele zřízen Janem z Hradce špitál. Ten fungoval až do roku 1579, kdy byl přesunut ke kostelu Matky Boží na Starém Městě. Ve zprávách o kostele, kvůli jeho nevelkým rozměrům, se často mluví jako o kapli svatého Ducha. Nejpozději roku 1486 byl kostel přestavěn do dnešní, gotické podoby. K roku 1486 je také poprvé doloženo zasvěcení svatému Duchu. Od roku 1579 byl využíván jako filiální kostel.\n\nOd druhé poloviny 17. století jej používalo české bratrstvo a bratrstvo sv. Isidora. Roku 1773, během vlády Josefa II., byl kostel uzavřen a následně přeměněn na skladiště.\n\nV letech 1865–1867 byl opuštěný kostel přizpůsoben potřebám městského divadla. Telč se tak stala jedním z mála moravských měst s vlastní divadelní budovou. Hrály se především české, ale i německé hry. Působily zde různé kočující i telčské spolky, mezi nimi např. Občanská Beseda.\n\nDivadlo mělo asi 100 míst k sezení a malou galerii k stání. Jeviště se nacházelo v presbytáři a šatny byly v bývalé sakristii. Objekt měl dva vchody – dnešním vchodem se vcházelo do přízemí. Nalevo od prvního vchodu se nacházel vchod druhý, ze kterého vedly schody na galerii. Jako divadlo fungoval kostel až do roku 1920.\n\nOd roku 1923 slouží opravený kostel k bohoslužbám a patří Českobratrské církvi evangelické. Působí zde telčský farní sbor.\n\nZ doby před 14. stoletím nejsou o Telči žádné spolehlivé zprávy. Zeměpanský dvorec (anebo hrad) je zmiňován v díle \"Vita Caroli\", životopise Karla IV. Mezi lety 1333–1335 vyplatil Karel, tehdy moravský markrabě, hrad či tvrz Telč ze zástavy. V roce 1335 jmenoval Karel správce telčského zeměpanského statku (hradu), aby spolu s dalšími úředníky spravoval nedaleké královské město Jemnice. Roku 1339 král Jan Lucemburský spolu s markrabětem Karlem vyměnil Telč za hrad Bánov s Oldřichem III. z Hradce. Telčský dvorec (nebo již hrad) zanikl zřejmě kolem poloviny 14. století, nejpozději však roku 1387, kdy se v Telči rozšířil požár. Byl nahrazen novým hradem, který byl později přestavěn do podoby dnešního renesančního zámku.\n\nKromě nejstaršího románského zdiva věže (z 2. čtvrtiny 13. století) pochází ze stejného období i západní zdivo lodi kostela k věži přiléhající. Velikost původní románské lodi nebyla dlouho známa – při výkopu z roku 1977 se ale zjistilo, že gotická loď spočívá přímo na románských základech. Během průzkumu v roce 1977 byl také v oblasti dvorku objeven hrob z doby kolem roku 1250. Nebožtík musel být uložen v časovém úseku bezprostředně navazujícím na dokončení kostela. Bylo objeveno množství nálezů z druhé poloviny 13. století (keramika, kosti zvířat…), ale téměř žádné nálezy ze 14. století. Tato vrstva byla pravděpodobně odstraněna v souvislosti s gotickou přestavbou kostela.\n\nV roce 1989 byly v základech věže objeveny důležité nálezy – objekt s keramikou z první poloviny 13. století, který byl překryt vrstvou malty – signalizující dokončení stavby. Pozoruhodný je ale obsah keramické nádoby – byly zde obsaženy kosti kura domácího, prasete, ovce či kozy, množství obilovin, ořechů, jehličí a uhlí z různých dřevin. Pravděpodobně jde o tzv. stavební oběť, mající zřejmě zajišťovat odvrácení všech eventuálních pohrom od dokončené stavby.\n\nKostel je jednolodní s polygonálním (pětibokým) presbyteriem s žebrovou hvězdicovou klenbou. Stěny presbyteria jsou vyzdobeny malbami se symboly evangelistů. Nevelké presbyterium (5,60–5,70 m) se do lodi otevírá jednoduchým gotickým obloukem. Vchod do lodi je jednoduchý, s přímým nadpražím.\nV pravé zdi lodi a ve dvou stěnách presbyteria jsou gotická lomená okna se zachovalou kružbou. Každé ze čtyř oken má jinak provedenou kružbu. První okno v lodi obsahuje sférickou kružbu s dvojplaménkem, zatímco na druhém okně se nachází čtyřlist. Okno v presbyteriu ležící na ose kostela má kružbu s čtyřlalokem. Na okně v pravé části presbyteria se nachází motiv tří plaménků. Okna v presbytáři byla dlouhou dobu zazděna, odkryta byla až na začátku 20. století. Levá zeď kostela je bez oken.\n\nV žebrové hvězdicové klenbě presbytáře jsou všechny body, ve kterých se protínají žebra, opatřena kulatými svorníky. Všechny svorníky nesou znak pánů z Hradce – pětilistou růži. Na ose presbyteria jsou dva velké centrální svorníky, z nichž jeden je zdoben monogramem M (podle Menharta, pravděpodobného zakladatele Telče) – stejným znakem, který se nachází na staré pečeti města. Klínově profilovaná žebra jsou svedena na římsové konzoly. Motiv pětilisté růže se objevuje i na klenbě v lodi v podobě plastického štuku.\n\nNázory ohledně klenby lodi se různí. V knize \"Město a panství Telč\" od Jana Beringera a Jaroslava Janouška je uvedeno, že loď (dlouhá 12,5 m) byla původně plošne kryta. Další zmínky o klenbě lodi v knize nejsou. Oproti tomu v publikaci \"Navštivte… Městské památkové rezervace\" stojí, že už během přestavby v 15. století vznikla pozdně gotická valená klenba lodi s lunetami. Podle \"Velké turistické encyklopedie Vysočina\" je klenba v lodi renesanční.\n\nV kostele existovaly dříve tři oltáře – hlavní byl oltář Svaté Trojice, dále oltáře Panny Marie a svaté Barbory. Podle zpráv z roku 1730 byl už jako hlavní oltář svatého Ducha, další byly zasvěceny svatému Ignáci a svatému Xaveriovi. Podle Beringera se z původního vybavení kostela zachovala pouze renesanční socha Panny Marie, která stála u oltáře Panny Marie (jenž byl později nahrazen oltářem svatého Xaveria). Tuto sochu údajně po zrušení kostela odkoupil měšťan Josef Ingriš z domu č. 25. Některé oltáře byly přeneseny do kostela sv. Anny. Současné novogotické vybavení zhotovené ze dřeva pochází z 20. let 20. století – patří mezi něj především tribuna, lavice, kazatelna se slepou kružbou a oltář.\n\n\n"}
{"id": "949466", "url": "https://cs.wikipedia.org/wiki?curid=949466", "title": "Damanhur", "text": "Damanhur\n\nDamanhur je hlavním městem guvernorátu Buhajra v Egyptě. K roku 2012 zde žilo 242 700 obyvatel. Nachází se v nilské deltě 160 km severozápadně od Káhiry. Ve starém Egyptě se nazýval \"Timinhor\" (Horův dům) a byl správním střediskem nomu A-ment, za Ptolemaiovců byl známý jako \"Hermopolis Parva\". Město je významným dopravním uzlem a centrem potravinářského a textilního průmyslu. Je poutním místem judaistů, neboť je zde pohřben rabín Jakov Abu Hassira; za vlády Muslimského bratrstva byla pouť zakázána.\n\n\n"}
{"id": "949467", "url": "https://cs.wikipedia.org/wiki?curid=949467", "title": "Banha", "text": "Banha\n\nBanha je město v Egyptě. Je hlavním městem guvernorátu Kaljúbíja. Leží asi 50 kilometrů severně od Káhiry na východním břehu damiettské větve Nilu. Vzhledem ke své poloze mezi Káhirou a Alexandrií je důležitým dopravním uzlem nilské delty. K roku 2012 zde žilo 165 906 obyvatel, v okolní aglomeraci pak asi 2,5 milionu obyvatel.\n\nMístní univerzita byla založena roku 1976 jako součást univerzity v Zagazigu. V roce 2005 se osamostatnila a má ročně asi 60 tisíc absolventů.\n"}
{"id": "949468", "url": "https://cs.wikipedia.org/wiki?curid=949468", "title": "Suhag", "text": "Suhag\n\nSuhag () je město v Egyptě. Leží na západním břehu Nilu. Od roku 1960 je hlavním městem guvernorátu Suhag; do té doby byla hlavním městem Girga a guvernorát se jmenoval podle ní. K roku 2012 zde žilo 201 339 obyvatel na celkové ploše 68 km.\n\nNa jižním okraji města leží mešita Sidi Arif ze 14. století. Na západním a na severním předměstí se nachází dva kláštery koptské pravoslavné církve.\n"}
{"id": "949469", "url": "https://cs.wikipedia.org/wiki?curid=949469", "title": "Minjá", "text": "Minjá\n\nMinjá je hlavním městem guvernorátu Minjá. Nachází se asi 245 km od jižně od Káhiry při západním břehu Nilu, jenž také městem protéká. K roku 2012 zde žilo 256 732 obyvatel. Jméno města pochází ze staroegyptského názvu Men'at Khufu. Sesterkým městem je německý Hildesheim.\n"}
{"id": "949470", "url": "https://cs.wikipedia.org/wiki?curid=949470", "title": "Charga", "text": "Charga\n\nCharga je hlavním městem guvernorátu Al-Vádí al-Gadíd. Leží asi 250 km západně od Luxoru. K roku 2012 zde žilo 67 700 obyvatel na celkové ploše 440 098 km².\n"}
{"id": "949471", "url": "https://cs.wikipedia.org/wiki?curid=949471", "title": "Silnice III/2919", "text": "Silnice III/2919\n\nSilnice III/2919 je pozemní komunikace ve Frýdlantském výběžku, součásti Libereckého kraje na severu České republiky. Je spojnicí Nového Města pod Smrkem, kde odbočuje ze silnice II/291 severním směrem. Následně prochází lesy rozkládajícími se mezi vrchy Nad nádražím (západně od silnice) Hřebenáčem (východně do silnice). Za lesem na železničním přejezdu chráněném pouze výstražnými kříži přechází jednokolejnou neelektrifikovanou trať číslo 039 vedoucí z Frýdlantu do Jindřichovic pod Smrkem a asi 250 metrů od přejezdu končí na průsečné křižovatce se silnicemi III/2915 a III/2918.\n"}
{"id": "949473", "url": "https://cs.wikipedia.org/wiki?curid=949473", "title": "Silnice III/29013", "text": "Silnice III/29013\n\nSilnice III/29013 je pozemní komunikace vedoucí ve Frýdlantském výběžku Libereckého kraje na severu České republiky. Je spojnicí mezi Lužcem, nyní již téměř stavebně splynutým se sousedním Luhem a nedalekou Raspenavou, a Lázněmi Libverdou.\n\nKomunikace začíná na stykové křižovatce se silnicí II/290, kde odbočuje východním směrem. Následně na železničním přejezdu chráněném pouze výstražnými kříži a dopravní značkou „Stůj, dej přednost v jízdě!“ přechází u železniční zastávky Lužec pod Smrkem jednokolejnou neelektrifikovanou trať číslo 038 spojující Raspenavu s Bílým Potokem. Následně silnice pokračuje východním směrem a na konci města Raspenava z ní severním směrem odbočuje do Pekla silnice III/29014. Dále popisovaná komunikace pokračuje severovýchodním směrem kolem Lázeňského rybníka, který obchází z jeho severní strany, a po asi šesti stech metrech vstupuje ze západu do obce Lázně Libverda (jižně od místního zámečku). Následně silnice ze severní strany míjí lázeňskou kolonádu a severovýchodně od ní u zdejšího obecního úřadu končí na stykové křižovatce se silnicí III/29015.\n"}
{"id": "949474", "url": "https://cs.wikipedia.org/wiki?curid=949474", "title": "Silnice III/29010", "text": "Silnice III/29010\n\nSilnice III/29010 je pozemní komunikace nacházející se na severu České republiky, ve Frýdlantském výběžku Libereckého kraje. Spojuje silnici číslo II/290 s raspenavskou železniční stanicí. Je pojmenovaná jako Nádražní ulice.\n\nZačátek silnice je na stykové (tříramenné) křižovatce se silnicí II/290 u domu číslo popisné 461 v Raspenavě. Od ní pokračuje jižním směrem alejí mezi vzrostlými listnatými stromy, ale po asi 450 metrech se ostře stočí k východu. Následně pokračuje podél železniční tratě číslo 037 (spojuje Liberec s Černousy a dále s polským městem Zawidów), ze severní strany míjí staniční budovu a klesá opět k silnici číslo II/290. Na ní se napojí na stykové křižovatce u domu číslo popisné 647 (uzenářská prodejna Karla Kloučka) poblíž zdejší požární zbrojnice a tím popisovaná komunikace končí.\n"}
{"id": "949475", "url": "https://cs.wikipedia.org/wiki?curid=949475", "title": "Antoine-Vincent Arnault", "text": "Antoine-Vincent Arnault\n\nAntoine-Vincent Arnault (1. ledna 1766 Paříž – 16. září 1834 Goderville, Seine-Maritime) byl francouzský dramatik, básník a politik.\n\nNarodil se v Paříži. Již svou první divadelní hrou, \"Marius à Minturne\" (1791), si získal reputaci a hned rok později napsal druhou republikánskou tragédii, \"Lucrèce\".\n\nPo vypuknutí jakobínského teroru opustil Francii. Po svém návratu z Anglie byl zatčen revolučními orgány, ale když za něj intervenoval Fabre d'Églantine, jeden z politiků Velké francouzské revoluce, byl propuštěn. V roce 1797 jej Napoleon Bonaparte pověřil administrativní organizací Jónských ostrovů. Jako člen Commission des sciences et des arts se zúčastnil Napoleonovy egyptské expedice a v září 1799 byl jmenován členem Institutu de France. Arnault patřil k Napoleonovým přívržencům i po jeho pádu a během jeho exilu na Elbě.\n\nJeho nejstarší syn, Emilien Lucien (1787–1863) rovněž vytvořil několik dramat.\n\n"}
{"id": "949480", "url": "https://cs.wikipedia.org/wiki?curid=949480", "title": "Bormio", "text": "Bormio\n\nBormio (lombardsky \"Bormi\", rétorománsky \"Buorm\") je město a obec v italské provincii Sondrio v oblasti Lombardie. Leží nedaleko státní hranice se Švýcarskem v Italských Alpách. Je známé především jako lyžařské středisko, kromě toho se zde nacházejí také horké termální prameny soustředěné v lázních Bagni Vecchi, Bagni Nuovi a Terme di Bormio. V roce 2010 zde žilo přes čtyři tisíce obyvatel.\n\nBormio leží v horní části údolí Valtellina na řece Adda. Přes čtyři průsmyky je možno dostat se na další místa:\n\nDíky své poloze v Alpách a horkým termálním pramenům je místo dlouhodobě oblíbené. Cestovali sem už příslušníci římské aristokracie. Většina lázeňských pramenů je využívána doposud. Město se rozprostírá okolo historických míst Piazza Cavour a Via Roma, jež ležela na obchodní stezce mezi Benátkami a Švýcarskem. Bormio tak disponuje zachovalým středověkým středem města. Nad městem stojí zřícenina hradu Castello di San Pietro. První zmínky o něm pocházejí z doby před rokem 1200 a dobyt byl roku 1376, z čehož se již nikdy nevzpamatoval. Těsně pod hradem je zřícenina kostela svatých Petra a Pavla, který byl postaven po zničení hradu a roku 1817 vyhořel.\n\nBormio je také známé lyžařské středisko, kde jsou pravidelně pořádány závody Světového poháru v alpském lyžování. V letech 1985 a 2005 zde byla uspořádána mistrovství světa v alpském lyžování. Okolo města se nachází řada sjezdovek s celkovou délkou přes 50 km. Nejdelší sjezdovka je dlouhá 6 km. Je zde také 14 lyžařských vleků a řada lyžařských škol.\n\nDo ski areálu patří kromě samotného Bormia na svazích Cima Bianca ještě další menší lyžařská střediska San Colombano a Santa Caterina Valfurva.\n\nNa sjezdovce Pista Stelvio, která je pojmenována po průsmyku Stelvio, jsou pravidelně pořádány závody Světového poháru v alpském lyžování. Jedná se o jednu z nejnáročnějších sjezdovek na světě a v rámci závodů světového poháru o druhou nejdelší sjezdovku po trati Lauberhorn ve švýcarském Wengenu. V sezóně světového poháru 2010/2011 měla sjezdovka na délce 3270 m celkové převýšení 1010 m.\n\n\n"}
{"id": "949481", "url": "https://cs.wikipedia.org/wiki?curid=949481", "title": "Diferenční barvení textilií", "text": "Diferenční barvení textilií\n\nDiferenční barvení (angl.: \"Differential-dyeing\") je technologie barvení plošných textilií nebo příze ve více odstínech v jedné lázni.\n\nTechnologie se dá použít jen u vláken, jejichž chemická struktura je upravena tak, že reagují rozdílně na určitá barviva. Barví se tak hlavně příze z polyamidových vláken (kopolymery), u kterých se dá dosáhnout proměnlivost afinity ke kyselým barvivům změnami aminové koncové skupiny od nulového příjmu barviva až po tmavé odstíny barev. Známé je však také barvení akrylových, polyesterových a polypropylenových textilií (tzv. \"cross dyeing\") a pokusy s barvením bavlny a vlny.\n\nV praxi se tato technologie nejčastěji uplatňuje u přízí, které se všívají do vlasových koberců.\n• Denninger/Giese: \"Textil- und Modelexikon\", Deutscher Fachverlag Frankfurt/Main 2006, ISBN 3-87150-848-9, str. 152\n"}
{"id": "949482", "url": "https://cs.wikipedia.org/wiki?curid=949482", "title": "Ryszard Krynicki", "text": "Ryszard Krynicki\n\nRyszard Krynicki (* 28. června 1943, Sankt Valentin, Rakousko) je polský básník, nakladatel a překladatel. V počátcích své tvorby byl spojován s Generací 68, nazývanou rovněž Nová vlna.\n\n\n\nJeho báseň \"Kdo vyhledává samotu\" (), kterou zhudebnil Jan Kanty Pawluśkiewicz pro skupinu Anawa, zpívala v Čechách skupina C&K Vocal v pořadu \"Čas her – Defilé\" v překladu Ladislava Kantora.\n\n\n"}
{"id": "949484", "url": "https://cs.wikipedia.org/wiki?curid=949484", "title": "Králův mincmistr", "text": "Králův mincmistr\n\nKrálův mincmistr, někdy zmiňována pod názvem předlohy jako Kutnohorští havíři, je opera (op. 18, autor ji nazývá jen „drama“) českého skladatele Zbyňka Vostřáka na libreto Josefa Bachtíka podle hry Josefa Kajetána Tyla \"Krvavý soud aneb Kutnohorští havíři\". Vznikla v letech 1951–1953 a poprvé ji uvedlo 25. února 1955 pražské Národní divadlo na scéně Smetanova divadla.\n\nZbyněk Vostřák na přelomu 40. a 50. let 20. století napsal sérii jevištních děl odpovídajících dobové kulturně-politické objednávce: díla přístupná širokému obecenstvu jak v tradici zakotvenou hudbou, tak známým námětem podle klasiků české literatury. Po opeře \"Rohovín Čtverrohý\" podle V. K. Klicpery (1948) a baletech \"Filosofská historie\" na námět Aloise Jiráska (1949) a \"Viktorka\" na námět Boženy Němcové (1950) se pustil do práce na velké historické opeře podle sociálního dramatu Josefa Kajetána Tyla \"Kutnohorští havíři\".\n\nJosef Bachtík, který již Vostřákovi poskytl libreto k \"Rohovínu Čtverrohému\", zveršoval Tylovu předlohu so podoby tradiční historické opery. Podle Emila Ludvíka je to „velmi zdařile veršované operní libreto“, podle Ladislava Šípa „verše libreta neoplývají básnickou imaginací“. Řada postav a scén připomíná jiné opery, které byly pokládány za vzor pro „lidovou operu“ 50. let 20. století: buřič Vít je podobný Jírovi z \"Braniborů v Čechách\", Vaitminar a Isabella Lamingenovi a jeho choti z \"Psohlavců\", scéna Vatminarovy smrti se velmi podobá slavné scéně z \"Borise Godunova\". Libretista archaičnost předlohy spíše umocnil, postavy jsou charakterizovány nehluboce a řada ansámblů je statická a zadržuje tok děje. Příznačná je i změna původního názvu hry na \"Královský mincmistr\": hlavní postavou se stává Vaitminar, zatímco kutnohorští havíři jsou v příběhu lásky a intrik spíše jen kulisou.\n\nI skladatel vyšel vstříc dobovým požadavkům a držel se ve formě, harmonii i ostatních kompozičních prostředcích tradičních vzorů. Orientoval se především na italskou historickou opery (Giuseppe Verdi), v postavě Anežky a lyrických scénách je patrný ohlas Foersterovy \"Evy\". Opera se dělí na uzavřená čísla, zpěvní hlasy jsou kantilénové a melodické, orchestr má často jen doprovodnou nebo podpůrnou úlohu. Vcelku skladatel dosáhl cíle vytvořit operu srozumitelnou všem posluchačům, její účinek však byl omezený a opery rychle zastarala.\n\nOpera byla reprezentativně vypravena v pražském Národním divadle v roce 1955; její premiéra 25. února byla uvedena „k 7. výročí vítězství československého lidu“. Dosáhla jedenácti repríz. Poté však již uvedena nebyla.\n\nKutnohorští havíři nespokojení se svou nouzí a útiskem se shromáždili před královskou mincovnou (sbor \"Zas nový útisk\"). Mladý havíř Vít druhy plamenně vybízí k násilí (árie \"proč o zítřek se bojíte\"), avšak starý hutman Opat je mírní a doporučuje, aby se svých práv domáhali vyjednáváním s pánem kutnohorských dolů, královským mincmistrem Benešem Krabicí z Veitmile zvaným Vaitminar. Po jistém váhání havíři přistoupí na Opatovu radu a staví jej do čela své deputace. Za její bezpečnost se šlechtickým slovem zaručuje Vaitminarův syn Hynek, milý Opatovy dcery Anežky. Anežka má přes Hynkovu přísahu zlé tušení a zapřísahá otce, aby k mincmistrovi nechodil (árie \"Otče, můj otče\"). Deputace přesto odchází. Vít vyznává Anežce vášnivě lásku a vyčítá jí její náklonnost k synu jejich utiskovatele, avšak Anežka horlivého odbojníka rázně odmítá. Rozezlený Vít Anežce slibuje, že dokáže, že je lepší než Hynek, i kdyby se měl porvat s katem (duet \"Anežko, vzpomeň\").\n\nV síni Vlašského dvora zpívá Italka Isabella Vaitminarovi rozmarné milostné písně (\"Pod hradem kdysi\", \"Nepřemýšlej, kdy a kterak skončíš\"), vyruší je však nejprve písař Rekordat, přinášející zprávu o vzbouření havířů, po chvíli zase Hynek, jenž vyčítá otci, že nechal havířskou deputaci uvěznit. Dochází mezi nimi k prudké hádce. – Do Vlašského dvora mezitím pronikla i Anežka, strachující se o otcův osud. Když se od Rekordata dozví, jak deputace dopadla, oboří se na přicházejícího Hynka, neboť se domnívá, že se zpronevěřil svému slovu (duet \"Kdo má rád\").\n\nNež se jí Hynek stačí ospravedlnit, vbíhají polekaní Vaitminar, Rekordat a Isabella, hovoříce o vzpouře. Pronásleduje je hornická deputace, kterou dal Hynek propustit, a další lid, který vnikl do paláce, aby své vyslance osvobodil. Anežka tak poznává, že Hynkovi křivdila. Havíři již nyní s Vaitminarem jednat nehodlají a jsou rozhodnuti přednést svou věc přímo králi. Jistý zmatek mezi havíři vyvolá Rekordat, když odhalí ukrytou Anežku. Padá na ni tak podezření, že se s Vaitminarovým synem tajně schází v paláci. Opat ji pohoršeně odvádí, Vít hrozí Vaitminarovi bojem a Vaitminar pověří písaře po straně tím, aby za tučnou odměnu zařídil, že havířské poselstvo nedojde svého cíle (finále – ansámbl \"Jak dále žít\").\n\nHynek se snaží dostat ke svému otci, ale Rekordat mu to odepírá s vysvětlením, že Vaitminar je nemocen. Na Hynkovu otázku, zda mají havíři se svými stížnostmi pravdu, písař poukazuje na relativní pojem pravdy a Hynkovi naznačí, že mu nejlépe odpoví Anežka (árie Rekordata \"Je jenom jedna pravda\"). Vaitminar je skutečně nemocen a ptá se Rekordata po osudu havířské deputace. Podle písaře již jistě byla popravena poděbradským hejtmanem, kterého z Vaitminarových peněz podplatil. Vaitminar je spokojen, že jeho příkaz byl vykonán, současně si však začíná uvědomovat dosah svého činu.\n\n(Proměna) Houf podroušených havířů vedený Matějem vrávorá ulicemi noční Kutné Hory a hubuje na deputaci, o které nejsou žádné zprávy (sbor \"Ó, my ubozí sirotci\"). Převlečený Rekordat je popichuje a šíří pověst, že poselstvo zapomnělo na své poslání a hoduje u poděbradského hejtmana. Opilí havíři si chtějí ukojit svůj vztek na kolemjdoucí Anežce jakožto dceři vodce poselstva Opata, ale včas se objeví Hynek, jenž ji hledal, a s kordem v ruce havíře zažene. Anežce pak líčí nádherný a pokojný život, který povedou, až rozbroje skončí (árie Hynka \"Až ztichne boj\"). Když je Hynek bezpečně z dohledu, havíři se vracejí. Mnozí nechtějí věřit, že by je jejich zástupci zradili, a všichni jsou odhodláni pokračovat v zápase.\n\nVeitminara zmáhá choroba, ani přítomnost Isabelly a holba vína jej nepovzbudí. Rekordat mu přináší zprávu potvrzující, že havíři byli popraveni, jen Vít byl odeslán na výslech ke katovi na Křivoklát. Hlásí se o svou odměnu, Vaitminar jej ale odbývá na později a chce být sám. Svědomí ho dostihuje, v horečné vidině se mu zjevuje Opat a zve ho k sobě; Vaitminar ho prosí o odpuštění. V záchvatu šílenství králův mincmistr umírá (monolog \"Klidně spat!\").\n\n(Proměna) Vít se zachránil před katem a vyhledává Anežku. Vypravuje jí o smrti jejího otce i ostatních členů deputace a znovu jí nabízí svou lásku a pomoc. Anežka však jako dříve odmítá, chce zůstat sama. Vít se vrací k havířům s úmyslem podnítit je k pokračování v boji za svá práva.\n\n"}
{"id": "949489", "url": "https://cs.wikipedia.org/wiki?curid=949489", "title": "Adesmia", "text": "Adesmia\n\nAdesmia je rod rostlin z čeledi bobovité. Jsou to keře i byliny se zpeřenými listy a motýlovitými květy, rozšířené v počtu asi 230 druhů v jižní polovině Jižní Ameriky. V nehostinných oblastech jsou důležitým krmivem.\n\nZástupci rodu \"Adesmia\" jsou jednoleté či vytrvalé byliny, polokeře nebo keře dorůstající výšky až 4 metry. Listy jsou lichozpeřené nebo sudozpeřené, složené ze vstřícných, zubatých nebo celokrajných lístků. Některé druhy (např. \"Adesmia salicornioides\") mají listy zdužnatělé. Květy jsou motýlovité, nejčastěji žluté, řidčeji bílé, fialové aj, často červeně nebo tmavě žíhané, v úžlabních nebo vrcholových hroznech. Kalich je zvonkovitý, s 5 laloky. Pavéza je široká, okrouhlá, delší než člunek. Křídla jsou podlouhlá, člunek tupý, špičatý nebo zobanitý. Tyčinek je 10 a jsou zcela volné, nitkami nesrostlé. U některých druhů jsou 2 tyčinky oddálené a bází přirostlé k nehtu pavézy. Semeník je přisedlý, se 2 nebo více vajíčky a nitkovitou čnělkou zakončenou drobnou vrcholovou bliznou. Plody jsou podlouhlé, zploštělé, článkovité, poltivé, rozpadavé na jednosemenné díly.\n\nRod \"Adesmia\" zahrnuje asi 230 druhů a je rozšířen výhradně v Jižní Americe. Nejvíce druhů roste ve středním Chile a jižní a západní Argentině, odkud se andskými údolími rozšířily i do Bolívie a jižního Peru, stejně jako do jižní Brazílie a Uruguay. Jsou rozšířeny od hor tropického pásu po mírné oblasti jižní polokoule. V andských údolích středního Chile zástupci rodu \"Adesmia\" často dominují a různými způsoby se přizpůsobily zdejšímu mediterránnímu klimatu s velkými teplotními výkyvy a silným obdobím sucha. Některé druhy vystupují i do nadmořských výšek nad 3000 metrů.\n\nRod \"Adesmia\" byl dlouho jediným rodem tribu \"Adesmieae\". V roce 2000 vyšla studie přinášející převrat v předpokládaných příbuzenských vztazích určité části bobovitých. Výsledkem této studie je monofyletická vývojová větev bobovitých nazvaná \"Dalbergioid clade\", zahrnující několik skupin řazených do té doby na různá místa vývojového stromu bobovitých, a to zejména do tribů \"Desmodieae\", \"Dalbergieae\", \"Adesmieae\" a \"Aeschynomeneae\". V rámci této vývojové větve se objevilo několik monofyletických skupin, mezi nimi i tzv. \"Adesmia clade\". Ta obsahuje mimo rodu \"Adesmia\" ještě rody \"Poiretia\", \"Amicia\", \"Zornia\", \"Chaetocalyx\" a \"Nissolia\", řazené do té doby do tribu \"Aeschynomeneae\". V současné taxonomii je rod \"Adesmia\" stejně jako ostatní zmíněné rody součástí široce pojatého tribu \"Dalbergieae\".\n\nRůzné druhy \"Adesmia\" jsou podstatný zdroj krmiva ve vysokých nadmořských výškách a nehostinných oblastech Jižní Ameriky.\n"}
{"id": "949490", "url": "https://cs.wikipedia.org/wiki?curid=949490", "title": "Alta Badia", "text": "Alta Badia\n\nAlta Badia je lyžařské středisko v Dolomitech v severní Itálii. Leží v horní části údolí Val Badia v Jižním Tyrolsku. Zahrnuje území obcí Corvara, Badia a La Val, přičemž je soustředěno především v okolí obce Corvana. Nachází se v nadmořské výšce okolo 2550 m n. m. na horském masivu Sella. Převýšení zde dosahuje až 1226 m. Většina obyvatel v okolí hovoří ladinštinou.\n\nLyžařské středisko Alta Badia je pravidelným pořadatelem závodů Světového poháru v alpském lyžování. Závody v obřím slalomu probíhají na sjezdovce Gran Risa a patří k nejnáročnějším v programu světového poháru. V sezóně světového poháru 2012/2013 byl prostor startu závodu umístěn v nadmořské výšce 1871 m n. m. a prostor cíle se nacházel v nadmořské výšce 1423 m n. m. poblíž La Villa. Celkové převýšení zde dosahovalo hodnoty 448 m.\n\nNedaleko skiareálu Alta Badia se nacházejí další známá lyžařská střediska, která pořádají závody světového poháru v alpském lyžování. Na západ přes průsmyk Gardena leží údolí a lyžařské středisko Val Gardena a východně přes průsmyk Valparola leží město a skiareál Cortina d'Ampezzo.\n\n"}
{"id": "949491", "url": "https://cs.wikipedia.org/wiki?curid=949491", "title": "Mamba Jamesonova", "text": "Mamba Jamesonova\n\nMamba Jamesonova (\"Dendroaspis jamesoni\") je středně dlouhý až dlouhý, štíhlý a vysoce jedovatý stromový had z čeledi korálovcovitých. Žije ve střední Africe a na některých místech východní a západní Afriky. Je to velmi rychlý, hbitý a útočný had, který loví svou kořist převážně v korunách stromů, ale i na zemi.\n\nTento druh je dlouhý, lehce zploštělý a velmi tenký, se středně dlouhým zužujícím se ocasem, jenž bývá často žlutý. Průměrná délka dospělého jedince činí asi 1,65 metru, někteří jedinci však mohou dorůst až délky 2,7 metru. Mamba Jamesonova bývá velmi podobně zbarvená jako mamba zelená a také ona má šupiny pokrývající tělo s černými okraji. Bývá obvykle tmavozelená, neobvyklé však není ani světlejší zelenavě žluté zbarvení. Na břišní straně je většinou bledě zelená. Mamba Jamesonova má protaženou úzkou hlavu s výrazným přechodem. Stejně jako u mamby zelené se jí může při rozrušení zplošťovat krk. Oči jsou středně velké, s kulatými zornicemi, hřbetní šupiny jsou zkosené, hladké a rovné. Mamby jsou proteroglyfní hadi, kteří mají jedové zuby v přední části tlamy, pevně spojené s kostí.\n\nTato mamba žije na poměrně širokém území. Oblast jejího rozšíření pokrývá převážnou část střední Afriky a části Afriky západní a východní. Lze se s ní setkat od Ghany přes Togo, Nigérii a Středoafrickou republiku po Súdán, od Kamerunu přes Rovníkovou Guineu a Gabon až po severní Angolu, od Konžské republiky, Demokratické republiky Kongo, Ugandy, Rwandy a Burundi až po Jižní Súdán a Keňu.\n\nŽije v deštných pralesích, zalesněných oblastech a v houštinách až do nadmořské výšky 2200 metrů. Umí se přizpůsobit změněným podmínkám, takže dokáže přežívat i v oblastech, kde byly téměř vykáceny stromy, pokud je tam dostatek křovin a pár stromů, jež jí poskytnou úkryt. Tento had se nezřídka vyskytuje i na střechách vesnických domů, v městských parcích a na zemědělské půdě.\n\nŽivot mamby Jamesonovy je spjat se stromy mnohem víc než život ostatních mamb. Na zem slézá pouze při lovu kořisti. Stejně jako ostatní mamby je to denní živočich. Tak jako ostatní mamby se běžně snaží před nebezpečím co nejrychleji ustoupit. Využívá své rychlosti k vymanévrování predátora či hrozby a vzápětí zmizí, nejčastěji vysoko do korun stromů. Cítí-li se však tento hbitý had ohrožen, stává se, stejně jako ostatní mamby, smrtelně nebezpečným protivníkem. Začne se chovat velice agresivně. Vztyčí hlavu do výšky, hlasitě syčí a opakovaně prudce útočí.\nTak jako ostatní mamby i mamba Jamesonova svoji kořist aktivně loví. Po prudkém útoku zakončeném smrtelným kousnutím se stáhne a vyčká, až oběť podlehne jejímu jedu. Vzhledem ke stromovému způsobu života tvoří značnou část její potravy ptáci. Loví však i drobné savce včetně hlodavců, jako jsou myši a krysy, dále netopýry a malé ještěry.\n\nHlavními nepřáteli těchto mamb jsou lidé a rozliční draví ptáci, jako například orel bojovný (\"Polemaetus bellicosus\"), orlík kejklíř (\"Terathopius ecaudatus\") či orlík jestřábovitý (\"Dryotriorchis spectabilis\"). K dalším predátorům patří medojed kapský (\"Mellivora capensis\"), někteří hadi a příležitostně i různé druhy promyk.\n\nTak jako u ostatních mamb je i jed mamby Jamesonovy vysoce neurotoxický. Mimo jiné složky jej tvoří i kardiotoxiny, a fascikuliny. K tomu se u tohoto druhu mohou přidávat i další hemotoxické a myotoxické složky. Průměrná dávka jedu při uštknutí touto mambou obsahuje asi 80 mg jedu, někteří jedinci však mohou při jediném uštknutí vstříknout až 120 mg jedu. Smrtelná dávka pro tento druh jedu činí 0,8 až 1 mg/kg. Smrt způsobená uštknutím mamby Jamesonovy se může, není-li okamžitě zahájena léčba, dostavit již po 30 až 120 minutách. Nicméně u neléčených pacientů se smrt v průměru dostavuje až po dvou až třech hodinách po uštknutí, může to však trvat i šest hodin či déle. Úmrtnost způsobená neléčeným uštknutím není přesně známa, říká se však, že je velmi vysoká.\n\n\n"}
{"id": "949492", "url": "https://cs.wikipedia.org/wiki?curid=949492", "title": "Vladimír Pecháček", "text": "Vladimír Pecháček\n\nVladimír Pecháček (3. dubna 1909, Přeštice, Rakousko-Uhersko – 24. srpna 1969, Praha, Československo) byl český malíř, grafik a pedagog, absolvent Akademie výtvarných umění v Praze. Ve své tvorbě se věnoval náboženským tématům a krajinomalbě.\n\nNarodil se v Přešticích čp. 23. Pokřtěn Vladimír Maria Anna Pecháček. Otec Otokar Pecháček pocházel z plzeňské patricijské a buditelské rodiny. Matka byla příslušnicí maďarského aristokratického rodu. Studoval bohoslovectví na církevním gymnáziu v Broumově. Studium opustil, odešel do kláštera a poté jezdil s kočovnou divadelní společností. Později se vyučil obchodníkem. V roce 1932 se oženil a vedl drogistický obchod v Duchcově. Zde začal bez jakýchkoli předchozích zkušeností malovat. V období let 1932–1938 vytvořil 300 olejomaleb s náměty Duchcova a Českého středohoří, výběr z nich úspěšně vystavoval v Praze.\n\nOd roku 1936 studoval Akademii výtvarných umění u profesorů Willi Nowaka, Maxe Švabinského a Jakuba Obrovského. Po uzavření českých vysokých škol byl přijat do mistrovské školy Franze Klemmera v Mnichově. K jeho studiu však Kancelář říšského protektora nedala souhlas. Po válce dokončil akademická studia v grafické speciálce u Vladimíra Silovského.\n\nČasto se stěhoval, v Přerově nad Labem měl ateliér, zde také vytvořil na místním zámku \"\"Pecháčkovu galerii\"\". V roce 1947 odešel do Roztok u Prahy, po rozvodu do Prahy, po uzavření druhého sňatku do Louňovic pod Blaníkem. V padesátých letech z existenčních důvodů vyučoval výtvarnou výchovu na středních školách v Mělníku, Chebu, Bratislavě a Seredi. Měl za to, že jeho otcem byl kníže Schwarzenberg, a tak označoval své práce jménem \"Wladimír Maria Anna Schwarzenberg\" a červenou pečetí s erbem a datem svého narození.\n\nZahynul tragicky pod koly auta v Praze. Za života se nedočkal ocenění své práce. Sestra Milada věnovala část jeho pozůstalosti Městskému muzeu v Kralupech nad Vltavou. Pochován je na vyšehradském hřbitově.\nZa války vytvářel nadživotní a dynamické obrazy světců, z jejichž reprodukcí vydal v letech 1940 – 1943 vlastním nákladem čtyři alba cyklů:\n\n\n"}
{"id": "949495", "url": "https://cs.wikipedia.org/wiki?curid=949495", "title": "Vodní útvar", "text": "Vodní útvar\n\nVodní útvar je významné soustředění vod v určité oblasti, charakteristické společnými znaky, jako je forma výskytu, vlastnosti vod či znaky hydrologického režimu. Definuje jej § 2 odst. 3 zákona č. 254/2001 Sb. o vodách a o změně některých zákonů (vodní zákon). Dělí se na povrchové a podzemní, přičemž vodní útvary povrchových vod se dále dělí na vody tekoucí (tj. řeky) a vody stojaté (např. jezera). Jednotlivé vodní útvary na sebe navazují a tvoří tak vodní toky. Identifikuje se u nich dílčí povodí, oblast povodí, mezinárodní oblast povodí, název, číselný identifikátor, kategorie, typ aj.\n\nV České republice bylo k roku 2006 vymezeno 1141 vodních útvarů povrchových vod.\n"}
{"id": "949498", "url": "https://cs.wikipedia.org/wiki?curid=949498", "title": "Jiří Kománek", "text": "Jiří Kománek\n\nJiří Kománek (* 6. dubna 1937) je bývalý český fotbalista, záložník.\n\nV československé lize hrál za Spartak Hradec Králové a Baník Ostrava. Nastoupil ve 120 ligových utkáních a dal 12 gólů. V PMEZ nastoupil ve 2 utkáních. Za olympijskou reprezentaci nastoupil v roce 1964 ve 2 utkáních.\n\n"}
{"id": "949499", "url": "https://cs.wikipedia.org/wiki?curid=949499", "title": "František Šír (rozcestník)", "text": "František Šír (rozcestník)\n\nJméno a příjmení František Šír má více nositelů:\n\n"}
{"id": "949501", "url": "https://cs.wikipedia.org/wiki?curid=949501", "title": "Kobra černá", "text": "Kobra černá\n\nKobra černá (\"Naja melanoleuca\") je největší z kober rodu \"Naja\" původem z Afriky, kde obývá převážně střední a západní část kontinentu. Tento plaz dorůstá obvykle velikosti mezi 140 až 220 cm, někteří jedinci však mohou dorůst délky až 270 cm. Vyskytuje se především na území nížinných lesů a vlhkých savan. Nepatří mezi takzvané plivající kobry. Tento druh se dožívá vysokého věku. Je znám případ kobry černé, jež se v zajetí dožila 35 let a stala se tak nejdéle žijícím jedovatým hadem v zajetí.\n\nKobra černá je největší africká kobra a největší z tzv. pravých kober rodu \"Naja\" (větší kobra královská pochází z rodu \"Ophiophagus\"). Průměrná délka dospělého jedince se pohybuje mezi 1,4 až 2,2 m, někteří jedinci však mohou dorůst až délky kolem 2,7 m, nebo možná až 3,1 m. Hlava je velká, široká, zploštělá s lehkým přechodem ke krku. Tělo je středně silné, v dorso-ventrální ose lehce zploštělé a směrem ke štíhlému, středně dlouhému ocasu se zužuje. Had má dlouhá krční žebra, jež se dokážou roztáhnout do velké klínovité \"kápě\", cítí-li se ohrožen. Spodní strana této kápě je bílá až žlutá s černými skvrnkami a okraji. Oči jsou středně velké, s kulatými zornicemi. Hřbetní šupiny jsou hladké, velmi lesklé a jsou silně zkosené. Zbarvení se liší, existují tři hlavní barevné typy. Kobry, které žijí v lesích či při jejich okrajích v oblasti na východ od Sierry Leone až po západní Keňu a na jih po Angolu, jsou leskle černé, partie na spodní straně „kápě“ jsou krémové či bílé se širokými černými příčnými pruhy a skvrnami. Hlava má po stranách výrazné černé a bílé zbarvení připomínající pruhy. Druhý barevný typ ze západoafrické savany má žluté a černé pruhy a černý ocas. Hlava je svrchu hnědožlutá, „kápě“ je žlutá. Třetí barevný typ žijící v pobřežních nížinách východní Afriky až po KwaZulu-Natal, v zambijském vnitrozemí a na jihu Demokratické republiky Kongo je hnědavý či černohnědý v horní a světlejší v dolní části. Břicho má žluté či krémové s množstvím hnědých či černých skvrn. Druhy, jež žijí v jižní části oblasti výskytu, mají černé ocasy. V západní Africe byly popsány melaničtí (celí černí) jedinci.\n\nKobra černá žije převážně v západní a střední Africe. Lze se s ní setkat od Senegalu přes Guineu-Bissau a Guineu, jižní Mali, Sierru Leone, Libérii, Pobřeží slonoviny, Burkinu Faso, Ghanu, Togo, Benin, Nigérii, Rovníkovou Guineu, Kamerun a Gabon v západní Africe přes Republiku Kongo, Středoafrickou republiku, Jižní Súdán, Demokratickou republiku Kongo a severní Angolu ve střední Africe až po západní Keňu, Ugandu, Rwandu, Burundi, Kapverdských ostrovech a v Africe východní. V jižní Africe obývá nesouvislá území včetně jihoafrické provincie KwaZulu-Natal. Podle údajů v Biolibu žije však i v Čadu, Gambii, Malawi, Mosambiku, Nigeru, Senegalu, Somálsku, Tanzanii, Zambie, Zimbabwe a na souostroví Svatý Tomáš a Princův ostrov.\n\nKobra černá se dokáže dobře přizpůsobit celé řadě biotopů a její životní prostředí záleží na tom, z které části Afriky had pochází. Jihoafrické kobry žijí převážně v savanách a na zatravněných plochách, mohou se však nacházet i na plochách pokrytých sutí. Lesní kobry ze západní a střední Afriky obývají převážně tropické a subtropické oblasti deštných lesů. V západní Africe obývají též porosty mangrovů. Pruhovaný barevný typ západoafrických lesních kober žije v savanách a na travnatých plochách, obvykle však podél vodních toků, a ve vegetací hustě pokrytých oblastech, jako jsou lužní lesy. Tento vysoce přizpůsobivý had obývá biotopy od nížin až po zalesněné horské oblasti do výšky 2800 m. \n\nKobra černá je velmi rychlý a hbitý denní tvor. Žije sice na zemi, ale velmi dobře leze po stromech až do výše 10 m a výborně plave. Ze všech pravých kober rodu \"Naja\" se nejlépe přizpůsobuje životu ve vodě. V některých oblastech tvoří její hlavní potravu ryby. Ačkoli se jedná o převážně denního živočicha, bývá v neobydlených oblastech aktivní i v noci, kdy se vypravuje do obydlených oblastí. K odpočinku vyhledává úkryt v dírách, v hustém mlází, v rozličných dutinách, ve spleti kořenů stromů, ve skalních štěrbinách a rozsedlinách, případně v opuštěných termitištích. V obydlených oblastech se skrývá v hromadách odpadků nebo v neobývaných budovách. Je-li vyrušena, vztyčí přední část těla do výšky a roztáhne krční partie do dlouhé, široké kápě. Dokáže velice rychle zaútočit, a to i na poměrně velkou vzdálenost. Je-li zahnána do úzkých, vrhá se prudce vpřed ve snaze útočníka uštknout. Někteří autoři považují chov tohoto hada za velice nebezpečný, neboť tyto kobry jsou při manipulaci velmi agresivní. Tento druh kobry nedokáže \"plivat\" jed. Mnozí herpetologové považují kobru černou za nejinteligentnějšího hada z afrických korálovcovitých.\nPřirozenou potravou kobry černé je celá řada drobných živočichů, včetně obojživelníků (především žáby), ryb, jiných hadů, varanů a ještěrek, hlodavců a jiných malých savců. Nepohrdne ani ptačími vejci. Existují i záznamy o tom, že se její kořistí staly i ryby z podčeledi lezcovitých.\n\nJedná se o vejcorodý druh. V létě samice obvykle klade 11 až 26 hladkých bílých vajec o velikosti zhruba 30 x 60 mm, která spolu drží pohromadě. Vybírá si pro ně převážně dutiny stromů, termití hnízda či díry v zemi, případně si buduje vlastní hnízdo. Před pářením spolu hadí pár \"tančí\", s hlavami asi 30 cm nad zemí a přitom se kolébají. Tento \"zásnubní tanec\" může trvat i déle než hodinu, než dojde k vlastnímu páření, kdy samec přitlačí svoji kloaku, což je orgán, do něhož ústí rozmnožovací, vylučovací a trávicí soustava hada, na kloaku samice. Než se mláďata vylíhnou, může je samice hlídat. V té době bývá velmi agresivní a nebezpečná. Je schopna zaútočit, aniž byla jakkoli vyprovokována. Může tak být velmi nebezpečná chodcům i zvířatům, pokud se její hnízdo nachází blízko stezky. V přírodě trvá líhnutí při teplotě 27–30 °C obvykle 55 až 70 dní. V zajetí může být tato doba i delší, jedna studie uvádí dobu 80 dní. Mláďata se rodí zcela samostatná a bývají obvykle 27 až 40 cm dlouhá. Pohlavní zralosti dosahují ve věku 2 (samci) až 4 let (samice). Mohou se dožít asi 15 až 30 let, výjimečně i o něco více.\n\nMezi nepřátele kober černých se řadí promyky, mamby černé, draví ptáci, varani a krokodýli.\n\nJed kobry černé je postsynaptický neurotoxin a její uštknutí má za následek vážné poškození nervové soustavy. Jedno kousnutí obsahuje průměrně 571 mg jedu, přičemž maximální množství jedu může činit až 1102 mg. Tato kobra může být velmi nebezpečná právě pro značné množství jedu, jež dokáže při jediném kousnutí vstříknout, a pro agresivitu, s níž se brání. Při velkém množství jedu vstříknutého při uštknutí může smrt nastat již do 30 až 120 minut. Příznaky působení jedu jsou poklesávající víčka, otupělost, ochrnutí končetin, ztráta sluchu a schopnosti mluvit, závrať, porucha koordinace pohybů, šok, hypotenze, horečka, bolesti břicha, bledost a další neurologické a dýchací potíže.\n\nStatisticky připadá na kobru černou nejmenší počet případů uštknutí člověka kobrou v Africe, což je dáno zejména jejím způsobem života převážně mimo civilizaci. Klinické zkušenosti s tímto hadím druhem jsou velmi ojedinělé, neboť bylo věrohodně zdokumentováno jen několik málo případů uštknutí. Existují sice záznamy o selhání dýchací soustavy následkem vysoké neurotoxicity jedu této kobry, avšak většina obětí může její uštknutí přežít, pokud je včas podán patřičný protijed. Byly též zaznamenány ojedinělé případy spontánního uzdravení po uštknutí, aniž došlo k podání patřičného protijedu, nicméně odmítat podání hadího séra znamená vystavovat se nebezpečí téměř jisté smrti.\n\nJe-li had zahnán do úzkých nebo je-li rozrušen, dokáže vyrazit do prudkého protiútoku. A vzhledem k množství jedu vstříknutého při kousnutí, může mít takový útok rychlé a smrtelné následky. Není sice přesně známo, jak vysoká je úmrtnost neléčeného uštknutí, nicméně předpokládá se, že je značná.\n\n"}
{"id": "949502", "url": "https://cs.wikipedia.org/wiki?curid=949502", "title": "Součin rozpustnosti", "text": "Součin rozpustnosti\n\nSoučin rozpustnosti (produkt rozpustnosti) je konstanta daná pro každou látku za standardních podmínek, která určuje, kolik látky se v daném rozpouštědle rozpustí. Používá se převážně pro málo rozpustné až téměř nerozpustné látky. Lze jej odvodit z rovnovážné konstanty rozpouštění.\n\nMějme obecnou reakci rozpouštění sloučeniny AB: \n\nformula_1\n\nkde A je kation, B je anion; r,s jsou příslušné stechiometrické koeficienty.\n\nPotom je rovnovážná konstanta této reakce definována takto:\n\nformula_2\n\nPředpokládáme-li, že aktivita tuhé fáze je rovna jedné, lze výraz nahoře zjednodušit na tvar známý jako součin rozpustnosti\n\nformula_3\n\nPro nízké koncentrace A a B (pro málo rozpustné látky) lze aktivity ztotožnit s rovnovážnými koncentracemi:\n\nformula_4\n\nSoučin rozpustnosti nám napovídá hodně o tom, jak moc je látka ve vodném prostředí rozpustná. Ostatně z něj lze rozpustnost dané látky vypočítat. Jako příklad si vezměme chlorid stříbrný. Jeho rozpouštěcí reakce vypadá takto:\n\nformula_5\n\nVztah pro součin rozpustnosti AgCl:\n\nformula_6\n\nPokud chceme spočítat rozpustnost látky, chceme spočítat, kolik látky v pevném stavu se rozpustí. Pokud se tedy v jednom litru rozpustí \"s\" molů AgCl, v roztoku bude \"s \"molů Ag+ a \"s\" molů Cl-. Tyto hodnoty dosadíme obecně do vztahu pro součin rozpustnosti:\n\nformula_7\n\nSoučin rozpustnosti pro AgCl činí formula_8 Rozpustnost\" s\" se tedy spočítá takto:\n\nformula_9\n\nTato rozpustnost je dána v molech na litr, pro získání rozpustnosti v gramech na litr je třeba ještě molární rozpustnost vynásobit molární hmotností výchozí sloučeniny. Vyjde nám tedy:\n\nformula_10\n\nKolikrát se zvýší koncentrace jednoho iontu, tolikrát se sníží koncentrace opačného iontu, neboť součin koncentrací zůstává konstantní. Toho se využívá ke srážení (tzv. vysolování některého z iontů z roztoku), případně k analytickým důkazům tvorbou sraženin málo rozpustných solí. \n"}
{"id": "949505", "url": "https://cs.wikipedia.org/wiki?curid=949505", "title": "Irina Chromačevová", "text": "Irina Chromačevová\n\nIrina Chromačevová (: ; narozená 12. května 1995 Moskva) je ruská profesionální tenistka hrající levou rukou a vítězka tří juniorských grandslamů ve čtyřhře. Ve své dosavadní kariéře vyhrála na okruhu WTA Tour jeden turnaj ve čtyřhře. V sérii WTA 125s si trofej odvezla z jedné singlové a jedné deblové soutěže. V rámci okruhu ITF získala do června 2018 šestnáct titulů ve dvouhře a dvacet dva ve čtyřhře.\n\nNa žebříčku WTA byla ve dvouhře nejvýše klasifikována v lednu 2017 na 89. místě a ve čtyřhře pak v květnu 2018 na 62. místě. Trénuje ji bývalá tenistka Larisa Savčenková. Dříve tuto roli plnil Wim Fissette. V roce 2011 byla vyhlášena juniorskou mistryní světa ve dvouhře.\n\nV ruském fedcupovém týmu debutovala v roce 2013 přímo v cagliarském finále Světové skupiny proti Itálii, v němž prohrála sobotní dvouhru se Sarou Erraniovou a tým podlehl 0:3 na zápasy. Do roku 2019 v soutěži nastoupila k jedinému mezistátnímu utkání s bilancí 0–1 ve dvouhře a 0–0 ve čtyřhře.\n\nNarodila se roku 1995 v ruském hlavním městě Moskvě do rodiny obchodníků Pavla a Natalie Chromačevových. Trénuje v tenisové akademii Justine Heninové v Belgii. Prohlásila, že nemá žádný preferovaný povrch a ráda hraje na všech. Tenis začala hrát ve čtyřech. V důsledku trvalého bydliště na belgickém území, požádala o belgické občanství.\n\nNa juniorském okruhu ITF se poprvé prosadila v roce 2008, kdy vybojovala premiérový titul na záhřebském Zagreb Open.\n\nV sezóně 2009 přidala další čtyři turnajové výhry a debutovala v grandslamové soutěži, když se kvalifikovala na Roland Garros 2009 a poté US Open 2009. V obou případech vypadla v úvodním kole dvouhry.\n\nRoku 2010 zvítězila na čtyřech událostech ITF a 7. června byla poprvé klasifikována jako juniorská světová jednička. Na Roland Garros 2010 došla do semifinále, v němž podlehla Tunisance Ons Jabeurové. Na londýnském Wimbledonu 2010 skončila ve čtvrtfinálové fázi po porážce od japonské juniorky Sačie Išizuové. Zářijový US Open 2010 přinesl vyřazení ve druhém kole, když byla nad její síly opět Ons Jabeurová po dvousetovém průběhu.\n\nPremiérové finále juniorské dvouhry na Grand Slamu si zahrála ve Wimbledonu 2011, v němž nestačila na Australanku Ashleigh Bartyovou.\n\nV juniorské čtyřhře získala tři grandslamy, vždy s jinou spoluhráčkou. Na French Open 2011 vyhrála první titul s Ukrajinkou Marynou Zanevskou, druhý na US Open 2011 s nizozemskou hráčkou Demi Schuursovou a třetí na pařížském French Open 2012 s krajankou Darjou Gavrilovovou.\n\n"}
{"id": "949508", "url": "https://cs.wikipedia.org/wiki?curid=949508", "title": "Aubrayo Franklin", "text": "Aubrayo Franklin\n\nAubrayo Razyo Franklin (* 27. srpna 1980 v Johnson City, stát Tennessee) je bývalý hráč amerického fotbalu, který nastupoval na pozici Nose tackla v National Football League, a v současnosti působí jako asistent trenéra v týmu San Francisco 49ers. Univerzitní fotbal hrál za University of Tennessee, poté byl vybrán v pátém kole Draftu NFL 2003 týmem Baltimore Ravens.\n\nJohnson navštěvoval Science Hill High School v rodném Johnson City a byl členem místního fotbalového týmu. Za 180 tacklů a 12 sacků v posledním ročníku byl vybrán do týmů all-stars týmů All-Conference a All-State.\n\nFranklin hrál americký fotbal za University of Tennessee a během čtyř let zde jako defensive tackle zaznamenal 2 sacky a 70 tacklů. Promoval z oborů umění a věda.\nFranklin byl vybrán v pátém kole Draftu NFL 2003 jako 146. hráč celkově týmem Baltimore Ravens, i když mu bylo prorokováno, že bude vybrán až na závěr šestého kola.\nV nováčkovské sezóně nastoupil pouze do jednoho utkání a v něm zaznamenal jediný tackle, o rok později do bylo šest startů a dva tackly. V průlomové sezóně 2005 nastoupil do patnácti zápasů (jednou jako startující hráč) a v nich si připsal 20 tacklů, jednu ubráněnou přihrávku a 11. prosince proti Denver Broncos také první sack. V poslední sezóně v dresu Ravens nastoupil do čtrnácti zápasů a v nich zaznamenal 17 tacklů.\n\n3. dubna 2007 jako volný hráč podepisuje Franklin smlouvu s 49ers a znovu se setkává s trenérem Mikem Nolanem, který předtím působil jako defenzivní koordinátor Ravens. Od prvního utkání se stává startujícím nose tacklem a tuto výsadu si udrží po celé čtyři následující sezóny, které se stráví v San Franciscu. Celkem nastoupí do 64 utkání (62 jako startující hráč) a v nich zaznamená 147 tacklů (33 asistovaných), 3 sacky, 6 ubráněných přihrávek, 3 forced fumbly a jednu interception.\n\n2. srpna 2011 podepisuje jednoroční kontrakt s New Orleans Saints, ale po neúspěšné sezóně se stává volným hráčem.\n\n20. července 2012 podepisuje Franklin opět jednoroční kontrakt, tentokrát se San Diego Chargers. Vinou zranění odehraje pouze 12 utkání (9 jako startující hráč) a připíše si 20 tacklů.\n\n19. března 2013 přestupuje do Indianapolis Colts a od prvního utkání se stává startujícím nose tacklem.\n\n28. ledna 2015 Franklin opět posílil 49ers, tentokrát jako jeden z asistentů hlavného trenéra Jima Tomsuly, který byl jeho trenérem (trenérem Defensive line) již v letech 2007 až 2010.\n\n"}
{"id": "949509", "url": "https://cs.wikipedia.org/wiki?curid=949509", "title": "Špičák (Nakléřovská hornatina)", "text": "Špičák (Nakléřovská hornatina)\n\nŠpičák (, občas též ) je vrch nacházející se severozápadně od Krásného Lesa, části obce Petrovice, v Krušných horách. Dosahuje nadmořské výšky 723 metrů a geologicky je velice pestrý. Je součástí přírodní rezervace Špičák u Krásného Lesa a přírodního parku Východní Krušné hory. Jižně od Špičáku vede dálnice D8, částečně vedená po estakádě.\n\nVe 13. století byla jihovýchodně od vrchu Špičák založena německou kolonizací zdejší oblasti ves Schönwald (od roku 1948 známá jako Krásný Les). Roku 1907 byla pod Špičákem, který byl oblíbeným turistickým cílem, postavena turistická chata. Fungovala do roku 1945 a provozoval ji místní hostinský Kajetan Ritschel. Do dnešní doby se z chaty dochovaly pouze kamenné základy.\n\nŠpičák tvoří cenomanské pískovce usazené na nejstarších ortorulách krušnohorského krystalinika, které ve třetihorách prorazil a zpevnil výlev čediče (konkrétně olivinický nefelinit), vystupující na povrch na vrcholu kopce. Špičák tak přísluší neovulkanické intruzi a v rámci vrcholové části Krušných hor jde o nejzápadněji položený denudační pozůstatek křídy.\nZ geomorfologického hlediska je strukturním hřbetem na okolní denudační plošině. Jeho součástí je řada geomorfologických tvarů. Patří mezi ně dvě suťová pole na západním a východním svahu, vzniklá rozpadem sloupků čediče. Větší z polí rozkládá na ploše 40 × 100 metrů. Dalším tvarem jsou mrazové sruby, jeden čedičový a druhý pískovcový. V nejdelší pískovcové stěně Špičáku se nacházejí čtyři jeskyně (dvě puklinové a dvě suťové), přičemž největší z nich je asi 20 metrů dlouhá, 1,5–6 metrů široká a 4 metry vysoká. Mimo to se zde lze nalézt také nepravý skalní tunel, nepravá skalní brána, skalní převisy, skalní mísa, skalní lišty, skalní dutiny, pseudoškrapy a voštiny.\n\nVrch Špičák je součástí přírodního parku Východní Krušné hory a v roce 1997 zde byla vyhlášena přírodní rezervace Špičák u Krásného Lesa. Chráněna je pro pestrost geologické stavby a bohatost geomorfologických tvarů. Kromě samotného vrchu jsou součástí rezervace též „mezofilní až silně podmáčené louky, mokřady a prameniště porostlé přirozenými rostlinnými společenstvy s bohatým výskytem zvláště chráněných druhů“.\n\nNa Špičáku se dochovaly dobře vyvinuté porosty bikové bučiny a v přírodní rezervaci se vyskytují mnohé silně ohrožené a ohrožené rostlinné druhy. Patří mezi ně například kosatec sibiřský (\"Iris sibirica\"), lilie cibulkonosná (\"Lilium bulbiferum\"), prstnatec májový (\"Dactylorhiza majalis\"), hvozdík lesní (\"Dianthus sylvaticus\"), lilie zlatohlavá (\"Lilium martagon\"). Jiné zde rostoucí druhy se řadí na Červený seznam cévnatých rostlin ČR. Z chráněných živočišných druhů zde žijí například čáp černý (\"Ciconia nigra\"), moták pilich (\"Circus cyaneus\"), luňák červený (\"Milvus milvus\"), tetřívek obecný (\"Tetrao tetrix\") nebo ťuhýk obecný (\"Lanius collurio\").\n"}
{"id": "949513", "url": "https://cs.wikipedia.org/wiki?curid=949513", "title": "Antonín Kandert", "text": "Antonín Kandert\n\nAntonín Kandert (21. listopadu 1890 Praha – 10. března 1968 Praha) byl český herec a divadelní režisér.\n\nZe studií stavebního inženýrství přešel k divadlu. Postupně působil v několika souborech jako ochotník, od roku 1917 pak spolu s Vendelínem Budilem v pražské Uranii, v letech 1917 až 1920 v Městském divadle v Plzni. Následně se přes Švandovo divadlo v Praze dostal v roce 1925 do Divadla na Vinohradech a zde působil až do roku 1959.\n\nV roce 1937 byl v Divadle na Vinohradech jmenován režisérem. Řadu let působil ve vedení \"Klubu solistů\" Městských divadel pražských.\n\nVe filmu se objevil poprvé již v roce 1925. Spolupracoval také s rozhlasem.\nByl ženatý s herečkou Annou, roz. Machovou. Přednášel o dramatickém umění jako docent na Husově škole.\n\n\n\n\n\n"}
{"id": "949514", "url": "https://cs.wikipedia.org/wiki?curid=949514", "title": "Kostel svatého Prokopa (Jablonec nad Jizerou)", "text": "Kostel svatého Prokopa (Jablonec nad Jizerou)\n\nKostel sv. Prokopa je farní kostel římskokatolické farnosti Jablonec nad Jizerou. Je chráněn jako kulturní památka České republiky.\n\nPůvodně zde stával dřevěný kostel, na jehož místě byl v roce 1776 postaven současný pozdně barokní kostel rozšířený roku 1893.\n\nJedná se o jednolodní stavbu se čtyřúhelníkovým presbytářem, sakristií a hranolovitou věží. Na hlavním oltáři kostela je umístěna socha hlavního patrona, sv. Prokopa. Nad bočním vchodem do kostela je umístěna alianční dvojice znaků rodu Harrachů a Dietrichsteinů.\n\nVedle kostela se nachází budova fary, která byla postavena v roce 1813 v empírovém slohu. Najdeme zde štukovou ornamentiku a za pozornost stojí také původní dveře.\n"}
{"id": "949518", "url": "https://cs.wikipedia.org/wiki?curid=949518", "title": "Nizozemské královské letectvo", "text": "Nizozemské královské letectvo\n\nNizozemské královské letectvo (RNLAF), \"Koninklijke Luchtmacht (KLu)\" je letecká složka nizozemských ozbrojených sil. Její předchůdce, \"Luchtvaartafdeeling\" (letecký oddíl), byl založen 1. července 1913, tehdy se čtyřmi piloty. Akrobatický team nizozemského letectva nese název Solo Display Team. V letectvu v současné době slouží přibližně 11 000 osob a 217 letadel.\n\nOd roku 2008 letectvu podléhá i společné Vrtulníkové velitelství obranných sil (\"Defensie Helikopter Commando\"), zastřešující vrtulníkové jednotky a aeromobilní síly předtím spadající pod samostatná velení jak letectva tak vzdušných složek armády a námořnictva (\"Marine Luchtvaartdienst\").\n\nTabulka obsahuje přehled letounů \"Koninklijke Luchtmacht\".\nTabulka obsahuje přehled vrtulníků \"Defensie Helikopter Commando\".\n\n"}
{"id": "949522", "url": "https://cs.wikipedia.org/wiki?curid=949522", "title": "Jubilee Street", "text": "Jubilee Street\n\n„Jubilee Street“ je píseň australské rockové skupiny Nick Cave and the Bad Seeds. Poprvé vyšla dne 15. ledna 2013 jako druhý singl z alba \"Push the Sky Away\", které následně vyšlo v únoru téhož roku. Singl vyšel pouze v digitální formě, nikoliv však na CD ani na vinylové desce. Hudbu k písni složil Nick Cave spolu s Warrenem Ellisem a text napsal sám Cave. Producentem písně, stejně jako celého alba, byl Nick Launay. K písni byl natočen i videoklip, jehož režisérem byl John Hillcoat a vedle Cavea v něm hrál například Ray Winstone. Poprvé byl představen 5. února 2013. Následně však bylo z YouTube staženo a muselo být nahráno v nové cenzurované verzi.\n"}
{"id": "949524", "url": "https://cs.wikipedia.org/wiki?curid=949524", "title": "Policie Hamburk", "text": "Policie Hamburk\n\nPolicie Hamburk (v německém originále Notruf Hafenkante) je krimiseriál, který se odehrává v Hamburku a vypráví o každodenním životě policistů a lékařů. Děj probíhá tak, že obě oblasti spolupracují na řešení případů. Policejní šéf Martin Berger a jeho tým vedou vyšetřování, zatímco jeho neteř Jasmina Jonas a její kolegové poskytují zdravotní péči. Producentem seriálu je Studio Hamburg.\n\n"}
{"id": "949525", "url": "https://cs.wikipedia.org/wiki?curid=949525", "title": "Větrovský potok (přítok Rybného potoka)", "text": "Větrovský potok (přítok Rybného potoka)\n\nVětrovský potok je vodní tok v Krušných horách v Ústeckém kraji České republiky. Pramení u osady Větrov, spadající pod Krásný Les, v nadmořské výšce přibližně 725 metrů, a končí v západní části Krásného Lesa, kde se levostranně vlévá do Rybného potoka. Má tři levostranné přítoky (jedním z nich je Malý Větrovský potok) a jeho délka činí přibližně 3,4 kilometru. Protéká přírodním parkem Východní Krušné hory a hydrologicky spadá do povodí řeky Labe, konkrétně do dílčího povodí Ohře, Dolního Labe a ostatních přítoků Labe. Náleží do mezipovodí vodního útvaru Rybný potok/Gottleuba po vzdutí nádrže Gottleuba.\n"}
{"id": "949527", "url": "https://cs.wikipedia.org/wiki?curid=949527", "title": "Leyla Zanaová", "text": "Leyla Zanaová\n\nLeyla Zanaová (* 3. května 1961, Silvan, Diyarbakırská provincie, Turecko) je kurdská politička, který byla 10 let vězněna za své prokurdské aktivity. \n\nV roce 1995 jí byla udělena Sacharovova cena za svobodu myšlení, kterou však nemohla převzít až do svého propuštění v roce 2004. \n"}
{"id": "949528", "url": "https://cs.wikipedia.org/wiki?curid=949528", "title": "Bhut Jolokia", "text": "Bhut Jolokia\n\nBhut Jolokia ( ভূত-জলকীয়া, নাগা মরিচ nebo বিষ ঝাল), známá také jako Naga Jolokia nebo i jinak, Ghost chilli je chilli paprička dosahující pálivosti až 1 041 427 jednotek Scovilleovy stupnice (SHU). Jedná se o mezidruhového křížence papriky čínské (\"Capsicum chinense\") a papriky křovité (\"C. frutescens\").\nDlouhou dobu (až do roku 2007) byla uznávána jako nejpálivější paprička světa. Bhut Jolokia je mezidruhový kříženec z Bangladéše a sousedního regionu severovýchodní Indie Ásám. Roste v indických státech Ásám, Nágáland a Manípur, v Bangladéši v oblasti Sylhet. Lze ji nalézt také na Srí Lance, kde je známá jako Nai Mirris (Cobra Chilli). \n\nV Indii se používá jako homeopatický lék na žaludeční onemocnění, jako koření a také jako ochrana ve vedrech (zvyšuje pocení, čímž se snižuje teplota organismu). V severovýchodní Indii se rozmazává na ploty nebo se přidává do dýmovnic k ochraně proti divokým slonům. Jako zbraň se využívá v kouřových granátech (např. k vyhnání protivníka z úkrytu) a jako velice účinný pepřový sprej.\n\nKřížením papričky Bhut Jolokia s červenou papričkou habanero vznikl v roce 2012 v Jižní Karolíně hybrid Carolina Reaper, v současnosti (2015) nejpálivější chilli paprička světa.\n\n"}
{"id": "949530", "url": "https://cs.wikipedia.org/wiki?curid=949530", "title": "Langston Hughes", "text": "Langston Hughes\n\nLangston Hughes (1. února 1902 Joplin, Missouri, USA − 22. května 1967, New York City, New York, USA) byl americký básník, sociální aktivista, romanopisec, dramatik a publicista, představitel harlemské renesance.\n\nNarodil se ve městě Joplin ve státě Missouri. Jeho rodiče se rozvedli, když byl malé dítě a jeho otec se přestěhoval do Mexika. Do svých třinácti let Hughes žil se svou babičkou a následně se přestěhoval k matce do Lincolnu v Illinois; později se rodina usadila v Clevelandu ve státě Ohio.\n\nPoezii začal Hughes psát v Lincolnu. Po ukončení studií strávil rok v Mexiku a rok na Kolumbijské universitě. V té době pracoval jako asistent kuchaře a později cestoval do Evropy a Afriky jako námořník. V listopadu 1924 se přestěhoval do Washingtonu, D.C. K jeho blízkým spolupracovníkům tehdy patřili Arna Bontempsová (s níž napsal knihu pro děti \"Popo and Fifina)\" a Carl Van Vechten. Právě Van Vechten přesvědčil nakladatele Alfreda A. Knopfa k vydání první Hughesovy sbírky \"The Weary Blues\" v roce 1926. Na jeho objevení měl velký podíl také básník Vachel Lindsay.\n\nRoku 1929 dokončil vysokoškolské studium na Lincolnově universitě v Pensylvánii. V té době také spoluzaložil vlivný časopis \"Fire!!\". Roku 1930 vydal svůj první román \"Not Without Laughter\". Ve třicátých letech svou poezii plně vyhradil tématu rasové spravedlnosti a začal se silně politicky angažovat. Hodně v té době také inklinoval k divadlu (zejm. hra \"Mulatto\"). Začal také pracovat v novinách a byl válečným zpravodajem ve španělské občanské válce.\n\nPo válce nahlédl do světa opery, když napsal libreto k opeře Kurta Weilla \"Street Scene\" (1947). Posléze se věnoval černošské kultuře z akademických pozic, napsal například práci \"A Pictorial History of the Negro in America\" (1956). Sestavil také antologie černošského folklóru. Rovněž se věnoval překladatelství ze španělštiny, překládal zejména poezii Federica Garcíi Lorcy a Gabriely Mistralové.\n\n\n\n\n\n"}
{"id": "949538", "url": "https://cs.wikipedia.org/wiki?curid=949538", "title": "Salima Ghezaliová", "text": "Salima Ghezaliová\n\nSalima Ghezali (* 1958, Bouira, Alžírsko) je alžírská novinářka a spisovatelka.\n\nAngažuje se jako aktivistka ve věci demokracie a ženských práv v Alžírsku. V roce 1997 jí byla udělena Sacharovova cena za svobodu myšlení a Cena Olofa Palmeho.\n"}
{"id": "949540", "url": "https://cs.wikipedia.org/wiki?curid=949540", "title": "Hole (Malá Fatra)", "text": "Hole (Malá Fatra)\n\nHole (1466 m n. m.) je hora v Malé Fatře na Slovensku. Nachází se v rozsoše vybíhající severozápadním směrem z vrcholu Koniarky, od kterého je oddělena bezejmenným sedlem. Rozsocha se v těchto místech dělí na dvě větve: severní, která pokračuje přes Sedlo na Koni (1170 m) a bezejmennou kótu 1241 m k vrcholu Dlhý vrch (1016 m), a západní, která pokračuje přes vrchol Kuriková (1102 m), kde se láme k severozápadu, a Vysoký vrch (1050 m) k vrcholu Kykula (953 m). Jihozápadní svahy hory spadají do Belianske doliny (rozkládá se zde národní přírodní rezervace Prípor), severozápadní do údolí Malá Bránica a severovýchodní do údolí Veľká Bránica (zde se rozkládá národní přírodní rezervace Veľká Bránica).\n\n\n"}
{"id": "949541", "url": "https://cs.wikipedia.org/wiki?curid=949541", "title": "Seznam živelních katastrof podle počtu obětí", "text": "Seznam živelních katastrof podle počtu obětí\n\nToto je seznam živelních katastrof podle počtu odhadovaných obětí. Zahrnuje oběti povodní, bouří, tropických cyklónů, zemětřesení, sopečných erupcí, lavin a sesuvů. \n\nTento seznam nezahrnuje epidemie, hladomory, přírodní pohromy do určité míry zapřičiněné člověkem včetně Povodní na Žluté řece 1938.\n\n"}
{"id": "949555", "url": "https://cs.wikipedia.org/wiki?curid=949555", "title": "¡Basta Ya!", "text": "¡Basta Ya!\n\n¡Basta Ya! je španělská nevládní organizace mobilizující veřejnosti proti terorismu (zejména baskické ETA) a poskytující podporu obětem teroristických útoků. \n\nV roce 2000 získala skupina Sacharovovu cenu.\n"}
{"id": "949559", "url": "https://cs.wikipedia.org/wiki?curid=949559", "title": "Kobka", "text": "Kobka\n\nKobka je prostor (místnost) malých rozměrů. Využívat se může například pro věznění lidí nebo jako skladiště střeliva či naopak k uskladnění vystřílených nábojů, popřípadě jako prostor (skříň) pro instalaci transformátoru (nebo jiného vysokonapěťového zařízení).\n"}
{"id": "949561", "url": "https://cs.wikipedia.org/wiki?curid=949561", "title": "Aram Bajakian", "text": "Aram Bajakian\n\nAram Bajakian (* 1977) je americký kytarista arménského původu. Za svůj vzor označil britského kytaristu Jimmyho Page. Vystupovat začal již ve svých deseti letech; brzy poté založil skupinu Thingummy, se kterou vydal v roce 1995 album nazvané \"Red\". Později působil v několika dalších skupinách a v letech 2005 až 2007 byl členem kapely The Anthem Sound. V roce 2011 vydal na značce Tzadik Records své první sólové album \"Kef\".\n\nV roce 2012 odehrál turné s kytaristou a zpěvákem Lou Reedem a téhož roku nahrál album \"\" a basistou Shanirem Ezrou Blumenkranzem. Spolu se zpěvačkou Julií Ulehla působí ve skupině Dálava, se kterou hraji lidové písně z Moravy. Během své kariéry spolupracoval i s dalšími hudebníky, mezi které patří John Zorn, Yusef Lateef, Diana Krall nebo Sean Lennon.\n\n"}
{"id": "949565", "url": "https://cs.wikipedia.org/wiki?curid=949565", "title": "Ghost Rider (komiks)", "text": "Ghost Rider (komiks)\n\nGhost Rider je komiks, který vytvořil Stan Lee ve společnosti Marvel Comics. Podle této předlohy byly natočeny filmy, v roce 2007 Ghost Rider a v roce 2012 Ghost Rider 2.\n\nFiktivní postava Johny Blaze uzavřela smlouvu s ďáblem, aby ochránila své blízké. Poté si ďábel přichází vybrat svůj dluh, pramenící ze smlouvy. Přes den Johny Blaze vykonává svou práci kaskadéra, ale v noci se mění v Ghost Ridera, který má za úkol lovit démony. Přestože musí spolupracovat s ďáblem, využije svých nadpřirozených schopností k tomu, aby chránil nevinné.\n"}
{"id": "949566", "url": "https://cs.wikipedia.org/wiki?curid=949566", "title": "Pavel Havíř", "text": "Pavel Havíř\n\nPavel Havíř (* 21. února 1955 Svitavy) je český politik a lékař, v letech 2013 až 2017 poslanec Poslanecké sněmovny PČR, krátce byl zastupitelem Pardubického kraje, dlouholetý zastupitel města Svitavy (v letech 2006 až 2010 místostarosta města) a člen ČSSD.\n\nVystudoval Lékařskou fakultu Univerzity Jana Evangelisty Purkyně v Brně (dnes Masarykova univerzita) a získal tak titul MUDr.\n\nV letech 1985-1988 studoval na VUML ( Večerní univerzita marxismu-leninismu ), který v roce 1988 ukončil závěrečnou zkouškou s výborným hodnocením.\n\nDo roku 1989 pracoval jako sekundární lékař urologie, poté byl až do roku 2006 zástupcem primáře urologie Svitavské nemocnice. Navíc od dubna 2000 do konce února 2013 zastával funkci ředitele Svitavské nemocnice. Od března 2013 vykonává funkci předsedy představenstva nemocnic Pardubického kraje (jedná se o pět nemocnic).\n\nPavel Havíř žije s partnerkou, s níž má dceru Nikolu.\n\nDo politiky vstoupil, když v komunálních volbách v roce 1994 kandidoval jako nestraník za ČSSD do Zastupitelstva města Svitavy a stal se zastupitelem. Mandát zastupitele města se mu pak podařilo obhájit jako nestraníkovi za ČSSD v komunálních volbách v roce 1998, v roce 2002 a v roce 2006. Následně vstoupil do ČSSD a jako straník obhájil mandát zastupitele i v komunálních volbách v roce 2010. Navíc ve volebním období 2006 až 2010 zastával funkci neuvolněného místostarosty města Svitavy a od roku 2010 je radním města.\n\nDo vyšší politiky se pokusil vstoupit, když v krajských volbách v roce 2004 kandidoval jako nestraník za ČSSD do Zastupitelstva Pardubického kraje, ale neuspěl. Podařilo se mu to až v krajských volbách v roce 2012, kdy kandidoval už jako člen ČSSD a byl zvolen krajským zastupitelem. Ale již v lednu 2013 na tuto funkci rezignoval.\n\nKandidoval i do Poslanecké sněmovny PČR. Ve volbách v roce 2002 však jako nestraník za ČSSD neuspěl. Podobně neúspěšně dopadl také jako člen ČSSD ve volbách do Poslanecké sněmovny PČR v roce 2010. To se změnilo až ve volbách do Poslanecké sněmovny PČR v roce 2013, kdy kandidoval za ČSSD z pátého místa kandidátky v Pardubickém kraji a byl zvolen. Dostal 4 264 preferenčních hlasů a posunul se tak na první místo před lídra Ladislava Effenberka, který se nakonec do Sněmovny nedostal.\n\nV komunálních volbách v roce 2014 obhájil za ČSSD post zastupitele města Svitavy (původně byl na kandidátce na 4. místě, ale vlivem preferenčních hlasů se posunul na 3. místo, strana získala ve městě 3 mandáty). V listopadu 2014 se pak stal radním města.\n\nVe volbách do Poslanecké sněmovny PČR v roce 2017 obhajoval svůj poslanecký mandát za ČSSD v Pardubickém kraji, ale neuspěl.\n\nVe volbách do Senátu PČR v roce 2018 kandidoval za ČSSD v obvodu č. 50 – Svitavy. Se ziskem 20,76 % hlasů skončil v prvním kole voleb na 2. místě a ve druhém kole se utkal s občanským demokratem Michalem Kortyšem. V něm prohrál poměrem hlasů 37,23 % : 62,76 %.\n"}
{"id": "949567", "url": "https://cs.wikipedia.org/wiki?curid=949567", "title": "Nurit Peled-Elhanan", "text": "Nurit Peled-Elhanan\n\nNurit Peled-Elhanan (* 1949 Jeruzalém) je izraelská mírová aktivistka, filoložka, profesorka literární komparatistiky na Hebrejské univerzitě v Jeruzalémě.\n\nV roce 2001 jí byla udělena Sacharovova cena za svobodu myšlení.\n"}
{"id": "949568", "url": "https://cs.wikipedia.org/wiki?curid=949568", "title": "Fontaine-Bellenger", "text": "Fontaine-Bellenger\n\nFontaine-Bellenger je francouzská obec v departementu Eure v regionu Normandie. V roce 2010 zde žilo 1 048 obyvatel.\n\n\"Počet obyvatel\" \n\n"}
{"id": "949576", "url": "https://cs.wikipedia.org/wiki?curid=949576", "title": "Diora", "text": "Diora\n\nDiora byl státní podnik na výrobu radiopřijímačů v Polsku.\n\nZaložen byl 8. listopadu 1945 se sídlem v Dzierżoniowě. Nejprve nesl podnik název DZWURE (Dolnośląskie Zakłady Wytwórcze Urządzeń Radiowych – Dolnoslezské podniky na výrobu radiových zařízení), později T-6 a nakonec Diora. Prvním ředitelem společnosti se stal Wilhelm Rotkiewicz. Firma získala licenčně technologii na výrobu radiových zařízení ze švédské firmy AGA.\n\nPodnik fungoval až do začátku 90. let, kdy byl transformován na akciovou společnost, nedokázal však ustát konkurenci světových výrobků. V roce 2007 byla ochranná známka Diora vymazána z polského obchodního rejstříku.\n\n"}
{"id": "949578", "url": "https://cs.wikipedia.org/wiki?curid=949578", "title": "Hella (firma)", "text": "Hella (firma)\n\nHella KGaA Hueck & Co, zkráceně HELLA je německá firma, působící v oboru vývoje a výroby elektro příslušenství automobilů, a v oblasti osvětlovací techniky. Sídlo společnosti je v Lippstadtu v Severním Porýní-Vestfálsku. Podnik má zhruba 70 poboček ve více než 30 zemích světa, v rámci ČR má firma výrobní závod v Mohelnici.\n\nV hospodářském roce 2011/2012 dosáhla firma Hella obratu 4,8 miliardy eur. Tím se řadí mezi 50 největších světových dodavatelů příslušenství automobilů, a mezi 100 největších německých průmyslových podniků.\n\nHlavní činnost koncernu se člení do tří segmentů: komponenty pro automobilky (Automotive), náhradní díly (Aftermarket) a speciální aplikace (Special Applications). Segment Automotive zahrnuje vývoj, výrobu a prodej osvětlovacích a elektronických komponentů a systémů pro výrobce automobilů a další subdodavatele. V segmentu Aftermarket HELLA vyvíjí, vyrábí a prodává výrobky pro nezávislý trh náhradních dílů a pro autoservisy. Segment Special Applications se zaměřuje na inovativní osvětlovací a elektronické komponenty pro různé cílové skupiny od výrobců stavebních strojů a lodí až po obce a distributory energií.\n\nSpolečnost Hella patří k 50 největším subdodavatelům pro automobilový průmysl na světě a je zároveň jedním ze 100 největších německých průmyslových podniků. Má jednu z nejrozsáhlejších obchodních sítí pro automobilové díly, příslušenství, diagnostiku a služby v Evropě. Hella má přes 100 závodů a poboček ve víc než 35 zemích světa a přibližně 30 700 zaměstnanců, z toho přes 5 800 inženýrů a techniků ve výzkumu a vývoji.\n\nPodnik založil v roce 1899 Sally Windmüller pod názvem Westfälische Metall-Industrie Aktien-Gesellschaft (WMI). V té době zahrnoval výrobní program jednoduché klaksony, svítilny se svíčkami a petrolejové lampy na kočáry.\n\nNázev Hella byl použit poprvé v roce 1908 jako obchodní značka pro acetylenovou (karbidovou) svítilnu. V roce 1923 získala většinu akcií továrnická rodina Huecků z Lüdenscheidu. V roce 1986 se název Hella stal součástí obchodní firmy společnosti. Nejpravděpodobnější vysvětlení značky Hella je připisováno samotnému Sallymu Windmüllerovi, který chtěl firmu pojmenovat na počest své ženy Heleny, zkráceně Helly, ale zároveň chtěl využít hravé asociace mezi názvem značky a německým slovem „heller“, které znamená „světlejší“.\n\nPo 2. světové válce se společnost začala rozvíjet a v roce 1951 byla založena první německá dceřiná společnost ve Wembachu. V Německu dnes společnost působí mimo jiné v Lippstadtu, Brémách, Recklinghausenu, Hammu (Bockum-Hövel), Nellingenu a Wembachu. Centrální sklad v Erwitte, který vznikl v roce 1973, dnes funguje pod obchodní firmou Hella Distribution GmbH. Začátkem 60. let minulého století se společnost začala rozrůstat i mimo hranice Německa. V roce 1961 byl založen první zahraniční výrobní závod v australském Mentone. Dnes má Hella přes 100 závodů a dceřiných společností v 35 zemích světa a působí v několika hospodářských regionech světa od Evropy přes země NAFTA a Jižní Ameriku až po Afriku a asijsko-pacifický region.\n\nOd 90. let vlastní také majetkové účasti v několika společných podnicích s dalšími subdodavateli pro automobilový průmysl. Jejich posláním je získávat zkušenosti v dalších odvětvích mimo hlavní obory působení společnosti. V současné době takto Hella v různé formě spolupracuje se společnostmi Behr, Plastic Omnium, Samlip, Leoni, Mando, TMD Friction a InnoSenT GmbH (stav: září 2014). Jako společné podniky fungují například společnosti HBPO GmbH a BHTC GmbH v Lippstadtu nebo společnost Intedis GmbH[5] ve Würzburgu. Společné podniky se zaměřují například na architekturu elektronických palubních sítí (společný podnik Intedis) nebo vývoj hardwaru pro diagnostiku (společný podnik Hella Gutmann Solutions se sídlem v Ihringenu). V roce 2002 byla také se společností Stanley Electric Co., Ltd. jakožto společníkem založena společná holdingová společnost Hella Stanley Ltd Pty se sídlem v Melbourne.\n\nPrudké hospodářské výkyvy zapříčinily, že společnosti Hella v účetním roce 2005/06 klesl zisk. Program snižování nákladů a zvyšování efektivity schválený vedením společnosti ale rychle přinesl výsledky, a tak hned v následujícím účetním roce 2006/07 společnost Hella opět vykázala provozní zisk. V účetním roce 2007/08, který skončil k 31. květnu 2008, se jí navíc podařilo provozní zisk znovu výrazně zvýšit. Skupina Hella zároveň vykázala druhý nejvyšší obrat ve své historii. Hranici 3,9 mld. eur překonala teprve v uplynulém účetním roce 2010/2011, kdy se její obrat vyšplhal přibližně na 4,4 mld. eur. Skupina tak poprvé za svoji existenci vykázala obrat přesahující 4 miliardy eur. V následujícím účetním roce obrat skupiny průběžně rostl a v účetním roce 2013/2014 dosáhl hodnoty 5,3 mld. eur.\n\nV obchodním segmentu Automotive skupina HELLA vyvíjí a vyrábí osvětlovací a elektronické komponenty a systémy. V segmentu Aftermarket provozuje jednu z největších obchodních sítí pro díly a příslušenství do automobilů a diagnostických a servisních služeb v Evropě. V segmentu Special Applications vyvíjí HELLA mimo jiné výrobky pro speciální vozidla a zcela nezávislé aplikace, například pouliční osvětlení nebo osvětlení pro průmysl. Ve společných podnicích s partnery vznikají navíc i kompletní moduly, klimatizační systémy a palubní sítě do automobilů.\n\n\n\n\n\n\n\n\n\n\n"}
{"id": "949579", "url": "https://cs.wikipedia.org/wiki?curid=949579", "title": "Kamjanka-Dniprovska", "text": "Kamjanka-Dniprovska\n\nKamjanka-Dniprovska (ukrajinsky '; rusky ' – \"Kamenka-Dněprovskaja\") je město v Záporožské oblasti na Ukrajině. Leží ve vzdálenosti 135 kilometrů jihovýchodně od Záporoží na jižním břehu Kachovské přehrady na Dněpru, naproti Nikopolu. V roce 2013 v něm žilo přes třináct tisíc obyvatel.\n\nKamjanka-Dniprovska byla založena v roce 1786 jako \"Mala Znamjanka\" ('), v roce získala jméno \"Kamjanka na Dnipri\" (') a v roce 1944 byla přejmenována na současné jméno.\n\nMěstem je od roku 1957.\n"}
{"id": "949583", "url": "https://cs.wikipedia.org/wiki?curid=949583", "title": "Izzat Ghazzawi", "text": "Izzat Ghazzawi\n\nIzzat Ghazzawi (4. prosince 1951, Deir al-Ghusoun - 4. dubna 2003, Ramallah) byl palestinský spisovatel popisující život Palestinců na Izraelem okupovaných územích. Za své aktivity byl opakovaně vězněn. V roce 2001 mu byla udělena Sacharovova cena za svobodu myšlení.\n"}
{"id": "949584", "url": "https://cs.wikipedia.org/wiki?curid=949584", "title": "Félix Arvers", "text": "Félix Arvers\n\nFélix Arvers (23. července 1806 Paříž – 7. listopadu 1850 tamtéž, pohřben v Cézy, Yonne) byl francouzský básník a dramatik.\n\nNarodil se v Paříži. Původně byl právníkem, ale kolem svých třiceti let se začal věnovat divadlu. Některé z jeho her byly úspěšné, nicméně jeho nejproslulejším dílem je báseň \"Un Secret\", kterou připsal své lásce Marii, dceři spisovatele Charlese Nodiera. Tato báseň mu zajistila úspěch a popularitu v pařížských literárních salonech a po jeho smrti se stala klasickým dílem francouzské romantické poezie.\n\nBáseň pochází ze sbírky \"Mes heures perdues\" (1833, \"Ztracené hodiny\"), kterou napsal ve věku pětadvaceti let a ve které vyjádřil silným způsobem jednak svou bolest z neopětované lásky, jednak v ní zobrazil básníka drceného ústrky, nepochopením a pohrdáním, nicméně čerpajícího i v tísni důvěru ve své poslání.\n\n"}
{"id": "949585", "url": "https://cs.wikipedia.org/wiki?curid=949585", "title": "Panthers Praha", "text": "Panthers Praha\n\nPanthers Praha je florbalový klub s členskou základnou na Praze 13 a domácí halou v Praze–Radlicích.\n\nŽenský A tým hraje Extraligu žen od sezóny 2016/17, kdy postoupil z 1. ligy. Největším úspěchem týmu je účast ve čtvrtfinále Extraligy se sezónách 2017/18 a 2018/19.\n\nKlub v roce 1993 založil Miroslav Hladík jako kroužek při ZŠ Chelčického, první přípravné zápasy absolvoval v sezóně 1996/97. V následující sezóně se klub přihlásil do 4. ligy mužů – věkový průměr byl tehdy 16 let. V dalších letech se klub postupně zvětšoval, došlo mj. ke sloučení s ŠSK Luka a přesunu na Prahu 13.\n\nVýznamným milníkem je rok 2006, kdy se klub sloučil s týmem FBC Thunder Balls a založil ženskou složku. Klub se od té doby trvale a všestranně rozvíjí a zvětšuje a patří k významným a tradičním klubům.\n\nFbK Panthers Praha (1993–2006), FbC Panthers (2006–2016), od roku 2016 Panthers Praha.\n\nZnak klubu původně vycházel z předlohy Florida Panthers, který byl založen ve stejném roce a postupně prošel vývojem k úplné samostatné současné formě (2009).\n\nKlubové barvy: černá a bílá, doplňková červená a žlutá.\n\nMužská struktura mládeže je plně rozvinuta od sezony 2007/08. Ženská struktura mládeže je plně rozvinuta od sezony 2015/16.\n\nV sezoně 2015/16 postoupil ženský A tým do Extraligy (1. úroveň) a mužský A tým do Národní ligy (3. úroveň).\n\nVýkonným orgánem klubu je čtyřčlenný výbor, který se skládá ze dvou stálých a dvou volených členů. Výbor ve všech záležitostech rozhoduje prostou většinou, v případě nerozhodného výsledku hlasování rozhoduje prezident klubu. Členská schůze volí volené členy na čtyřleté období, prezidenta na pětileté období. Volební členská schůze proběhla v roce 2016.\n\nZdroj: \n\nZdroj: \n\nMimo svoji strukturu klub organizačně zabezpečuje chod dalších subjektů:\nKromě tréninků v domácí hale klub zajišťuje také florbalové kroužky na Praze 13 při ZŠ Mládí, ZŠ Kuncova, ZŠ Klausova a dalších základních školách v lokalitě.\n\n"}
{"id": "949587", "url": "https://cs.wikipedia.org/wiki?curid=949587", "title": "Zacarias Kamwenho", "text": "Zacarias Kamwenho\n\nZacarias Kamwenho (* 5. září 1934, Huambo, Angola) je angolský arcibiskup a mírový aktivista. V roce 2001 působil jako mírový zprostředkovatel ukončení Angolské občanské války, za což mu v roce 2001 mu byla udělena Sacharovova cena za svobodu myšlení.\n"}
{"id": "949588", "url": "https://cs.wikipedia.org/wiki?curid=949588", "title": "Graciela Iturbide", "text": "Graciela Iturbide\n\nGraciela Iturbide (* 16. května 1942 Mexico City) je mexická fotografka.\n\nNarodila se v roce 1942 v Mexiku. jako nejstarší z třinácti dětí. S fotografií získala zkušenost ve svém životě velmi brzy. Její otec fotografoval ji a její sourozence a sama dostala svůj první fotoaparát, když jí bylo 11 let. Když byla dítě, její otec dával všechny fotografie do jedné krabice a ona říkala \"...mám vždy velkou radost jít do té krabice a dívat se na ty fotografie, na vzpomínky...\". V roce 1962 se vdala za architekta Manuela Rocha Díaze a během osmi let s ním měla tři děti. Poté, co její šestiletá dcera Claudia v roce 1970 zemřela, začal se věnovat fotografii. Studovala na Centro Universitario de Estudios Cinematográficos při Universidad Nacional Autónoma de México, kde se potkala se svým mentorem, učitelem, kinematografem a fotografem Manuelem Álvarezem Bravou. Cestovala s ním a naučila se pravidlo: \"vždy je čas na fotografie, které chcete.\"\n\nIturbide fotografuje každodenní život, téměř výhradně černobíle. Inspirovali ji fotografové jako například Josef Koudelka, Henri Cartier-Bresson, Sebastiao Salgado a samozřejmě Álvarez Bravo. Začala se zajímat o každodenní život původních kultur v Mexiku a fotografovala život v Mexico City, Juchitánu, Oaxace a na mexicko americké hranici (La Frontera).\n\nV roce 1979 byla Iturbide požádána malířem Franciscem Toledou, zda by nefotografovala v jeho vesnici Juchitán de Zaragoza, kde jsou ženy ekonomicky, politicky a sexuálně nezávislé. Iturbide o nabídku projevila zájem a vznikla její první série s názvem \"Mujer Ángel\" (\"Anděl žena\"), fotografovala v Sonoranské poušti. Tato její první zkušenost ovlivnila její názory na život a stala se z ní silná stoupenkyně feminismu. Obrazy ze série \"Mujer Ángel\" použila v roce 1997 politicky zaměřená metalová skupina Rage Against The Machine pro svůj singl \"Vietnow\" .\n\nNěkteré inspirace pro její další práce přišly v důsledku feminismu. Svou velmi známou sérii \"Señora de Las Iguanas\" (\"Paní leguánů\") pořídila v Juchitán de Zaragoza. Tento počin podnítili dva filmaři z Los Angeles – Susan Streitfeld a Julie Herbert, kteří v roce 1996 použili tuto fotografii jako ikonu v jejich filmu s názvem \"Female Preservations\".\n\nIturbide také fotografovala mexické Američany ve čtvrti White Fence barrio ve východním Los Angeles jako součást dokumentární knihy \"A Day in the Life of America\" (\"Den v životě Ameriky\", 1987). Působila v Argentině (1996), Indii (kde pořídila další velmi známou fotografii \"Perros Perdidos\" – \"Ztracení psi\") a v USA, kde pořídila svou poslední známou práci v Texasu.\n\nJe zakládajícím členem mexické rady fotografie Mexican Council of Photography. Její práce byly vystavovány v mezinárodním měřítku a jsou součástí mnoha významných sbírek, včetně takových jako Metropolitan Museum of Art, Museum of Modern Art, Los Angeles County Museum of Art nebo J. Paul Getty Museum. Největší sbírka originálních tisků v USA je umístěna ve sbírce Wittliff Collections na Texas State University.\n\nAutorka žije a pracuje v mexickém Coyoacánu.\n\nVyhrála cenu W. Eugena Smithe (1987), první cenu France's Mois de la Photo, a Guggenheim Fellowship v roce 1988. V roce 2008 získala fotografickou cenu Hasselblad Award.\n\nPři přebírání ceny Hasselblad v roce 2008 o ní bylo řečeno:\n\nJejí práce prezentuje v USA galerie Rose Gallery v Santa Monica, Mayans Gallery v Santa Fe a Throckmorton Fine Arts v New York City.\n\nNejvětší sbírka jejích děl v USA je Wittliff collections, Texas State University, San Marcos, TX.\n\nV roce 2013 vystavovala v Bratislavě u příležitosti Měsíce fotografie:\n\nGraciela Iturbide od 80. let uspořádala mnoho výstav svých děl po celém světě. Toto je seznam jen několika z nich:\n\n\n\n\n\n"}
{"id": "949591", "url": "https://cs.wikipedia.org/wiki?curid=949591", "title": "Fed Cup 2014", "text": "Fed Cup 2014\n\nFed Cup 2014, oficiálně se jménem sponzora Fed Cup by BNP Paribas 2014, byl 52. ročník ženské tenisové týmové soutěže ve Fed Cupu, největší každoročně pořádané kolektivní události v ženském sportu. Ročníku 2014 se účastnulo 95 týmů. Los se uskutečnil 10. července 2013 ve francouzské metropoli Paříži. Obhájkyněmi titulu z předešlého ročníku 2013 byly hráčky Itálie, které v předchozím finále hraném 2. a 3. listopadu 2013 na cagliarské antuce zdolaly Rusko 4:0 na zápasy.\n\nPrvní kolo Světové skupiny tohoto ročníku se konalo mezi 8. a 9. únorem. Semifinále se odehrálo 19. a 20. dubna a finále se uskutečnilo 8. a 9. listopadu 2014.\n\nMezinárodní tenisová federace posunula termín finále o jeden týden dozadu z původního data 1. a 2. listopadu, aby se nekryl se závěrečnou událostí roku WTA Tournament of Champions, jak tomu bylo v předchozích letech.\n\nOsmý titul v soutěži vyhrála Česká republika po vítězství 3:1 na zápasy ve finále nad Německem, které se do boje o vítěznou troofej probojovalo poprvé po 22 letech. Dva body v pražské aréně zajistila Petra Kvitová a jeden Lucie Šafářová. Čtyřhra se odehrála již za rozhodnutého stavu a vyzněla ve prospěch německého páru Julia Görgesová a Sabine Lisická.\n\n\nČtyři týmy, které prohrály v 1. kole Světové skupiny (Rusko, Slovensko, Spojené státy, Španělsko) se v baráži o Světovou skupinu 2015 utkaly se čtyřmi vítěznými družstvy ze Světové skupiny II (Argentina, Francie, Kanada, Polsko). Podle aktuálního žebříčku ITF byly čtyři nejvýše klasifikované týmy nasazeny.\n\nSvětová skupina II představovala druhou nejvyšší úroveň soutěže. Čtyři vítězné týmy – Kanada, Polsko, Francie a Argentina, postoupily do barážových utkání o účast ve Světové skupině 2015. Na poražené – Srbsko, Švédsko, Švýcarsko a Japonsko, čekala dubnová baráži o setrvání v této úrovni soutěže v příštím ročníku.\n\nČtyři týmy, které prohrály v 1. kole Světové skupiny II se utkávají v baráži o Světovou skupinu II 2015 se čtyřmi kvalifikanty z 1. skupin oblastních zón. Dva týmy se k barážovým zápasům kvalifikovaly z evropsko-africké zóny, jeden z asijsko-oceánské zóny a jeden z americké zóny.\n\n\n\n\n\n\n\n\n\n\n\n\n\n\n\n"}
{"id": "949595", "url": "https://cs.wikipedia.org/wiki?curid=949595", "title": "Kostel Matky Boží (Telč)", "text": "Kostel Matky Boží (Telč)\n\nKostel Matky Boží je římskokatolický chrám ve městě Telč v okrese Jihlava. Je chráněn jako kulturní památka České republiky. Je filiálním kostelem telčské farnosti.\n\nPrvní zprávy o zdejší faře jsou již z roku 1283, písemná zmínka o chrámu na telčském Starém Městě pochází z roku 1385, kdy měl být přestavěn. Samostatná fara zde fungovala do roku 1578, poté sem byl přesunut městský špitál od kostela svatého Ducha. V roce 1647 se dočkal velké přestavby, kdy původní loď chrámu byla zřejmě zbořena a na jejím místě byla vybudována barokní loď navazující na gotický presbytář. U severní stěny kněžiště také stojí původem gotická hranolová věž.\n\nKolem kostela se nachází hřbitov.\n\n"}
{"id": "949597", "url": "https://cs.wikipedia.org/wiki?curid=949597", "title": "Hraniční potok (přítok Rybného potoka)", "text": "Hraniční potok (přítok Rybného potoka)\n\nHraniční potok (: ) je vodní tok v Krušných horách v Ústeckém kraji České republiky. Pramení západně od Krásného Lesa v nadmořské výšce přibližně 660 metrů na česko-německé státní hranici. V celém svém 3,3 kilometru dlouhém úseku kopíruje státní hranici a končí západně od vrchu Špičák, kde se levostranně vlévá do Rybného potoka. Krátce předtím jej překlenuje most dálnice D8 (). Má několik levostranných přítoků z Německa, pramenících v okolí obce Fürstenwalde, a jeden pravostranný přítok z české strany. Protéká po hranici přírodního parku Východní Krušné hory a hydrologicky spadá do úmoří Severního moře, respektive povodí řeky Labe. Náleží do mezipovodí vodního útvaru Rybný potok/Gottleuba po vzdutí nádrže Gottleuba.\n"}
{"id": "949601", "url": "https://cs.wikipedia.org/wiki?curid=949601", "title": "Hynek Pelc (1844)", "text": "Hynek Pelc (1844)\n\nHynek Pelc (31. července 1844 Sobotka – 9. srpna 1915 Praha), v německých zdrojích uváděný jako Ignaz Pelc, byl český lékař, hygienik, ředitel nemocnice a organizátor veřejného zdravotnictví v Českých zemích.\n\nNarodil se 31. července 1844 na předměstí Sobotky. Po maturitě v Jičíně studoval medicinu v Praze a ve Vídni a jako medik pomáhal během prusko-rakouské války r. 1866 v polních nemocnicích v Jičíně, Vokšicích a Sobotce. Promoval r. 1871 v Praze.\n\nPrvní zaměstnání získal jako sekundář Všeobecné nemocnice. 1875 podnikl studijní cestu po Evropě (Berlín, Paříž, Londýn), po návratu se stal městským lékařem a roku 1882 prvním fysikem (vrchním úředním lékařem) města Prahy. Roku 1884 byl jmenován ředitelem Všeobecné nemocnice a roku 1899 za své zásluhy o veřejné zdravotnictví dvorním radou. Téhož roku byl zvolen předsedou c. k. zemské zdravotní rady.\n\nAktivně prosazoval zdravotní reformy. Roku 1878 obhajoval v Průmyslové jednotě návrh na soustavné budování pražské kanalizace namísto žump. Téhož roku pracoval v pražské zdravotní komisi na reorganizaci zdravotní služby, což vedlo ke zřízení městského fysikátu (úřadu veřejného lékaře) a stálé zdravotní rady, která se poprvé sešla 5. června 1881. Na základě později přijatého zákona se pak zřizovaly zdravotní komise v dalších obcích. a Roku 1880 připravil zdravotní dodatky ke stavebnímu řádu. Zavedl pravidelné úřední hlášení nakažlivých nemocí v Praze na předepsaných formulářích. V roce 1882 zavedl desinfekční službu a lékařský dozor na školách. Nechal rovněž vybudovat ústřední márnici na Olšanech.\n\nJako ředitel Všeobecné nemocnice zajistil její rozšíření. Byl postaven nový pavilon dermatologicko-chirurgický, pavilon izolační (později využitý pro ušní a gynekologické kliniky) a tři baráky pro nakažlivé nemoci.\n\nV roce 1886 přednesl v zemské zdravotní radě podrobnou zprávu o „chorobinství“ (zdravotní péči), na jehož základě vydal český zemský sněm r. 1887 zákon o zřizování a financování veřejných nemocnic. V následujících letech byla země rozdělena na zdravotní obvody a v každém hejtmanství ustanoven okresní lékař, čímž se během tří let ztrojnásobil počet lékařů ve státní službě. Pokračoval rozvoj veřejných nemocnic – byl nad nimi zaveden odborný dohled, byly moderně vybavovány na venkově bylo založeno dvacet nových.\n\nRoku 1890 nechal upravit předpisy o očkování, které od té doby mohlo být prováděno jen znalecky prověřenými látkami. K jejich výrobě byly zřízeny ústavy v Jindřichově Hradci a Českých Budějovicích.\n\nPomohl při provedení rakouského zákona o lékařských komorách návrhem, aby (r. 1894) vznikla jednotná organizace se dvěma národnostními sekcemi.\n\nKdyž v roce 1892 propukla v Hamburku epidemie cholery, nechal Pelc upravit předpisy o dopravě a asanaci, čímž zajistil, že až na ojedinělé případy se tato nákaza nerozšířila do Čech.\n\nÚčastnil se rovněž organizace babických škol, úpravy studijního řádu na lékařských fakultách a především na ochraně před šířením nakažlivých chorob (studniční řád, opatření proti zavlečení nemocí migrujícími dělníky, prevence a léčba cholery, spály, spalniček a tuberkulózy). Organizoval zakládání ústavů pro rekonvalescenty v Tuchoměřicích, Ryjicích a Lázních Toušeň. Roku 1904 položil základ veřejnou záchrannou službu v pražských předměstských obcích, desinfekční službě a škole pro desinfektory.\n\nVěnoval se také prevenci nemocí z povolání. Za jeho vedení byla vydána poučení pro hrnčíře, pekaře, jircháře a kartáčníky.\n\nZa zásluhy byl vyznamenán řádem železné koruny III. tř. (1893) a rytířským řádem císaře Leopolda (1911).\n\nKrátce před první světovou válkou odešel do důchodu, nadále se ale zajímal o zdravotnické otázky. Po propuknutí války se zapojil do činnosti pomocných sdružení.\n\nZemřel 9. srpna 1915 v Praze.\n\nPublikoval řadu prací vědeckých i populárních a pravidelně vydával roční zprávy o zdravotním stavu země. Vydal rovněž knihu \"Hunterian Museum v Londýně\" (1875). Přispíval do \"Ottova slovníku naučného\" pod značkou \"-lc\".\n\n"}
{"id": "949603", "url": "https://cs.wikipedia.org/wiki?curid=949603", "title": "Pískové návrší", "text": "Pískové návrší\n\nPískové návrší (485 m n. m.) je návrší v okrese Liberec Libereckého kraje, ležící asi 1 km jihovýchodně od vesnice Nová Starost, na katastrálním území Rynoltice, Jítrava a Janovice v Podještědí.\n\nNávrší náleží do celku Ralská pahorkatina, podcelku Zákupská pahorkatina, okrsku Podještědská pahorkatina, podokrsku Rynoltická pahorkatina a Janovické části.\n\nAutomobilem se dá nejblíže dopravit do Nové Starosti. Odtud vede několik lesních cest do různých míst návrší.\n"}
{"id": "949604", "url": "https://cs.wikipedia.org/wiki?curid=949604", "title": "Joseph Autran", "text": "Joseph Autran\n\nJoseph Autran (20. června 1813 Marseille – 6. března 1877 Marseille) byl francouzský básník.\n\nNarodil se v Marseille, později studoval u jezuitů v Aix-en-Provence.\n\nV roce 1832 adresoval Alphonsovi de Lamartine, který se tehdy v rámci své východní cesty zastavil v Marseille, svou ódu. ten přesvědčil Autranova otce, aby mu umožnil věnovat se poezii. Pracoval jako knihovník v Marseille, později mu jeho kontakty s Alexandrem Dumasem mladším otevřeli cestu k divadlu.\n\nJeho nejznámějším dílem je hra \"La Fille d'Eschyle\", která mu vynesla Francouzskou akademii udílenou Cenu Montyon.\n\nV roce 1868 se sám stal členem Francouzské akademie, ale až na třetí pokus. V roce 1862 byl z náboženských důvodů upřednostněn Octave Feuillet, v roce 1865 jej při volbě porazil Camille Doucet. Do akademie byl skutečně přijat o tři roky později, a to společně s Claudem Bernardem.\n\n\n"}
{"id": "949605", "url": "https://cs.wikipedia.org/wiki?curid=949605", "title": "Dominique Reymond", "text": "Dominique Reymond\n\nDominique Reymond (* 12. února 1957 Ženeva) je francouzská herečka. Začínala koncem sedmdesátých let v divadle a v roce 1981 dostala první malou roli ve filmu. Později hrála v mnoha filmech, televizních seriálech i divadelních hrách. Za svou roli ve filmu \"Y aura-t-il de la neige à Noël?\" byla v roce 1996 na Pařížském filmovém festivalu oceněna jako nejlepší herečka.\n\n\n"}
{"id": "949607", "url": "https://cs.wikipedia.org/wiki?curid=949607", "title": "Hynek Pelc (1895)", "text": "Hynek Pelc (1895)\n\nHynek Pelc, též Ignát (Ignác) Pelc (25. února 1895 Strakonice - 2. července 1942 Praha) byl český lékař, profesor sociálního lékařství na Karlově univerzitě a jeden z ředitelů Státního zdravotního ústavu. Za heydrichiády byl popraven nacisty.\n\nNarodil se v rodině Aloise Pelce (1856–??), c. k. místodržitelského tajemníka a správce okresního hejtmanství ve Strakonicích, a jeho manželky Zdeňky, rozené Pompeové (1869–??). Byl prostřední ze tří dětí. Od roku 1905 byla rodina policejně hlášena na Smíchově. Pokřtěn byl jako Ignát, jméno bylo v roce 1927 úředně změněno na Hynek Ignát.\n\nPo maturitě na smíchovském gymnáziu vystudoval lékařskou fakultu Univerzity Karlovy. Studium ukončil v lednu 1919. Roku 1933 se stal mimořádným profesorem sociálního lékařství na lékařské fakultě Univerzity Karlovy.\n\nHynek Pelc byl třetím ředitelem Státního zdravotního ústavu, od roku 1938 do 31. prosince 1940, kdy byl dán do penze. Byl zatčen za heydrichiády dne 13. června 1942 a popraven dne 2. července 1942 na Kobyliské střelnici.\n\nHynek Pelc byl ženat, manželka Ludmila byla též lékařka.\n\nV letech 1934-1934 pro něj architekt Vladimír Grégr postavil dům ve vilové čtvrti na Barrandově ve Filmařské 4.\n\nKromě odborných článků v časopisech publikoval řadu knih a mnoho brožur, zejména o zdravotním stavu populace, o pohlavních chorobách a zdravé výživě, také německy a francouzsky. \n\nHynek Pelc je mezi jiným autorem první učebnice oboru \"Sociální lékařství\" (Hynek Pelc: Sociální lékařství; V Praze, Melantrich, 1937)\n\n\n"}
{"id": "949610", "url": "https://cs.wikipedia.org/wiki?curid=949610", "title": "Grand Prix Abú Zabí 2012", "text": "Grand Prix Abú Zabí 2012\n\nGrand Prix Abú Zabí 2012 (oficiálně 2012 Formula 1 Etihad Airways Abu Dhabi Grand Prix) se jela na okruhu Yas Marina, v emirátu Abú Zabí ve Spojených arabských emirátech dne 4. listopadu 2012. Závod byl osmnáctým v pořadí v sezóně 2012 šampionátu Formule 1.\n\n\n{|class=\"wikitable\" style=\"font-size: 85%;\"\n!\n! Pořadí\n! Konstruktér\n! Body\n"}
{"id": "949611", "url": "https://cs.wikipedia.org/wiki?curid=949611", "title": "Šerm na Letních olympijských hrách 1976", "text": "Šerm na Letních olympijských hrách 1976\n\nŠerm na Letních olympijských hrách 1976. \n"}
{"id": "949612", "url": "https://cs.wikipedia.org/wiki?curid=949612", "title": "Kostel svatého Vojtěcha (Studnice)", "text": "Kostel svatého Vojtěcha (Studnice)\n\nKostel svatého Vojtěcha je římskokatolický chrám poblíž Studnic, části města Telč v okrese Jihlava. Je filiálním kostelem telčské farnosti a také jediným kostelem brněnské diecéze zasvěceným tomuto světci. Je chráněn jako kulturní památka České republiky.\n\nPodle dendrochronologického datování krovů nad lodí i presbytářem byly stromy, z jejichž dřeva byly tyto krovy realizovány, pokáceny roku 1516, raně renesanční kostel byl tedy pravděpodobně vystavěn krátce poté. Jedná se o jednolodní chrám s trojboce ukončeným kněžištěm, dřevěnou kruchtou, sanktusníkem na střeše lodi a portikem před vchodem v jejím západním průčelí. K severní stěně presbytáře přiléhá sakristie. Ve výklenku nad vchodem do kaple se nachází zřejmě pozdně gotická socha svatého Vojtěcha.\n\nV některé literatuře uváděnému datování lodi do poloviny 17. století (tedy že by byla mladší než kněžiště) žádné náznaky nenasvědčují. K roku 1668 se vztahuje první písemná zmínka o kostelu (označován je též jako kaple), který i v dalších staletích sloužil jako poutní místo na cestě mezi Telčí a Studnicemi. Poslední opravy chrámu proběhly v 80. letech 20. století.\n\n"}
{"id": "949617", "url": "https://cs.wikipedia.org/wiki?curid=949617", "title": "David Platt", "text": "David Platt\n\nDavid Andrew Platt (10. červen 1966, Chadderton) je bývalý anglický fotbalista. Hrával na pozici záložníka.\n\nS anglickou fotbalovou reprezentací získal bronzovou medaili na mistrovství Evropy roku 1996. Hrál též na světovém šampionátu roku 1990, kde Angličané obsadili 4. místo, a na Euru 1992. Celkem za národní tým odehrál 62 utkání a vstřelil v nich 27 gólů.\n\nS Juventusem Turín vyhrál v sezóně 1992/93 Pohár UEFA. S Arsenalem Londýn vyhrál v sezóně 1997/98 Premier League.\n\nRoku 1990 byl v anketě Professional Footballers' Association vyhlášen nejlepším fotbalistou Anglie.\n\nPo skončení hráčské kariéry se stal fotbalovým trenérem.\n"}
{"id": "949618", "url": "https://cs.wikipedia.org/wiki?curid=949618", "title": "Šerm na Letních olympijských hrách 1980", "text": "Šerm na Letních olympijských hrách 1980\n\nŠerm na Letních olympijských hrách 1980. \n"}
{"id": "949620", "url": "https://cs.wikipedia.org/wiki?curid=949620", "title": "Šerm na Letních olympijských hrách 1984", "text": "Šerm na Letních olympijských hrách 1984\n\nŠerm na Letních olympijských hrách 1984 probíhal na stadionu Long Beach Convention and Entertainment Center v Long Beach.\n"}
{"id": "949621", "url": "https://cs.wikipedia.org/wiki?curid=949621", "title": "Pánev Etoša", "text": "Pánev Etoša\n\nPánev Etoša je jedna z největších bezodtokých solných pánví v jižní Africe na severu Namibie. Její rozloha činí 4 800 km² a celá patří do národního parku Etosha, přírodní rezervací je oblast již od roku 1928. Nejvyšší nadmořská výška pánve je 1 065 m n. m. Půdu tvoří silná solná kůra, v období dešťů zde vzniká mělké slané jezero napájené občasnými přítoky ze severu. V období dešťů se u jezera zdržují plameňáci a pelikáni bílí. Mezi obvyklou faunu rovněž patří obyvatelé savan – velcí býložraví savci, hlavně sloni, pakoně, antilopy a zebry, a šelmy, převážně lvi a leopardi.\n"}
{"id": "949622", "url": "https://cs.wikipedia.org/wiki?curid=949622", "title": "Ragnachar", "text": "Ragnachar\n\nRagnachar nebo Ragnarius (465 - 509) byl jeden z drobných sálských franských králů, který vládl franskému území kolem dnešního města Cambrai. Podle biskupa a historika šestého století Řehoře z Tours, \"\"byl tak krutý a bezohledný, že neměl slitování ani pro své vlastní blízké příbuzné\"\". Jeho kruté vlastnosti korespondovaly s jeho příbuzným a soudobým franským králem Chlodvikem I.\n\nV roce 486 se Ragnachar spojil s Chlodvikem I., který byl franským králem Sálských Franků, po té společně napadli Syagriuse, římského vládce království Soissons v bitvě u Soissons. Později v roce 496 byl Chlodvik pokřtěn, tím se stal křesťanem, ale asi polovina z 6000 fránských bojovníků se odmítli připojit k němu, přičemž došlo i k rozkolu mezi ním a Ragnacharem, který se držel stále tradičního pohanství. Arcibiskup Hincmar z arcidiecéze v Remeši v 9. století napsal ve svém životopise \"Saint Remigius\" (křest Chlodvika I.) \"\"Konečně, mnoho z armády Franků, dosud nepřevedeny na víru následovali krále Ragnachara přes Somme\"\"\n\nVšechny dary a jídlo, které získal, dělil mezi svého poradce jménem \"Farro\" s rčením: \"\"Dost pro mě a Farra\"\". Řehoř z Tours napsal, že tato praxe rozzuřila ostatní Franky natolik, že když se v roce 509 vrátili Ragnacharovi zvědové z pozorování pohybů bojovníků Chlodvika I. zalhali mu, že je \"\"dostatečné opevněn on i Farro\"\". Chlodvik I. po té využil jejich nespokojenosti a podplatil Ragnacharovi vojenské následovníky a jeho \"leudes\" (z latiny \"leudēs\" - fránští lidé) sponami a pásy, které byly vyrobeny tak, aby se podobaly zlatu, ale byly pouze pozlacené, vyrobené z bronzu. Vše udělal tak, aby oklamal jeho spojence a připravil ho o vojenskou podporu. Poté proti němu šel do války.\n\nV následujícím střetnutí byl Ragnachar a jeho bratr Ricchar zajat při útěku z poražené bitvy. Přivezli je s rukama svázanýma za zády ke Chlodvikovi. Řehoř z Tours napsal, že Chlodvik Ragnacharovi řekl: \"\"Proč jste se ponížil naši rodinu, že musí být k vám vázáni? Bylo by to pro vás lepší zemřít.\"\" Pak ho zabil sekerou a předtím než zabil Ricchara stejným způsobem mu řekl \"\"Pokud byste nepomáhal svému bratrovi, on by nebyl vázán\"\" Ragnachar měl ještě jednoho bratra, jmenoval se Rignomer. I ten byl později zabit v Le Mans na rozkaz Chlodvika I. Po jejich smrti všechno bohatství a Ragnacharovo království kolem Cambraie převzal Chlodvik I. Hincmar napsal, že leudes ho následovali, nechali se pokřtít. Frankové v \"Saint Remigius\" viděli novou víru a přijali křest. Stejně jako Ragnachar dosáhl vítězství podlosti a vražděním lidí z vlastních řad Franků a i příbuzných.\n\n\n\n"}
{"id": "949623", "url": "https://cs.wikipedia.org/wiki?curid=949623", "title": "Larisa Šepiťková", "text": "Larisa Šepiťková\n\nLarisa Jefimovna Šepiťková, \"Лариса Ефимовна Шепитько\" (6. ledna 1938 Artemivsk, USSR, Sovětský svaz — 2. července 1979 Redkino, Kalininská oblast, Sovětský svaz) byla ukrajinská filmová režisérka.\n\nVystudovala VGIK pod vedením Olexandra Dovženka, v roce 1963 natočila absolventský film \"Pot\" podle předlohy Čingize Ajtmatova, který získal cenu za nejlepší debut na MFF Karlovy Vary. Dalším filmem byl portrét vojenské pilotky, která se nedokáže zařadit do mírového života, \"Křídla\" (1966). V roce 1967 natočila epizodu \"Vlast elektřiny\" do povídkového filmu k 50. výročí VŘSR \"Začátek neznámé éry\", která ale skončila v trezoru až do roku 1987. Následoval psychologický film podle jejího vlastního scénáře \"Ty a já\" (1971) o mladém lékaři, který dává přednost kariéře před pomocí nemocným, a válečný snímek \"Vzestup\" (1977) podle novely Vasila Bykava. Příběh dvou partyzánů, kteří upadnou do německého zajetí a musejí volit mezi zradou a smrtí, získal cenu Zlatý medvěd na festivalu v Berlíně. Při natáčení dalšího filmu \"Loučení\" zahynula Larisa Šepiťková v noci na 2. července 1979 při autonehodě nedaleko obce Redkino (Tverská oblast). \"Loučení\" dokončil její manžel, režisér Elem Klimov, který také natočil životopisný dokument \"Larisa\".\n\n\n"}
{"id": "949624", "url": "https://cs.wikipedia.org/wiki?curid=949624", "title": "Šerm na Letních olympijských hrách 1988", "text": "Šerm na Letních olympijských hrách 1988\n\nŠerm na Letních olympijských hrách 1988. \n"}
{"id": "949626", "url": "https://cs.wikipedia.org/wiki?curid=949626", "title": "Šerm na Letních olympijských hrách 1992", "text": "Šerm na Letních olympijských hrách 1992\n\nŠerm na Letních olympijských hrách 1992. \n"}
{"id": "949627", "url": "https://cs.wikipedia.org/wiki?curid=949627", "title": "Šerm na Letních olympijských hrách 1996", "text": "Šerm na Letních olympijských hrách 1996\n\nŠerm na Letních olympijských hrách 1996 probíhal na stadionu Georgia World Congress Center v Atlantě.\n"}
{"id": "949628", "url": "https://cs.wikipedia.org/wiki?curid=949628", "title": "Seznam zpravodajských televizních stanic", "text": "Seznam zpravodajských televizních stanic\n\nToto je seznam zpravodajských televizních stanic.\n"}
{"id": "949630", "url": "https://cs.wikipedia.org/wiki?curid=949630", "title": "Pedieos", "text": "Pedieos\n\nPedieos (řecky \"Πεδιαίος\", turecky \"Kanlı Dere\") je nejdelší řeka na Kypru, měří 98 km. Pramení v pohoří Troodos a teče přes náhorní plošinu Mesaoria k severovýchodu, protéká hlavním městem země Nikósií a stáčí se k východu, v místě zaniklého města Salamis vtéká do Středozemního moře. Na dolním roku řeky byly vybudovány přehrady, které slouží jako zdroj vody k zavlažování.\n\n"}
{"id": "949632", "url": "https://cs.wikipedia.org/wiki?curid=949632", "title": "Gymnázium Mladá Boleslav", "text": "Gymnázium Mladá Boleslav\n\nGymnázium Mladá Boleslav je státní všeobecné osmileté gymnázium sídlící v Mladé Boleslavi. Poskytuje denní studium pro 60 žáků v každém ročníku po 2 třídách.\n\nBudova osmiletého gymnázia patří k architektonickým skvostům Mladé Boleslavi. Její stavba v neobarokním slohu byla dokončena roku 1900 na místě bývalé Šámalovské zahrady a provedl ji jičínský radní a stavitel Antonín Holeček nákladem 280 000 K (tehdejších korun - pro srovnání: 1 kg cukru stál 0,8 K; ¼ kg másla bylo za 0,32 K). Společně s okolní budovou neoklasicistní banky, secesního divadla, empírové sokolovny a vedlejšího neobarokního gymnázia tvoří dominantu Palackého ulice.\n\nJiž od počátku své existence sloužila vzdělávacím účelům, zprvu jako chlapecká měšťanská škola, od konce padesátých let jako osmiletá reálka, poté jako základní škola a na začátku devadesátých let proběhla rekonstrukce zdevastovaného objektu pro víceleté gymnázium, jež v ní od roku 1991 sídlí dodnes. V budově se nachází celkem 38 místností (25 učeben, tělocvična, 10 kabinetů, sekretariát a ředitelna), 16 šaten, 8 sociálních zařízení, 1 bufet.\n\nNa gymnáziu působí Studentská rada, do níž si volí každá třída 2 zástupce a jež zprostředkovává komunikaci mezi vedením školy a studenty a řeší jejich připomínky.\n\nStudenti vydávají několikrát do roka časopis \"Školník\" mapující studentský život na gymnáziu. V roce 2010 získal 2. místo v soutěži O nejinspirativnější středoškolský časopis 2010.\n\n\n"}
{"id": "949633", "url": "https://cs.wikipedia.org/wiki?curid=949633", "title": "Šerm na Letních olympijských hrách 2004", "text": "Šerm na Letních olympijských hrách 2004\n\nŠerm na Letních olympijských hrách 2004.\n\npozn.: Šermíř s hvězdičkou jako náhradník do soubojů družstev nezasáhl a nebyla mu udělana olympijská medaile.\n"}
{"id": "949635", "url": "https://cs.wikipedia.org/wiki?curid=949635", "title": "Romanija", "text": "Romanija\n\nRomanija (v srbské cyrilici Романија) je pohoří v centrální části Bosny a Hercegoviny. Nachází se cca 10 km východně od hlavního města Sarajeva, na území Republiky srbské. Nejvyšším vrcholem pohoří je kopec Veliki Lupoglav (s nadmořskou výškou 1652 m n. m.).\n\nPohoří má několik masivů (Jahorina a Glasinac). V Romaniji se také nachází Novakova jeskyně, která má spojitost s hajdukem Starinou Novakem.\n\nPodle pohoří Romanija nese název jeden z regionů Republiky srbské, a to Sarajevo - Romanija. Název pohoří pochází od jména Vlachů, kteří zde žili ve středověku jako pastevci.\n\nPohoří Romanija je zmíněno také v srbochorvatské verzi písně \"Partizánská\", kde se zpívá o Titovi překračujícím se svojí armádou pohoří Romanija.\n"}
{"id": "949639", "url": "https://cs.wikipedia.org/wiki?curid=949639", "title": "Something (píseň, Andrius Pojavis)", "text": "Something (píseň, Andrius Pojavis)\n\n\"Something\" je píseň litevského zpěváka Andriuse Pojavise.\n\nPíseň byla vybrána dne 20. prosince 2012 prostřednictvím litevského národního výběru. Píseň se ve finále národního kola utkala s dalšími 7 písněmi, obdržela 12 bodů od poroty a 8 bodů od hlasujících, čímž se umístil na první dělené pozici a postoupila do superfinále s dalšími 2 písněmi. V superfinále píseň také obdržela 1. místo, a proto reprezentovala Litvu na Eurovision Song Contest 2013 v Malmö, Švédsku. V semifinále Eurovision Song Contest 2013 se píseň dostala do první desítky, čímž si zajistila účast ve finále, kde skončila se 17 body.\n"}
{"id": "949640", "url": "https://cs.wikipedia.org/wiki?curid=949640", "title": "Klášter Helfta", "text": "Klášter Helfta\n\nKlášter Helfta je bývalý klášter cisterciaček v německé obci Helfta (dnes část města Lutherstadt Eisleben), založený Gertrudou z Hackebornu (1291) a zrušený v důsledku reformace roku 1542. Byl sídlem trojice významných mystiček (Gertruda Veliká, Mechthilda z Magdeburku a Mechtilda z Hackebornu), jejichž spisy ovlivnily významně život v Německu.\n\n"}
{"id": "949645", "url": "https://cs.wikipedia.org/wiki?curid=949645", "title": "Šizuo Fukui", "text": "Šizuo Fukui\n\nŠizuo Fukui (: , \"Fukui Šizuo\"; 1913 – 4. listopadu 1993) byl důstojník-konstruktér japonského císařského námořnictva. Po druhé světové válce se věnoval publikaci historie plavidel císařského námořnictva.\n\nV roce 1938 vystudoval lodní stavitelství na Tokijské císařské univerzitě a od srpna 1941 působil ve štábu \"Kaigun gidžucu kenkjúšo\" ( ~ námořní technický výzkumný ústav).\n\nOd února 1942 pracoval v \"Dai 101 kósaku bu\" ( ~ 101. konstrukční divize), která působila na námořní základně Seletar v Singapuru, a od dubna 1943 v konstrukční divizi \"Kure kaigun kóšó\" ( ~ Námořní arzenál Kure). Koncem roku 1944 dohlížel na provizorní opravu torpédoborce \"Amacukaze\" v Seletaru. \"Amacukaze\" přišel o příď (včetně můstku a předních dvou kotelen) po zásahu torpédem z ponorky USS \"Redfin\" 16. ledna 1944 a v Singapuru byl opravován od listopadu 1944 do února 1944.\n\nOd května 1945 působil Fukui jako kontrolor v \"Zósenbu\" ( ~ sekce lodních konstrukcí) \"Kaigun kansei honbu\" ( ~ námořní technický úřad). Po japonské kapitulaci odešel v září 1945 do zálohy.\n\nOd roku 1948 pracoval jako technický důstojník pro japonskou pobřežní stráž a v roce 1952 odešel do důchodu.\n\nPo japonské kapitulaci spolupracoval se spojeneckými zpravodajci. Výsledkem spolupráce byla studije popisující stav jednotlivých plavidel císařského námořnictva na konci války, která byla poprvé vydána v roce 1947 jako \"Japanese Naval Vessels at the End of World War II\". Fukui rovněž poskytl materiál německému historikovi Erichu Grönerovi, který jej použil pro svoji práci, kterou ale nedokončil. Po Grönerově smrti ji zkompletovali a vydali Hansgeorg Jentschura, Dieter Jung a Peter Mickel – nejprve roku 1970 v němčině a v roce 1977 i v angličtině jako \"Warships of the Imperial Japanese Navy 1869-1945\".\n\n"}
{"id": "949647", "url": "https://cs.wikipedia.org/wiki?curid=949647", "title": "Pavlína Nytrová", "text": "Pavlína Nytrová\n\nPavlína Nytrová (* 6. března 1968) je česká politička, v letech 2013 až 2017 poslankyně Poslanecké sněmovny PČR, v letech 2012 až 2016 zastupitelka Moravskoslezského kraje, v letech 1998 až 2014 zastupitelka města Frýdku-Místku, v letech 1997 až 2016 členka ČSSD.\n\nAbsolvovala Gymnázium Petra Bezruče ve Frýdku-Místku. V letech 1986 až 1991 vystudovala ekonomii na Ekonomické fakultě VŠB-TUO a získala tak titul Ing. Pracovala jako státní zaměstnankyně, později však přešla do soukromého sektoru (byla například ředitelkou společnosti ND-R, a. s.).\n\nPavlína Nytrová je rozvedená a má dvě děti. Žije ve městě Frýdek-Místek, konkrétně v části Místek.\n\nOd roku 1997 byla členkou ČSSD. Do politiky vstoupila, když byla za tuto stranu v komunálních volbách v roce 1998 zvolena do Zastupitelstva města Frýdku-Místku. Mandát zastupitelky města pak obhájila v komunálních volbách v roce 2002, v roce 2006 a v roce 2010. V letech 2009 až 2010 byla předsedkyní finančního výboru zastupitelstva. V roce 2014 již nekandidovala.\n\nDo vyšší politiky se pokusila vstoupit, když v krajských volbách v roce 2008 kandidovala za ČSSD do Zastupitelstva Moravskoslezského kraje, avšak neuspěla. Podařilo se jí to až v krajských volbách v roce 2012, kdy kandidovala opět za ČSSD a byla zvolena krajskou zastupitelkou. Ve volbách v roce 2016 však již svůj mandát neobhajovala.\n\nUpozornila na sebe v polovině roku 2013, když požadovala, aby primátor Frýdku-Místku Michal Pobucký pozastavil své členství v ČSSD, protože byl trestně stíhán pro zneužití pravomoci veřejného činitele. V reakci na to byla svými kolegy odvolána z funkce předsedkyně představenstva městské společnosti Frýdecká skládka a na krátký čas byla vyloučena z klubu frýdecko-místeckých zastupitelů města za ČSSD.\n\nV Poslanecké sněmovně dělala nejprve asistentku poslanci Radimu Turkovi, jehož pak v poslaneckých lavicích nahradila. Ve volbách do Poslanecké sněmovny PČR v roce 2013 kandidovala za ČSSD ze čtvrtého místa kandidátky v Moravskoslezském kraji a byla zvolena, zatímco Turek figuroval na nevolitelné pozici kandidátky. Po zvolení Nytrové se pak Turek stal naopak jejím asistentem. Výbory místní i okresní organizace ČSSD ve Frýdku-Místku později uvedly, že se Nytrová dostala do Sněmovny díky podpoře Turka a také někdejšího předsedy okresního výboru Jaroslava Marka s tím, že kromě Turka zaměstnala jako svého asistenta také Marka.\n\nV poslanecké sněmovně se zapojila do diskusí o důchodové péči, sociální a rodinné politice a o situaci v Moravskoslezském kraji v souvislosti s hrozícím uzavřením OKD.\n\nV roce 2015 iniciovala vznik petice proti adopci dětí homosexuály.\n\nDne 10. ledna 2017 oznámila, že již 15. prosince 2016 vystoupila z ČSSD, a to z vlastního rozhodnutí, údajně kvůli politické korupci ve straně a útokům na svoji osobu. V Poslanecké sněmovně však nadále setrvala.\n\nV polovině července 2016 se v Poslanecké sněmovně připojila \"„k názoru konzervativních poslanců“\", prohlásila, že je \"„zásadně proti novele“\" zákona o registrovaném partnerství, která by umožnila osvojení dítěte druhého partnera, a navrhla její zamítnutí. Odůvodnila to tím, že při přijetí zákona v roce 2006 byl zákon přijat jen rozdílem jediného hlasu a \"„nerozhodnutá část poslanců ubezpečena“\", že si \"„homosexuální páry nebudou klást žádné další požadavky“\", ty však \"„svému slibu nedostály“\". Popsala praxi \"„zavedení homosexuálních rodin“\" podle programu \"„homolobby“\" od gay pochodů přes registrované partnerství, adopci dětí partnera, následovaných adopcí z dětských domovů, umělým oplodněním až po odebírání dětí juvenilní justicí, prokládaných požadavky na sexuální a homosexuální výchovu do škol a snížení věku \"„dětí, které jsou s těmito praktikami <nowiki>[…]</nowiki> seznamovány“\". Jako poslední etapu uvedla \"„prosazování snižování věku pro sexuální styk“\" s tím, že \"„homosexuálové se budou snažit zrealizovat sex s dětmi“\". Vyjmenovala také \"„rizikové faktory života dětí v homosexuálních rodinách“\", jakými jsou podle ní \"„vysoká promiskuita, vysoký výskyt pohlavních a jiných chorob, nadprůměrný sklon k alkoholu a drogám <nowiki>[…]</nowiki>, vyšší míra výskytu duševních a mentálních poruch, výrazně kratší věk dožití, výrazně vyšší výskyt násilného chování u homosexuálů“\". V závěru vyjádřila přesvědční, že \"„základem každé společnosti je spořádaná a pevná rodina“\", že \"„je nutné chránit především zájmy nevinných dětí“\" a že základní model rodiny je nenahraditelný. Mnoho z těchto výroků se objevilo, a to doslovně, už v jejím textu týkajícím se petice proti adopci dětí homosexuály z roku 2015.\n\nPrávě pasáž o realizaci sexu s dětmi vyvolala ve Sněmovně pobouření a byla dále mediálně citována. Ministryně práce a sociálních věcí Michaela Marksová Nytrovou vyzvala k odchodu z ČSSD, podobně se vyjádřil i místopředseda strany a předseda Sněmovny Jan Hamáček. Kritizoval ji také předseda poslaneckého klubu ČSSD Roman Sklenák či předseda Senátu za tutéž stranu Milan Štěch. Premiér a šéf ČSSD Bohuslav Sobotka se od jejích postojů distancoval. Na její obranu se naopak postavili stranický kolega Stanislav Huml, někdejší poslanec ČSSD a v té době zástupce ombudsmanky Stanislav Křeček nebo bývalý poslanec Jiří Vyvadil. Od výroků Nytrové se jménem krajské organizace ČSSD distancoval také její předseda a hejtman Moravskoslezského kraje Miroslav Novák, který připomněl, že i v minulosti měla několik rozporuplných vyjádření a že nefiguruje na kandidátce do podzimních krajských voleb. Předseda sociálních demokratů ve Frýdku-Místku a primátor města Michal Pobucký uvedl, že Nytrová nemá podporu místní pobočky.\n\nNa základě jejího vystoupení s Nytrovou následně pořídilo rozhovor několik médií, která se zajímala zejména o to, kde čerpala informace. Projekt Faktus zaslal Nytrové dopis, kde ověřil její výroky o homosexualitě v rozhovoru pro MF Dnes s dotazem na zdroje jejích informací. V rozhovoru pro \"Respekt\" se odkazovala na osobní rozhovory s lidmi, jejichž identitu však odmítla zveřejnit, zprávy ruského občanského sdružení Russkije matěri, reakce v internetových diskusích a obecně na internet a blíže neupřesněné knihy. V následném vystoupení v pořadu České televize \"Události, komentáře\" též zmínila, že vycházela z textů Gabriele Kubyové, autorky knihy \"Globální sexuální revoluce\".\nNytrová ve svých následných vystoupeních zopakovala, že si za svými názory stojí a že je ráda, že dokázala vyvolat podle jejích slov potřebnou celospolečenskou debatu. Zopakovala svou pochybnost: \"„Jak může být v nejlepším zájmu dítěte, aby ho vychovávali dva homosexuálové? Jaké dítě může vzejít z takového svazku?“\" Zdůraznila, že negativní jevy nespojila s žádným konkrétním českým homosexuálem a že netvrdila, že k nim v Česku dochází.\nPo setkání s předsedou ČSSD Sobotkou 15. července uvedla, že v následujících volbách již nebude kandidovat, s čímž však prý počítala už před touto kauzou. Domovská i okresní organizace ČSSD ji vyzvaly, aby složila poslanecký mandát a „nepoškozovala svými výroky dále ČSSD“.\n"}
{"id": "949650", "url": "https://cs.wikipedia.org/wiki?curid=949650", "title": "Slippery When Wet", "text": "Slippery When Wet\n\nSlippery When Wet je třetí studiové album americké rockové skupiny Bon Jovi. Bylo vydáno 18. srpna 1986 přes vydavatelství Mercury Records v Severní Americe a ve vydavatelství Vertigo po světě až v září téhož roku. Album produkoval Bruce Fairbairn. Nahrávání proběhlo během ledna až července 1986 v Little Mountain Sound Studios ve Vancouveru v Kanadě.\n\n\"Slippery When Wet\" zaznamenalo okamžitý komerční úspěch. Album představilo písně, které dodnes patří mezi nejznámější skladby v historii kapely Bon Jovi. Patří sem hity jako „You Give Love the Bad Name“, „Livin' on a Prayer“ a „Wanted Dead or Alive“.\n\nOsm týdnů drželo album čelo tabulky Billboard 200 a podle časopisu Billboard se stalo nejlépe prodávanou deskou roku 1987. Později se stalo zároveň nejlépe prodávanou deskou kapely vůbec, alba se prodalo dodnes přes 28 milionů kusů po celém světě a získalo jen od RIAA 12× ocenění platinové desky. Album je rovněž zmíněno v knize 1001 Albums You Must Hear Before You Die.\n"}
{"id": "949651", "url": "https://cs.wikipedia.org/wiki?curid=949651", "title": "William Langland", "text": "William Langland\n\nWilliam Langland (asi 1332 – asi 1386) byl anglický básník, autor jednoho z vrcholu středoanglické aliterační poezie, alegorického snového \"Vidění o Petru Oráči\" (kolem 1370 až 1390, The Vision Concerning Piers Plowman), satirického zpodobnění pozdně středověké společnosti a zároveň vize prostého křesťanského života.\n\nO Langlandově životě toho moc nevíme. Narodil se pravděpodobně v Ledbury v Herefordshire poblíž velšských hranic a vzdělání získal v benediktýnském klášteře Great Malvern Priory v Malvernu ve Worcestershire. Později se přestěhoval do Londýna a zde se živil jako chudý klerik.\n\nLanglandovo \"Vidění o Petru Oráči\" podává temný obraz středoanglické společnosti a stává se jakýmsi předobrazem reformačního myšlení. Využívá častou středověkou literární formu snu, ale v tomto případě nejde o sen jediný. Dílo je kompozici mnoha snů, z nichž každý je na jiné téma, a v souhrnu se stávají obrazem lidstva uprostřed zápasu mezi Pravdou a Zlem. Vypravěči vidění, Dlouhému Willovi, který usne v Malvernských vrších, se zdá, že na východě vidí vysokou věž, sídlo Pravdy (Boha) a pod ní příbytek Zla (Peklo), úzké údolí, kde sídlí také Klam. Mezi nimi se prostírá pole plné lidí (Svět), kteří cestu k Pravdě neznají (je ji Láska), zatímco vábení Zla, jemuž slouží pěkná Panna Odměna (symbol prospěchářství) jen těžko odolávají. Lidem se však zjeví Petr Oráč, který je žádá, aby mu pomohli zorat pole, čímž pouť za Pravdou bere na sebe podobu práce pro společnost. V Langlandově vidění tak společnost a církev a otázky světské a duchovní splývají v jeden celek. Petr Oráč nakonec na sebe bere břímě dobrovolné chudoby, aby svou zbožností získal odpuštění pro všechny.\n\nUkázka z \"Vidění Petra oráče\" v českém překladu je uvedena v knize Zdenka Menharda \"Starší anglická literatura\", Karolinum, Praha 1995.\n\n"}
{"id": "949652", "url": "https://cs.wikipedia.org/wiki?curid=949652", "title": "Soustava rovnic", "text": "Soustava rovnic\n\nSoustava rovnic představuje více rovnic, které řešíme dohromady. V soustavě se obvykle nachází více jak jedna proměnná a řešením je tedy taková kombinace čísel, při jejichž dosazení za všechny proměnné mají rovnice smysl. Může se tak stát, že soustava rovnic má více jak jedno řešení.\n"}
{"id": "949653", "url": "https://cs.wikipedia.org/wiki?curid=949653", "title": "Monica Vittiová", "text": "Monica Vittiová\n\nMonica Vittiová (* 3. listopadu 1931 Řím) je italská herečka známá především díky spolupráci s režisérem a svým bývalým manželem Michelangelem Antonionim. V Antoniových filmech ztvárnila role elegantních, studeně krásných žen. Hrála zde hlavní role po boku známých herců Gabriele Ferzettiho, Marcella Mastroianniho a Alaina Delona. Po ukončení spolupráce s Antonionim hrála Vittiová v celé řadě filmů, především v italských veselohrách. Spolupracovala s celou řadou slavných režisérů, například s A. Sordim, P. P. Pasolinim, Tinto Brassem, R. Vadimem, E. Scolou nebo Luisem Buñuelem. Získala řadu filmových ocenění.\n\n\n\n"}
{"id": "949655", "url": "https://cs.wikipedia.org/wiki?curid=949655", "title": "Deon McCaulay", "text": "Deon McCaulay\n\nDeon McCaulay (* 20. září 1987, Belize City) je fotbalista z Belize, hraje za klub Verdes FC.\n\n15. června 2011 vstřelil v 24. minutě zápasu s Montserratem vůbec první gól kvalifikace; v utkání, které fotbalová reprezentace Belize vyhrála 5:2, dosáhl také prvního hattricku. Celkově je se 21 brankou dosaženou ve 36 zápasech nejlepším střelcem v historii belizské reprezentace. Zúčastnil se také Zlatého poháru CONCACAF 2013.\n\nS jedenácti brankami se stal nejlepším střelcem zóny CONCACAF v kvalifikaci na MS 2014 a zároveň nejlepším kanonýrem tohoto kvalifikačního cyklu celkově (společně s Nizozemcem Robinem van Persiem a Uruguaycem Luisem Suárezem).\n\nV roce 2014 hrál North American Soccer League za klub Atlanta Silverbacks.\n\n"}
{"id": "949656", "url": "https://cs.wikipedia.org/wiki?curid=949656", "title": "Huseník", "text": "Huseník\n\nHuseník (\"Arabis\") je rod asi 120 druhů rostlin vyrůstající v Evropě, v netropických oblastech Asie, ve vyšších nadmořských výškách Afriky a na území Severní Ameriky.\n\nRostliny rodu huseník jsou jednoleté, dvouleté až víceleté, nejčastěji to bývají byliny s tenkým hlavním kořenem a jen řídce polokeře či keře. Jejich přímé nebo vystoupavé rozvětvené lodyhy jsou obvykle porostlé chlupy, nejčastěji jednoduchými, řidčeji rozvětvenými nebo hvězdicovitými, jen ojediněle jsou holé. Listy s celistvými čepelemi bývají přízemní a lodyžní, po obvodě jsou zubaté, pilovité nebo zvlněné. Přízemní mnohdy mají řapíky a rostou v růžicích, střídavé lodyžní jsou přisedlé nebo objímavé s oušky.\n\nSymetrické oboupohlavné květy jsou v květenstvích uspořádané do hroznu (řídce i rozvětveného), který je občas bez listenů. Lístky kališní bývají vztyčené až šikmo odstávající, vejčité nebo podlouhlé, někdy jsou u báze vakovitě vyduté a vždy volné. Lístky korunní, delší než kališní, jsou barvy bílé, žlutavé nebo nafialovělé a tvaru obvejčitého, podlouhlého či eliptického s tupým nebo zaokrouhleným vrcholem. Čtyřmocných tyčinek s volnými nitkami je šest, prašníky jsou vejčité nebo podlouhlé a barvy žluté až bílé; obvykle prstencovitá nektaria bývají čtyři. Podlouhlý semeník může obsahovat 10 až 100 vajíček, kratičká čnělka nese obvykle hlavičkovou nebo mírně dvoulaločnou bliznu.\n\nPlody rostou na vztyčených nebo šikmých stopkách, jsou to podlouhlé, elipsovité, někdy zploštělé pukající šešule se semeny v jedné nebo dvou řadách. Zploštělá, obvykle hladká semena při navlhnutí neslizovatí, někdy jsou vybaveny malým křídlem.\n\nMimo druhů uvedených v taxoboxu se v přírodě ČR objevují i mezidruhoví kříženci:\n\n \n"}
{"id": "949658", "url": "https://cs.wikipedia.org/wiki?curid=949658", "title": "Silnice I/28", "text": "Silnice I/28\n\nSilnice I/28 je česká silnice I. třídy v Ústeckém kraji, která začíná na obci Skršín kde se plynule napojuje na silnici I/15 a končí na mimoúrovňové křižovatce Louny-západ kde se kříží s dálnicí D7 a plynule se napojuje na silnici II/255. Její celková délka zhruba 14,512 km ji řadí mezi nejkratší silnice první třídy. Silnice je poměrně dobře přehledná, rovná a s podprůměrnou nehodovostí.\n\n\nSilnice I/28 s parametry již neodpovídajícími kategorii silnice I. třídy byla v letech 2000 až 2010 kompletně zmodernizována a zpřehledněna a byla zvýšena její bezpečnost. Modernizaci započala v roce 2000 stavba obchvatu Loun, který odklonil dopravu i z Dobroměřic (stavba „Silnice I/7 a I/28 obchvat Louny“). V roce 2001 bylo dokončeno přeložení dvoukilometrového úseku silnice I/15 (stavba „Přeložka silnice I/15 Skršín–Kozly“). Na tyto stavby pak navázala modernizace zbývajícího mezilehlého úseku Dobroměřice – Odolice z let 2009–2010, kterou byla ve třech etapách rozšířena komunikace z 9,5 m na kategorii S 11,5/80, vyrovnány terénní vlny, díky nimž nebylo možno předjíždět, upraveny křižovatky a dostavěny tři mosty přes Dobroměřický a Hrádecký potok a přes biokoridor Raná – Oblík.\n"}
{"id": "949659", "url": "https://cs.wikipedia.org/wiki?curid=949659", "title": "Podej mi ruku...", "text": "Podej mi ruku...\n\nPodej mi ruku… je šesté studiové album Václava Neckáře a kapely Bacily, které bylo vydáno v roce 1980 ve vydavatelství Supraphon. Album obsahuje deset skladeb, ovšem píseň „Óda na Prahu“ s textem Jiřího Suchého neprošla cenzurou úředníků. Původně album mělo nést název \"Podej mi ruku (a projdem Václavák)\", nakonec kvůli nevoli úřadů ke slangovému označení Václavského náměstí byl název zkrácen.\nNa straně A jsou čtyři písně převzaté od skupiny Saze. Tyto písně měly původně vyjít na LP desce skupiny Saze, ale vydání této desky tehdy neprošlo.\n"}
{"id": "949662", "url": "https://cs.wikipedia.org/wiki?curid=949662", "title": "Římskokatolická farnost Dačice", "text": "Římskokatolická farnost Dačice\n\nŘímskokatolická farnost Dačice je územní společenství římských katolíků v rámci děkanátu Telč brněnské diecéze s farním kostelem svatého Vavřince.\n\nÚzemí farnosti zahrnuje část města Dačice (vlastní Dačice a místní části Bílkov, Borek, Hradišťko, Chlumec, Malý Pěčín a Toužín) a obce Dobrohošť a Hříšice.\n\nPrvní zpráva o farnosti pochází z roku 1183, kdy byl vysvěcen původní farní kostel. Současná podoba farního kostela svatého Vavřince vznikla v letech 1775–1788, z původního kostela zůstala zachována západní věž přistavěná ke gotické svatyni v letech 1586–1592. Kostel byl v letech 1981–1983 renovován, od roku 1986 do roku 1989 probíhala generální oprava věže. Na území města se od roku 1998 nachází klášter sester bosých karmelitek (jde o původně františkánský klášter z let 1664–1677).\n\nFarářem je od 1. srpna 1995 R. D. Jaroslav Pezlar.\nDnem vzájemných modliteb farností za bohoslovce a bohoslovců za farnosti brněnské diecéze je 14. únor. Adorační den připadá na 24. července.\n\nVe farnosti se pořádá tříkrálová sbírka. V roce 2016 se při sbírce vybralo na Dačicku 298 574 korun, o rok později činil výtěžek na Dačicku 298 561 korun. V roce 2019 se vybralo 287 866 korun.\n\n"}
{"id": "949663", "url": "https://cs.wikipedia.org/wiki?curid=949663", "title": "Théodore de Banville", "text": "Théodore de Banville\n\nThéodore de Banville (14. března 1823 Moulins, Allier – 13. března 1891 Paříž) byl francouzský spisovatel a básník.\n\nNarodil se ve francouzském Moulins. Jeho otcem byl Claude Théodore Faullain de Banville, poručík francouzského námořnictva . Vystudoval pařížské lyceum Concordet a již v devatenácti letech publikoval svou první sbírku, \"Les Cariatides\" (1842). Krátce na to následovala druhá sbírka \"Les Stalactites\" (1846). Jeho první poetická díla se setkala i s negativními kritikami, nicméně mu zajistila přátelství básníka Alfreda de Vigny a spisovatele Julese Janina.\n\nByl přítelem Victora Huga, Charlese Baudelaira nebo Théophila Gautiera a objevitelem literárního talentu Arthura Rimbauda.\n\nV jeho literární práci je patrný romantismus a parnasismus. Během svého života napsal velké množství literárních děl různých žánrů a rovněž uměleckých kritik. Jeho dílo \"Odes funambulesques\" (1857), které bylo připsáno Victorovi Hugovi, bylo Hugem rovněž oceněno. Několik jeho komedií uvedla Comédie-Française a další francouzská divadla. Pracoval pro několik novin jako dramatický kritik, například pro \"Le Pouvoir\" nebo \"Le National\".\n\nV roce 1862 potkal svou budoucí manželku Marie-Élisabeth Rochegrosse, vzali se o tři roky později. Své ženě věnoval sbírku \"Les Exilés\" (1867), jedno ze svých nejvýznamnějších děl.\n\nV roce 1858 se stal rytířem Řádu čestné legie a v roce 1886 byl povýšen do hodnosti důstojníka. Zemřel v roce 1891 v Paříži a je pohřben na pařížském hřbitově Montparnasse. Jeho busta, vytvořená Julesem Roulleauem, je vystavená v pařížském parku Jardin du Luxembourg a v sedmnáctém pařížském obvodu je po něm pojmenována jedna z ulic.\n\n\n"}
{"id": "949666", "url": "https://cs.wikipedia.org/wiki?curid=949666", "title": "Marie Pěnčíková", "text": "Marie Pěnčíková\n\nMarie Pěnčíková (* 31. prosince 1979) je česká politička, v letech 2013 až 2017 a opět od prosince 2018 poslankyně Poslanecké sněmovny PČR, v letech 2012 až 2016 zastupitelka Zlínského kraje, v letech 2006 až 2014 a opět od roku 2018 zastupitelka města Morkovice-Slížany, členka KSČM.\n\nPo absolvování Gymnázia Kroměříž (maturovala v roce 1998) vystudovala Ekonomickou fakultu na Vysoké škole báňské v Ostravě (získala titul Ing.).\n\nPo vysoké škole učila na základní škole v Morkovicích, pak rok na střední policejní škole v Holešově. Následně se rozhodla vrátit do svého oboru a začala pracovat jako účetní a předsedkyně finančního výboru na obecním úřadě v Morkovicích.\n\nDo politiky vstoupila, když v komunálních volbách v roce 2006 úspěšně kandidovala za KSČM do Zastupitelstva města Morkovice-Slížany. Mandát zastupitelky obhájila v komunálních volbách v roce 2010. Do městského zastupitelstva se vrátila po volbách v roce 2018.\n\nDo vyšší politiky se pokoušela vstoupit, když kandidovala za KSČM v krajských volbách v roce 2008 do Zastupitelstva Zlínského kraje, ale neuspěla. To se však změnilo v krajských volbách v roce 2012, kdy byla za KSČM zvolena krajskou zastupitelkou. Ve volbách v roce 2016 mandát krajské zastupitelky obhajovala, ale neuspěla.\n\nVe volbách do Poslanecké sněmovny PČR v roce 2010 neúspěšně kandidovala ve Zlínském kraji za KSČM. V dalších volbách do Poslanecké sněmovny PČR v roce 2013 opět kandidovala za KSČM, a to ze druhého místa kandidátky ve Zlínském kraji a tentokrát byla zvolena.\n\nVe volbách do Poslanecké sněmovny PČR v roce 2017 obhajovala svůj poslanecký mandát za KSČM ve Zlínském kraji, ale neuspěla (stala se první náhradnicí). Na X. sjezdu KSČM v Nymburku dne 21. dubna 2018 byla zvolena předsedkyní Ústřední revizní komise. Dne 4. prosince 2018 se opět stala poslankyní Poslanecké sněmovny PČR, jelikož její stranický kolega Vladimír Koníček složil slib člena Kolegia NKÚ a musel na mandát poslance rezignovat.\n"}
{"id": "949678", "url": "https://cs.wikipedia.org/wiki?curid=949678", "title": "Buková (Ralská pahorkatina)", "text": "Buková (Ralská pahorkatina)\n\nBuková (472 m n. m., německy \"Buchberg\") je vrch v okrese Liberec Libereckého kraje, ležící asi 2 km východně od obce Janovice v Podještědí v jejím katastrálním území.\n\nNávrší náleží do celku Ralská pahorkatina, podcelku Zákupská pahorkatina, okrsku Podještědská pahorkatina, podokrsku Rynoltická pahorkatina a Janovické části.\n\nNejbližší dojezd automobilem je do Janovic v Podještědí, Žibřidic a Zdislavy, které jsou ve stejném pořadí propojeny silnicí a také zelenou a žlutou turistickou stezkou. Kolem hřbetu vede několik lesních cest, jedna přímo po hřbetnici.\n"}
{"id": "949680", "url": "https://cs.wikipedia.org/wiki?curid=949680", "title": "Grand Prix Abú Zabí 2013", "text": "Grand Prix Abú Zabí 2013\n\nGrand Prix Abú Zabí 2013 (oficiálně 2013 Formula 1 Etihad Airways Abu Dhabi Grand Prix) se jela na okruhu Yas Marina, v emirátu Abú Zabí ve Spojených arabských emirátech dne 3. listopadu 2013. Závod byl sedmnáctým v pořadí v sezóně 2013 šampionátu Formule 1.\n\n\n{|class=\"wikitable\" style=\"font-size: 85%;\"\n!\n! Pořadí\n! Konstruktér\n! Body\n"}
{"id": "949681", "url": "https://cs.wikipedia.org/wiki?curid=949681", "title": "Česko 2023", "text": "Česko 2023\n\nČesko 2023 je projekt Českého rozhlasu, jehož hlavní část se odehrávala od 4. do 30. listopadu 2013. Vychází z toho, že v roce 2023 bude Český rozhlas slavit 100. narozeniny. Posluchači prostřednictvím webové aplikace odhadovali, jak se změní svět za 10 let. Souběžně s tím bylo ve vysílání Českého rozhlasu odvysíláno přes 400 pořadů a rubrik, které se týkaly budoucnosti. Základní okruh měl deset témat a deset patronů z řad známých osobností. Na konci hlavní části projektu byly všechny odhady sumarizovány a polovina výsledků zveřejněna. Druhá polovina byla 4. prosince 2013 zapečetěna a uschována pro rok 2023.\n\nSloganem projektu se stalo heslo \"„Nalaďte si budoucnost“\".\n\nDo projektu se zapojily téměř všechny stanice Českého rozhlasu: Radiožurnál, Dvojka, Vltava, Plus, Rádio Junior, Radio Wave a regionální stanice. Dvě stanice ČRo Jazz a D-dur se nemohly připojit kvůli svému úzce zaměřenému programu. Jediné téma spojující vysílání všech stanic je osvědčeným modelem například v Německu, kde se každoročně opakuje pod názvem \"Themenwoche\".\n\nPořad je výjimečný svou délkou, protože začal v roce 2013, ale jeho závěr se očekává až v roce 2023. Generální ředitel Peter Duhan v prosinci 2013 zapečetil polovinu odhadů posluchačů a utajena zůstane až do roku 2023. Stanice Českého rozhlasu se k projektu v roce 2023 vrátí a znovu použijí archivní nahrávky z roku 2013, aby je mohly konfrontovat s realitou. Navíc každý, kdo se k odhadu budoucnosti v roce 2013 připojil, obdrží v roce 2023 e-mail s připomenutím své předpovědi. Může si tak svůj odhad po deseti letech porovnat s realitou.\n\n\nPřes 7700 účastníků projektu Česko 2023 vymodelovalo svět, jaký nás čeká v roce 2023. Podle tohoto modelu bude prezidentem Jiří Dienstbier a euro stále nebude měnou České republiky. V restauracích bude v roce 2023 striktně zakázáno kouření a lahvové pivo zdraží z 10,50 na víc než 15 Kč. Čeští hokejisté mezitím přivezou z mistrovství světa 2x zlatou medaili. Absolutním Českým slavíkem se do roku 2023 stane nejčastěji Lucie Bílá a Český rozhlas si udrží svých 2,5 milionů posluchačů týdně. Auta budou stále jezdit na benzín a naftu a mimozemšťané oficiálně nepřiletí.\n\n"}
{"id": "949683", "url": "https://cs.wikipedia.org/wiki?curid=949683", "title": "Kostel svatého Jana Nepomuckého (Krahulčí)", "text": "Kostel svatého Jana Nepomuckého (Krahulčí)\n\nKostel svatého Jana Nepomuckého je římskokatolický chrám u obce Krahulčí v okrese Jihlava. Je chráněn jako kulturní památka České republiky. Je filiálním kostelem telčské farnosti.\n\nPoutní kostel na návrší nad Telčí, u cesty z Telče do Krahulčí, byl postaven v letech 1726–1729, financoval jej František Antonín z Liechtensteinu-Kastelkornu se svou ženou Marií Annou z Hallweilu. Vysvěcen byl 4. července 1729, tedy asi čtyři měsíce po svatořečení Jana Nepomuckého.\n\nDne 10. června 1830 ve 21 hodin vypukl po úderu blesku do severní věže požár, při němž shořela tašková střecha a krovy, poškozeny byly i zvony. Po požáru byla odstraněna středová kopule kostela. Dne 18. srpna 1934 došlo při bouři k dalšímu požáru. Blesk uhodil do věží, které se zřítily na střechu a těžce ji poškodily. Opravy probíhaly až do listopadu 1935. \n\nV letech 1991–1992 byla provedena generální oprava kostela, při níž byl do kostela zaveden elektrický proud a střechy věží byly pobity měděným plechem. \n\nKostel je jednolodní orientovaný výrazně vertikální barokní chrám o půdorysu nerovnoramenného kříže, nad jehož středem se původně nacházela kopule či lucerna (její otvor je dodnes patrný), se šesti okny. Ve štítu boční lodi se nachází slepé oválné okno. Kněžiště kostela je odsazené a půlválcově zakončené, nad východním průčelím je dvojice věží. Při vstupu je portál s kamenným ostěním, v němž se nachází kartuš s aliančním erbem zakladatelů. Stavba je ukončena sedlovou, v chórové části valbovou střechou. K jižní straně presbytáře přiléhá nedokončené jedno křídlo budovy se čtyřmi místnostmi, v níž se také nachází sakristie. V samotné budově v minulosti bydlel panský hajný, nicméně údajně se mělo jednat o pokus o založení františkánského kláštera. Toto tvrzení však není možné potvrdit, neboť dosud nebyly nalezeny žádné prameny, které by tak mohly učinit.\n\nOkna v lodi jsou prolomena ve střední části výšky kostela, nikoliv u klenby. To v divákovi zanechává pocit, že je kostel nižší, než ve skutečnosti.\n\nHlavní oltář je zasvěcen svatému Janu Nepomuckému, zobrazena je glorifikace světce. Ve výklencích bočních kaplí jsou další dva oltáře opatřené menzami. V každém z nich se nachází obraz, jejichž autorem byl Francois de Röettiers. Obraz v jižní kapli předstabuje svatého Františka z Assisi, na obrazu v severní kapli svatý Jan děkuje Svaté trojici za dodání síly k plnění svých povinností.\n"}
{"id": "949693", "url": "https://cs.wikipedia.org/wiki?curid=949693", "title": "Globus (hudební skupina)", "text": "Globus (hudební skupina)\n\nGlobus (celým názvem Globus Music, Inc.) je dceřiná společnost vlastněná Immediate Music a hudební skupina z města Santa Monica, jejíž tvorba je inspirována trailerovou hudbou. Hlavními skladateli skupiny jsou Yoav Goren a Jeffrey Fayman, se kterými vydala svá alba pod nakladatelstvím Imperativa Records. Hudební styl Globusu je zejména symfonický rock s prvky symfonického metalu.\n\nSkupina si odbyla svůj debut 26. července 2006 v The Grand Hall ve Wembley v Londýně. První album \"Epicon\" pak bylo vydáno v srpnu téhož roku. Na bicí hraje hostující Mark Richardson ze skupiny Feeder (hudební skupina). Některé z jejich písní byly použity jako trailery, například skladba \"Preliator\" se objevila ve filmu \"Spider-Man 2\".\n\n\n\n\n\n"}
{"id": "949697", "url": "https://cs.wikipedia.org/wiki?curid=949697", "title": "Obří postele", "text": "Obří postele\n\nObří postele jsou skalním útvarem a zároveň vrcholem s nadmořskou výškou 284 m v Železných horách asi 1,5 km jižně od obce Zdechovice.\n\nObří postele jsou uskupením žulových skalních výchozů vytlačených ledovcem (moréna) a rozpadajících se na jednotlivé balvany tvořící nevelké návrší v lesním masívu na plochém hřebenu Chvaletické pahorkatiny. Největší a zároveň nejvýše položený balvan o délce šesti metrů nese název \"Duchna\".\n\nKolem Obřích postelí je vedena modrá turistická značená trasa 1085 spojující asi 300 metrů vzdálené stejnojmenné rozcestí s obcí Zdechovice. Z rozcestí dále vede zeleně značená trasa 3096 do Bernardova nebo Semtěše a žlutě značená trasa 7242 do Morašic. Název \"Obří postele\" nese i turistický okruh charakteru naučné stezky s výchozím a koncovým bodem ve Zdechovicích, který okolo vedoucí trasu využívá. Přímo u skalního útvaru se nachází turistické odpočívadlo a informační tabule.\n\nAsi 300 metrů západně od Obřích postelí se nachází skalní útvar Gabrový výchoz.\n\n"}
{"id": "949701", "url": "https://cs.wikipedia.org/wiki?curid=949701", "title": "Meindl", "text": "Meindl\n\nPříjmení Meindl nosí více různých osob:\n\n"}
{"id": "949702", "url": "https://cs.wikipedia.org/wiki?curid=949702", "title": "Lajos Egri", "text": "Lajos Egri\n\nLajos Egri (4. června 1888 Eger – 7. února 1967 Los Angeles), byl americký dramatik maďarského původu. Jeho hry se dnes téměř nehrají.\n\nJe autorem knihy \"Umění dramatického psaní\" (v originále \"The Art of Dramatic Writing\") o metodice dramatického psaní z roku 1942, která byla přeložena do množství světových jazyků, do češtiny v roce 2013. Tato kniha, jež autora proslavila nejvíce, vychází ze zákonů dialektiky a autor zde vyzdvihuje úlohu premisy a postavy v dramatu. Vedle Aristotelovy Poetiky je považovaná celosvětově za nejcennější text, který byl kdy o metodice dramatického psaní napsán.\n\n"}
{"id": "949706", "url": "https://cs.wikipedia.org/wiki?curid=949706", "title": "Šerm na Letních olympijských hrách 2008", "text": "Šerm na Letních olympijských hrách 2008\n\nŠerm na Letních olympijských hrách 2008.\n\npozn.: Šermíř s hvězdičkou jako náhradník do soubojů družstev nezasáhl a nebyla mu udělana olympijská medaile.\n"}
{"id": "949709", "url": "https://cs.wikipedia.org/wiki?curid=949709", "title": "Římskokatolická farnost Mikulov", "text": "Římskokatolická farnost Mikulov\n\nŘímskokatolická farnost Mikulov (lat. \"Niclasberga\") je územní společenství římských katolíků v Mikulově a okolí. Organizačně spadá do teplického vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nFara v Mikulově existovala již před rokem 1552. Od roku 1784 jsou vedeny matriky. Kanonicky byla farnost obnovena roku 1858.\n\n\"Začátek působnosti jmenovaného v duchovní správě farnosti od:\"\nZ důvodu efektivity duchovní správy byl vytvořen \"farní obvod\" (kolatura) farnosti Hrob, jehož součástí je i farnost Mikulov, která je tak spravována \"excurrendo\".\n\n\n"}
{"id": "949710", "url": "https://cs.wikipedia.org/wiki?curid=949710", "title": "Pakobra východní", "text": "Pakobra východní\n\nPakobra východní (\"Pseudonaja textilis\") je druhý nejjedovatější had na světě. Patří do čeledi korálovcovitých hadů. Žije na rozlehlém území východní části Austrálie. Je běžnější a útočnější než taipan. Je aktivní především ve dne kromě velmi teplého počasí.\n\nTělo je zaoblené a štíhlé, hlava není zřetelně oddělená od těla. Průměrně se délka dospělého jedince pohybuje od 65 do cca 170 cm, avšak výjimečně může dosáhnout až 2,5 m. Dospělí jedinci mají světle nebo tmavě hnědou, béžovou, oranžovožlutou, šedou nebo téměř černou barvu. Někdy můžou mít některé šupiny jinou barvu než zbytek těla. U mladých jedinců nejsou neobvyklé tmavší proužky, u dospělců jde o výjimku. Občas se za krkem nachází tmavě hnědý pruh.\n\nTento druh hada se vyskytuje na velké části východní poloviny Austrálie s výjimkou Tasmánie. Byl také zaznamenán v jižní části Nové Guineje, kam byl zavlečen člověkem.\n\nJedná se o plaza s denní aktivitou. Velkou část života tráví v podzemních norách či různých skrýších. Na povrchu je velice čilý, rychlý a pokud se cítí ohrožený i nebezpečný.\n\nŽiví se především hlodavci, ptáky, žábami, ještěrkami, tilikvami, scinky, nebo jinými druhy hadů (potvrzena predace smrtonoše zmijího a krajty kobercové). Byl zaznamenán i vnitrodruhový kanibalismus. Ke zdolání kořisti nepoužívá jen jed, ale i škrcení.\n\nPakobra východní klade 10 až 35 vajec. Mladí jedinci jsou tmavě šedě nebo černě páskovaní a mají široký černý pás na hlavě. Po třech letech tyto pásy zmizí.\nSmrtelná dávka neboli LD50 jejího jedu je 0,04-0,05 mg/kg a řadí se tak mezi nejjedovatější hady světa (obvykle se uvádí, že je druhá za taipanem menším). Jed je neurotoxický a silně koagulační čili podporující srážení krve. Způsobuje i další poruchy kardiovaskulárního systému. \n\nPakobra východní je velmi nebezpečný had. Když hrozí, stočí se do tvaru písmene \"S\", zvedá se ze země a hlasitě syčí. Udeří rychle s otevřenou tlamou, jelikož má relativně krátké jedové zuby (3 mm). Spolu s taipanem velkým jde o jediné dva australské hady, kteří mohou zaútočit při pouhém vyrušení. Velice obtížně se s ní manipuluje. V důsledku svého značného rozšíření a relativní agresivitě způsobuje nejvíc uštknutí lidí a rovněž úmrtí ze všech australských hadů.\n\n"}
{"id": "949723", "url": "https://cs.wikipedia.org/wiki?curid=949723", "title": "Lukostřelba na letních olympijských hrách", "text": "Lukostřelba na letních olympijských hrách\n\nLukostřelba byla na Letních olympijských hrách poprvé roku 1900, dále byla jeho součástí ještě v letech 1904, 1908 a 1920.\n\nPro letní olympijské hry 1924 byla z programu olympijských her vyřazena. V roce 1958 rozhodl Mezinárodní olympijský výbor o možnosti zařazení lukostřelby na program olympijských her, pokud o to projeví organizační výbor zájem. Konečně byla lukostřelba zařazena na letní olympijské hry 1972 v Mnichově.\n\nProgram lukostřeleckých soutěží na olympijských hrách 1900, 1904, 1908 a 1920 se značně lišil od současného, navíc jsou dodnes rozpory mezi odborníky o to, které soutěže byly vůbec na programu olympijských her. Jednotlivé organizační výbory libovolně zařazovaly na olympijské hry různé lukostřelecké disciplíny, neboť neexistovala žádná řídící mezinárodní federace (FITA vznikla až v roce 1931).\n\nNa programu LOH 1990 bylo šest disciplín (pouze pro muže), v roce 1904 tři pro muže a tři pro ženy, v roce 1908 dvě pro muže a jedna pro ženy, v roce 1920 deset disciplín pro muže (včetně soutěží družstev).\n\nOlympijskou lukostřeleckou soutěž řídí Světová lukostřelecká federace - WA (dříve Mezinárodní lukostřelecká federace - FITA).\n"}
{"id": "949724", "url": "https://cs.wikipedia.org/wiki?curid=949724", "title": "Seznam olympijských medailistů v lukostřelbě mužů", "text": "Seznam olympijských medailistů v lukostřelbě mužů\n\n\n"}
{"id": "949725", "url": "https://cs.wikipedia.org/wiki?curid=949725", "title": "Civil 3D", "text": "Civil 3D\n\nAutoCAD Civil 3D je CAD/BIM aplikace společnosti Autodesk pro inženýrské stavby integrující kreslicí možnosti AutoCADu spolu s dynamickým modelem terénu a tím maximalizuje přesnost a zvyšuje produktivitu, která je potřeba při návrhu liniových staveb. Mnozí také ocení možnosti návrhu dle kritérií.\n\nAutoCAD Civil 3D je Windows aplikace. Aktuální verzí je Civil 3D 2018 pro Windows 10, Windows 8 a Windows 7 (64-bit). Existuje řada lokalizovaných verzí programu, mj. i verze česká, včetně českých knihoven stylů. Pro českou projekční praxi je k dispozici řada profesních šablon (silnice, voda, HTU).\n\nAutodesk Civil 3D obsahuje 100% funkčnost AutoCADu a také funkčnost AutoCADu Map 3D.\nAutoCAD Civil 3D pracuje s datovými formáty DWG, DXF, DWF, DGN, LandXML, GPK, KML, SHP a podporuje online datové služby (např. WMS) pro načítání mapových a katastrálních podkladů.\n\n"}
{"id": "949726", "url": "https://cs.wikipedia.org/wiki?curid=949726", "title": "Seznam olympijských medailistů v lukostřelbě mužů – ukončené disciplíny", "text": "Seznam olympijských medailistů v lukostřelbě mužů – ukončené disciplíny\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "949727", "url": "https://cs.wikipedia.org/wiki?curid=949727", "title": "Seznam olympijských medailistů v lukostřelbě žen", "text": "Seznam olympijských medailistů v lukostřelbě žen\n\n\n"}
{"id": "949728", "url": "https://cs.wikipedia.org/wiki?curid=949728", "title": "Seznam olympijských medailistů v lukostřelbě žen – ukončené disciplíny", "text": "Seznam olympijských medailistů v lukostřelbě žen – ukončené disciplíny\n\nToto je seznam olympijských medailistů v lukostřelbě žen.\n\n\n\n\n"}
{"id": "949736", "url": "https://cs.wikipedia.org/wiki?curid=949736", "title": "Správci osudu", "text": "Správci osudu\n\nSprávci osudu (v anglickém originále The Adjustment Bureau) je americký romantický sci-fi film režiséra George Nolfiho z roku 2011 v hlavních rolích s Mattem Damonem a Emily Blunt.\n\nVe volbách v roce 2006 se kongresman David Norris neúspěšně pokouší o zvolení do Senátu. Během nácviku svého povolebního projevu se potká s Elise Sellasovou. Díky její inspiraci pronese David nezvykle upřímný projev, který je dobře přijat a dělá z něj tak jednoho z favoritů pro volby v roce 2010.\n\nO měsíc později se David připravuje na novou práci. V parku Madison Square dostane Harry Mitchell od svého šéfa Richardsona upomínku, aby zařídil, že se David polije v 7:05 kávou a zmešká tak autobus. Mitchell ale usne a David se tak dostane do autobusu, kde potká Elise a získá její telefonní číslo. David přijde do práce a nejde svého kamaráda Charlieho Traynora zamrzlého v čase, jak ho vyšetřují nepřátelští muži v oblecích. David se pokusí utéct, ale je přemožen a odvezen do skladiště. Richardson mu vysvětlí, že jsou správci osudu. Starají se o to, aby životy lidí běžely podle určeného \"plánu\", komplexního dokumentu, který je tvořen \"předsedou\". Správci zkonfiskují a zničí poznámku, na které je Elisino telefonní číslo a varují Davida, že pokud někdy odhalí existenci správců, tak bude \"resetován\". Podle plánu se prý nemá už nikdy s Elise setkat.\n\nNásledující tři roky David jezdí pravidelně stejným autobusem, aby znovu potkal Elise. Nakonec ji znovu potká, seznámí se, např. se dozví, že tančí balet. Správci se pokoušejí zabránit tomu, aby se mezi nimi vytvořil nějaký vztah, když mění jejich plány. David utíká před správci městem, aby omezil jejich možnosti ovládat ho a mohl se tak potkat s Elise. Správci využívají obyčejné dveře, s jejichž pomocí se rychle dostávají na vzdálená místa. Jeden z výše postavených správců Thompson zavede Davida zase na skladiště, kde David hájí svoje právo určit si svou cestu. Thompson prozradí, že lidstvo dostalo svobodnou vůli po pádu Římské říše, ale pak nastaly temné časy. Správci znovu převzali kontrolu a stvořili renesanci a osvícenství, ale když lidstvu svobodnou vůli navrátili v roce 1910, tak to vyústilo ve světové války a studenou válku, a tak správci znovu převzali kontrolu. Thompson také prozradí, že bez Elisina vlivu by se David mohl stát prezidentem Spojených států a být světu prospěšný. Pokud s ní zůstane, zničí prý budoucnosti jich obou. Thompson, aby demonstroval svou sílu, způsobí, že si Elise během baletního vystoupení vyvrtne kotník. David ji pak v nemocnici opustí, aby je ochránil od osudu, který Thompson popsal.\n\nO jedenáct měsíců později, znovu v době kampaně, Charlie Davidovi řekne, že se má Elise vdávat. Harry Davida kontaktuje na tajné schůzce během deště a blízko vody, což správcům znemožní je sledovat. Harry odhalí, že Thompson přehnal negativní důsledky vztahu Davida a Elise. Naučí také Davida používat teleportační dveře a vyhýbat se zásahům správců. Těsně před svatbou se David setká s Elise a odhalí ji existenci správců a také jí ukáže, jak cestuje dveřmi. Správci je pak pronásledují New Yorkem. David se rozhodne, že najde předsedu a honičku tak ukončí. Elise chvíli váhá, ale nakonec odejde s Davidem. Společně se dostanou do sídla správců a podaří se jim uniknout.\n\nDavid a Elise se ale nakonec ocitnou v obklíčení na vyhlídce na GE Building. Před tím, než může být David resetován, si vyznají lásku a políbí se. Než se pustí, tak jsou správci pryč, objeví se Thompson, ale Harry jej přeruší. Ukáže mu předsedův pozměněný plán - od daného momentu je prázdný. Ocení to, že si projevili takovou oddanost, a řekne jim, že jsou volní. Na konci filmu se David a Elise prochází ulicemi a Harry spekuluje o tom, že by předsedův plán mohl připravit lidstvo na to, aby si svoje plány tvořilo samo.\n\nBěhem úvodního víkendu ve Spojených státech snímek utržil přes 21 milionů dolarů a byl tak poražen pouze filmem \"Rango\". V České republice utržil film během prvního víkendu po uvedení přes 88 tisíc dolarů a stal se tak nejúspěšnějším filmem víkendu. Celkové celosvětové tržby filmu činily 127 869 379 dolarů.\n\nU kritiky sklidil film převážně pozitivní reakce. Agregátor filmových recenzí Rotten Tomatoes ohodnotil film 72% na základě 247 recenzí. Roger Ebert z \"Chicago Sun-Times\" udělil snímku 3 hvězdičky ze 4 a popsal jej jako \"chytrý a dobrý film, který mohl být skvělý, kdyby byl o trochu odvážnější. Mám podezření, že se tvůrci zdráhali sledovat zápletku filmu příliš daleko.\"\n\n"}
{"id": "949744", "url": "https://cs.wikipedia.org/wiki?curid=949744", "title": "Taipan velký", "text": "Taipan velký\n\nTaipan velký, někdy též taipan pobřežní (\"Oxyuranus scutellatus\") je jeden z nejjedovatějších hadů žijící na pobřeží Austrálie a Papui-Nové Guineje. Jeho uštknutí dokáže usmrtit člověka do jedné hodiny. Patří do čeledi korálovcovitých hadů.\n\nObstarává si potravu obvykle v průběhu dne, ale za velmi teplého počasí loví i v noci. Jeho kořistí jsou myši a krysy, proto ho přitahují stodoly, farmy a jiné lidské příbytky.\n\nTaipan velký se vyskytuje pouze v Austrálii a na ostrovech Nové Guineje. Také ve dvou indonéských provinciích a na západní straně ostrova Papua-Nová Guinea. Konkrétně v Austrálii vyhledává hlavně severní, východní a severovýchodní část světadílu. Většinou žije do stokilometrové vzdálenosti od pobřeží. V oblastech, kde se druh vyskytuje, zpravidla neklesá teplota pod 20 °C.\n\nTaipani velcí se vyskytují v teplých, mírných, vlhkých až tropických oblastech blízko pobřeží, nejčastěji ve vlhkých a hustých lesích. V Queenslandu se dokázali dobře přizpůsobit i třtinovým polím, kvůli čemuž na ně lze často narazit. V noci hadi zalézají do opuštěných zvířecích nor nebo dutých kulatin.\n\n\nTaipan velký je velký druh hada, jeden z největších v Austrálii. Zároveň se řadí mezi nejdelší jedovaté hady světa, kdy delší jsou pravidelně jen kobra královská, mamba černá a někteří křovináři. Pohlavní dospělosti dosahuje taipan při velikosti okolo 1,2 m. Starší jedinec měří obvykle mezi 1,5 až 2 m, někdy i více. Příbuzný taipan menší dorůstá v průměru stejné nebo jen o málo menší velikosti. Váha dvoumetrového jedince se pohybuje okolo 3 kg. Dle Queenslandského muzea nejdelší jedinec taipana velkého měřil 2,9 m a vážil 6,5 kg, nicméně se předpokládá existence i více než třímetrových kusů.\n\nPřestože se může zdát, že je taipan velký velmi podobný mambě černé, jsou patrné některé rozdíly v morfologii i chování. Je obvykle poněkud kratší a má světlejší hlavu. Zbarvení zbytku těla se liší, od olivově zelené až po černou a vyskytují se i oranžové nebo růžové skvrnky. V létě jeho barva bledne, naopak v zimě se stává tmavším. Oči jsou kulaté, světle hnědé až oříškové barvy.\n\nTaipan velký je v pořadí asi třetím nejjedovatějším hadem na světě, pravděpodobně ještě silnějším jedem disponují jen taipan menší a pakobra východní, nicméně taipan velký má větší zásoby jedu než oba zmíněné druhy. Jiné autority tento druh považují za jednoho z nejjedovatějších vůbec, kterému se mohou vyrovnat jen největší exempláři kobry královské. Většinou však taipan není agresivní, útočí pouze v nouzi, je-li zahnán do kouta či napaden. Potom bleskurychle uštkne více než 10 mm dlouhými jedovými zuby, které jsou v porovnání s jinými korálovcovitými hady mohutnější. Při útoku had často uštkne více než jednou. Taipan velký má tolik jedu, že by jím mohl usmrtit 80 až 100 osob (v jeho jedových žlázách se nachází 400–500 mg jedu a smrtelná dávka se rovná 5 mg). Jed je vysoce neurotoxický, se silně koagulačními účinky, které způsobí ochabnutí svalů a následně udušení oběti. Kousnutí taipana je v 80 % případů smrtelné (především záleží na množství vpraveného jedu). Jed účinkuje velmi rychle a k úmrtí může dojít i během několika minut. Je znám případ, kdy dospělý kůň uhynul po pěti minutách od uštknutí.\n\nSérum proti jedu taipana je k dispozici od roku 1955. Velkou zásluhu na tom má australský herpetolog a lovec hadů Kevin Budden, který v roce 1950 odchytil jako první dospělého taipana velkého, jehož jed posloužil k vývoji séra. Tento úspěch stál lovce život – když chtěl hada schovat do pytle, byl kousnut do ruky a zemřel v nemocnici den po uštknutí.\n\nBrendan James Murray ve své knize \"Venom\" (\"Jed\"), která se zabývá vývojem séra proti jedu taipana, uvádí, že jediným člověkem, o němž je známo, že přežil uštknutí taipanem bez podání antiséra, je George Rosendale, Austrálec z kmene Guugu Yimithirr, uštknutý v Hope Vale v roce 1949. Murray píše, že Rosendalův stav byl tak závažný, že vzorky jeho krve, které pacientovi posléze ukázaly zdravotní sestry, byly zcela černé.\n"}
{"id": "949745", "url": "https://cs.wikipedia.org/wiki?curid=949745", "title": "Jana Lorencová", "text": "Jana Lorencová\n\nJana Lorencová (* 2. dubna 1940 Biskupice-Pulkov) je česká politička a novinářka, v letech 2013 až 2017 poslankyně Poslanecké sněmovny PČR, nestraník za hnutí ANO 2011.\n\nPo absolvování gymnázia studovala v 60. letech 20. století na vysoké škole žurnalistiku, studium však nedokončila kvůli nesouhlasu se vstupem vojsk Varšavské smlouvy. Krátce pracovala v médiích, ale i odtud byla v roce 1970 donucena odejít. Do roku 1989 pak pracovala jako servírka.\n\nPo roce 1989 se vrátila zpět k novinářské praxi. Do roku 1994 působila v tištěných médiích, poté se stala zaměstnankyní České televize. V ČT se podílela či podílí jako reportérka na pořadech Nadoraz, Fakta, Klekánice, Za zdí a Případ pro reportérku.\n\nJana Lorencová je vdaná, od svých 20 let žije v Ostravě.\n\nVe volbách do Poslanecké sněmovny PČR v roce 2009 měla kandidovat jako lídryně Strany zelených v Moravskoslezském kraji. Volby se ale nakonec neuskutečnily.\n\nZúčastnila se voleb do Senátu PČR v roce 2012, kdy kandidovala jako nestraník za Stranu práce v obvodu č. 74 – Karviná. Se ziskem 17,25 % hlasů skončila na třetím místě a nepostoupila tak do druhého kola.\n\nVe volbách do Poslanecké sněmovny PČR v roce 2013 kandidovala jako nestraník ze druhého místa kandidátky hnutí ANO 2011 v Moravskoslezském kraji a byla zvolena. Získala 6 929 preferenčních hlasů a tím předskočila i lídra kandidátky Josefa Hájka, který se však do Sněmovny také dostal. V roce 2016 podepsala návrh zákona předkladatele Zdeňka Ondráčka (KSČM) na ochranu prezidenta republiky s trestní sazbou až jeden rok vězení. Ve volbách do Poslanecké sněmovny PČR v roce 2017 již nekandidovala.\n\n\n"}
{"id": "949746", "url": "https://cs.wikipedia.org/wiki?curid=949746", "title": "Denver International Airport", "text": "Denver International Airport\n\nDenver International Airport (\"Mezinárodní letiště Denver\", IATA: DEN, ICAO: KDEN, FAA LID: DEN), často zkracované jen jako DIA, je letiště ve městě Denver v americkém státě Colorado.\n\n\n\n"}
{"id": "949761", "url": "https://cs.wikipedia.org/wiki?curid=949761", "title": "Afgekia", "text": "Afgekia\n\nAfgekia je rod rostlin z čeledi bobovité. Jsou to popínavé keře se zpeřenými listy a nápadnými hroznovitými květenstvími, připomínající vistárii. Jsou rozšířeny v počtu 3 druhů v Asii od Číny po Novou Guineu. Druh \"Afgekia sericea\" je celkem zřídka pěstován v tropech a sklenících botanických zahrad jako pěkně kvetoucí okrasná liána, svým vzhledem poněkud připomínající vistárii.\n\nZástupci rodu \"Afgekia\" jsou popínavé keře s lichozpeřenými listy. Květy jsou nápadné, podepřené velkými listeny, uspořádané v hroznech nebo prodloužených latách vyrůstajících v úžlabí listů nebo přímo ze starších větví. Kalich je krátce pětizubý. Koruna je motýlovitá. Tyčinek je 10 a jsou dvoubratré, 9 z nich je srostlých a 1 horní volná. Semeník je stopkatý a obsahuje 2 vajíčka. Lusky jsou zploštělé, opožděně pukající 2 tlustě dřevnatými chlopněmi. Plody nejčastěji obsahují jediné semeno, řidčeji dvě. Semena jsou oválná a lesklá.\nRostliny svým celkovým habitem připomínají vistárii.\n\nRod \"Afgekia\" zahrnuje 3 druhy. Je rozšířen v jižní Číně, Thajsku, Myanmaru, Laosu, Vietnamu a na Nové Guineji. Druh \"Afgekia sericea\" byl popsán ze savan východního Thajska z nadmořské výšky asi 300 metrů. \"Afgekia filipes\" roste v Číně v řídké křovinaté vegetaci a na okrajích stálezelených lesů v nadmořské výšce 200 až 1300 metrů.\n\nDruh \"Afgekia sericea\" byl popsán v roce 1924. Rod byl dlouho považován za monotypický, v roce 1971 byl pak popsán druh \"A. mahidoliae\" a v roce 1984 \"A. filipes\".\n\n\"Afgekia sericea\" je zajímavě a nápadně kvetoucí liána vhodná pro tropické parky i skleníky botanických zahrad. Není však příliš rozšířena.\n\n"}
{"id": "949766", "url": "https://cs.wikipedia.org/wiki?curid=949766", "title": "Lodève", "text": "Lodève\n\nLodève je francouzská obec v departementu Hérault v regionu Languedoc-Roussillon. V roce 2010 zde žilo 7 512 obyvatel. Je centrem arrondissementu Lodève.\n\n\"Počet obyvatel\"\n\n"}
{"id": "949770", "url": "https://cs.wikipedia.org/wiki?curid=949770", "title": "Final Fantasy (hra)", "text": "Final Fantasy (hra)\n\nFinal Fantasy (japonsky: ファイナルファンタジー – \"Fajnaru Fantadží\"), někdy označovaná jako Final Fantasy I, je fantasy RPG hra, kterou v roce 1987 navrhl Hironobu Sakaguči. Hru vydala společnost Square (nyní Square Enix) pro herní konzoli NES. Později bylo dílo vydáno pro mnoho dalších platform v jednom balení spolu s druhým dílem série.\n\nHra se odehrává v bezejmenném světě se 3 velkými kontinenty. Po něm se hráč pohybuje díky zmenšené mapě a může navštěvovat různá města, jeskyně a další místa (lesy, hory, bažiny nebo velké budovy), která pak prozkoumává a plní v nich různé úkoly nebo shání předměty, které nelze sehnat u obchodníků ve městě. Po světě se pohybuje většinou pěšky, ale později může využít kanoe, loď nebo vzducholoď. Během putování naráží hráč na nepřátele prostřednictvím náhodně generovaných bitev a musí s nimi buď bojovat a porazit je, nebo utéct.\n\n"}
{"id": "949771", "url": "https://cs.wikipedia.org/wiki?curid=949771", "title": "Pestřenka pruhovaná", "text": "Pestřenka pruhovaná\n\nPestřenka pruhovaná (\"Episyrphus balteatus\") je relativně malý dvoukřídlý hmyz z čeledi pestřenkovití, který je celosvětově hojně rozšířen.\n\nV dospělosti dorůstá délky 9–12 mm a má širokou nízkou hlavu s velkýma očima. Pojmenování vychází z charakteristických oranžových a černých pruhů na horní části zadečku. Dalším rozlišovacím znakem je přítomnost nevýrazných podélných pruhů šedavého zabarvení na hrudi.\n\nPestřenka pruhovaná žije v různých typech areálů, včetně městských zahrad, kde při sběru nektaru plní roli opylovače. Jedinci se mohou formovat do hustých rojů, které jsou podobné, a také zaměnitelné, s vosími roji. Imaga jsou schopna rozdrtit pylová zrna a živit se jimi. Larvy se podílí na biologickém hubení mšic.\n\nStejně jako u většiny dalších pestřenek lze samce snadno identifikovat pro jejich holoptické oči, které zaujímají většinu plochy hlavy.\n\n\n"}
{"id": "949778", "url": "https://cs.wikipedia.org/wiki?curid=949778", "title": "GINA System", "text": "GINA System\n\nGINA System je česká softwarová firma, která vznikla v Jihomoravském inovačním centru v Brně. K jejím hlavním produktům patří mapový software pro krizové řízení a bezpečnostní služby GINA (Geographic information assistant).\n\nV roce 2010 vznikla GINA jako systém pro koordinaci záchranářů na Haiti.\nV roce 2011 systém adaptovali pracovníci delegace EU pro mapování cholery na Haiti. Od roku 2011 společnost spolupracuje s IZS ČR. Společnost dodává služby i Evropské vesmírné agentuře (ESA).\nV dnešní době pomáhá v oblastech krizového řízení a bezpečnostních složkách. Od roku 2013 využívá software GINA Hasičský záchranný sbor Jihomoravského kraje. Díky tomu se dojezdový čas při výjezdech hasičů zkrátil u třiceti procent událostí. \n\n\n\n"}
{"id": "949779", "url": "https://cs.wikipedia.org/wiki?curid=949779", "title": "Repase", "text": "Repase\n\nRepase je rozebrání nějakého zařízení, stroje a podobně, jeho prohlídka a renovace a opětovné sestavení do provozuschopného stavu. Repase se mnohdy provádí například v rámci ukončení zkušebního provozu anebo u zařízení, které fyzicky nebo morálně dožívá (často ji lze ztotožnit s generální opravou či rekonstrukcí). V rámci repase mohou být některé součásti nahrazeny novými, popřípadě očištěny, prohlédnuty, opraveny, zbroušeny, natřeny či jinak ošetřeny. Pro některé rutinní typy repasí existují i speciální repasní sady nářadí a náhradních dílů. \n\nO repasích se mluví například v případě přestavby strojů (např. starších počítačů – repasovaný počítač, mobilních telefonů, psacích strojů, lanovek a výtahů, turbín a dmychadel, motorů, dopravních prostředků), hydrodynamických měničů pro automobily, filtrů, průtokových měřičů či ohřívačů, akumulátorů a akumulátorových baterií, nábytku, oken a dveří, portálů, fasád či zdí, dlažeb či schodišť, obkladů, krbů, svítidel atd. \n\nRepasovaná zařízení a objekty bývají často levnější než nové, mnohdy se repase provádějí také kvůli uchování historické hodnoty a funkčnosti dožívajícího zařízení či objektu, popřípadě zároveň k jejich modernizaci. \n\n"}
{"id": "949780", "url": "https://cs.wikipedia.org/wiki?curid=949780", "title": "Lubník (Jablonné nad Orlicí)", "text": "Lubník (Jablonné nad Orlicí)\n\nLubník je v současnosti pomístní jméno a název ulice na území města Jablonné nad Orlicí v okrese Ústí nad Orlicí. Dříve byl Lubník samostatnou obcí či osadou na pravém (západním) břehu Tiché Orlice v historické zemi Čechy.\nV roce 2013 je v ulici Lubník evidováno 27 adres.\n\nV minulosti byl v Lubníku brod přes Tichou Orlici, přes nějž procházela stará stezka z Moravy, která vedla nynější ulicí Českých bratří přes dnešní jablonské náměstí a pokračovala dále přes Zlatník do Špice a na Žamberk do českého vnitrozemí. Přibližně v místě brodu byl v roce 1843 přes Tichou Orlici postaven kamenný most, otevřený slavnostně 25. března 1843 pro provoz na nové moravsko-haličské silnici. Na mostě stojí socha svatého Floriána, kterou zaplatili obyvatelé Jablonného, a socha svatého Jana z Nepomuku, zaplacená občany Lubníku a Mistrovic. Dnes přes most vede silnice I/11, která na pravém břehu tvoří ulici Lubník.\n\nAdministrativně byl Lubník v roce 1869 obcí v tehdejším okrese Žamberk, v letech 1880 až 1910 byl osadou obce Mistrovice v okrese Žamberk, v roce 1921 byl osadou obce Jablonné nad Orlicí a v dalších letech jako osada zanikl.\nObec Lubník náležela do římskokatolické farnosti Jablonné nad Orlicí.\nV roce 1890 měla osada Lubník 13 domů a 107 obyvatel.\nLubník je i dnes, stejně jako v minulosti, malá skupina domů na území ohraničeném břehem řeky, příkrým svahem a zamokřeným údolíčkem.\n\nStejnojmenná obec Lubník v historické zemi Morava se nachází 16 km jižně u Lanškrouna, dnes v témž okrese Ústí nad Orlicí.\n"}
{"id": "949781", "url": "https://cs.wikipedia.org/wiki?curid=949781", "title": "Trevira", "text": "Trevira\n\nTrevira® je obchodní značka speciálních polyesterových vláken. \nJako obchodní značka byla trevira patentována v roce 1932 pro firmu \"Kunstseidefabrik\" v německém \"Bobingenu\", její název byl (omylem) odvozen od latinského jména města Trieru (\"Treverorum\", česky \"Trevír\"). Pro polyesterová vlákna se značka používá teprve od roku 1956. Firma prošla řadou reorganizací a po několikanásobné výměně vlastníků patří od roku 2011 smíšené thajsko-italské společnosti pod názvem Trevira GmbH. \n\nV roce 2013 má Trevira obchodní zastoupení v asi 40 státech, včetně České republiky. \n\nVe speciálním provedení jsou to např. vlákna se sníženou žmolkovitostí nebo hořlavostí, antimikrobní vlákna, vlákna na rouna zpevňovaná vodními paprsky (\"spun laced\") atd. \n\n\nKe specialitám patří např. tvarované, elastické, příze barvené ve vláknině aj. \nV roce 2012 bylo vyrobeno 90 000 tun vláken a přízí s použitím:\n\n65 % na technické textilie, 22 % na bytové textilie a 13 % na funkční oděvy. \n\nVedle hotových vláken prodala firma také 18 000 tun tzv. \"čipů\" (polyesterová surovina ke zvlákňování).\n\nPolyesterová vlákna\n"}
{"id": "949782", "url": "https://cs.wikipedia.org/wiki?curid=949782", "title": "Beryslav", "text": "Beryslav\n\nBeryslav (; – \"Berislav\") je město v Chersonské oblasti na Ukrajině. Leží na pravém břehu Kachovské přehrady na Dněpru naproti Kachovce ve vzdálenosti 75 kilometrů od Chersonu, správního střediska oblasti. V roce 2013 v něm žilo třináct tisíc obyvatel.\n\nNa počátku 15. století zde stála pevnost nazývaná \"Vitovtova Mytnica\" (\"\") po litevském velkoknížeti Vytautasovi. V roce 1448 ji dobyl za pomoci Osmanská říše Krymský chanát. Došlo k přejmenování na \"Kizi-Kermen\" a postavení pevnosti. V roce 1695 zničila pevnost kozácká vojska pod vedením Ivana Mazepy. V roce 1784, rok po zániku Krymského chanátu, dostal Beryslav v ruském impériu své současné jméno a v roce 1938 se stal městem.\n\n"}
{"id": "949790", "url": "https://cs.wikipedia.org/wiki?curid=949790", "title": "Benetutti", "text": "Benetutti\n\nBenetutti je italská obec v provincii Sassari v oblasti Sardinie.\n\nV roce 2012 zde žilo 1 970 obyvatel.\n\nBono, Bultei, Nule, Nuoro (NU), Oniferi (NU), Orani (NU), Orune (NU), Pattada, Orotelli (NU)\n\nZdroj: \n"}
{"id": "949792", "url": "https://cs.wikipedia.org/wiki?curid=949792", "title": "Jaroslava Pokorná Jermanová", "text": "Jaroslava Pokorná Jermanová\n\nJaroslava Pokorná Jermanová (* 17. srpna 1970 Karlovy Vary) je česká politička, v letech 2013 až 2017 poslankyně a 1. místopředsedkyně Poslanecké sněmovny PČR, od roku 2016 zastupitelka a hejtmanka Středočeského kraje, předtím v letech 2004 až 2008 řadová krajská zastupitelka, bývalá starostka a zastupitelka obce Krhanice, od roku 2014 zastupitelka města Benešova, od února 2015 místopředsedkyně hnutí ANO 2011.\n\nPo absolvování gymnázia v Karlových Varech (1984 až 1988) vystudovala v letech 1988 až 1993 obor provoz a ekonomika na Provozně ekonomické fakultě Vysoké školy zemědělské v Praze (získala titul Ing.). Následně pracovala jako samostatná referentka ve firmě Helmut Neumann International, jako personalistka ve společnosti A.S.A. či jako asistentka ředitele v podniku Milford Praha s.r.o.\n\nV letech 2007 až 2008 působila jako samostatná referentka v oddělení lidských zdrojů v rámci Regionálního operačního programu Střední Čechy. Od roku 2009 se živí jako manažerka maloobchodní sítě prodejen s nábytkem AKSAMITE nábytek s.r.o.\n\nAngažovala se ve Svazu měst a obcí České republiky a byla rovněž místopředsedkyní Mikroregionu Týnecko (obojí v letech 2002 až 2006).\n\nZ prvního manželství má jedno dítě, syna. V současné době čeká dalšího potomka.\n\nDne 18. června 2016 se na zámku Konopiště podruhé vdala za svého o patnáct let mladšího snoubence Jakuba Pokorného.\n\nDo politiky vstoupila, když byla v komunálních volbách v roce 1998 zvolena jako nezávislá kandidátka do Zastupitelstva obce Krhanice v okrese Benešov. Mandát zastupitelky obce obhájila opět jako nezávislá kandidátka v komunálních volbách v roce 2002. Navíc byla pro volebním období 2002 až 2006 zvolena i starostkou obce Krhanice. V roce 2004 vstoupila do ODS (čtyři roky předsedala místnímu sdružení ODS v Krhanicích). A právě za ODS kandidovala v komunálních volbách v roce 2006, ale tentokrát už neuspěla.\n\nDo vyšší politiky vstoupila, když byla v krajských volbách v roce 2004 zvolena za ODS zastupitelkou Středočeského kraje. Působila rovněž jako místopředsedkyně krajského Finančního výboru. V krajských volbách v roce 2008 opět kandidovala, ale mandát se jí obhájit nepodařilo.\n\nVe volbách do Poslanecké sněmovny PČR v roce 2010 kandidovala za ODS ve Středočeském kraji, ale neuspěla. V roce 2011 ukončila své členství v ODS a o rok později vstoupila do hnutí ANO 2011, kde se v roce 2013 stala předsedkyní Krajské organizace pro Středočeský kraj. Ve volbách do Poslanecké sněmovny PČR v roce 2013 pak kandidovala za hnutí ANO 2011 jako lídryně ve Středočeském kraji a byla zvolena. Dne 27. listopadu 2013 byla zvolena místopředsedkyní Poslanecké sněmovny, když získala v tajné volbě 151 hlasů. Na základě rozhodnutí předsedy Sněmovny Jana Hamáčka se stala 1. místopředsedkyní dolní komory.\n\nV komunálních volbách v roce 2014 byla zvolena za hnutí ANO 2011 zastupitelkou města Benešova (uspěla díky preferenčním hlasům, když se posunula z 9. na 4. místo, hnutí získalo ve městě 5 mandátů). V lednu 2016 se stala radní města. Na III. sněmu hnutí ANO 2011 byla na konci února 2015 zvolena místopředsedkyní hnutí. Uspěla v prvním kole volby, získala 124 hlasů ze 188 možných (tj. 66 %).\n\nV krajských volbách v roce 2016 byla lídryní kandidátky hnutí ANO 2011 ve Středočeském kraji a byla zvolena zastupitelkou. Následně vítězné hnutí ANO 2011 uzavřelo koalici s druhým hnutím STAN, čtvrtou ODS a částí zastupitelů zvolených za TOP 09. Dne 18. listopadu 2016 byla na ustavujícím zasedání nového krajského zastupitelstva zvolena hejtmankou Středočeského kraje (obdržela 42 hlasů od 64 přítomných zastupitelů). K 3. lednu 2017 se vzdala mandátu poslankyně Poslanecké sněmovny PČR, a tím pádem i postu 1. místopředsedkyně dolní parlamentní komory.\n\nNa IV. sněmu hnutí ANO 2011 v únoru 2017 obhájila post místopředsedkyně hnutí, obdržela 169 hlasů. Ještě předtím se neúspěšně pokusila získat funkci 1. místopředsedkyně (porazil ji však její kolega Jaroslav Faltýnek). Ve volbách do Poslanecké sněmovny PČR v roce 2017 opět kandidovala za hnutí ANO 2011 ve Středočeském kraji. Získala 14 553 preferenčních hlasů a opět se tak stala poslankyní. Dne 24. listopadu 2017 se vzdala poslaneckého mandátu, nahradil ji Milan Pour.\n\nV komunálních volbách v roce 2018 obhájila za hnutí ANO 2011 post zastupitelky města Benešov. V listopadu 2018 však opustila pozici radní města. Na V. sněmu hnutí ANO 2011 v únoru 2019 obhájila post místopředsedkyně hnutí (hlas jí dalo 140 ze 237 delegátů).\n"}
{"id": "949794", "url": "https://cs.wikipedia.org/wiki?curid=949794", "title": "Dveře do léta", "text": "Dveře do léta\n\nDveře do léta ( \"The Door into Summer\") je vědecko-fantastický román amerického spisovatele Roberta A. Heinleina, který poprvé vyšel jako seriál na pokračování v magazínu \"The Magazine of Fantasy & Science Fiction\" v roce 1956 (říjen, listopad a prosinec). Knižně jej vydalo nakladatelství Doubleday v roce 1957.\n\nČesky vyšla kniha poprvé roku 1986 v překladu Pavla Medka v nakladatelství Odeon.\n\nÚstředním motivem knihy je cestování v čase. Název knihy vychází z poznámky autorovy ženy Virginie, která podotkla na adresu jejich kocoura, který nechtěl jít ven do zimy, když měl otevřené dveře: „Hledá dveře do léta.“ Heinlein pak román napsal za pouhých 13 dní.\n\n\n"}
{"id": "949800", "url": "https://cs.wikipedia.org/wiki?curid=949800", "title": "Římskokatolická farnost Moldava", "text": "Římskokatolická farnost Moldava\n\nŘímskokatolická farnost Moldava (lat. \"Moldavia\") je územní společenství římských katolíků v Moldavě a okolí. Organizačně spadá do teplického vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nJiž v roce 1346 byla v místě plebánie. Matriky jsou vedeny od roku 1667.\n\n\"Začátek působnosti jmenovaného v duchovní správě farnosti od:\"\nZ důvodu efektivity duchovní správy byl vytvořen \"farní obvod\" (kolatura) farnosti Hrob, jehož součástí je i farnost Moldava, která je tak spravována \"excurrendo\".\n\n\n"}
{"id": "949802", "url": "https://cs.wikipedia.org/wiki?curid=949802", "title": "Dobroslav Krejčí", "text": "Dobroslav Krejčí\n\nDobroslav Krejčí (10. ledna 1869 Humpolec – 24. července 1936 Brno) byl český statistik. Zaměřoval se hospodářskou, zemědělskou statistiku, národohospodářství a ústavní právo.\n\nStudoval gymnázium v Pelhřimově a v Hradci Králové. Poté studoval právnickou fakultu české univerzity v Praze, roku 1891 získal titul doktora práv. V letech 1892–1897 byl advokátní koncipient. Na počátku roku 1898 nastoupil do nově zřízeného Zemského statistického úřadu království Českého. Od 1. října 1905 tento úřad řídil ve funkci zastupce přednosty až do začlenění úřadu do Státního úřadu statistického v roce 1919. Po vzniku úřadu byl jeho prvním předsedou v letech 1919–1920. Prof. Krejčí využil svého právnického vzdělání při tvorbě prvního československého zákona o státní službě statistické a navazujících dokumentů. Byl jejich hlavním autorem.\n\nVe statistice byl samouk, zaměřoval se na praktickou statistiku, tedy sběr dat, statistické podchycení hospodářských jevů (teorie hospodářské statistiky, ale i kompilace statistických údajů). Neměl hlubší znalosti v té době vznikající matematické statistice.\n\nRoku 1909 byl jmenován docentem zemědělské statistiky na České vysoké škole technické v Praze. Po roce 1920 se plně věnuje akademické dráze, svou kariéru spojil s brněnskými vysokými školami. Téhož roku byl jmenován řádným profesorem na Právnické fakultě Masarykovy univerzity v Brně. Kromě právnické fakulty přednášel statistiku také na Vysoké škole zemědělské v Brně (1920–1935) a na Právnické fakultě Univerzity Komenského v Bratislavě (1923–1932).\n\nZískal řadu vysokých akademických funkcí, v akademickém roku 1924–1924 a 1931–1932 byl děkanem právnické fakulty Masarykovy univerzity v Brně. Rektorem se pak stal v akademickém roce 1935–1936. Dne 24. července 1936 zemřel v Brně na zápal plic.\n\n\n"}
{"id": "949810", "url": "https://cs.wikipedia.org/wiki?curid=949810", "title": "Babysitting", "text": "Babysitting\n\nBabysitting označuje „hlídání dětí“ a tzv. babysitter (česky \"chůva\"), je osoba, která se stará o kojence a malé děti. Nikoliv však vlastní děti, nýbrž děti od jiných i zcela cizích rodin.\n\nHlídání dětí neboli babysitting může trvat i několik hodin. Zatímco jsou rodiče daleko od domova, stará se babysitter o děti. Většinou se jedná o večerní hodiny, ale babysitter může pracovat i přes den.\n\nPráci babysittera vyhledávají především maturanti, studenti nebo mladí lidé, a to za účelem vydělat si peníze. Některé rodiny preferují i seniory, kteří na určitý čas zastupují babičky a dědečky. Dříve pocházeli babysitteři většinou z rodiny nebo z kruhu přátel, dnes existují i velké internetové portály, kde si rodina může vybrat svou chůvu sama online.\n\nDélka pracovní doby a mzda jsou obvykle sjednávány ústně, je však doporučována písemná pracovní smlouva nebo dohoda o pracovní činnosti. Ve větších městech existují agentury, které zajišťují hlídání dětí za poplatek a zprostředkují chůvu rychle a snadno.\n\nCelodenní péče o kojence a malé děti mají na starost chůvy neboli denní matky.\n\nPod pojmem au pair si lze představit mladého člověka, který pomáhá s péči dětí v zahraničí. Cíl au pair je naučit se ve všedním životě cizí jazyk a poznat novou kulturu.\n\n"}
{"id": "949811", "url": "https://cs.wikipedia.org/wiki?curid=949811", "title": "Mor (román)", "text": "Mor (román)\n\nMor (francouzsky \"La Peste\") je filosofický román francouzského spisovatele Alberta Camuse z roku 1947. Dílo je poněkud náročnějším čtivem se zřetelnou filosofickou rovinou - vzpourou, bojem, vzepřením se neradostnému lidskému údělu. Je považováno za klasiku existencialismu, ačkoli autor toto označení odmítá. Na dílo je také nahlíženo jako na metaforu symbolizující francouzský odpor proti fašismu během II. světové války.\n\n\nKniha je jakousi románovou kronikou, jejíž děj se odehrává v alžírském městě Oranu – městě zamořeném morem. Kroniku píše jeden z hrdinů (lékař Bernard Rieux), využívá při tom zápisky intelektuála Tarraoua. V Oranu poznenáhlu vypukne morová epidemie. Tragédie začne hromadným úhynem krys ve městě, lidské oběti na sebe nenechají dlouho čekat. Zpočátku nechce nikdo uvěřit varování dr. Rieuxe, který záhy odhalí velké nebezpečí a požaduje po starostovi zavedení tvrdých bezpečnostních opatření včetně karantény. Zanedlouho je však starosta nucen uznat oprávněnost požadavků dr. Rieuxe a město se změní v hermeticky uzavřený mikrosvět. Vojáci dohlíží na to, aby se z oploceného města nikdo nedostal. Situace se stane natolik vážnou, že kdokoliv se o to pokusí, je zastřelen. Dovnitř proudí pouze zásoby potravin a zdravotnický materiál. Začíná boj mezi obyvateli a zhoubnou nákazou. Počáteční panika se změní v odhodlání lidí postavit se tváří krizovému stavu. Mrtvých ale přibývá, provizorní hřbitovy se plní, protilátky neúčinkují, jak by měly a síly docházejí. Nikdo si nemůže být jist, zda to nebude právě on, koho mor pozve ke hře o život. V těchto vypjatých chvílích se ukážou povahy lidí v pravém světle. Zdaleka ne každý obstojí se ctí a najdou se i tací, kteří se na tragédii snaží vydělat. Chorobu se nakonec podaří porazit především díky nezlomné vůli a obětování se zúčastněného zdravotnického personálu a dalších lidí.\n\n"}
{"id": "949812", "url": "https://cs.wikipedia.org/wiki?curid=949812", "title": "Radka Maxová", "text": "Radka Maxová\n\nRadka Maxová (* 2. prosince 1968 Pardubice) je česká politička, od roku 2019 poslankyně Evropského parlamentu, v letech 2013 až 2019 poslankyně Poslanecké sněmovny PČR, v letech 2012 až 2013 místopředsedkyně hnutí ANO 2011, v letech 2014 až 2019 zastupitelka města Tábor, v letech 2016 až 2019 zastupitelka Jihočeského kraje.\n\nPo absolvování Gymnázia Dašická v Pardubicích vystudovala na Fakultě potravinářské a biochemické technologie Vysoké školy chemicko-technologická v Praze (získala titul Ing.).\n\nNásledně pracovala jako učitelka odborných předmětů na Integrované střední škole v Chrudimi. V roce 1994 se přestěhovala do jižních Čech a působila jako inspektorka České zemědělské a potravinářské inspekce, později jako manažerka kvality u firmy L + O masné výrobky, spol. s r.o. či manažerka v kosmetické firmě. Později se stala ředitelkou jakosti v masokombinátu Kostelecké uzeniny.\n\nRadka Maxová je vdaná a má dvě děti – syny Matyáše a Kryštofa. Žije ve městě Tábor.\n\nKrátce po vstupu do hnutí ANO 2011 byla zvolena v srpnu 2012 jeho místopředsedkyní, funkci vykonávala do března 2013. V roce 2012 byla zároveň zvolena i předsedkyní Krajské organizace hnutí ANO 2011 v Jihočeském kraji.\n\nVe volbách do Poslanecké sněmovny PČR v roce 2013 pak kandidovala za hnutí ANO 2011 jako lídryně v Jihočeském kraji a byla zvolena. V komunálních volbách v roce 2014 byla zvolena za hnutí ANO 2011 zastupitelkou města Tábora. Mandát obhájila i ve volbách v roce 2018. V září 2019 na mandát zastupitelky města rezignovala, protože byla předtím zvolena europoslankyní.\n\nV krajských volbách v roce 2016 byla lídryní kandidátky hnutí ANO 2011 v Jihočeském kraji a byla zvolena zastupitelkou. V září 2019 na mandát krajské zastupitelky rezignovala, protože byla předtím zvolena europoslankyní.\n\nVe volbách do Poslanecké sněmovny PČR v roce 2017 byla lídryní hnutí ANO 2011 v Jihočeském kraji a z této pozice obhájila mandát poslankyně. Ve volbách do Evropského parlamentu v květnu 2019 kandidovala na 4. místě kandidátky hnutí ANO 2011. Získala 11 286 preferenčních hlasů a byla zvolena europoslankyní. Na začátku července 2019 jí tak zanikl poslanecký mandát. Ve Sněmovně ji nahradil stranický kolega Ondřej Babka.\n"}
{"id": "949817", "url": "https://cs.wikipedia.org/wiki?curid=949817", "title": "Římskokatolická farnost Zabrušany", "text": "Římskokatolická farnost Zabrušany\n\nŘímskokatolická farnost Zabrušany je územní společenství římských katolíků v Zabrušanech a okolí. Organizačně spadá do teplického vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nJiž v roce 1384 byla v místě plebánie. Po bitvě na Bílé Hoře se stala filiálkou k duchcovské farnosti. Matriky jsou vedeny od roku 1670. Kanonicky byla farnost obnovena roku 1916.\n\n\"Začátek působnosti jmenovaného v duchovní správě farnosti od:\"\n\nZ důvodu efektivity duchovní správy byl vytvořen \"farní obvod\" (kolatura) farnosti Hrob, jehož součástí je i farnost Zabrušany, která je tak spravována \"excurrendo\".\n\n\n"}
{"id": "949828", "url": "https://cs.wikipedia.org/wiki?curid=949828", "title": "Richard Brabec", "text": "Richard Brabec\n\nRichard Brabec (* 5. července 1966 Kladno) je český politik, od ledna 2014 ministr životního prostředí ČR v Sobotkově kabinetu, rovněž jako v první i druhé Babišově vládě, od května do prosince 2017 první místopředseda vlády Bohuslava Sobotky a poté do dubna 2019 místopředseda v obou Babišových kabinetech. Od října 2013 je poslancem Poslanecké sněmovny PČR. V letech 2000 až 2004 byl zastupitelem Středočeského kraje a působil také jako zastupitel města Kladna. Je členem hnutí ANO 2011 (od února 2017 též místopředseda hnutí).\n\nPřed rokem 2013 byl Brabec ředitel společnosti Lovochemie, patřící pod holdingovou společnost Agrofert vlastněnou Andrejem Babišem.\n\nPo absolvování Gymnázia Jana Amose Komenského v Novém Strašecí vystudoval na Přírodovědecké fakultě Univerzity Karlovy v Praze (získal titul Mgr.).\n\nPůsobil jako člen představenstva v několika firmách – např. PRaK, a.s. (1994 až 1996), KR leasing, a.s. (1997 až 1999) či TOROL a.s. (1998 až 2000). Pracoval také jako generální sekretář Českomoravské komoditní burzy Kladno, vedoucí odboru financování společnosti Unipetrol, a.s., finanční ředitel společnosti Spolana Neratovice a.s. a v letech 2005 až 2011 generální ředitel Lovochemie, a.s.\n\nAngažuje se rovněž jako člen představenstva ve Svazu chemického průmyslu ČR.\n\nRichard Brabec je ženatý a má dva syny (Richard a Samuel). Střídavě žije v Lovosicích a v Praze.\n\nPřed rokem 2013 byl Brabec ředitel společnosti Lovochemie, jenž patří pod holdingovou společnost Agrofert vlastněnou Andejem Babišem.\n\nJeště jako student se podílel na sametové revoluci a byl jedním ze zakládajících členů Občanského fóra v Kladně. Za OF pak byl v komunálních volbách v roce 1990 zvolen do Zastupitelstva města Kladna. Po rozpadu OF vstoupil v roce 1991 do ODS. Jako její člen obhájil post zastupitele města v komunálních volbách v roce 1994. V roce 1997 na protest proti tehdejším událostem v ODS ze strany vystoupil. V komunálních volbách v roce 1998 kandidoval jako nestraník za US-DEU na kandidátce subjektu „Koalice ODA, US“, ale neuspěl. Stejně tak se nedostal do zastupitelstva v komunálních volbách v roce 2002 už jako člen US-DEU na její samostatné kandidátce.\n\nDo vyšší politiky vstoupil, když byl v krajských volbách v roce 2000 zvolen jako člen US-DEU na kandidátce Čtyřkoalice zastupitelem Středočeského kraje. V krajských volbách v roce 2004 opět kandidoval, tentokrát jako člen US-DEU na kandidátce Koalice pro Středočeský kraj, ale mandát se mu obhájit nepodařilo.\n\nOd roku 2012 byl nejprve manažerem, později i členem hnutí ANO 2011. V srpnu 2012 byl zvolen členem předsednictva hnutí ANO 2011, tuto funkci zastával do března 2013. Byl rovněž zvolen předsedou Krajské organizace hnutí ANO 2011 v Ústeckém kraji. Na III. sněmu hnutí ANO 2011 byl na konci února 2015 zvolen členem předsednictva hnutí (získal 161 hlasů ze 186 možných, tj. 87 %). Na dalším sněmu v únoru 2017 byl zvolen místopředsedou hnutí ANO 2011, získal 171 hlasů.\n\nVe volbách do Poslanecké sněmovny PČR v roce 2013 kandidoval za hnutí ANO 2011 jako lídr v Ústeckém kraji a byl zvolen. V lednu 2014 se stal kandidátem hnutí ANO 2011 na post ministra životního prostředí ve vládě Bohuslava Sobotky. Dne 29. ledna 2014 byl do této funkce jmenován. Po odvolání Andreje Babiše se dne 24. května 2017 stal i 1. místopředsedou vlády.\n\nV komunálních volbách v roce 2014 se pokoušel dostat za hnutí ANO 2011 do Zastupitelstva města Litoměřice, ale neuspěl.\n\nVe volbách do Poslanecké sněmovny PČR v roce 2017 byl lídrem hnutí ANO 2011 v Ústeckém kraji. Získal 8 065 preferenčních hlasů a obhájil tak mandát poslance. Na přelomu listopadu a prosince 2017 se stal kandidátem na posty místopředsedy první vlády Andreje Babiše a ministra životního prostředí ČR. Dne 13. prosince 2017 jej prezident Miloš Zeman do těchto funkcí jmenoval.\n\nNa konci června 2018 jej prezident Miloš Zeman opět jmenoval ministrem životního prostředí ČR ve druhé vládě Andreje Babiše. Zároveň se stal místopředsedou této vlády. Na V. sněmu hnutí ANO 2011 v únoru 2019 obhájil post místopředsedy hnutí (hlas mu dalo 213 ze 237 delegátů). Na konci dubna 2019 odešel z pozice místopředsedy druhé vlády Andreje Babiše, nahradili jej Alena Schillerová a Karel Havlíček. Podle premiéra Andreje Babiše se jednalo o reakci na změny ve struktuře hospodářství.\nBrabec je kritizován ekologickými organizacemi pro čistky na ČIŽP. Po jmenování Erika Geusse do čela této organizace došlo k odvolání čtyř jejich ředitelů z deseti. Jednou z nich byla i Jana Moravcová, vedoucí ústecké pobočky, které se nakonec zastal soud. \nI díky svému předchozímu působení na ministerstvu průmyslu a obchodu čelil Geuss opakované kritice, že nad ochranu přírody bude řadit zájmy podniků. Výtky směřovaly také k tomu, že inspekce podléhá resortu v držení hnutí ANO, jehož šéf Andrej Babiš, respektive jeho holding Agrofert je klíčovým hráčem v zemědělství a chemickém průmyslu. Brabec i Geuss takové nařčení odmítli.\n\nJelikož se úřady chovají benevolentně k podnikům spadajícím pod koncern Agrofert, lze tvrdit, že uvedená kritika je oprávněná. \n"}
{"id": "949833", "url": "https://cs.wikipedia.org/wiki?curid=949833", "title": "Ludvík Jandourek mladší", "text": "Ludvík Jandourek mladší\n\nLudvík Jandourek (* 3. července 1976) je český sportovní jezdec, DJ, promotér a skokový designer. \n\nK parkuru se dostal díky rodinné tradici, tomuto sportu se věnovali jak jeho otec, tak dědeček.\n\nV mladí zaujal širokou jezdeckou veřejnost svými výkony veřejnost v sedle klisny Olza Tiscali. \n\nJeho životní kůň je Casio Karsit a Yellow Man, ale největšího úspěchu, třetího místa na mistrovství ČR, dosáhl v roce 2013 v sedle Viga 1.\n\nZa svůj jezdecký vzor označuje Ludgera Beerbauma a Pepu Vanu. Závodil již se stovkou různých koní.\n\nV letech 2008 a 2009 se stal Ludvík Jandourek vítězem ankety Jezdecký idol roku.\n\nV roce 2011 zvítězil v prestižním závodě masek ve Strakonicích.\n"}
{"id": "949835", "url": "https://cs.wikipedia.org/wiki?curid=949835", "title": "Archidendron", "text": "Archidendron\n\nArchidendron je rod rostlin z čeledi bobovité (\"Fabaceae\"). Jsou to keře a stromy s dvakrát zpeřenými listy a kulovitými květenstvími s množstvím bílých tyčinek. Rod je v rámci bobovitých výjimečný větším počtem pestíků v květu. Je rozšířen v počtu asi 100 druhů v tropické Asii, východní Austrálii a Tichomoří. Některé druhy poskytují třísloviny, barviva či škrob nebo mají jedlá semena, která slouží a ochucení pokrmů.\n\nZástupci rodu \"Archidendron\" jsou beztrnné keře nebo stromy dorůstající výšky až 30 metrů. Listy jsou dvakrát zpeřené, složené z několika párů postranních vřeten, nesoucích 2 až 7 párů lístků. Lístky jsou spíše velké, vstřícné, s okrouhlou bází. Střední vřeteno listu často přesahuje poslední pár lístků. Na řapíku a hlavním i postranních vřetenech listu jsou žlázky. Palisty jsou drobné a opadavé. Květy jsou bílé, s dlouhými bílými tyčinkami, uspořádané nejčastěji v kulovitých hlávkách skládajících laty. Květenství jsou vrcholová, úžlabní nebo vyrůstají na kmenech a starších větvích. Kalich je zvonkovitý nebo trubkovitý, zakončený 5 zuby. Koruna je složena z 5 lístků, které jsou na bázi srostlé v korunní trubku. Tyčinek je mnoho, dlouze vyčnívají z květů a na bázi jsou srostlé v trubičku zpravidla kratší než je korunní trubka. Semeník je přisedlý nebo stopkatý, s mnoha vajíčky a nitkovitou čnělkou zakončenou vrcholovou bliznou. U některých druhů může být semeníků několik (apokarpní gyneceum), což je v rámci čeledi bobovité velmi řídký jev. Plody jsou rovné, silně zakřivené až spirálovitě stočené, ploché až válcovité. Semena jsou černá nebo modrá, bez míšku.\n\nRod \"Archidendron\" zahrnuje asi 100 druhů. Je rozšířen v tropické Asii a Austrálii. Areál sahá od Číny, jižní Indie a Srí Lanky přes Indočínu, Jihovýchodní Asii, Novou Guineu a východní Austrálii po Šalamounovy ostrovy a Mikronésii. Centrum rozšíření je v Jihovýchodní Asii, kde roste 62 druhů. Rostou zejména v sezónně suchých lesích a v nížinných deštných pralesích, zvláště při lesních okrajích, na starých pasekách a ve starším sekundárním lese. Většina druhů je vázána na písčité nebo lateritické půdy, pouze malý počet roste na bahnitých půdách. Zřídka vystupují i do vyšších nadmořských výšek (v Jihovýchodní Asii až do 1800 metrů).\n\nSemena jsou pravděpodobně šířena ptáky.\n\nRod \"Archidendron\" má některé znaky považované za primitivní, které mu daly i jméno. Patří mezi ně zejména apokarpní gyneceum složené z několika pestíků, které bylo některými botaniky interpretováno jako dávný pozůstatek po vývojové větvi k čeledi růžovité (\"Rosaceae\"). Poznatky molekulární systematiky tuto tezi nepotvrzují, neboť tribus \"Ingeae\" náleží v současné taxonomii bobovitých mezi nejodvozenější skupiny.\n\nDruh \"Archidendron vaillantii\" obsahuje saponiny a je jedovatý.\n\nKůra druhu \"Archidendron clypearia\" z tropické Asie je důležitým zdrojem tříslovin. Semena \"A. eberhardtii\" jsou bohatá na škrob. Semena některých druhů, zejména \"A. bulbalinum\", \"A. jiringa\" a \"A. globosum\", jsou jedlá a v jihovýchodní Asii často nabízena na tržištích. Slouží k ochucení tradičních pokrmů. Syrová semena jsou jedovatá. Lusky \"A. jiringa\" se používají k barvení hedvábí na purpurovo, listy a kůra poskytují černé barvivo. Listy \"A. clypearia\" slouží k barvení ratanu. Kořeny \"A. ellipticum\" se v jihovýchodní Asii používají k tradičnímu lovu ryb (barbasko), rozdrcené listy slouží proti vším. Některé druhy jsou těženy pro dřevo lokálního významu.\n\nNěkteré druhy mají význam v tradiční medicíně. Rozmělněné výhonky \"A. triplinervium\" byly v minulosti používány k léčení malárie.\nDruh \"Archidendron lucyi\", pocházející z Austrálie a Nové Guiney, je v tropech řídce pěstován jako okrasný strom.\n\n"}
{"id": "949840", "url": "https://cs.wikipedia.org/wiki?curid=949840", "title": "Opráski sčeskí historje", "text": "Opráski sčeskí historje\n\nOpráski sčeskí historje je český původně internetový komiks. Pomocí jednoduchých ilustrací a svérázného pravopisu komentuje českou historii. Pod názvy Opráski s historje (na Twitteru) nebo Opráski zhistorje svjeta (v knižních souborech \"Opráski zhistorje svjeta: ževlička, ježíž apár kikotú\" a \"Opráski z historje svjeta II.: mizlitelé, bořítele & ževlička\") se autor obdobným stylem zabývá i světovou historií. Podle Michala Zlatkovského z Hospodářských novin oslovuje reálným historickým základem, svérázným užíváním českého jazyka i specifickým a originálním humorem. Podle článku Jany Kománkové v časopisu Reflex jsou postavy, přes hravost a zdánlivé neumětelství, podány historicky v podstatě správně, zhuštěně a vtipně. Autor komiksu zůstává v anonymitě a používá přezdívku Jaz. Sám sebe stylizuje do hlavní postavy komiksu – Zmikunda.\n\nKomiks se poprvé objevoval v místnosti „Čtyčpístek mame kemix“ na diskuzním serveru Okoun.cz společně s dalšími komiksy jako Saýc, Pysek a Kunčička a dalšími Podle některých článků byly tyto dadaistické komiksy inspirovány komiksem Dolan Duk, rovněž neuměle kresleným a psaným „špatnou“ angličtinou, který se poprvé objevil roku 2010 ve Finsku. První komiks Oprásků dal autor na web 16. listopadu 2012.\n\nV říjnu 2013 byly některé speciálně vytvořené díly publikovány na internetu serveru iHNed.cz v rámci předvolebního zpravodajství.\n\nV roce 2013 se nakladatelství Grada rozhodlo připravit knižní verzi, prvotní náklad byl rozebrán během několika dní. Kniha vyšla v sekci Stavebnictví a architektura.\n\nV roce 2013 komiks vyhrál v anketě Křišťálová Lupa v kategorii „One (wo)man show“ (a také se umístil čtvrtý v kategoriích „Obsahová inspirace“ a „Projekt roku“).\n\n1. prosince 2013 se před novou budovou Národního muzea uskutečnil křest knihy Opráski sčeskí historje. Akce byla samotnými organizátory označována jako „chřezt bez cerelu“ (křest bestselleru). Kniha se opravdu bestsellerem stala, v květnu 2014 získala cenu \"Český bestseller\" v kategorii komiks.\n\nV roce 2014 (od konce ledna do 11. května) se v Nové budově Národního muzea uskutečnila výstava komiksů pod názvem \"Opráski sčeskí historje 20. století\", její konání bylo původně oznámeno při křtu knihy před Novou budovou NM.\n\nV listopadu 2017 vyšla karetní hra Opráski sčeskí historje, inspirovaná postavami z komiksu. Kvůli kontroverznímu stripu s Jozefem Tisem a Adolfem Hitlerem byla facebooková stránka v březnu 2019 na několik dní zablokována\n\nOpráski sčeskí historje mají (k 20. 5. 2018) přes 100 000 příznivců na Facebooku a přes 16 000 sledujících na Twitteru.\n\nOpakující se postavy z české historie jsou například:\n\nKromě tradičního stripu vyšlo i několik speciálů s Františkem Křižíkem, cestujícím v čase, které podle serveru komiksarium.cz graficky odkazují na komiks \"Hellboy\".\n\nAutor vystupuje pod přezdívkou „Jaz“, dle svých slov je „vedoucí Útsavu [\"sic\"] pro studijum dějin“. Dříve přispíval i na humoristický web \"Vesjolyje Kartinki\". Na dotaz redaktorky Radiožurnálu ohledně ústafu, který opráski tvoří, autor uvedl, že historický ústaf je instituce, ve které vznikají Opráski sčeskí historje a který fanouškům Oprásků sčeskí historje dvakrát až třikrát týdně přináší nový Oprásek. Ponechal bez komentáře otázku, zda nejde o Historický ústav Akademie věd. Na doplňující otázky směřující k tomu, kolik lidí se na tvorbě komiksů podílí, uvedl: „Kolikrát jsem v ústafu úplně sám. (…) Dovolím si říct, že drtivá většina těch nápadů je mých opravdu.“\n\nNápad na \"Opráski\" vznikl dle autora tak, že „\"Opráski Sčeskí historje\" se vinořily z intrnetu, ato na vjedecké konferenci na serveru okoun.cz. Vjeříme totiš, že histrije ještě zdaleka nevidala všchna taěmství a opsahuje poznatki zajmímavé nejěn pro vědckou komuntitu, ale i pro širokou veřjnost.“ [\"sic\"]\n\nNa veřejnosti autor vystupuje v masce Zmikunda Lucemburského: „Já hovořím hlavně za náš ústaf a samozřejmě někdy hovořím i za Zmikunda Lucemburského, se kterým chodíme na různé akce, takže může se stát, že na některé akci vstupujeme zároveň jako vedoucí Jaz a zároveň jako král a císař Zmikund Lucemburský, takže to je asi vysvětlení, proč někdy říkám „my“. Není to žádný plurál majestatis, ani výraz přehnané pýchy.“ Za to, jak k němu dějepisectví zvláště v uplynulém půlstoletí, století přistupovalo, si prý zasluhuje, aby jeho jméno bylo v očích veřejnosti rehabilitováno, o což se autor snaží i tím, že Zmikunda s sebou bere často do veřejnosti, aby tak mohl na ostatní lidi působit svým charismatem. V Jiráskovi, Zdeňkem Nejedlým, ve filmech režiséra Vávry a v jiných poobrozeneckých dílech je líčen jako jeden z úhlavních nepřátelů českého národa, nepřátelů husitství, zrádce země, liška ryšavá, pomalu pekelník a přitom ve skutečnosti je jedním z nejschopnějších panovníků, kteří se u nás narodili. Autor v rozhovoru uvedl, že historii na vysoké škole jako takovou nestudoval. Zájem o historii u něj probudily Obrázky z českých dějin a pověstí, které mu byly i inspirací, mimo jiné tím, že to není úplně historická publikace, ale jsou tam i pověsti a některé věci jsou tam také líčeny trošku jinak, než se ve skutečnosti staly.\n\nV podzemí jakožto městské legendy kolují informace, že autor studoval historii na Univerzitě Karlově a nyní pracuje v Historickém ústavu Akademie věd ČR a údajně se k nim autor na besedě se čtenáři sám přiznal. Míla Linc na webu FantasyPlanet prozradil jakožto tajemství, že prý četl jednu z publikací od autora Oprásků, která nejenomže byla dobře napsaná, ale je z ní poznat, že autor dějinám opravdu rozumí, přičemž pokud studujete historii, je prý dost dobře možné, že jeho práci jste četli jakožto podklad ke zkouškám nebo státnicím. Autor komiksu uvedl, že kolují různé fámy, kdo z akademické obce za Opráski stojí, a že padají různá renomovaná jména, což ho baví, ale že pracuje v úplně jiném oboru než historii a nechce, aby byly tyhle dvě věci směšovány.\n\nModerátorka Radiožurnálu Veronika Sedláčková konstatovala, že komiks je psán velice zvláštním způsobem, zvláštním jazykem specifických přesmyček. I na internetu se prý dočetla, že se na hlavu autora snáší kritika kvůli tomu, jak pojímá češtinu, že údajně przní český jazyk, což může mít neblahý důsledek hlavně na menší čtenáře, protože ti pak prostě nevědí, co je správné.\n\nLingvista a pedagog Otakar Šoltys kritizoval komiks především za úmyslné prznění pravopisu a nevhodný vliv na děti. Tento komiks označil za zločin proti lidskosti a potupu české národní hrdosti, Opráski podle něj brzdí obrázkové i jazykové sémiózy a vychovávají z dětí dementy. Pokud chceme patřit mezi vyspělé evropské národy a státy, tak bychom podle Šoltyse měli dát autorům najevo alespoň hluboké opovržení. Autor Jaz se k Šoltysovu požadavku, že když se někdo rozhodne používat tuto velmi ranou a nedokonalou jazykovou semiózu v mediální komunikaci, je třeba jej podrobit nekompromisní kritice, vyjádřil, že podrobení nekompromisní kritice bylo „celkem čupr.“\n\nNa dotaz po klíči či mustru k tomu, jakým jazykem je komiks psán, autor v rozhovoru pro Radiožurnál odpověděl: „Máme normálně pravidla českého pravopisu, která jsme konzultovali s dalším ústafem pro jazyk český a došli jsme k tomu, že ten obsah plně odpovídá všem akademickým standardům, takže nevidíme v tom nic, co by se vymykalo jakékoliv ústafní praxi, takže já si za tím jazykem za náš ústaf pevně stojím.“\n\nNa námitku, že není dostatečně uctivý k velkým historickým postavám, autor odpověděl, že jí úplně nerozumí, protože neví, proč by se mělo k historii přistupovat s nějakým speciálním patosem. Historie byla také přítomností a čtenáři si mají představit ve vztahu k aktuálnímu dění, že budou s patosem otevírat denní tisk a budou opravdu s nějakým naplněním ducha prožívat to, co se na jeho stránkách děje, a nezvednou ani prstíček, aby trošku pokritizovali ty aktéry anebo aby si udělali trošku legraci z toho, co se včera nebo minulý týden událo. Humor Oprásků mu přijde ještě poměrně dost před hranicí a dovede si představit humory daleko drsnější.\n\n\n"}
{"id": "949841", "url": "https://cs.wikipedia.org/wiki?curid=949841", "title": "Lukostřelba na Letních olympijských hrách 1900", "text": "Lukostřelba na Letních olympijských hrách 1900\n\nLukostřelba na Letních olympijských hrách 1900. \n"}
{"id": "949843", "url": "https://cs.wikipedia.org/wiki?curid=949843", "title": "Lukostřelba na Letních olympijských hrách 1904", "text": "Lukostřelba na Letních olympijských hrách 1904\n\nLukostřelba na Letních olympijských hrách 1904. \n"}
{"id": "949845", "url": "https://cs.wikipedia.org/wiki?curid=949845", "title": "Lukostřelba na Letních olympijských hrách 1908", "text": "Lukostřelba na Letních olympijských hrách 1908\n\nLukostřelba na Letních olympijských hrách 1908. \n"}
{"id": "949847", "url": "https://cs.wikipedia.org/wiki?curid=949847", "title": "Windows 8.1", "text": "Windows 8.1\n\nWindows 8.1 (označován jako „Blue“) je verze operačního systému firmy Microsoft z řady Windows NT, která byla vydána 17. října 2013. Byla první aktualizací systému Windows 8, byla pro všechny uživatele k dispozici zdarma,\nnejednalo se o Service Pack (jak bylo zvykem u předchozích verzí), byla k dispozici ve Windows Store a byly v ní přidány nové funkce a vylepšení.\n\nI přes příznivější přijetí na trhu nedosáhl systém ani v součtu s verzí Windows 8 takového rozšíření na trhu, jaké měl starší systém Windows 7, a brzy začal být z trhu vytlačován následující verzí Windows 10.\n\n\n\n\n\nWindows 8.1 stejně jako předchozí verze Windows 8 umožňuje uživatelům výběr, jak bude systém vypnut a následně z jakého stavu bude spuštěn. První volba je klasické vypnutí systému, které má za následek, delší spouštění systému při dalším zapnutí. Druhá varianta je Hybrid vypnutí systému, které výrazně zrychlí start systému. Je to v podstatě kombinace mezi hibernací a režimem spánku.\n\nNovinkou ve Windows 8.1 je spouštění na plochu. To znamená, že uživatel si může zvolit, zda se systém po zapnutí přepne na klasickou plochu, nebo do Start menu. To je oproti Windows 8 výrazná změna, jelikož spousta uživatelů stále dává přednost klasické ploše známé z předchozích verzí.\n\nMicrosoft vrátil uživatelům tlačítko Start, ovšem zde nemá stejnou funkci jako v dřívějších OS. Zde tlačítko Start přepíná mezi prostředím Modern UI a klasickou plochou. Stále tedy uživatelé musí postrádat klasickou nabídku Start, integrovanou přímo v systému, pokud uživatel hledá nějakou náhradu, lze si doinstalovat aplikaci nahrazující nabídku Start.\n\nMicrosoft přidal rozšířenou nabídku při pravém kliknutí na tlačítko Start, které alespoň trochu vylepšuje ovládání systému. Důležitou položkou, která zde přibyla, je možnost vypnutí nebo restartování systému.\n\nPro uživatele přibyla možnost nastavení průhledného pozadí v prostředí Start menu, tudíž má stejné pozadí na ploše i v prostředí dlaždic.\nDalší možností nastavení je změna velikosti dlaždic, kde lze nastavit 4 rozměry – ¼, normální, široká a velká (2×2).\nVelkým přínosem, jsou změny v sekci nastavení, kde přibylo mnoho voleb seřazených do sekcí podobně jako v Ovládacích panelech.\nDalší rozšíření nabízí uživatelům nastavit jako spořič displeje video, zobrazování fotek na zamčené obrazovce, nová témata pro zamykací obrazovku, rozdělení obrazovky pro více aplikací, automatické aktualizace aplikací v prostředí Modern UI atd.\n\nZa zmínku stojí vylepšené hledání, které nyní vyhledává nejen na pevném disku, ale nově i na disku SkyDrive a na Internetu. Dále je velkou výhodou odinstalace aplikací, kde lze aplikace odinstalovat pouze z aktuálního zařízení, nebo ze všech zařízení, které uživatel používá (je na nich přihlášen stejným jménem). To ale není u odinstalace vše, dále je možnost odinstalace více aplikací najednou, nemusí se tedy odinstalovávat každá aplikace samostatně. Mezi další rozšíření, které najdeme v systému Windows 8.1, patří vylepšení a přidání aplikací, jako například aplikace Budíku, kde je možné nastavit si upozorňování. Také přibyla možnost nastavit si v systému režim klidu (od kdy do kdy) a systém nebude zasílat žádná hlášení.\n\nDne 9. dubna 2014 byla uvolněna aktualizace pro Windows 8.1 označená jako Windows 8.1 Update. Má vylepšit používání s klávesnicí a myší – moderní aplikace se budou moci připínat na hlavní panel, hlavní panel se bude objevovat i v aplikacích pro moderní rozhraní a tyto aplikace bude možno zavírat křížkem, jak je tomu v desktopových aplikacích.\n\nJeden z důvodu, proč tato akzualizace(update) byla provedena, aby její uživatel neměl problém s orientací v jeho operačních systémech v různých přístrojích.\n\n\n"}
{"id": "949852", "url": "https://cs.wikipedia.org/wiki?curid=949852", "title": "Lukostřelba na Letních olympijských hrách 1920", "text": "Lukostřelba na Letních olympijských hrách 1920\n\nLukostřelba na Letních olympijských hrách 1920. \n"}
{"id": "949854", "url": "https://cs.wikipedia.org/wiki?curid=949854", "title": "Mistrovství světa v Trail - O", "text": "Mistrovství světa v Trail - O\n\nMistrovství světa v trail orienteering (World Trail Orienteering Championships, WTOC) je pořádáno od roku 2004. Pořádáním pověřuje jednotlivé členy federace IOF kongres. Mistrovství se skládá z několika závodů. Zpočátku se jednalo o závod na klasické trati v kategoriích Open a Paralympic a týmová soutěž, od roku 2013 je zařazena disciplína \"TempO\" a od roku 2016 nahradily týmovou soutěž \"štafety\".\n\nPodle pravidel může každá federace přihlásit na mistrovství světa na klasické trati maximálně tři sportovce (resp. 3 Open a 3 Paralympic), pro disciplínu TempO čtyři. Úřadující mistři světa a regionů (např. Evropy) se do limitu nepočítají. Týmová soutěž formát několikrát měnila, od roku 2016 je nahrazena štafetami a federace může postavit jednu štafetu v Open a jednu v Paralympic.\n\nTento individuální závod je součástí Mistrovství světa od roku 2004.\nTento individuální závod je součástí Mistrovství světa od roku 2013.\nŠtafety nahradily týmovou soutěž na WTOC od roku 2016.\nTýmová soutěž byla součástí WTOC od počátku, ale několikrát se měnil její formát.\n\n"}
{"id": "949855", "url": "https://cs.wikipedia.org/wiki?curid=949855", "title": "Lukostřelba na Letních olympijských hrách 1972", "text": "Lukostřelba na Letních olympijských hrách 1972\n\nLukostřelba na Letních olympijských hrách 1972. \n"}
{"id": "949857", "url": "https://cs.wikipedia.org/wiki?curid=949857", "title": "Natasha Thomasová", "text": "Natasha Thomasová\n\nNatasha Thomasová (* 27. září 1986, Roskilde) je dánská zpěvačka. V roce 2003 vydala svůj debutový singl, cover verzi písně Carly Simonové \"Why (Does Your Love Hurt So Much)\". Působila také jako modelka pro značku Lacoste.\n\n\n"}
{"id": "949859", "url": "https://cs.wikipedia.org/wiki?curid=949859", "title": "Lukostřelba na Letních olympijských hrách 1976", "text": "Lukostřelba na Letních olympijských hrách 1976\n\nLukostřelba na Letních olympijských hrách 1976. \n"}
{"id": "949860", "url": "https://cs.wikipedia.org/wiki?curid=949860", "title": "Lukostřelba na Letních olympijských hrách 1980", "text": "Lukostřelba na Letních olympijských hrách 1980\n\nLukostřelba na Letních olympijských hrách 1980. \n"}
{"id": "949861", "url": "https://cs.wikipedia.org/wiki?curid=949861", "title": "Lukostřelba na Letních olympijských hrách 1984", "text": "Lukostřelba na Letních olympijských hrách 1984\n\nLukostřelba na Letních olympijských hrách 1984 probíhala v parku El Dorado Park v Long Beach.\n"}
{"id": "949862", "url": "https://cs.wikipedia.org/wiki?curid=949862", "title": "Lukostřelba na Letních olympijských hrách 1988", "text": "Lukostřelba na Letních olympijských hrách 1988\n\nLukostřelba na Letních olympijských hrách 1988. \n"}
{"id": "949864", "url": "https://cs.wikipedia.org/wiki?curid=949864", "title": "Kostel svatého Jiljí (Mrákotín)", "text": "Kostel svatého Jiljí (Mrákotín)\n\nKostel svatého Jiljí je římskokatolický chrám v městysu Mrákotín v okrese Jihlava. Je chráněn jako kulturní památka České republiky.\n\nPrvní zmínka o farním kostele v Mrákotíně pochází z roku 1398, chrám byl posléze pozdně goticky přestavěn. Jednalo se o jednolodní stavbu s odsazeným kněžištěm, které bylo trojboce ukončeno. K severní straně presbytáře přiléhala sakristie. V letech 1806–1807 byl téměř celý chrám nahrazen klasicistní novostavbou podle projektu Johanna Zeißla. Z původního kostela zůstalo zachováno pouze kněžiště s křížovou klenbou, které se stalo boční kaplí, a sakristie sloužící svému účelu i nadále. Původní loď byla zbořena a kolmo na její osu byl vystavěn nový, větší jednolodní kostel s pravoúhle zakončeným presbytářem a hranolovou věží v jižním průčelí. Loď i kněžiště jsou zaklenuty pruskými klenbami, hlavní oltář je novogotický.\n\nKolem kostela se do druhé světové válka nacházel hřbitov.\n\nJe farním kostelem mrákotínské farnosti.\n"}
{"id": "949865", "url": "https://cs.wikipedia.org/wiki?curid=949865", "title": "Shintaido", "text": "Shintaido\n\nShintaido (šíntajdó) je holistické bojové umění vzniklé v Japonsku v 60. letech 20. století. Název „Shin Tai Do“ znamená v japonštině „nová cesta těla“. Shintaido zahrnuje individuální cvičení, cvičení v páru i ve skupině. Je otevřeno všem bez rozdílu věku či pohlaví a pomáhá lidem aplikovat starou filozofii samurajů na osobní boj a problémy současného života.\n\n\n"}
{"id": "949867", "url": "https://cs.wikipedia.org/wiki?curid=949867", "title": "Josef Mleziva", "text": "Josef Mleziva\n\nJosef Mleziva (20. listopadu 1923 Praha – 23. června 2000 Pardubice) byl český chemický inženýr a vysokoškolský pedagog. V roce 1948 ukončil inženýrské studium na Fakultě chemicko-inženýrské. Po vysokoškolských studiích nastoupil jako výzkumný pracovník do Spolku pro chemickou a hutní výrobu v Ústí nad Labem, kde se podílel na rozvoji výroby lakařských pryskyřic. V roce 1955 nastoupil do Výzkumného ústavu syntetických pryskyřic a laků v Pardubicích, kde zastával funkci vedoucího výzkumu. V roce 1966 habilitoval v oboru makromolekulární chemie. V roce 1967 Josef Mleziva přichází na Vysokou školu chemicko-technologickou v Pardubicích, kde se stává vedoucím Katedry technologie makromolekulárních látek. V roce 1968 získává vědeckou hodnost doktora věd a v roce 1973 je jmenován profesorem pro obor chemie a technologie makromolekulárních látek. Vedoucím katedry prof. Mleziva zůstává nepřetržitě devatenáct let až do roku 1986. Je původcem mnoha patentů.\n\nJosef Mleziva byl agentem StB, ev. č. 6465 , krycí jméno BEDŘICH.\n\n"}
{"id": "949868", "url": "https://cs.wikipedia.org/wiki?curid=949868", "title": "Římskokatolická farnost Mrákotín", "text": "Římskokatolická farnost Mrákotín\n\nŘímskokatolická farnost Mrákotín je územní společenství římských katolíků v rámci děkanátu Telč brněnské diecéze s farním kostelem svatého Jiljí.\n\nÚzemí farnosti zahrnuje městys Mrákotín (včetně místních částí Dobrá Voda a Praskolesy), obce Borovná, Hostětice (včetně místní části Částkovice), Lhotka a Řásná a vesnice Sumrakov a Světlá, které jsou obě součástí obce Studená.\n\nPrvní písemná zmínka o obci pochází z roku 1385, farní kostel je připomínán roku 1398. Původní gotická podoba objektu zanikla při klasicistní přestavbě v letech 1806–1807.\n\nAdministrátorem excurrendo je od srpna 2011 R. D. Mgr. Josef Maincl.\n\nNa faru do Mrákotína pravidelně jezdí mládež z Salesiánského hnutí mládeže (Klub Telč), pořádají se zde víkendové či týdenní chaloupky nebo školení vedoucích spojené s exerciciemi. Soustředění zde mívá soustředění telčský pěvecký sbor Santini či jeho mladší část – Srdíčko. Jezdívají sem rodiny s dětmi, na farní zahradě se konají dětské dny pro děti z vesnice a okolí.\n\n"}
{"id": "949872", "url": "https://cs.wikipedia.org/wiki?curid=949872", "title": "Revillagigedo", "text": "Revillagigedo\n\nRevillagigedo je sopečné souostroví v Tichém oceánu, ležící přibližně 390 km od severoamerické pevniny. Patří pod mexickou suverenitu a je součástí jeho státu Colima. Celková rozloha ostrovů je 158 km² a žije na nich okolo 250 lidí, především vědeckých zaměstnanců. Nejvyšším bodem je Cerro Everman (1130 metrů nad mořem) na ostrově Socorro.\n\nSouostroví se skládá ze čtyř ostrovů:\n\nNeobydlené ostrovy byly objeveny v roce 1533 a nazvány \"Islas de los Inoncences\" (\"Ostrovy nevinných\"), v roce 1772 byly přejmenovány podle hraběte z Revillagigedo, tehdejšího místokrále Nového Španělska.\n\nOstrovy byly v roce 1994 vyhlášeny mexickou biosférickou rezervací. Vzhledem k absenci predátorů zde žije řada ptačích endemitů, například hrdlička sokorská, buřňák Townsendův nebo aratinga sokorský. Poddruh střízlíka \"Salpinctes obsoletus exsul\" vyhynul v důsledku sopečné erupce v roce 1952. Moře okolo ostrovů je bohaté na ryby, žraloky, delfíny, rejnoky či velryby a také je vyhledávaným cílem sportovních potápěčů.\n\nV roce 2016 bylo souostroví a okolní moře zapsáno na seznam světového přírodního dědictví UNESCO. Pod jeho ochranou je 158 km² pevniny a 6209 km² vodní plochy.\n\n"}
{"id": "949875", "url": "https://cs.wikipedia.org/wiki?curid=949875", "title": "Roman Procházka (politik)", "text": "Roman Procházka (politik)\n\nRoman Procházka (* 23. listopadu 1968 Mariánské Lázně) je bývalý český politik, od ledna 2018 člen kolegia Nejvyššího kontrolního úřadu, v letech 2013 až 2017 poslanec Poslanecké sněmovny PČR, v letech 2016 až 2018 zastupitel Karlovarského kraje, v letech 2014 až 2018 zastupitel a 1. místostarosta města Lázně Kynžvart, člen hnutí ANO 2011.\n\nPo absolvování Střední průmyslové školy Loket (1983 až 1987) vystudoval v letech 1987 až 1991 Fakultu stavební Českého vysokého učení technického v Praze (získal titul Ing.). Téma diplomové práce znělo \"\"Projekt výstavby zdravotnického střediska\"\".\n\nV letech 1991 až 1993 byl zaměstnán na referátu životního prostředí v oblasti památkové péče na Okresním úřadu v Chebu. V roce 1993 začal podnikat a zároveň působit na Národním památkovém ústavu. V roce 1996 zakládal Národní památkový ústav v Lokti s působností pro celý Karlovarský kraj, který pak v letech 2007 až 2010 řídil. V roce 2010 se stal ředitelem Muzea Cheb, které je příspěvkovou organizací Karlovarského kraje.\n\nRoman Procházka je ženatý a má dvě děti.\n\nDo politiky se pokoušel vstoupit, když v komunálních volbách v roce 2002 kandidoval jako nestraník za subjekt \"Sdružení nezávislých kandidátů - Volba pro rozvoj města\" do Zastupitelstva města Lázně Kynžvart, ale neuspěl. Neuspěl ani v komunálních volbách v roce 2006 jako nestraník za ODS, stejně tak ve volbách v roce 2010 jako člen ODS.\n\nV roce 2012 vstoupil do hnutí ANO 2011 a o rok později byl v dubnu zvolen předsedou Krajské organizace hnutí ANO 2011 v Karlovarském kraji. V komunálních volbách v roce 2014 byl zvolen jako člen hnutí ANO 2011 na kandidátce subjektu \"Pro město Lázně Kynžvart\" zastupitelem města Lázně Kynžvart. Následně se stal 1. místostarostou města.\n\nVe volbách do Poslanecké sněmovny PČR v roce 2013 kandidoval za hnutí ANO 2011 jako lídr v Karlovarském kraji a byl zvolen.\n\nV krajských volbách v roce 2016 byl za hnutí ANO 2011 zvolen zastupitelem Karlovarského kraje. Ve volbách do Poslanecké sněmovny PČR v roce 2017 obhajoval svůj poslanecký mandát za hnutí ANO 2011 v Karlovarském kraji, ale neuspěl.\n\nOd 25. ledna 2018 je členem Nejvyššího kontrolního úřadu. V souvislosti s tím rezignoval na post zastupitele Karlovarského kraje.\n"}
{"id": "949876", "url": "https://cs.wikipedia.org/wiki?curid=949876", "title": "Římskokatolická farnost Havraníky", "text": "Římskokatolická farnost Havraníky\n\nŘímskokatolická farnost Havraníky je územní společenství římských katolíků s farním kostelem svatého Linharta v obci Havraníky v děkanátu Znojmo.\nPočátky duchovní správy v obci sahají do první poloviny třináctého století. V roce 1330 měly Havraníky vlastního faráře.Po skončení třicetileté války zůstalo v obci jen 40 gruntů obydlených, kostel byl vykraden a bez faráře. V roce 1752 byla stávající kaple sv. Linharta přestavěna, o dvacet později vznikla opět samostatná fara. V letech 1815–1816 byl na místě původní kaple vybudován kostel havranickým rodákem, knězem Wolfgangem Timmelem. Poslední opravy interiéru proběhly v letech 1945–1947, velkou rekonstrukcí prošel kostel v roce 1996.\n\nAdministrátorem excurrendo byl od 1. srpna 2003 ICLic. Mgr. Marian Jiří Husek, OPraem. Toho od srpna 2019 vystřídal R. D. Ing. Ladislav Bublán. \n\nDnem vzájemných modliteb farností za bohoslovce a bohoslovců za farnosti brněnské diecéze je 19. duben. Adorační den připadá na 28. srpen.\n\nVe farnosti se pravidelně koná tříkrálová sbírka. V roce 2015 se při ní vybralo 6 883 korun. V roce 2017 činil výtěžek 8 947 korun.\n"}
{"id": "949877", "url": "https://cs.wikipedia.org/wiki?curid=949877", "title": "Dominique Rocheteau", "text": "Dominique Rocheteau\n\nDominique Rocheteau (* 14. ledna 1955, Saintes) je bývalý fotbalista, který měl přezdívku \"l'Ange vert\" (\"Zelený anděl\"). Hrál většinou na pravém křídle za francouzskou fotbalovou reprezentaci a kluby AS Saint-Étienne a Paris SG. Stal se mistrem Francie v letech 1974, 1975, 1976 a 1986, byl členem týmu, který vyhrál Mistrovství Evropy ve fotbale 1984. V reprezentačním dresu odehrál 49 zápasů a vstřelil 15 branek. Nastoupil na třech světových šampionátech (1978, 1982 a 1986).\n\nDominique Rocheteau působí jako předseda etické komise Francouzské fotbalové federace. Hlásí se k radikálně levicovému hnutí Lutte ouvrière, za svého oblíbeného autora označuje Bakunina.\n\nHrál ve filmu \"Le garçu\" režiséra Maurice Pialata.\n"}
{"id": "949878", "url": "https://cs.wikipedia.org/wiki?curid=949878", "title": "Kostel svatého Jáchyma (Dobrá Voda)", "text": "Kostel svatého Jáchyma (Dobrá Voda)\n\nKostel svatého Jáchyma je římskokatolický chrám ve vesnici Dobrá Voda, části městysu Mrákotín v okrese Jihlava. Je chráněn jako kulturní památka České republiky. Je filiálním kostelem mrákotínské farnosti.\n\nRaně barokní kostel (uváděn také jako kaple) nad Dobrou Vodou byl postaven kolem roku 1682, neboť tehdy byla olomouckým biskupstvím vydána listina s povolením stavby. Nechal jej zřídit hrabě Jáchym Slavata a zasvětil jej svatému Jáchymovi, patronovi nejen svému, ale také patronovi horníků. Právě pod kopcem, na kterém byla svatyně vybudována, probíhalo v 16. století dolování stříbra, které však nemělo dlouhého trvání. Kostel je jednoduchá jednolodní stavba zakončená odsazenou apsidou, přičemž dvě menší apsidy s kaplemi jsou také na bočních stranách chrámu u vítězného oblouku. Na střeše se nachází sanktusník, v němž byly umístěny dva zvony. Jeden z nich byl zničen v roce 1822 nebo 1852 po úderu bleskem, druhý byl po této události přemístěn do kaple svatého Karla Boromejského u Vanova. Nový zvon, původem z kostela svatého Vojtěcha u Studnic, byl zde umístěn teprve roku 2000. V letech 1959 a 2004–2006 byl kostel opraven, v roce 2005 byl u kostela zřízen pomník zdejším stříbrným dolům, který je tvořen kamenem s reliéfem permoníka.\n"}
{"id": "949885", "url": "https://cs.wikipedia.org/wiki?curid=949885", "title": "Silnice III/29014", "text": "Silnice III/29014\n\nSilnice III/29014 je pozemní komunikace ve Frýdlantském výběžku Libereckého kraje na severu České republiky. Spojuje město Raspenavu, respektive jeho část Lužec, s jinou součástí tohoto města, s Peklem.\n\nSilnice začíná na křižovatce s komunikací číslo III/29013 spojující Lužec a Lázně Libverda. Ze zmíněné křižovatky pokračuje asi 50 metrů severním směrem, následně se stočí k severozápadu a po dalších asi 100 metrech se uhýbá k severovýchodu. Dále silnice probíhá prostorem mezi dvěma vrcholy – Pekelským vrchem (487 m n. m.) na západě a Dubovým vrchem (474 m n. m.) na východě. Po asi šesti stech metrech vstoupí do obydlené části Pekla. Po západní straně silnice se rozkládá rybník Petr, na jehož hrázi roste památkově chráněná lípa malolistá. Komunikace končí u místního zemědělského objektu číslo popisné 410.\n"}
{"id": "949887", "url": "https://cs.wikipedia.org/wiki?curid=949887", "title": "Sardár Vallabhbháí Patél", "text": "Sardár Vallabhbháí Patél\n\nSardár Vallabhbháí Džhaverbháí Patél () (31. října 1875 – 15. prosince 1950) byl indický právník a politik. Byl to jeden z vůdců Indického národního kongresu a jeden z otců zakladatelů samostatné Indické republiky. Sehrál klíčovou roli v boji Indie za nezávislost a v procesu jejího sjednocení a integrace v celistvou zemi. Přídomek Sardár v hindštině, perštině a urdštině znamená šéf nebo hlavní.\n\nPatél se narodil na gudžarátském venkově. Vystudoval a později praktikoval právo. Poté byl inspirován myšlenkami nenásilné politiky Mahátma Gándhího a začal se politicky angažovat. Zorganizoval rolníky ve svém okolí k nenásilné občanské neposlušnosti proti represivním britským složkám. Postupně získával na vlivu v Gudžarátu a poté i v měřítku celé koloniální Indie. Podporoval hnutí pro stažení Britů z Indie.\n\nPo osamostatnění Indie se stal jejím prvním ministrem vnitra a místopředsedou vlády (od roku 1947). Zasloužil se o zavedení jednotných celoplošných administrativních služeb. Do dějin se zapsal jako vynikající diplomat, který dokázal dojít k dohodě mezi zprvu často znepřátelenými geograficky a názorově roztříštěnými částmi Indie.\n\nKoncem listopadu 2018 byla v gudžarátském okrese Narmadá odhalena jeho socha, která je se 182 metry nevyšší sochou na světě.\n\n"}
{"id": "949896", "url": "https://cs.wikipedia.org/wiki?curid=949896", "title": "Lukostřelba na Letních olympijských hrách 1992", "text": "Lukostřelba na Letních olympijských hrách 1992\n\nLukostřelba na Letních olympijských hrách 1992. \n"}
{"id": "949897", "url": "https://cs.wikipedia.org/wiki?curid=949897", "title": "Lukostřelba na Letních olympijských hrách 1996", "text": "Lukostřelba na Letních olympijských hrách 1996\n\nLukostřelba na Letních olympijských hrách 1996 zahrnovala soutěže mužů a žen v jednotlivcích a družstvech ze vzdálenosti 70 m. Soutěže probíhaly v parku Stone Mountain Park Archery Center v Stone Mountain. \n\nIndividuálních soutěží se zúčastnilo 64 mužů a stejný počet žen. Nejprve proběhlo kvalifikační kolo, ve kterém každý střílel 72 šípů. Poté následovaly tři vyřazovací kola, ve kterých proti sobě nastupovaly vždy dva lukostřelci s 18 šípy. Následné čtvrtfinále, semifinále, finále a zápas o třetí místo proběhly s 12 šípy.\n"}
{"id": "949899", "url": "https://cs.wikipedia.org/wiki?curid=949899", "title": "Lukostřelba na Letních olympijských hrách 2008", "text": "Lukostřelba na Letních olympijských hrách 2008\n\nLukostřelba na Letních olympijských hrách 2008. \n"}
{"id": "949900", "url": "https://cs.wikipedia.org/wiki?curid=949900", "title": "Vladimír Rusnák", "text": "Vladimír Rusnák\n\nVladimír Rusnák (* 3. srpna 1950 Stropkov) je bývalý slovenský fotbalový záložník. Po skončení aktivní kariéry působí jako fotbalový trenér.\n\nJeho bratrem byl československý fotbalový reprezentant Albert Rusnák (1948–1989). Jeho synovec Albert Rusnák ml. (* 1974) a prasynovec Albert Rusnák nejml. (* 1994) jsou také fotbalisté.\n\nS fotbalem začínal v Tesle Stropkov. V československé lize hrál za ZVL Žilina, Jednotu Trenčín a Tatran Prešov. Nastoupil ve 260 utkáních a dal 31 gólů. Vítěz Slovenského poháru a finalista Československého poháru 1977/78.\n\nTrénoval MFK Ružomberok (1996–1997 a 2002–2003).\n\n"}
{"id": "949906", "url": "https://cs.wikipedia.org/wiki?curid=949906", "title": "Emlyn Hughes", "text": "Emlyn Hughes\n\nEmlyn Walter Hughes (28. srpna 1947, Barrow-in-Furness – 9. listopadu 2004, Sheffield) byl anglický fotbalista, pilíř legendární sestavy FC Liverpoolu 70. let 20. století. Hrával na pozici obránce.\n\nS anglickou fotbalovou reprezentací odjel na světový šampionát roku 1970, byl nejmladším hráčem týmu a na tomto mistrovství nakonec neodehrál ani minutu. Hrál však na Euru 1980. Celkem za národní tým odehrál 62 utkání a vstřelil 1 gól.\n\nNejvětších úspěchů ovšem dosáhl na klubové úrovni. S FC Liverpool dvakrát vyhrál Pohár mistrů evropských zemí (1976/77, 1977/78), dvakrát Pohár UEFA (1972/73, 1975/76), jednou Superpohár UEFA (1977), čtyřikrát anglickou první ligu (1972/73, 1975/76, 1976/77, 1978/79) a jednou FA Cup (1973/74). S Wolverhamptonem Wanderers pak vybojoval ještě ligový pohár (1979/80).\n\nRoku 1977 byl v anketě FWA vyhlášen nejlepším fotbalistou Anglie. Ve stejném roce se umístil desátý ve Zlatém míči v anketě o nejlepšího fotbalistu Evropy.\n\nMěl přezdívku \"Crazy Horse\".\n\nPo skončení hráčské kariéry se stal populárním televizním moderátorem. Po řadu let uváděl sportovní znalostní soutěž BBC \"A Question of Sport\". Mimo jiné byl i komentátorem nešťastného finále Poháru mistrů roku 1985 mezi Liverpoolem a Juventusem, které poznamenaly výtržnosti liverpoolských fanoušků, které si vyžádaly desítky mrtvých. Slavná se stala Hughesova věta, kterou tehdy v přímém přenosu použil: \"Football has died.\" (\"Fotbal zemřel.\"). Shodou okolností komentoval v přímém přenosu i tragédii na stadionu Hillsborough roku 1989.\n"}
{"id": "949909", "url": "https://cs.wikipedia.org/wiki?curid=949909", "title": "ATP World Tour Finals 2013", "text": "ATP World Tour Finals 2013\n\nATP World Tour Finals 2013, známý také jako Turnaj mistrů 2013 či se jménem sponzora Barclays ATP World Tour Finals 2013, představoval závěrečný tenisový turnaj mužské profesionální sezóny 2013 pro osm nejvýše postavených mužů ve dvouhře a osm nejlepších párů ve čtyřhře na žebříčku ATP (Emirates ATP Rankings) v pondělním vydání po skončení posledního turnaje okruhu ATP World Tour před Turnajem mistrů, pokud se podle pravidel účastníci nekvalifikovali jiným způsobem.\n\nOdehrával se ve dnech 4. až 11. listopadu 2013, popáté v britském hlavním městě Londýnu. Dějištěm konání se stala multifunkční O Arena, v níž byly instalovány dvorce s tvrdým povrchem. Celkové odměny činily 6 000 000 amerických dolarů. Hlavním sponzorem se stala společnost Barclays.\n\nObhájcem titulu ve dvouhře byl druhý hráč světa Novak Djoković ze Srbska, který soutěž opět vyhrál a připsal si třetí turnajový triumf. Ve čtyřhře trofej obhaoval španělský pár Marcel Granollers a Marc López, který skončil v základní skupině. Deblovou soutěž poprvé v kariéře vyhrála další španělská dvojice David Marrero a Fernando Verdasco.\n\nLondýnská O Arena hostila mezi 4. až 11. listopadem 2013 čtyřicátý čtvrtý ročník turnaje mistrů ve dvouhře a třicátý devátý ve čtyřhře. Událost organizovala Asociace tenisových profesionálů (ATP) jako součást okruhu ATP World Tour 2013. Jednalo se o závěrečný turnaj sezóny v kategorii World Tour Finals.\n\nSoutěže dvouhry se účastnilo osm tenistů, z nichž každý odehrál tři vzájemné zápasy v jedné ze dvou čtyřčlenných základních skupin A a B. První dva tenisté z každé skupiny postoupili do semifinále, které bylo hráno vyřazovacím systémem pavouka. První ze skupiny A se utkal s druhým ze skupiny B a naopak. Vítězové semifinále pak nastoupili k finálovému duelu.\n\nSoutěž čtyřhry kopírovala formát dvouhry.\n\nVšechny zápasy dvouhry byly hrány na dva vítězné sety. Ve všech se uplatnil tiebreak, a to včetně finále. Všechna utkání čtyřhry se konala na dva vítězné sety. Pokud byl vyrovnaný stav 1:1 na sety, o vítězi rozhodl supertiebreak. Jednotlivé gamy čtyřhry neobsahovaly výhodu, ale po shodě následoval vždy přímý vítězný míč gamu.\n\n\nTabulka uvádí poměr vzájemných zápasů hráčů před turnajem mistrů.\n\nTabulka uvádí započítané sezónní výsledky a odpovídající bodový zisk kvalifikovaných hráčů a náhradníků Turnaje mistrů.\n\nTabulka uvádí poměr vzájemných zápasů dvojic před turnajem mistrů.\n\n\nTabulka uvádí započítané sezónní výsledky a odpovídající bodový zisk kvalifikovaných párů na Turnaji mistrů.\n\n\n"}
{"id": "949911", "url": "https://cs.wikipedia.org/wiki?curid=949911", "title": "Thajský ridgeback", "text": "Thajský ridgeback\n\nThajský ridgeback ( ไทย หลัง อาน, Thai Ridgeback) je thajské psí plemeno, původně využívané pro lov zejména ve východním Thajsku. Jedná se o jedno ze dvou plemen s ridgem, které uznává Mezinárodní kynologická federace (FCI) – druhým je rhodéský ridgeback. Právě pruh „protichůdné“ srsti na hřbetě, zvaný jako ridge/ridž je pro plemeno typický.\n\nThajský ridgeback je velmi staré plemeno s nejasným původem a předky. Tito psi dříve sloužili jako doprovod obchodních vozů a k jejich hlídání. Důvodem, proč si plemeno uchovalo po tak dlouhou dobu svůj původní vzhled, je nízká kvalita komunikací ve východním Thajsku. Toto plemeno se proto nemohlo křížit s jinými plemeny. První podložené zmínky o plemeni se objevily v knihách krále Songthana. V těchto knihách byl thajský ridgeback popisován jako “krátkosrstý pes s hřebenem na zádech, se vztyčenýma ušima a s ocasem, který nese vzhůru jako meč”. Byly objeveny i jeskyně, dnes známé jako Tum-Pra-Toon. V těchto thajských jeskyních bylo nalezeno velké množství kreseb znázorňujících tehdejší každodenní život a právě i thajského ridgebacka. V tropických částech Thajska dodnes žijí i psi Šanzu, ti jsou thajským ridgebackům velmi podobní, ale jejich příbuznost není prokázána.\n\nV roce 1975 byl sepsán první standard a plemeno bylo uznáno FCI. Až do roku 2000 nebylo mimo Thajsko skoro vůbec známé. Americký cestovatel Jack Sterling na ně narazil v Bangkoku a několik jedinců přivezl do Kalifornie. Oficiální zkratka pro toto plemeno v České republice je TR.\n\nThajský ridgeback je ostražitý pes, jehož zájem si majitelé získávají těžko, protože je velmi sebevědomý, tvrdohlavý a pyšný. Se správnou výchovou a dominantním majitelem je ale ke své rodině velmi přátelský, miluje ji a ochraňuje. Je věrný a se změnami v rodině se těžko smiřuje. Také je odvážný.\n\nS dětmi vychází dobře a jejich hry mu nevadí, ale jeho uši jsou citlivé na doteky, a proto dítě před setkáním seznamte i s tím, jak se ke psu chovat.\n\nMá sklony pronásledovat rychle se pohybující předměty, nevyjímaje cyklisty nebo domácí zvířata, proto s nimi nemusí vždy dobře vycházet. Na seznamování s jinými psy se musí pomalu, protože kvůli jeho dominantnosti může dojít k potyčkám o vrcholné místo v rodinné hierarchii.\n\nJe to dobrý hlídač. K cizím je nedůvěřivý a pokud cítí, že je něco s novou návštěvou v nepořádku, může na ni i zaútočit v domnění, že jde o zloděje.\n\nSrst thajského ridgebacka je velmi krátká a přiléhavá. Není příliš odolná vůči zimě. Je bezúdržbová a líná 2× do roka, v této době je lepší ji kartáčovat častěji než obvykle. Voda srsti nijak neškodí.\n\nVýcvik i výchova musejí být důsledné, ale nejlépe bez fyzických trestů. Potřebuje pravidelně procvičovat všechny naučené povely. Výcvik by měl vést někdo, kdo umí být dominantní a nad věcí, ne nervózní.\n\nRidgeback potřebuje aktivní pohyb, bez něj se bude nudit a svoji přebytečnou energii si bude ukládat do tuků, čímž by se později stal obézní a tlak celého těla na nohy by se zvýšil, což by mělo za následek problémy s klouby. Dalším následkem nudy je i to, že bude ničit vše, co mu přijde pod ruku. Baví ho veškerý pohyb, od obyčejného pohybu po plavání.\n\n"}
{"id": "949916", "url": "https://cs.wikipedia.org/wiki?curid=949916", "title": "The Human League", "text": "The Human League\n\nThe Human League je anglická elektronická/new wave skupina, která vznikla v Sheffieldu roku 1977. Popularitu si získala po klíčové změně sestavy začátkem 80. let a s mírným komerčním úspěchem vystupuje dodnes.\n\nJediným původním členem skupiny je zpěvák a textař Philip Oakey. Původně avantgardní mužská skupina, používající především syntezátory, se vyvinula do komerčně úspěšné synthpop skupiny pod Oakeovým vedením a vydala své nejprodávanější album \"Dare\". Od roku 1987 je skupina v podstatě triem Oakleye, dlouho spolupracujících vokalistek Joanne Caterall a Susan Ann Sulley (které přišly do skupiny v roce 1980) s různými sidemany. Skupina The Human League ovlivnila množství electropopových, ostatních synthpopových a mainstreamových interpretů jako Madonna, La Roux, Moby, Pet Shop Boys, Little Boots či Parralox.\n\nOd roku 1978 skupina vydala devět studiových alb, čtyři EP a třicet singlů. Celosvětově skupina prodala přes 20 mil. nahrávek.\n\n\n\n\n\n"}
{"id": "949923", "url": "https://cs.wikipedia.org/wiki?curid=949923", "title": "Alexander Rias", "text": "Alexander Rias\n\nAlexander Rias (13. června 1938 Veľký Krtíš – 29. listopadu 2004 tamtéž) byl slovenský fotbalista, který hrál na pozici obránce a záložníka.\n\nV československé lize hrál za ČH Bratislava a Tatran Prešov. Ve středu 4. května 1966 odehrál první zápas finále Československého poháru proti Dukle Praha (prohra 1:2, hráno v Prešově). Nastoupil ve 144 ligových utkáních a dal 5 gólů. V PMEZ nastoupil ve 3 utkáních.\n\n"}
{"id": "949924", "url": "https://cs.wikipedia.org/wiki?curid=949924", "title": "Snihurivka", "text": "Snihurivka\n\nSnihurivka (; – \"Snigirjovka\") je město v Mykolajivské oblasti na Ukrajině. Leží na pravém břehu Inhulce 62 kilometrů východně od Mykolajivu, správního střediska celé oblasti. V roce 2011 žilo v Snihurivce přes třináct tisíc obyvatel.\n"}
{"id": "949933", "url": "https://cs.wikipedia.org/wiki?curid=949933", "title": "Alexandra Potterová", "text": "Alexandra Potterová\n\nAlexandra Potterová (* 1970) je britská autorka píšící především romantické komedie. Narodila se v Bradfordu v hrabství Yorkshire, studovala na Liverpoolské univerzitě anglickou literaturu a filmová studia. Než začala s kariérou spisovatelky, pracovala jako redaktorka časopisů pro ženy, např. pro australskou verzi \"Vogue\" nebo \"Cleo\".\n\nPotterová napsala do roku 2014 deset románů (řazeno dle vydání v originále).\n\nPrvním románem A. Potterové je \"What’s New, Pussycat?\" (Co je nového, kotě?) a posledním The Love Detective který byl publikován 16. ledna 2014 ve Spojeném království.\n\nZa svou knihu \"Me and Mr. Darcy\" (Já a pan Darcy) získala cenu od Jane Austen Regency World Awards v kategorii Best New Fiction.\n\n"}
{"id": "949934", "url": "https://cs.wikipedia.org/wiki?curid=949934", "title": "British Phonographic Industry", "text": "British Phonographic Industry\n\nBritish Phonographic Industry (BPI) je britská nezisková organizace, reprezentující \"zájmy\" tzv. hudebního průmyslu. Byla založená roku 1973 a sídlí v Londýně. Hlavnou činností BPI je reprezentování producentů a údajně boj proti pirátství.\n\nBPI je členem organizace IFPI, která údajně sdružuje a reprezentuje celosvětový hudební průmysl.\n\n"}
{"id": "949938", "url": "https://cs.wikipedia.org/wiki?curid=949938", "title": "Kostel Narození Panny Marie (Česká Lípa)", "text": "Kostel Narození Panny Marie (Česká Lípa)\n\nŘímskokatolický kostel Narození Panny Marie v České Lípě je barokní stavba byl dostavěný v roce 1710. Od roku 1965 je kostel chráněn jako kulturní památka (Česko).\n\nBarokní kostel Narození Panny Marie se nachází na Palackého náměstí a při ulicí Újezd. Byl vystavěn stavitelem Josefem Abbondiem v letech 1706 až 1710 v prostoru, kde dříve stál dřevěný gotický kostel z roku 1381. Kostelní věž byla přestavěna v roce 1873. Ve 2. půli 20. století přestal být užíván k duchovním účelům a v jeho prostorách bylo zřízeno skladiště. Záhy po roce 1989 byl však z iniciativy tehdejšího českolipského administrátora, augustiniána P. Ivana Josefa Peši svépomocně opraven a biskup Josef Koukl kostel znovu vysvětil. Od té doby se v něm opět slouží pravidelné bohoslužby.\n\nKostel je chráněn jako kulturní památka.\n\nV kostele je mimo oltáře hlavního také šest oltářů bočních. Prostřední boční oltář při severní stěně nese v barokním rámu gotickou deskovou malbu mrtvého Krista na klíně Panny Marie, která byla již součástí vybavení původního gotického kostela, který stával na místě dnešního. Na dalším z bočních oltářů je tzv. \"morový obraz\" z roku 1713 s vyobrazením města. Autorem je Claude Monnot. V českolipské farnosti je dodnes dodržován zvyk slavit v kostele každoročně 21. listopadu děkovnou bohoslužbu, připomínající konec morové epidemie ve městě.\n\nU kostela byl městský hřbitov, zrušený v roce 1885, z něhož se zachovala empírová Wedrichova hrobka (českolipský továrník a mecenáš) a několik náhrobků u zdí kostela a v přilehlém parčíku.\n\n\n"}
{"id": "949943", "url": "https://cs.wikipedia.org/wiki?curid=949943", "title": "Kawasaki ZR-7", "text": "Kawasaki ZR-7\n\nKawasaki ZR-7 je model motocyklu, vyvinutý firmou Kawasaki. Byl vyráběn v letech 1999-2003. Jeho předchůdcem byl typ Kawasaki Zephyr 750. Vyráběl se ve dvou provedeních, naked bike (naháč) ZR-7 a s polokapotáží jako ZR-7S.\n\n"}
{"id": "949953", "url": "https://cs.wikipedia.org/wiki?curid=949953", "title": "SmartScreen", "text": "SmartScreen\n\nMicrosoft SmartScreen je filtr proti phishingu a malwaru implementovaný v několika produktech od Microsoftu, včetně Internet Explorer 8, Hotmailu, a operačního systému Windows 8. Systém je navržen k ochraně uživatelů, proti útokům využívajících sociálního inženýrství a útokem zvaným „drive-by download“ (instalace softwaru bez vědomí uživatele) k infikování systému, skenováním URL, na které uživatel přistupuje a porovnává je se seznamem webových stránek obsahující známé hrozby.\n\nSmartScreen byl poprvé představen v aplikaci Internet Explorer 8. Pokud je aktivován, systém kontroluje webové stránky na seznamu stránek, které nejsou potenciálně nebezpečné. Pokud SmartScreen nenalezne stránku v seznamu, automaticky zobrazí výstražnou zprávu, před povolením přístupu na weby, které byly identifikovány jako potenciální hrozby, které by mohli infikovat systém škodlivými aplikacemi nebo podvodným phishingem. V červenci 2010, Microsoft tvrdil, že SmartScreen v aplikaci Internet Explorer měl spousty stránek od dubna 2010, které obsahují malware, Internet Explorer 8 a SmartScreen měli průměrně 90% úspěšnost blokace, na rozdíl od 13% dosažených Firefoxem, Chrome a Safari, kde všichni používají malware filtr poskytovaný společností Google. Internet Explorer 9 dosáhl 100% úspěšnosti na stejném testu. SmartScreen filtr je také známý pro svou rychlost přidávání stránek mezi blokované, což je téměř okamžité, oproti jiným prohlížečům, kterým to trvalo několik hodin.\n\nV červenci 2010 Microsoft tvrdil, že SmartScreen v aplikaci Internet Explorer zablokoval přes miliardu pokusů o přístup stránek obsahující bezpečnostní hrozby.\n\nUživatelé nemohou ohlásit URL podvodných webů přes online formulář. Uživatelé musí kliknout na podezřelé URL a vstoupit na stránku přes Internet Explorer, kde použije funkci „Nahlásit tuto stránku“. To vystavuje uživatele útokům „drive-by downloads“ nebo jinému nebezpečnému obsahu, aby mohl nahlásit podvodnou stránku. Uživatelé nemohou použít Chrome, Firefox, Safari, Operu nebo jiný prohlížeč k nahlášení podvodné URL Microsoftu.\n\nSmartScreen filtr lze obejít. Některé phishing útoky používají „front-end“ URL, které jsou zaslány v podvodném e-mailu uživatelům. Po kliknutí na front-end URL je uživatel přesměrován na jinou stránku. Možnost \"Nahlásit tuto stránku\" v aplikaci Internet Explorer nahlásí pouze aktuálně prohlíženou stránku. Front-end URL při phishingovém útoku nemůže být nahlášen Micorsoftu a phisher může pokračovat přesměrováním na další URL.\n\nWindows 8 představil SmartScreen filtraci na úrovni plochy, provedením kontroly reputace v základním nastavení na libovolném souboru nebo aplikace stažené z internetu. Microsoft čelí obavám týkajících se soukromí, legality a účinnosti tohoto nového systému, čemu naznačuje, že automatická analýze souboru (zahrnuje zaslání šifrovaného souboru a IP adresy uživatele na server) by mohla být použita k tvorbě databáze uživatelů online ke stažení, a že je používán zastaralý komunikační protokol SSL 2.0, který by mohl útočník odposlouchávat. Jako reakci na to, Microsoft vydal prohlášení, že zaznamenané IP adresy jsou shromažďovány jako normální součást provozu služeb a budou pravidelně mazány, SmartScreen ve Windows 8 používá SSL 3.0 z bezpečnostních důvodů, a že informace získané přes SmartScreen nebudou použity k reklamním účelům nebo prodány třetí straně.\n"}
{"id": "949956", "url": "https://cs.wikipedia.org/wiki?curid=949956", "title": "Petr Štěpánek (stavař)", "text": "Petr Štěpánek (stavař)\n\nPetr Štěpánek (* 2. dubna 1953 Bratislava) je český stavař a vysokoškolský pedagog, od roku 2014 rektor Vysokého učení technického v Brně.\n\nV roce 1976 absolvoval Fakultu stavební VUT v Brně, obor konstrukce a dopravní stavby. V letech 1980 až 1986 vystudoval matematickou informatiku na Přírodovědecké fakultě UJEP v Brně.\n\nV letech 2003–2010 byl děkanem Fakulty stavební VUT v Brně. Počátkem listopadu 2013 byl zvolen novým rektorem Vysokého učení technického v Brně, funkce se ujal na začátku února 2014. V říjnu 2017 byl zvolen na druhé čtyřleté období. Na konci ledna 2018 jej do této funkce opět jmenoval prezident Miloš Zeman, a to s účinností od 1. února 2018.\n"}
{"id": "949962", "url": "https://cs.wikipedia.org/wiki?curid=949962", "title": "Česlav Odřivous", "text": "Česlav Odřivous\n\nBlahoslavený Česlav Odřivous (polsky Czesław Odrowąż, kolem 1180 Kamień Śląski, Slezské knížectví - 15. července 1242, Vratislav, Slezské knížectví) byl slezský presbyter římskokatolické církve, šlechtic z rodu Odřivousů a dominikánský kazatel ve Slezsku i v Čechách a na Moravě. Jeho současníkem a příbuzným a snad i bratrem byl Jacek Odřivous (sv. Hyacint). Od roku 1963 byl vyhlášen patronem města Vratislav.\n\nČeslav vystudoval teologii a právo na univerzitě v Bologni a patrně i v Paříži. Po dokončení studia se již jako vysvěcený kněz usadil v Krakově a brzy se stal kanovníkem u kostela Panny Marie v Sandoměři. V roce 1218 doprovázel krakovského biskupa na cestě k papežskému dvoru do Říma, kde se setkal se svatým Dominikem. Uchvácen Dominikovou osobností i pověstí, která ho v té době již provázela, vstoupil do jeho řádu.\n\nPo dokončení noviciátu asi v roce 1221 jej Dominik poslal kázat zpět do střední Evropy. Kromě Rakouska a Slezska působil v nemalé míře také v Praze, kde byl vůbec prvním dominikánským kazatelem. Od Přemysla Otakara I. získal v roce 1226 povolení založit v Praze na Novém Městě u kostela sv. Klimenta dominikánský klášter.\n\nV roce 1236 se natrvalo usadil v dominikánském klášteře ve Vratislavi a stal se jeho prvním převorem. Podle dobových pramenů prý během vpádu Mongolů do Slezska v roce 1241 ve Vratislavi chytal vystřelené šípy nepřátel a nazpět do mongolského ležení házel ohnivé koule, takže donutil nepřátele k odchodu. Také proto bývá někdy zobrazován s ohnivou koulí nad hlavou nebo v ruce.\n\nZemřel 15. července 1242 ve Vratislavi. V tomto dni se také ve světě slaví jeho památka, pouze ve vratislavské diecézi se blahoslavený Česlav připomíná 20. července. Pro české země bylo schváleno přesunutí dne oslav a spojení s památkou sv. Hyacinta na 17. červenec, ve stejný den si Česlava připomíná také dominikánský řád.\n"}
{"id": "949965", "url": "https://cs.wikipedia.org/wiki?curid=949965", "title": "Římskokatolická farnost Konice u Znojma", "text": "Římskokatolická farnost Konice u Znojma\n\nŘímskokatolická farnost Konice u Znojma je územní společenství římských katolíků s farním kostelem svatého Jakuba Staršího v děkanátu Znojmo.\nVes Konice byla od prvních známých písemných zmínek na přelomu 13. a 14 století až do století devatenáctého majetkem premonstrátského řádu. Fara byla v obci pravděpodobně již ve 14. století, asi v roce 1630 však zanikla a kostel se stal filiální do Mikulovic (vesnice asi 10 km severně od Znojma, tehdy rovněž pod strahovským patronátem). Službu zde však obstarávali kněží z blízkého premonstrátského kláštera v Louce (v letech 1730 až 1732 například i Prokop Diviš), kteří byli ustanoveni při faře sv. Mikuláše ve Znojmě.\n\nStrahovský opat Gabriel Kašpar v září 1763 zřídil v Konicích lokální expozituru. V roce 1784 se lokalista stal samostatným farářem na nově zřízené faře přímo podřízené Strahovskému klášteru. V roce 1909 byl v obci postaven nový kostel.\nOd znovuzřízení samostatné farnosti v roce 1784 ji do roku 1945 spravovali premonstráti. V letech 1949 až 1981 byl farářem Ondřej Zatloukal, který také byl posledním bydlícím na zdejší faře. Další duchovní správci už Konicích působili jako administrátoři excurrendo.Administrátorem excurrendo byl od 1. září 2011 P. Quirin Ján Barník, O.Praem.Toho od 1. října 2018 vystřídal D. ICLic. Mgr. Marian Jiří Husek, OPraem. Novým administrátorem excurrendo se od srpna 2019 stal diecézní kněz R. D. Ing. Ladislav Bublán. \n\nDnem vzájemných modliteb farností za bohoslovce a bohoslovců za farnosti brněnské diecéze je 19. duben. Adorační den připadá na 28. srpen.\n\nNa území farnosti se pravidelně koná tříkrálová sbírka. V roce 2014 se při ní vybralo celkem 17 356 korun (v Konicích 12 084 korun a v Popicích 5 272 korun).V roce 2017 činil její výtěžek v Konicích 8 523 korun a v Popicích 5 059 korun.\n"}
{"id": "949966", "url": "https://cs.wikipedia.org/wiki?curid=949966", "title": "Táňa Dvořáková", "text": "Táňa Dvořáková\n\nTáňa Dvořáková je česká designérka. Specializuje se na návrhy svítidel do soukromých i veřejných reprezentativních prostor. Vystavovala na oborových veletrzích Euroluce v italském Miláně a Light&Building v německém Frankfurtu nad Mohanem. Je jednou z dvorních designérek české firmy Lasvit.\n\nMimo jiné je autorkou osvětlení společných prostor hotelu Kempinski v Praze a řady světelných instalací v prostorách sítě hotelů Ritz-Carlton (Dubaj, Hongkong).\n\n"}
{"id": "949967", "url": "https://cs.wikipedia.org/wiki?curid=949967", "title": "Josef Vozdecký", "text": "Josef Vozdecký\n\nJosef Vozdecký (* 22. ledna 1945 Šitbořice) je český politik a podnikatel v oboru vinařství, od října 2013 do ledna 2016 poslanec Poslanecké sněmovny PČR jako nestraník za hnutí ANO 2011.\n\nPo absolvování středního odborného učiliště ve Valticích si později dodělal maturitu. Následně vystudoval vinařství na lednické fakultě Vysoké školy zemědělské v Brně (získal titul Ing.).\n\nV roce 1970 nastoupil do Českých vinařských závodů (dnes Bohemia Sekt s.r.o.), kde zůstal až do roku 1989. Začínal jako technolog, postupně se vypracoval až na vedoucí pozici. Po revoluci krátce působil jako podnikový ředitel Vinařských závodů v Praze (1989 až 1991). V roce 1991 se vrátil do Bohemia Sektu, kde pak až do roku 2011 působil jako generální ředitel a v letech 1997 až 2012 také jako předseda představenstva.\n\nOd počátku 90. let působil dvacet let ve statutárních orgánech nejvýznamnějších českých a moravských vinařských společností (např. Českomoravské vinné sklepy spol. s r.o.; Víno Mikulov, a.s.; Habánské sklepy, spol. s r.o.; Chateau Bzenec, spol. s r.o.; Českomoravská vína, spol. s r.o. či Pražská vodka & destiláty, spol. s r.o.). Od roku 2012 soukromě podniká v oblasti vinařského poradenství.\n\nAngažuje se rovněž v Národním vinařském centru, o.p.s. V roce 2010 také získal titul Gentleman Pro, který uděluje nezávislá Panevropská společnost pro kulturu, vzdělávání a vědecko-technickou spolupráci Comenius (ocenění vyzdvihuje zralost a zásluhy, které laureáti během celého svého, a to nejen profesionálního života, nasbírali).\n\nJosef Vozdecký je ženatý a má dvě děti.\n\nV 70. letech 20. století vstoupil do KSČ, dle vlastních slov z pracovních důvodů, aby mohl zastávat vedoucí pozici v podniku. Ve straně žádnou funkci neměl a po roce 1989 z ní vystoupil.\n\nVe volbách do Poslanecké sněmovny PČR v roce 2013 kandidoval jako nestraník za hnutí ANO 2011 v pozici lídra v Plzeňském kraji a byl zvolen. V průběhu roku 2015 však měl opakovaně nečekané zdravotní problémy, a proto se rozhodl, že se funkce poslance vzdá. 14. ledna 2016 ho ve Sněmovně nahradila kinezioložka Miloslava Rutová.\n"}
{"id": "949968", "url": "https://cs.wikipedia.org/wiki?curid=949968", "title": "ATP World Tour Finals 2013 – mužská dvouhra", "text": "ATP World Tour Finals 2013 – mužská dvouhra\n\nSoutěže mužské dvouhry na Turnaji mistrů 2013 v Londýně se účastnilo osm nejlepších tenistů v klasifikaci žebříčku Emirates ATP. Obhájcem titulu byl druhý hráč světa Novak Djoković ze Srbska, který ve finále předchozího ročníku zdolal Rogera Federera.\n\nČtvrtý hráč světové klasifikace Skot Andy Murray, který měl na turnaji startovat pošesté, se z turnaje odhlásil pro rekonvalescenci po operaci zad. Na uvolněné osmé místo se tak 31. října jako poslední kvalifikoval Francouz Richard Gasquet.\n\nPro Federera se jednalo o dvanáctou turnajovou účast v řadě, čímž vyrovnal rekord Čechoameričana Ivana Lendla, a celkově se v počtu startů na závěrečné události roku zařadil na druhé místo. Na turnaji pak Švýcar pojedenácté postoupil do semifinále. Rafael Nadal si druhým vítězným zápasem nad Stanislasem Wawrinkou zajistil potřetí v kariéře konečné 1. místo na žebříčku ATP, když jej už Novak Djoković nemohl předhonit.\n\nSoutěž podruhé za sebou vyhrál druhý nasazený Novak Djoković, když ve finále zdolal světovou jedničku Rafaela Nadala po dvousetovém průběhu 6–3 a 6–4. Španěl tak ani ve svém druhém finále nedosáhl na trofej z Turnaje mistrů, jediný titul z velké události, jenž mu stále chyběl.\n\nSrbský hráč se po Michaelu Stichovi, Lleytonu Hewittovi a Rogeru Federerovi stal čtvrtým tenistou, který dokázal turnaj vyhrát bez jediné porážky. Na závěrečné události si připsal třetí výhru, sedmý titul v probíhající sezóně a celkem čtyřicátý první v kariéře. Svou neporazitelnost prodloužil na 22 zápasů. Snížil také negativní poměr vzájemných utkání, který vůči Nadalovi po utkání činil 17–22. Následně odletěl do Bělehradu na víkendové finále Davisova poháru proti České republice.\n\n\n\n\n"}
{"id": "949970", "url": "https://cs.wikipedia.org/wiki?curid=949970", "title": "Jøtul", "text": "Jøtul\n\nJøtul je norská společnost vyrábějící litinová kamna a krby. Sídlo společnosti je ve městě Fredrikstad. Je mateřskou společnosti v koncernu Jøtul Group, který má další dceřiné společnosti v USA, Velké Británii, Dánsku, Francii, Itálii, Španělsku a Polsku.\n\nSpolečnost byla založena v roce 1853 \"Oluf Onsumem\", synem místního statkáře, jako \"Kværner Jernstøberi\" (Slévárna Kværner) na okraji \"Christiania\" (nyní Oslo). Z počátku byla hlavní činností továrny výroba kamen. Do roku 1900 se stala společnost Kværner největším výrobcem slévárenských produktů, krbů a kamen v Norsku. \nNa počátku 20. století byla společnost přestavěna na nejmodernější podnik svého druhu v zemi a začala s výrobou dalších hutních výrobků jako jsou turbíny a pily. v dalších letech poklesla výroba topných zařízení na významu a tato divize byla roku 1916 odprodána tehdy 26letému \"Hermanu Ankerovi\". Byl to rozený obchodník a pochopil, že výrobky je třeba prezentovat pod kvalitní značkou. Proto začal s propagací pod značkou \"Jøtul\". I přesto se firma nevyhnula mezinárodní ekonomické krizi na počátku 20. let 20. století. Prodej stagnoval a Herman Anker zemřel v roce 1927. Společnost, koupil, modernizoval a zachránil před úpadkem \"Johannes Gahr\". V roce 1935 firma získala moderní profil a i znovu své postavení na trhu. Pod jeho vedením se společnost opět stala největším výrobcem kamen na dřevo v Norsku.\n\nPo druhé světové válce společnost posilovala a to navzdory novým trendům v palivech, kterými byly petrolej, olej a elektřina. Do 60. let 20. století zbylo na trhu jen několik málo výrobců. Mezi ním společnost Jøtul zůstala nejsilnější. Přizpůsobila se novým trendům a požadavkům trhu a v 50. až 70. letech se stala kamna na tekutá paliva hlavním zdrojem příjmů firmy. Díky ropné krizi se v 70. letech trend ve výrobě vrátil zpět ke kamnům na dřevo a tuhá paliva. V této době také společnost výrazně zvýšila vývoz do kontinentální Evropy a Severní Ameriky.\n\nV roce 1977 rodina Gahrů prodala společnost nadnárodnímu koncernu Norcem. Norcem se výrazně orientoval na export a provedl mnoho akvizic sléváren a dovozců v USA a v Evropě. Od té doby se stala společnost celosvětovou značkou se zázemím na všech kontinentech. Vybudovala mezinárodní distribuční síť a prokázala schopnost přizpůsobovat se trendům v jednotlivých regionech a požadavkům nejnáročnějších zákazníků.\n\n"}
{"id": "949972", "url": "https://cs.wikipedia.org/wiki?curid=949972", "title": "Sektorový model města", "text": "Sektorový model města\n\nSektorový model města nebo také Hoytův model města je sociologický model města, který navrhl v roce 1939 Homer Hoyt jako alternativu ke staršímu zónovému modelu města publikovanému jeho učitelem Ernestem Burgessem v roce 1923. Na rozdíl od třetího tradičního vícejádrového modelu mají oba tyto starší modely jedinou centrální obchodní čtvrť, přičemž zatímco zónový model předpokládá, že atraktivita nemovitostí je dána jejich vzdáleností od centrální obchodní čtvrti, sektorový model předpokládá, že podoba města je dána jeho dopravními tepnami, které ke středu města vedou, a kolem kterých se soustředí patřičné aktivity, což člení město na výseče.\n\nHoyt svůj model vytvořil na základě analýze struktury nájemného v třiceti amerických městech. Kolem železničních tratí předpokládá Hoyt továrny a průmysl, které jsou dále obklopené výsečemi s levným bydlením dělníků. Naopak vysokopříjmové obyvatelstvo se od těchto výsečí drží co nejdál. Stejně jako Burgess, i Hoyt uváděl jako ukázku svého modelu severoamerické Chicago, kde se továrny nacházely směrem na jih podél jednotlivých železničních tratí, a naopak vyšší třída bydlela na severu u břehu Michiganského jezera.\n\nZ moderního hlediska je nedostatkem sektorového modelu jeho poplatnost době, protože pozdější masivní automobilová doprava význam hlavních tangenciálních dopravních tepen jako nejlukrativnějších oslabila či změnila. Ovšem například řada britských měst, které se rozvinuly v době, kdy nejdůležitější dopravou byla železniční doprava, dodnes do značné míry sektorovému modelu odpovídá. Typickým příkladem je Newcastle upon Tyne.\n"}
{"id": "949974", "url": "https://cs.wikipedia.org/wiki?curid=949974", "title": "ATP World Tour Finals 2013 – mužská čtyřhra", "text": "ATP World Tour Finals 2013 – mužská čtyřhra\n\nSoutěže mužské čtyřhry na Turnaji mistrů 2013 v Londýně se účastnilo osm nejlepší párů tenistů v klasifikaci dvojic Emirates ATP. Obhájcem titulu byl španělský pár Marcel Granollers a Marc López, který skončil na třetí nepostupové příčce základní skupiny B.\n\nDeblový titul si připsala šestá nasazená dvojice David Marrero a Fernando Verdasco, která ve finále zdolala americké světové jedničky Boba a Mika Bryanovi po vyrovnaném dramatickém průběhu, když si každý z párů připsal jeden set, a o vítězích rozhodl až supertiebreak poměrem míčů [10–7]. Vítězové se tak stali třetím španělským párem, který vyhrál Turnaj mistrů.\n\nDavid Marrero si v probíhající sezóně připsal čtvrtý deblový titul a celkově desátý kariérní na okruhu ATP Tour. Pro Fernanda Verdasca výhra znamenala druhé vítězství sezóny a celkově sedmou kariérní trofej ze čtyřhry.\n\n\n\n"}
{"id": "949976", "url": "https://cs.wikipedia.org/wiki?curid=949976", "title": "Rambo (kniha)", "text": "Rambo (kniha)\n\nRambo (s podtitulem První krev, anglický titul je \"First Blood\") je román kanadského spisovatele Davida Morrella z roku 1972. Dílo se stalo bestsellerem a přivedlo na scénu literární postavu jménem John Rambo, která se stala jedním z pěti nejznámějších literárních charakterů 20. století (vedle Sherlocka Holmese, Tarzana, Jamese Bonda a Harryho Pottera). Rambo jakožto vietnamský válečný veterán se 6 měsíců po návratu do vlasti potuluje a následně se střetává s policejním šerifem Willem Teaslem, který se mu snaží vnutit svou vůli. Vznikne konflikt, který se záhy překlopí do osobní roviny, kdy oba muži touží po eliminaci toho druhého. V románu je dějová linie proložena retrospektivami z prostředí Vietnamu.\n\nČesky knihu vydalo roku 1991 nakladatelství Riosport - Press Praha, je rozdělena do tří částí. V roce 2002 příběh vyšel česky společně s druhým a třetím dílem v souhrnném vydání \"3× Rambo\" (nakladatelství Alpress).\n\nRomán byl zfilmován roku 1982 režisérem Tedem Kotcheffem, Johna Ramba hrál Sylvester Stallone.\n\n\nJohn Rambo, veterán z vietnamské války, stopuje v Madisonu v Kentucky a zastaví mu místní policejní šerif Will Teasle, který jej považuje za potížistu a vyveze jej za hranice města. Nechce, aby se mu John potuloval po městě. Když se Rambo opakovaně do města vrací, Teasle jej nakonec zadrží a odveze na policejní stanici. Je obviněn z potulky a kladení odporu při zatýkání a odsouzen na 35 dní vězení. Uvnitř malé a vlhké cely se Rambovi vrací vzpomínky na uvěznění v zajateckém táboře ve Vietnamu. Když se ho muži zákona snaží násilím ostříhat a oholit břitvou, zadržený se vzepře, jednoho policistu zabije, druhého těžce zraní a vyběhne nahý ven. Na motocyklu poté uprchne a ukryje se v nedalekých horách. Stane se terčem pronásledování Teaslových mužů.\n\nRambo využívá svých bohatých zkušeností z těžkých válečných bojů a aplikuje partyzánskou taktiku, která má na svědomí smrt osob, které stojí proti němu. V horách potká zálesáka, který mu věnuje pušku, střelivo, oblečení a jídlo. Má před svými pronásledovateli malý náskok, ale nemůže se dlouho zdržovat. Teasle využil služeb Orvala Kellermana, psovoda a muže, který mu po smrti jeho otce byl de facto náhradním rodičem. Do pátrání je nasazena i helikoptéra a Rambo má namále, když jej stroj najde. Podaří se mu zasáhnout střelce, jehož mozek se rozprskne po kokpitu. Pilot je v šoku a Rambovi se podaří zastřelit i jeho. Od této chvíle se situace obrátí a ze štvaného muže se stává lovec. Teasle se se svými muži dostane do pasti, uvízne na skalní římse. John zastřelí psy i Orvala, jeden z policistů je stržen ze skály dolů. Muži si uvědomí, v jak nevýhodné situace se ocitli. Navíc jim z vysílačky státní policie ohlásí, že kvůli špatnému počasí se k nim brzy nedostane. Také jim sdělí, že proti sobě mají člena speciálních jednotek, cvičeného zabijáka. Tato informace natolik podryje morálku několika nepříliš zkušených policistů, že se rozhodnou utéci. Rambo nakonec jednoho po druhém zlikviduje, uniknout se podaří pouze Teaslovi, který je zachráněn na silnici. Do akce jsou nyní povoláni policisté, členové Národní gardy (rezervní složka americké armády) a účastní se také ozbrojení civilisté, kteří jsou rádi při podobných pátráních. Rambo má plán dostat se přes hranici do Mexika. Teď se situace opět obrací, je to on, kdo se musí skrývat. Jako úkrytu využije jednoho starého dolu, poblíž něhož se nakonec prozradí. Už se hodlá vzdát, ale když ucítí průvan (který mu dá naději, že zde existuje východ, jímž by mohl uniknout), rozhodne se pokračovat v odporu. A skutečně, nalezne nehlídaný východ z jeskyní, nenápadně proklouzne k silnici, kde ukradne policejní vůz a odjíždí do Madisonu. Hodlá město zplundrovat. Vyhodí do vzduchu benzinku, podpálí policejní stanici a budovu soudu.\n\nV závěru se Teasle a Rambo střetávají doslova v duelu. Teasle využije znalosti prostředí a podaří se mu postřelit soka. Sám je však střelen do žaludku. Snaží se nadále pronásledovat Ramba, který se pokouší utéci z města. Oba muži jsou vážně raněni, zároveň je však každý z nich přesvědčen o správnosti svého chování, které si ospravedlňují. Rambo si najde úkryt a chce spáchat sebevraždu za pomoci dynamitu, ale když spatří v odlesku ohně nepolevujícího Teasla sledujícího jeho stopy, usoudí, že bude čestnější pokračovat v boji a zemřít v protipalbě. Podaří se mu Teasla opět zasáhnout, ale je natolik oslabený, že jej už nedokáže dorazit. Teasle umírá a necítí žádnou bolest. Je vyrovnaný. Přistoupí k němu Trautman a informuje jej, že Ramba osobně zastřelil, než aby měl strávit zbytek života ve vězení. Šerif města Madison s ním souhlasí, necítí už nenávist. Je to poslední myšlenka jeho života.\n\nAutor poznamenává, že se inspiroval zkušenostmi svých studentů, kteří bojovali ve Vietnamu. Dalším zdrojem inspirace byl román \"Rogue Male\" (1939) britského mistra thrilleru Geoffreyho Householda. Jméno protagonisty vzniklo podle odrůdy jablek (Rambo), tato jablka Morrellova manželka donesla domů právě v době, kdy hledal vhodné jméno pro hlavního hrdinu.\n\n\n"}
{"id": "949977", "url": "https://cs.wikipedia.org/wiki?curid=949977", "title": "Auguste Barbier", "text": "Auguste Barbier\n\nAuguste Barbier, někdy Henri-Auguste Barbier (29. dubna 1805 Paříž – 13. února 1882 Nice) byl francouzský básník.\n\nNarodil se v Paříži. Studoval na pařížském Lyceu Jindřicha IV., pak krátce studoval právo.\n\nVe své tvorbě byl původně inspirován událostmi Červencové revoluce z roku 1830 a v této souvislosti vytvořil celou řadu energických básní, kterými odsuzoval ducha současné doby. Jsou vystavěny na verších Andrého Chéniera a mnoho z nich je obsaženo v jeho významné sbírce \"Iambes\" (1831). Součástí kolekce jsou například básně „Dante“ \"(Dante)\", „Devadesát tři“ \"(Quatre-vingt-treize)\", „Idol“ \"(L'Idole)\", „Paříž“ \"(Paris)\", „Populárnost“ \"(La Popularité)\", „Štvanice“ \"(La Curée)\" nebo „Varšava“ \"(Varsovie)\".\n\nZbytek jeho básníckého díla je takřka neznámý. Okrajově tvořil prózu, paměti, umělecké kritiky a překládal. Dále spolupracoval s Leonem de Waillym na libretu opery Hectora Berlioza \"Benvenuto Cellini\".\n\nV roce 1869 byl přijat do Francouzské akademie. Zemřel v roce 1882 v Nice a pohřben je na pařížském hřbitově Père-Lachaise (23. sektor).\n\n"}
{"id": "949979", "url": "https://cs.wikipedia.org/wiki?curid=949979", "title": "Grand Prix Indie", "text": "Grand Prix Indie\n\nGrand Prix Indie je závod Formule 1 v současné době konaný na Buddh International Circuit v Indii. První závod se zde jel v roce 2011 jako 17. závod sezóny. V roce 2013 oznámila Mezinárodní automobilová federace, že v roce 2014 se Indická Grand Prix konat nebude.\n\nZávod se v současné době koná na 5,14 km dlouhém okruhu Buddh International Circuit poblíž Nového Dillí, který byl navržen německých architektem Hemannem Tilkem.\n\nV roce 2013 hrozilo, že závod bude zrušen z důvodu soudního sporu o placení daní. Žalující strana tvrdila, že závod Formule 1 není sportovní událostí, ale zábavou, a proto by neměl mít daňové úlevy vztahující se na sport.\n"}
{"id": "949982", "url": "https://cs.wikipedia.org/wiki?curid=949982", "title": "Ateris ježatý", "text": "Ateris ježatý\n\nAteris ježatý (\"Atheris squamigera\") nebo také zmije stromová je africká stromová zmije, připomínající některé chřestýšovce nebo křovináře. Domov má v deštných pralesích. V noci leze na níže položené větve, poté je zavěšena hlavou dolů a číhá na kořist (hlodavce, ještěrky a žáby). Samice klade 7–9 vajec.\n\nUštknutí těmito hady jsou vzácná, ale je znám i smrtelný případ uštknutí.\n"}
{"id": "949983", "url": "https://cs.wikipedia.org/wiki?curid=949983", "title": "Viktorie královská", "text": "Viktorie královská\n\nViktorie královská (\"Victoria amazonica\", syn. \"V. regia\") je největší leknín světa. Má velké listy o průměru až tři metry, plovoucí na hladině velkých jezer jižní Ameriky. Listy jsou tak pevné, že unesou dokonce i dvacetikilogramové dítě. V létě vykvetou krásné bílé květy, které ale za dva dny zase zvadnou.\n\nViktorii královskou jako první objevil Tadeáš Haenke. Ovšem popsána byla až v říjnu 1873 Johnem Lindleyem.\n\nV Česku rostou např. v botanických zahradách v Liberci, Brně nebo Olomouci.\n"}
{"id": "949984", "url": "https://cs.wikipedia.org/wiki?curid=949984", "title": "Ivan Pilný", "text": "Ivan Pilný\n\nIvan Pilný (* 6. července 1944 Praha) je český politik a podnikatel v oboru informačních technologií, od května do prosince 2017 ministr financí ČR v Sobotkově vládě, v letech 2013 až 2017 poslanec Poslanecké sněmovny PČR, od roku 2018 zastupitel hlavního města Prahy, v letech 2018 až 2019 náměstek ministryně průmyslu a obchodu ČR, člen hnutí ANO 2011.\n\nV letech 1965 až 1972 vystudoval Fakultu elektrotechnickou ČVUT v Praze, získal titul Ing. v oboru technická kybernetika.\n\nPoté pracoval v různých státních podnicích, které se zabývaly počítači, nejdříve ve Výzkumném ústavu matematických strojů, později v Družstevním podniku výpočetní techniky. V něm byl hardwarovým a softwarovým inženýrem, následně pak manažerem. Nebyl členem KSČ. Od roku 1990 podnikal.\n\nV roce 1992 se stal ředitelem nově založené české pobočky společnosti Microsoft, ve které v letech 1994 až 1998 působil také jako jednatel. Následně působil jako prezident Sdružení pro informační společnost. V letech 2000 až 2001 řídil Český Telecom z pozice předsedy představenstva, následně se stal generálním ředitelem alternativního operátora – společnosti eTel (2001 až 2002). Od roku 1992 také soukromě podniká – je či byl společníkem ve firmách L.R.Trade s.r.o.; Agilitas s.r.o.; ANGELart s.r.o. či BREAK2WIN s.r.o. Působí také jako konzultant.\n\nOd roku 2003 byl rovněž prezidentem Tuesday Business Network. V roce 2005 založil obecně prospěšnou společnost \"Pracujme chytřeji\" a je členem její dozorčí rady. Napsal řadu knih a blogů, širší veřejnosti je známý také z televizního pořadu \"Den D\".\n\nIvan Pilný je ženatý a má čtyři děti (jeho syn Ondřej Pilný je profesorem anglické a americké literatury na Filozofické fakultě Univerzity Karlovy). Řadu let žije v rodinném domě v obci Nová Ves pod Pleší na Příbramsku, trvalý pobyt má však stále hlášený v Praze.\n\nV roce 2009 spoluzakládal politickou stranu Občané.cz a byl jejím místopředsedou. Ve volbách do Poslanecké sněmovny PČR v roce 2010 za ni kandidoval v Praze, strana se však do sněmovny nedostala. V Občané.cz působil do roku 2012.\n\nVe volbách do Poslanecké sněmovny PČR v roce 2013 kandidoval jako nestraník za hnutí ANO 2011 v pozici lídra v Královéhradeckém kraji a byl zvolen. Stal se předsedou sněmovního hospodářského výboru. V roce 2014 vstoupil do hnutí ANO 2011. I když je členem hnutí ANO 2011, bývá v hnutí označován za rebela a nezávislou osobnost bez užších vazeb na Andreje Babiše. PR tým podporoval jeho obraz rebela, ale nezávislé médium Forum24 jeho „rebelství“ zpochybňuje.\n\nDne 17. května 2017 jej navrhl Andrej Babiš jakožto svého nástupce za hnutí ANO 2011 na postu ministra financí ČR. Premiér Bohuslav Sobotka se s ním ještě téhož dne sešel a s jeho kandidaturou souhlasil (předtím odmítl Alenu Schillerovou a Richarda Brabce). Následně odeslal návrh na Pilného jmenování prezidentovi Miloši Zemanovi. Dne 19. května 2017 oznámila Kancelář prezidenta republiky, že se prezident s návrhem seznámil a nemá proti němu námitky. O několik dní později se Pilný s prezidentem sešel, Miloš Zeman jej jmenoval do funkce ministra financí ČR dne 24. května 2017.\n\nVe volbách do Poslanecké sněmovny PČR v roce 2017 měl být lídrem hnutí ANO 2011 v Kraji Vysočina. V polovině června 2017 se však rozhodl, že kandidovat nebude a po volbách v politice skončil. Ve funkci ministra financí ČR setrval do 13. prosince 2017, kdy byla novou ministryní jmenována Alena Schillerová.\n\nV komunálních volbách v roce 2018 kandidoval ze 3. místa na kandidátce hnutí ANO 2011 do Zastupitelstva hlavního města Prahy. Získal 63 037 preferenčních hlasů (předběhl tak lídra kandidátky Petra Stuchlíka) a stal se zastupitelem hlavního města Prahy.\n\nZároveň za hnutí kandidoval i ve volbách do Senátu v roce 2018 v obvodu č. 17 – Praha 12, se ziskem 12,51 % hlasů skončil na 3. místě. Od listopadu 2018 se stal náměstkem ministryně průmyslu a obchodu ČR Marty Novákové, ve funkci nahradil Ondřeje Malého. S příchodem nového ministra průmyslu a obchodu ČR Karla Havlíčka však na konci dubna 2019 ve funkci skončil.\n\n\n"}
{"id": "949990", "url": "https://cs.wikipedia.org/wiki?curid=949990", "title": "Martin Kolovratník", "text": "Martin Kolovratník\n\nMartin Kolovratník (* 11. dubna 1975 Pardubice) je český politik a novinář, od října 2013 poslanec Poslanecké sněmovny PČR, od roku 2014 zastupitel města Pardubic a MO Pardubice III, člen hnutí ANO 2011.\n\nPo absolvování Gymnázia Holice (maturoval v roce 1993) vystudoval v letech 1993 až 1998 obor dopravní inženýrství na Dopravní fakultě Jana Pernera Univerzity Pardubice (získal titul Ing.). Už během studia na vysoké škole pracoval v soukromém rádiu. V letech 2000 až 2001 se živil jako náměstek ředitele pro oblast interní a externí komunikaci a PR ve společnosti VCES, a.s. a později jako poradce pro oblast marketingu v Českém Telecomu. V roce 2001 zakládal pobočku Českého rozhlasu v Pardubicích, kde byl až do září 2013 ředitelem.\n\nDlouhodobě se věnuje neziskovým organizacím, v roce 2008 spoluzakládal obecně prospěšnou společnost SKP-CENTRUM. Moderuje nejrůznější akce v kraji od kulturních až po komerční. Je členem a bývalým prezidentem pardubického Rotary Clubu, který sdružuje obchodníky a vůdčí osobnosti k poskytování humanitárních služeb.\n\nMartin Kolovratník je ženatý a má dva syny.\n\nVe volbách do Poslanecké sněmovny PČR v roce 2013 získalo hnutí ANO 2011 v Pardubickém kraji dva mandáty. Martin Kolovratník kandidoval z pozice lídra byl zvolen na druhém místě. V preferenčních hlasech ho totiž překonal poslanec David Kasal. Ve sněmovně se stal prvním zvoleným činovníkem – od 21. 11. 2013 působí jako předseda volební komise – a v pozici člena volební komise má na starosti média. Druhým oborem zájmu Martina Kolovratníka je doprava – jeho jméno se objevilo mezi kandidáty na post ministra dopravy. V roce 2017 nahradil v čele Hospodářského výboru PSP ČR Ivana Pilného a stal se předsedou tohoto výboru.\n\nMartin Kolovratník aktivně působí i v komunální politice. Komunálních volbách v roce 2014 byl za hnutí ANO 2011 zvolen zastupitelem města Pardubic a MO Pardubice III. V krajských volbách v roce 2016 kandidoval za hnutí ANO 2011 z posledního místa do Zastupitelstva Pardubického kraje, ale neuspěl. Ve volbách do Poslanecké sněmovny PČR v roce 2017 byl lídrem hnutí ANO 2011 v Pardubickém kraji. Získal 4 996 preferenčních hlasů a obhájil tak mandát poslance. Po volbách v roce 2017 se stal členem volebního a hospodářského výboru. \n\nV komunálních volbách v roce 2018 obhájil za hnutí ANO 2011 post zastupitele města Pardubice i MO Pardubice III.\n\nV krajských volbách v roce 2020 je lídrem hnutí ANO v Pardubickém kraji.\n\nV červnu 2019 navrhoval zdražení dálničních známek, resp. horní hranice jejich ceny, z dosavadních 1500 na 2000 korun, a ke stanovení její ceny zmocnit vládu. Chtěl tím údajně pomoci ministerstvu dopravy, jehož návrh na zdražení vláda zamítla a do vládního návrhu jej nezahrnula. Opozice s návrhem vyjadřovala ostrý nesouhlas, poslanec Stanislav Blaha návrh označil za „ryzí drzost a výsměch nám všem, kteří jsme nuceni trávit nekonečné hodiny v kolonách“ a připomněl i neschopnost vlády ANO rozšiřovat síť dálnic. Za „pouhou drzost“ označil Kolovratníkův návrh i poslanec Jan Skopeček.\n\nV reakci na kalamitní situaci na dálnici D1 z dne 11. prosince 2018 spolupodepsal Martin Kolovratník návrh skupiny poslanců, aby na dálnicích platil plošný zákaz předjíždění platný pro vozidla nad 3,5 tuny v pracovní dny od 6 do 22 hodin. Hospodářský výbor poslanecké sněmovny vyjádřil k návrh téměř o rok později negativní stanovisko a Martin Kolovratník, v té době místopředseda tohoto výboru a předseda jeho dopravního podvýboru, se od návrhu distancoval slovy: „Za ten rok jsem si velmi posunul názor. Tehdy jsme opravdu poměrně rychle reagovali na tehdejší kalamitní situaci na D1.“\n\nJako člen správní rady SŽDC a poslanec za ANO údajně Martin Kolovratník na jaře 2019 údajně podal pozměňovací návrh k projednávané novele zákona o drahách, jímž navrhl pro Správu železniční dopravní cesty nový název Správa železnic. Podle pozdějších informací návrh oficiálně podal jeho stranický kolega Milan Feranec. Toto označení bylo už běžně užíváno jako zkrácený název organizace. Hospodářský výbor sněmovny návrh prozatím odmítl s tím, že požaduje vyčíslení nákladů na přejmenování. 13. září 2019 poslanecká sněmovna v rámci projednávání novely zákona o dráhách pozměňovací návrh i s novelou zákona schválila. Změnu názvu podpořil i ministr dopravy Vladimír Kremlík. Navrhovatel Milan Feranec změnu odůvodňoval tím, že původní název je krkolomný, často komolený, a už se přežil, a důležitostí organizace, která v době založení měla jen 170 zaměstnanců, ale aktuálně jich má 17 tisíc a je tak nejdůležitější organizací na železnici. Schválený novelizační zákon vyšel pod číslem 367/2019 Sb. a změna jména vstoupila v platnost 1. ledna 2020.\n\nNa jaře 2019 v rámci projednávání novely zákona o dráhách podal pozměňující návrh, který by zbavil České dráhy povinnosti uznávat ve svých vlacích režijní jízdenky, která tuto společnost znevýhodňuje oproti ostatním dopravcům v osobní dopravě. Hospodářský výbor poslanecké sněmovny 3. dubna 2019 návrh výraznou většinou odmítl, ředitel SŽDC Jiří Svoboda však zaujal neutrální stanovisko s tím, že i tak bude muset SŽDC jízdní výhody pro své zaměstnance řešit, protože s postupující liberalizací ubývá vlaků, kde jsou režijní jízdenky použitelné.\n\nMartin Kolovratník je také autorem kontroverzního a silně diskutovaného pozměňovacího návrhu, který umožnil všem provozovatelům drah – včetně drah trolejbusových a tramvajových – odstraňovat dřeviny v blízkostí tratí na základě Kolovratníkem navržené definice: „stromoví a jiné porosty, které při svém pádu mohou zasáhnout do průjezdného průřezu dráhy, jsou stromovím ohrožujícím bezpečnost nebo plynulost drážní dopravy nebo provozuschopnost dráhy“, což Poslanecká sněmovna navzdory názoru Senátu PČR především díky hlasům ANO, KSČM a ČSSD schválila, zatímco pro zachování dosavadní zákonné úpravy byli hlasovali zástupci a zástupkyně ODS, STAN, Pirátů, TOP 09, SPD, Jan Čižinský z KDU-ČSL, z ČSSD pak Jan Chvojka a Roman Sklenák. Zatímco ochranářské instituce a organizace si novelu vykládaly tak, že nově bude možné kácet i zdravé stromy v dosahu dráhy, které reálně dráhu nijak neohrožují, poslanec Kolovratník si sice postěžoval, že podle dosavadní úpravy musí SŽDC poměrně komplikovaně prokazovat nebezpečnost nebo poškození, špatné zdraví stromu, a že často je rozhodnuto, že je z dendrologického pohledu v pořádku a to kácení, byť strom je třeba těsně nad dráhou, umožněno není, ale zároveň tvrdil, že podle jeho návrhu údajně správce železnice může kácet jen ty stromy, které opravdu blízce ohrožují, a rozhodně nehrozí drakonické vytváření nějakých průsmyků nebo holin daleko od dráhy, a potvrdil, že dopad novely i na tramvajové a trolejbusové dráhy je úmyslný.\n\nV lednu 2020 se na Facebooku i na své webové stránce zmínil, že stále častěji přemýšlí, „zda bychom neměli naše (pardubické) letiště přejmenovat po vzoru zahraničních letišť a do názvu zakomponovat hlavní město“.\n\n"}
{"id": "949996", "url": "https://cs.wikipedia.org/wiki?curid=949996", "title": "Krátkodobá půjčka", "text": "Krátkodobá půjčka\n\nKrátkodobá půjčka či krátkodobý úvěr (někdy též rychlá půjčka, sms půjčkači finská půjčka) je neúčelová krátkodobá finanční zápůjčka. Zpravidla ji neposkytují banky (nebankovní půjčka) a nepředstavuje velký finanční obnos (tzv. mikropůjčka). Ve většině případech je splatná max. do 30 dnů. Její úrok a roční procentní sazba nákladů (RPNS) je většinou mnohem vyšší než u dlouhodobých bankovních úvěrů a při prodloužení splatnosti je zatížena poměrně vysokými poplatky. Vysoké jsou také pokuty za nezaplacení v termínu. Roční procentní sazba nákladů (RPSN) proto vychází velice nevýhodně (v řádech stovek až desetitisíců procent).\n\nHlavní nevýhodou těchto půjček je bezesporu vysoké RPSN a velmi vysoké úroky. Ty jsou v porovnání s klasickými bankovními půjčkami až mnohonásobně vyšší, proto by taková půjčka měla být pouze nouzovým řešením. Velkým negativem jsou i vysoké pokuty za nedodržení termínu splatnosti nebo vysoké poplatky za jeho včasné prodloužení. Kvůli nim se může výsledná splátka vyšplhat až na několikanásobek vypůjčené částky. Jedinec tak velmi snadno může spadnout do tzv. dluhových pastí. Mnohdy právě o to některým neseriózním společnostem jde, a proto je nutné je prověřovat. Rizikové jsou i rozhodčí doložky ve smlouvě – v případě sporu výsledek určí rozhodčí, který může stranit poskytovateli půjčky. Objektivnější a bezpečnější je pro klienta rozhodování příslušného nezávislého soudu.\n\nLegislativa spojená s krátkodobou půjčkou se liší zem od země a mnohdy i mezi státy, provinciemi či kantony jedné federace. Aby se zabránilo lichvě (přehnaná úroková sazba), některé jurisdikce omezují RPSN, které může účtovat poskytovatel veškerých půjček, včetně těch krátkodových. V některých zemích jsou tyto půjčky kompletně zakázané. \n\nEtická ospravedlnost krátkodobých půjček je velmi sporná. Jeden z argumentů pro tak vysoké RPSN zní, že zprostředkovatelé těchto půjček nesou větší rizika. Další argumentace dokládá, že při konvenční úrokové sazbě by poplatky nepokryly ani náklady na zpracování půjčky. Například při půjčce 1000 Kč na týden s 20 % RPSN (rozpočítáno na týden) činí poplatek pouhých 3,8 Kč. To dokládá také výsledek studie FDIC Centra pro finanční výzkum, který ukazuje, že zálohové poplatky jsou adekvátní k fixním provozním nákladům a neobvykle vysoké úrovni ztrát. Krátkodobá půjčka tedy nemusí být nutně zdrojem enormních zisků. Bez krátkodobých půjček by navíc byli zákazníci, jež již vyčerpali všechny ostatní varianty, nuceni sáhnout po ilegálních a mnohem rizikovějších zdrojích. Ani spojitost mezi krátkodobými půjčkami a dluhovými pastmi nebyla zcela potvrzena. Jiné studie však tyto závěry dementují. Krátkodobé půjčky nejsou spojené s většími riziky než dlouhodobé úvěry, jak potvrzuje i Komise Spojených států amerických pro cenné papíry a burzu. Tyto studie zpochybnily také spojitost mezi neexistencí krátkodobých půjček a bujení lichvy. Dále ukázaly, že průměrné ceny krátkodobých půjček rostou, což je umožněno tichou dohodou všech zúčastněných. Krátkodobé půjčky jsou dle nich projevem selhání trhu. Jejich ceny se totiž nemění v závislosti na přirozené poptávce. Jsou využívány zejména v případě nouze, což zprostředkovatelům umožňuje, aby stanovili úroky až u stropu daného místním zákonem.\n\nNejvětší výhodou krátkodobých půjček je obvykle rychlost jejich sjednání a skutečnost, že jsou poskytovány také lidem, kteří nemají na obvyklé půjčky nárok – nejsou schopni doložit příjmy, jsou zapsáni v registru dlužníků atd. S rychlostí získání se pojí i snadnost jejich sjednání. Není potřeba navštěvovat banku. K vyřízení běžně dostačuje připojení k internetu – skrze webové stránky úvěrové společnosti - nebo telefon (občas pouze sms zpráva z mobilu). Nemalou výhodou je i častá možnost upravit čerpání a splácení dle individuálních potřeb. \n\nV roce 2013 parlament zpřísnil regulace krátkodobých půjček a uložil strop RPSN 48 % pro všechny zprostředkovatele úvěrových smluv (včetně všech poplatků a tax). V Austrálii není povinnosti uvádět RPSN.\n\nKrátkodobé půjčky jsou v Kanadě regulovány zákony jednotlivých provincií. Všechny provincie, kromě Newfoundlandu a Labradoru, takové zákony přijaly. Například Ontario ustanovilo strop RPSN na 14 299 % (poplatek 21$ za půjčku $100 na dva týdny).\n\nV UK nejsou krátkodobé půjčky jakkoliv omezené, ale je vždy nutné uvést RPSN.\n\nKrátkodobá půjčka je legální ve 27 státech a v dalších devíti je povolena nějaká forma krátkodobých půjček s omezením. Zbývajících 14 států a obvod Columbie tyto praktiky zakazují. Strop je většinou stanoven mezi 36 % a 40 % RPSN. Podle vypracovaných studií lze v Americe nejčastější zájemce o krátkodobou půjčku rozdělit do pěti kategorií: bez vysokoškolského titulu, podnájemníci, Afroameričané, lidé s výdělkem pod 40 tisíc dolarů ročně a rozvedení/singl. Tito lidé s ní zpravidla hradí běžné životní výdaje během měsíce. Průměrný zájemce je zadlužený pět měsíců v roce. Pravděpodobnost užití krátkodobé půjčky se zvyšuje, pokud jedinec nemá konto v bance nebo nemá přístup k tradičnímu bankovnímu účtu, není tedy schopen dosáhnout na klasický nízko-úrokový úvěr. Protože jsou poplatky za krátkodobou půjčku mnohem vyšší než od tradičních bank, jsou tito jedinci a jejich celé rodiny finančně ještě více zatíženy a jejich finanční zdroje jsou po splacení nižší než před půjčkou. Následkem jsou tzv. dluhové pasti. Ty se často uvádí jako nejčastější odůvodnění pro silnější regulace, a to dokonce i za předpokladu, že zájemce rozumí všem následkům.\n\nV Česku jsou krátkodobé půjčky povolené a výše jejich RPSN není nikterak omezena, avšak podle zákona o spotřebitelském úvěru musí být výše RPSN poskytnuta před uzavřením smlouvy, uváděna v reklamě atp.\n\nVýše úrokové sazby a RPSN u krátkodobých nebankovních půjček se liší společnost od společnosti (od 0 % po 7498 % procent), ale obecně platí, že jsou mnohem vyšší než u klasických bankovních půjček. To je dáno tím, že výše obvyklých úroků by z menší částky a na krátkou dobu ani zdaleka nepokryla výdaje poskytovatele na zřízení půjčky a také tím, že jsou poskytovány žadatelům, u nichž je vyšší riziko, že půjčku nesplatí v řádném termínu.\n\nDobu splatnosti je možné si individuálně nastavit – zpravidla bývá přesně třicet dní. Čím je tato doba kratší, tím nižší je poplatek za půjčku. U mnohých poskytovatelů je možné si půjčit i na jediný den.\n\n\n\n"}
{"id": "950008", "url": "https://cs.wikipedia.org/wiki?curid=950008", "title": "Ferula", "text": "Ferula\n\nFerula (\"Ferula comune\") nebo také papežská ferula je insignie, kterou používá papež při liturgii. Jedná se o tyč, na jejímž horním konci je kříž (různého typu) nebo krucifix (na rozdíl od biskupské berly, která má horní konec šnekovitě zavinutý).\n\nPapežská ferula je pastýřská hůl vyhražena papežovi.\n\nNamísto toho, aby byla na horním konci zatočená, jako jsou pastýřské hole biskupů, nachází se na jejím konci kříž, někdy trojramenný. Trojramenný kříž zatím naposledy použil papež Jan Pavel II. při oslavách jubilea Svatého roku 1983.\n\nOd pontifikátu Pavla VI. do pontifikátu Benedikta XVI. se používala ferula vytvořená italským sochařem Lello Scorzellim, která byla zakončena ukřižovaným Kristem namísto prostého kříže. Nicméně od Květné neděle roku 2008 začal Benedikt XVI. feruli Pia IX. s křížem na horním konci, která je lehčí a pohodlnější do ruky. Dne 28. listopadu 2009 Benedikt XVI. však nahradil i tuto feruli novou, osobně darovanou od \"Circolo San Pietro\", která je také opatřena křížem, ale je ještě lehčí než ferula Pia IX. Tato nová papežská hůl je i praktičtější.\n\nPapež František v prvních dnech svého pontifikátu používal feruli Benedikta XVI. Při příležitosti své intronizace římským biskupem v Lateránské bazilice 7. dubna 2013 však použil pastýřskou hůl Pavla VI. s úmyslem střídat ji při příštích bohoslužbách s ferulí Benedikta XVI.\n\nPři bohoslužbě na Lampeduse 8. července 2013 byla použita ferula, kterou vyrobil místní tesař ze zbytků dřevěných lodí migrantů, kdy dřevěné horizontální rameno kříže tvoří dvě vytesané ryby a srdce, zatímco svislá osa znázorňuje pět bochníků chleba. Jednalo se o ztvárnění biblického motivu z Janova evangelia, kdy Ježíš zázračně rozmnožil pokrm a nasytil zástupy.\n\nPři mši ve Veranu 1. listopadu téhož roku, byla místo toho použita ferula, dílo sochaře – římského zlatníka z Trastevere, Maurizia Lauriho, s titulem \"Crux gloriosa\" (Kříž slávy), darovaná 3. října 2014 při soukromé audienci. Kříž byl vyroben ze dřeva kaoby, bronzu a stříbra vytěžených v Hondurasu neinvazivní těžbou, která je citlivá k životnímu prostředí a místním zvyklostem.\n\nInsignie ferula či ferula comune je udělována farářům, kteří získali čestný titul probošta a biskupským vikářům. Ferula má také ještě použití v ambrosiánském ritu.\n\nFerula comune se také používá jako patriarchální hůl jak u katolíků, tak i u ortodoxních křesťanů arménského obřadu; a používá se také v pravoslavném byzantském ritu.\n\nV amrosiánském ritu feruli používá také ten, kdo předsedá kapitule kanovníků; a partikulárním právem, také jednotliví kanovníci, když předsedají farnímu kostelu jehož nesou titul.\n\nPoužívají ji, i když velmi zřídka, probošti farností latinského ritu diecézí \"Como\", \"Lugano\" a \"Novara\". V této naposled jmenované diecézi ji užívá také farář \"Caltignaga\", který je jediným farářem, u něhož se udržel titul \"prefekt\".\n\nLiturgické chvíle při mši, kdy by měl celebrant držet feruli (v levé ruce) jsou:\n\n"}
{"id": "950009", "url": "https://cs.wikipedia.org/wiki?curid=950009", "title": "David Kasal", "text": "David Kasal\n\nDavid Kasal (* 1. ledna 1969 Chrudim) je český politik a lékař, od října 2013 poslanec Poslanecké sněmovny PČR (zvolen ještě jako nestraník za hnutí ANO 2011), od roku 2010 zastupitel města Chrudimi (dříve také radní města), člen hnutí ANO 2011.\n\nPo absolvování místního gymnázia vystudoval na Lékařské fakultě Univerzity Karlovy v Hradci Králové (promoval v roce 1993), kde získal titul MUDr.\n\nIhned po studiích nastoupil v roce 1993 na Dětské a novorozenecké oddělení v Chrudimské nemocnici, kde je od roku 2004 primářem. Od roku 1998 také ošetřuje děti v alergologické ambulanci a od září 2013 řídí Lékařskou pohotovostní službu v Chrudimi.\n\nTéměř dvacet let hrál fotbal za SK Chrudim.\n\nDo politiky vstoupil, když byl v komunálních volbách v roce 2010 zvolen jako nestraník na kandidátce Věcí veřejných do Zastupitelstva města Chrudimi. V prosinci 2010 byl navíc zvolen radním města. Funkci radního zastával do června 2012, kdy byl po rozpadu městské koalice odvolán. V komunálních volbách v letech 2014 a 2018 post zastupitele města obhájil jako člen hnutí ANO 2011.\n\nDo vyšší politiky se pokoušel dostat, když v krajských volbách v roce 2012 kandidoval jako nestraník za Stranu soukromníků České republiky do Zastupitelstva Pardubického kraje, ale neuspěl. Nepodařilo se mu to ani ve volbách v roce 2016, když kandidoval jako člen hnutí ANO 2011.\n\nZúčastnil se také voleb do Senátu PČR v roce 2012, kdy kandidoval jako nezávislý kandidát v obvodu č. 44 - Chrudim. Se ziskem 10,59 % hlasů skončil na pátém místě a nepostoupil tak ani do druhého kola.\n\nVe volbách do Poslanecké sněmovny PČR v roce 2013 kandidoval ze třetího místa jako nestraník na kandidátce hnutí ANO 2011 v Pardubickém kraji a byl zvolen. Získal 3 276 preferenčních hlasů a přeskočil tak i lídra kandidátky Martina Kolovratníka, který se do Sněmovny také dostal. Ve volbách do Poslanecké sněmovny PČR v roce 2017 obhájil svůj poslanecký mandát za hnutí ANO 2011 v Pardubickém kraji. Získal 6 738 preferenčních hlasů a posunul se z původního 4. místa kandidátky na konečné první místo.\n"}
{"id": "950010", "url": "https://cs.wikipedia.org/wiki?curid=950010", "title": "Salí Mahmúd Osman", "text": "Salí Mahmúd Osman\n\nSalih Mahmoud Mohamed Osman (1957, Dárfúr, Súdán) je súdánský právník zaměřený na oblast lidských práv.\n\nV roce 2007 mu byla udělena Sacharovova cena za svobodu myšlení. \n"}
{"id": "950013", "url": "https://cs.wikipedia.org/wiki?curid=950013", "title": "Silnice II/606", "text": "Silnice II/606\n\nSilnice II/606 je silnice druhé třídy v České republice. Tvoří původní část silnice I. třídy číslo 6 (\"Karlovarské\") spojující Prahu a Pomezí nad Ohří. Začíná na západním okraji Prahy v ulici Na hůrce, pokračuje přes Hostivici, Jeneč, Pavlov (za obcí Pavlov končí původní I/6 a je nutné se napojit na R6.) Silnice II/606 dále pokračuje přes Unhošť (několik kilometrů jako II/201), Velkou Dobrou, Doksy, Kamenné Žehrovice, Tuchlovice, Rynholec a končí v Novém Strašecí, kde se napojuje na původní silnici I/6. Až do výstavby R6 v 80. letech 20. století představovala tato trasa vedle silnice I/16 přes Slaný jedinou spojnici Prahy s Karlovými Vary, Chebem a dalšími městy. V západních Čechách pokračuje jako doprovodná komunikace k R6 a končí v Pomezí nad Ohří. Celková délka silnice II/606 mezi Prahou a Novým Strašecím včetně \"II/201 \"je zhruba 53,000 km.\n"}
{"id": "950020", "url": "https://cs.wikipedia.org/wiki?curid=950020", "title": "Třicet minut v Tokiu", "text": "Třicet minut v Tokiu\n\nTřicet minut v Tokiu (anglicky \"Thirty Minutes Over Tokyo\") je 23. epizoda 10. série amerického animovaného seriálu \"Simpsonovi\". Premiéru v Americe měla 16. května 1999. V Česku měla premiéru 3. dubna 2001. Scénář napsal Dan Greaney a Donick Cary. Epizodu režíroval Jim Reardon.\n\nHomer, Bart a Líza si zajdou na přehlídku optických sítí, kde Homera okrade Snake o všechny úspory. Když jde Homer \"na vedlejšák\" ke svému sousedovi krást, Flanders Homerovi poradí, že by měl navštívit seminář Jacka Garabediána, kde mu řeknou pár tipů jak ušetřit. Simpsonovi se jeho radami jistou dobu řídí, dokonce nakupují v obchodě, kde vše stojí jen 33 centů. Po nějaké době se vydají na dovolenou do Japonska, kde ovšem Homera a Bárta zavřou do vězení. Poslední peníze, které mají na zpáteční cestu jim uletí a budou muset pracovat v rybárně, aby si mohli vydělat peníze a dostat se zpět do Springfieldu. Zúčastní se televizní soutěže, kde by letenky mohli vyhrát. Po dlouhých strastech v drastické japonské televizní show se jim podaří vyhrát a dostanou se zpátky do Springfeldu.\n"}
{"id": "950022", "url": "https://cs.wikipedia.org/wiki?curid=950022", "title": "Římskokatolická farnost Bohosudov", "text": "Římskokatolická farnost Bohosudov\n\nŘímskokatolická farnost Bohosudov (lat. \"Mariaescheina\") je územní společenství římských katolíků v Bohosudově a okolí. Organizačně spadá do teplického vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nOd roku 1786 byla v místě lokálie. Matriky jsou vedeny od roku 1787. 10. září 1798 zde bylo zřízeno proboštství. Farnost byla kanonicky zřízena roku 1852. V 50. letech 20. století byly v bohosudovské jezuitské koleji, jejíž řádnou činnost přerušila Akce K, internovány řádové sestry, což mělo také vliv na život farnosti. Některé řeholnice v Bohosudově i zemřely. Patřily mezi ně řeholní sestry z kongregace Milosrdných sester svatého Kříže s. M. Edigma Marie Pavlíková, * 27. 6. 1888 Boršice, okres Uherské Hradiště; † 22. 12. 1950 Bohosudov (čp. 34) a s. M. Vendelína Viléma Kudličková, * 24. 5. 1879 Dědice, okres Vyškov; † 8. 3. 1951 Bohosudov (čp. 34), které jsou zde také pohřbeny. Ostatní staré a nemocné Křížové sestry na slavnost Božího Těla dne 27. května 1951 byly pod přísným dozorem tajné policie převezeny do Vidnavy. Další řeholnicí, která v Bohosudově zemřela byla dominikánka s. M. Cyrila Marie Horáková, * 21. 3. 1886 Kovalovice, okres Přerov; † 12. 4. 1951 Bohosudov (čp. 34), která ale byla exhumována a pohřbena 14. 6. 1952 na Vyšehradě.\n\n\"Začátek působnosti jmenovaného v duchovní správě farnosti od:\"\nZ důvodu efektivity duchovní správy byl vytvořen \"farní obvod\" (kolatura) sestávající z přidružených farností spravovaných excurrendo z Bohosudova. Jsou to:\n\n\n"}
{"id": "950033", "url": "https://cs.wikipedia.org/wiki?curid=950033", "title": "Princip proporcionality", "text": "Princip proporcionality\n\nPrincip proporcionality je označení pro právní princip využívaný při kolizi dvou či více chráněných subjektivních práv. Dojde-li ke konfliktu mezi konkurujícími si subjektivními právy (k tomu dochází nejčastěji u lidských práv), mělo by právo tento spor řešit takovým způsobem, aby hodnotnější z nich bylo chráněno s minimálním omezením méně hodnotného.\n\nPrincip proporcionality souvisí i se zásadou přiměřenosti v trestním právu. \n\nÚstavní soud České republiky aplikuje tento princip při kolizi subjektivních práv pomocí tzv. \"test proporcionality\", který stojí na třech kritériích:\n\nPodle Komentáře k LZPS je třetí kritérium definováno jako:\n"}
{"id": "950034", "url": "https://cs.wikipedia.org/wiki?curid=950034", "title": "Swamp Thing", "text": "Swamp Thing\n\nSwamp Thing (česky také překládán jako Bažináč) je fiktivní postava komiksových příběhů vydávaných nakladatelstvím DC Comics. Je výtvorem tvůrčího dua, které tvořili Len Wein a Berni Wrightson. Poprvé se objevil v komiksovém sešitu \"House of Secrets #92\" v červenci 1971. Swamp Thing je napůl humanoid a napůl entitou na bázi rostliny, jeho úkolem je chránit svou domovskou bažinu, životní prostředí a lidstvo před ničivými silami. Inspirací byly komiksové postavy Man-Thing a Heap.\n\nPrvní série byla vydávána od roku 1972. Autory byli Len Wein a Berni Wrightson, kteří vytvořili třináct čísel. Poté je nahradili David Michelinie, Gerry Conway a Nestor Redondo.\n\nRoku 1982 byla série restartována a začala vycházet pod názvem \"Saga of the Swamp Thing\". Hlavním autorem byl Martin Pasko. Po sporech byl Pasko nahrazen Alanem Moorem, který udělal řadu koncepčních změn. Mooreova \"Saga of the Swamp Thing\" byla prvním komiksem, který začal vycházet pouze pro dospělé čtenáře. Moore byl autorem Swamp Thing mezi lety 1984 a 1987. V čísle 65 byl Moore nahrazen Rickem Veitchem. Toho brzy nahradil Doug Wheeler. Roku 1991 přešla série pod Nancy A. Collins, ta napsala čísla \"Swamp Thing #110-138\". Roku 1994 se série pro čtyři čísla chopil Grant Morrison ve spolupráci s tehdy neznámým Markem Millarem. Číslem 171 se sága uzavřela.\n\nTřetí série začala být vydávána v roce 2001 a jejím hlavním autorem byl Brian K. Vaughan.\n\nČtvrtá série odstartovala v roce 2004. Jejími autory byli Andy Diggle (#1–6), Will Pfeifer (#7–8) a Joshua Dysart (#9–29). Poté se titul Swamp Thing přesunul k vydavatelství Vertigo.\n\nPo událostech z DC story arcu \"Brightest Day\" se však Swamp Thing vrátil do DC univerza. Byla vydána trojdílná minisérie \"Search for the Swamp Thing\".\n\nOd roku 2011, v rámci restartu DC vesmíru známém jako New 52 je vydávána již pátá série. Jejím prvním autorem byl Scott Snyder ve spolupráci s řadou kreslířů. V devatenáctém čísle (červen 2013) ho nahradil Charles Soule. Série skončila v květnu 2015.\n\nPoprvé se Swamp Thing objevil v roce 1971 v komiksu \"House of Secrets #92\". Komiks se odehrává na počátku 20. století, kdy je vědec Alex Olsen obětí výbuchu vědecké laboratoře, který zinscenoval Olsenův spolupracovník Damian Ridge s cílem získat Olsenovu manželku. Olsen je vlivem chemikálií a působení blízké bažiny přeměněn do stvůry, která později zabije Ridge. Swamp Thing nemohl říci své manželce pravdu a v tichosti odešel do své bažiny.\n\nTo byl příběh v \"House of Secrets\". Po jeho úspěchu byli autoři osloveni, aby začali vydávat vlastní sérii. Ta započala v říjnu 1972 v \"Swamp Thing #1\". Autorské duo přeneslo Swamp Thing do sedmdesátých let a přidalo nový charakter, jímž byl dr. Alec Holland. Dr. Holland byl vědcem pracujícím v bažinaté krajině Louisiany. Cílem jeho tajného výzkumu bylo vytvořit bio-regenerační látku, která by dokázala „nechat vyrůst les na poušti“. Holland se však stal obětí bombového útoku, který nastražil tajemný Mr. E. V důsledku vypuknutého požáru vyběhl Holland z laboratoře a skočil do bažiny. V důsledku působení bažiny se z něj stal Swamp Thing. Rozdíl mezi původní Swamp Thhing a druhé (Alec Holland) je ve fyzické podobě, kdy nová je více svalnatá, ale také ve schopnosti plynule hovořit lidským jazykem.\n\nAutor Alan Moore během svého psaní Swamp Thing v osmdesátých letech přepracoval původ postavy. Swamp Thing zde byl elementální entitou vytvořenou po smrti Hollanda, která absorbovala jeho vzpomínky i mentalitu. Ze Swamp Thing se již nikdy nemohl stát znovu člověk. Moore také popsal, že mimo Hollanda se do Swamp Thing vtělili i další lidé, například sestřelený pilot z druhé světové války Albert Höllerer (viz \"Swamp Thing #47\", 1986) a ještě před ním Aaron Hayley (viz \"Swamp Thing: Roots\", 1998). Vtělením byl i Alan Hallman, a to v 50. letech (viz \"Swamp Thing Vol. 2 #102\", 1990). Moore také zavedl praxi, kdy je Swamp Thing spojen se zelení a proto se nemusí vázat na své tělo, jelikož je součástí veškeré flóry.\n\nPo restartu DC vesmíru v roce 2011 se navázalo na pojetí Alana Moorea. Autor Charles Soule vytvořil pojetí, kdy je Swamp Thing avatárem zelené síly, který je vybírán Parlamentem stromů. Tento parlament přitom funguje na bázi frakcí, které proti sobě staví své kandidáty na avatár. Alec Holland se zdá jako hlavní kandidát, ale v roce 2013 se musel utkat s vyzyvatelem, kterým byl Seeder (James Woodrue). Seeder nakonec v boji porazil Swamp Thing a stal se novým avatarem zelené síly (volume 5, #24). Nicméně Swamp Thing s pozůstatky vědomí Hollanda přežil v zeleni. Po návratu zabil Seedera i Parlament stromů a zůstal jedinou osobou spojenou se zelení a zelenou sílou (volume 5, #28).\n\nV České republice vydává komiksové knihy Swamp Thing nakladatelství BB/art. První tři díly byly vydány ve spolupráci s nakladatelstvím CREW.\n\n\n\n\n"}
{"id": "950035", "url": "https://cs.wikipedia.org/wiki?curid=950035", "title": "Fed Cup 2014 – Světová skupina", "text": "Fed Cup 2014 – Světová skupina\n\nSvětová skupina Fed Cupu 2014 představovala nejvyšší úroveň soutěže – elitní osmičlennou skupinu, z níž vzešel celkový vítěz 52. ročníku. Semifinalisté si zajistili účast ve Světové skupině následujícího ročníku 2015. Týmy, které prohrály v 1. kole, podstoupily dubnovou baráž o udržení v nejvyšší úrovni.\n\nObhájcem titulu byl tým Itálie, který v ostravském semifinále vyřadila Česká republika 4:0 na zápasy. Češky pak triumfovaly v pražském finále, kde zdolaly Německo 3:1 na zápasy. Připsaly si tak osmou trofej v soutěži a za sedmnácti tituly Spojených států představovaly druhý nejúspěšnější celek této ženské týmové soutěže. \n\n"}
{"id": "950037", "url": "https://cs.wikipedia.org/wiki?curid=950037", "title": "Hauwa Ibrahimová", "text": "Hauwa Ibrahimová\n\nHauwa Ibrahimová (* 1968) je nigerijská právnička, přední advokátka obhajující ve své zemi lidská práva.\n\nMimo jiné obhajuje ženy odsouzené k ukamenování za cizoložství podle islámského práva šaría. V roce 2005 jí byla udělena Sacharovova cena za svobodu myšlení. \n"}
{"id": "950042", "url": "https://cs.wikipedia.org/wiki?curid=950042", "title": "Giancarlo Erra", "text": "Giancarlo Erra\n\nGiancarlo Erra (* 7. července 1978 Řím) je italský zpěvák a kytarista, člen art rockové skupiny Nosound.\n\nPrvní hudební nahrávky pořídil na konci 90. let. V roce 2002 založil projekt Nosound, v rámci kterého vydal o tři roky později nezávislé album \"Sol29\". Díky jeho úspěchu se Nosound přetransformovala do regulérní hudební skupiny, která v následujících letech vydala další alba. Erra je hlavní postavou Nosound, je téměř výhradním autorem jejich skladeb, zpěvákem a hlavním kytaristou.\n\nV roce 2007 začal spolupracovat se zpěvákem Timem Bownessem, se kterým vytvořil projekt Memories of Machines, jehož první album vyšlo v roce 2011. Podílel se také na albech Stefana Panunziho.\n\n"}
{"id": "950047", "url": "https://cs.wikipedia.org/wiki?curid=950047", "title": "Jules Barbier", "text": "Jules Barbier\n\nJules Barbier (8. března 1825 Paříž – 16. ledna 1901) byl francouzský básník, spisovatel a operní libretista.\n\nPři psaní libret často spolupracoval s Michelem Carrém. Spolupracoval na libretech k několika významným operám, například \"Faust\" a \"Roméo et Juliette\" od Charlese Gounoda, \"Galatea\" od Victora Massého, \"Dinora aneb Pouť na Ploërmel\" od Giacoma Meyerbeera, \"Hoffmannovy povídky\" od Jacquesa Offenbacha nebo \"Le Timbre d'Argent\" od Camilla Saint-Saënsa.\n\nJeho otec, Nicolas-Alexandre Barbier (1789–1864) byl malíř, který vyhotovil několik zakázek pro krále Ludvíka Filipa. Jeho syn, Pierre Barbier, byl rovněž spisovatel a libretista.\n\n"}
{"id": "950049", "url": "https://cs.wikipedia.org/wiki?curid=950049", "title": "Vlastimil Vozka", "text": "Vlastimil Vozka\n\nVlastimil Vozka (* 20. března 1954 Plzeň) je český politik, v letech 2013 až 2017 poslanec Poslanecké sněmovny PČR (kandidoval za hnutí ANO 2011), v letech 2012 až 2016 zastupitel Ústeckého kraje, v letech 2006–2014 primátor statutárního města Mostu. Je členem strany Severočeši.cz.\n\nPo absolvování hornické průmyslovky v Duchcově vystudoval Vysokou školu báňskou v Ostravě (získal titul Ing.).\n\nPracoval téměř třicet let u důlních firem, například v Mostecké uhelné či naposledy jako ředitel ve společnosti Důl Kohinoor. Zasedá rovněž v orgánech řady společností, jsou mezi nimi v Severočeská vodárenská společnost, První mostecká nebo United Energy.\n\nAngažuje se jako předseda správní rady obecně prospěšné společnosti Podkrušnohorské technické muzeum. Do roku 2011 byl členem správní rady Vysoké školy finanční a správní.\n\nVlastimil Vozka je ženatý a má jednoho syna.\n\nDo politiky vstoupil, když byl v komunálních volbách v roce 2002 zvolen jako nestraník na kandidátce \"Sdružení Mostečané Mostu, sdružení Strany pro otevřenou společnost (SOS) a nezávislých kandidátů\" do Zastupitelstva města Mostu. Mandát zastupitele obhájil za stejný subjekt v komunálních volbách v roce 2006. V prosinci 2006 byl navíc zvolen primátorem statutárního města Mostu. V komunálních volbách v roce 2010 obhájil jako nestraník za Sdružení Mostečané Mostu jak mandát zastupitele města, tak následně i post primátora. Z něj byl odvolán v dubnu 2014 po kritice, která se týkala jeho studia za peníze města.\n\nDo vyšší politiky vstoupil, když byl v krajských volbách v roce 2012 zvolen jako nestraník za stranu Severočeši.cz do Zastupitelstva Ústeckého kraje. Ve volbách v roce 2016 nemohl mandát krajského zastupitele obhájit, jelikož byla kandidátka hnutí Severočeši.cz, za něž kandidoval, týden před volbami stažena za rozporuplných okolností.\n\nVe volbách do Poslanecké sněmovny PČR v roce 2010 se rozhodl kandidovat v Ústeckém kraji jako zástupce strany Severočeši.cz za Suverenitu - blok Jany Bobošíkové, stranu zdravého rozumu, ale neuspěl (strana se do Sněmovny nedostala). O tři roky později ve volbách do Poslanecké sněmovny PČR v roce 2013 kandidoval jako člen strany Severočeši.cz ze čtvrtého místa na kandidátce hnutí ANO 2011 v Ústeckém kraji a byl zvolen. Dostal 4 092 preferenčních hlasů a posunul se tak na konečné druhé místo (hnutí ANO 2011 získalo v kraji 4 mandáty).\n\nV komunálních volbách v roce 2014 obhájil post zastupitele města Mostu, když jako nestraník vedl kandidátku subjektu \"Severočeši Most\". Na konci roku 2014 byl zvolen radním města.\n\nVe volbách do Poslanecké sněmovny PČR v roce 2017 již nekandidoval.\n"}
{"id": "950050", "url": "https://cs.wikipedia.org/wiki?curid=950050", "title": "Nerf Herder", "text": "Nerf Herder\n\nNerf Herder je americká pop punková hudební skupina, která vznikla v roce 1994 v Santa Barbara v Kalifornii. Kapelu založila původně trojice hudebníků Parry Gripp (zpěv, kytara), Charlie Dennis (basová kytara) a Steve Sherlock (bicí). Dnes ovšem kapelu tvoří čtyři muži, na Dennisově pozici dnes hraje Ben Pringle a kvartet doplňuje kytarista, klávesista a producent Linus of Hollywood. Členové kapely svůj styl označují jako „geek rock“. Skupina je známá pro svůj osobitý hudební styl, který se vyznačuje jednoduchými moderními melodiemi s nádechem punku a často vtipnými, někdy až pubescentními texty. Jejich motivem bývají i odkazy na pop-kulturní scénu. Kapelu si lidé spojují hlavně s hudební znělkou k televiznímu seriálu \"Buffy, přemožitelka upírů\", kterou její členové složili. Dalším úspěchem byl singl „Van Halen“, který byl vydán jako pocta stejnojmenné americké skupině a byl často hrán v rádiu, kapela Nerf Herder díky němu získala kontrakt s vydavatelstvím Arista Records. \n\nKapelu Nerf Herder založili v roce 1994 tři hudebníci – zpěvák a kytarista Parry Gripp, baskytarista Charlie Dennis a bubeník Steve Sherlock. Jméno skupiny odkazuje na sci-fi ságu Hvězdných válek, konkrétně na rozhovor Princezny Leiy a Hana Sola v . Nerf je fiktivní mimozemský dobytek a jejich pasáci jsou označováni souslovím Nerf Herder. Dennis však kapelu opustil hned vzápětí po vydání svého prvního eponymního alba \"Nerf Herder\" v roce 1996 a nahradil ho Pete Newbury. Spolu s ním přišel do kapely jako druhý kytarista Dave Ehrlich a od té doby je skupina čtyřčlenná. Newbury však ve skupině setrval jen jeden rok, a poté ho nakrátko nahradil kytarista Marko DeSantis (nyní hrající v kapele Sugacult), než do kapely přistoupil na delší dobu Justin Fisher.\n\nBěhem roku 1999 požádali Nerf Herder vydavatelství Arista Records, jestli by mohli z kontraktu odejít, na rozhodnutí vydavatele museli však velmi dlouho čekat. Po rozvázání spolupráce vydali v roce 2000 ve vydavatelství Honest Don's Records (patřící pod Fat Wreck Chords) své druhé studiové album s názvem \"How to Meet Girls\". V červenci 2001 pak kapela vydala EP album s názvem \"My E.P.\", a to ve vydavatelství My Records Joeyho Capea z kapely Lagwagon. Třetí studiové album \"Amercian Cheese\" vyšlo ve vydavatelství Honest Don's v srpnu 2002.\n\nNerf Herder si také zahráli v dubnu 2003 v jedné z posledních epizod seriálu \"Buffy, přemožitelka upírů\", jehož znělku sami napsali. Jednalo se o díl „Opuštěná“, kde hostovali jako poslední kapela ve fiktivním baru Bronz. Během turné na podporu alba \"American Cheese\" došlo ke změně sestavy, Fishera nahradil kytarista kapely The Rentals Ben Pringle. Fisher odešel, aby mohl založit vlastní kapelu. Krátce po koncertní sérii se kapela rozpadla. Oficiálně nebylo ukončení kariéry oznámeno, frontman Gripp však později na stránkách kapely uvedl, že původní členové se začali věnovat vlastním pracím. Gripp během této doby skládal reklamní znělky, které nakonec vydal na vlastním albu \"For Those about to Shop, We Salute You\". Jedná se o konceptuální album s 51 skladbami, které napodobují různé hudební styly.\n\nV roce 2005 kapela znenadání znovu obnovila činnost, a to v původní tříčlenné sestavě Gripp, Dennis, Sherlock. Trio začalo pravidelně hrát na koncertech až nakonec v květnu 2007 oznámili vydání čtvrtého studiového alba skupiny, zatím však beze jména. Gripp navrhoval název \"Browneton\", ostatní však návrh nepodpořili, a tak následně album vyšlo v 29. dubna 2008 ve vydavatelství Oglio Records pod názvem \"Nerf Herder IV\". Kapela nahrála celkem 13 písní pro nové album, uveřejněno jich bylo pouze dvanáct. Krátce po jeho vydání přišel do kapely klávesista a kytarista Linus of Hollywood, bývalý člen Size 14 a stálý přítel a producent texaské kapely Bowling for Soup. Společně s ním se skupina Nerf Herder vydala na koncertní sérii po západním pobřeží USA, a poté na turné do Japonska. V roce 2009 z kapely opět odešel Dennis a nahradil ho předchozí baskytarista Ben Pringle.\n\nKapela hraje žánr, který lze definovat jako pop rock. Hudební kritik Steve Huey označil styl skupiny jako post-grunge s prvky pop punku; řazeni bývají rovněž mezi kapely alternativního rocku, hlavně díky spolupracím s vydavatelstvími Arista a Honest Don's, která s alternativně rockovými kapelami převážně spolupracují. Mark Jerkins z The Washington Post napsal, že se jedná o desátou kalifornskou neo-punkovou kapelu. Sami členové kapely svůj styl označují jako geek rock (geek punk) nebo také nerd rock, což může vycházet i ze samotného jména ovlivněného sci-fi filmovou sérií, a které Gripp označil za skvělé a elegantní jméno. \n\nSteve Huey ve své recenzi přirovnal kapelu ke skupinám Weezer, Descendents a The Dead Milkmen. Podle Grippa kapelu nejvíce ovlivnili NOFX a dále skupiny vydavatelství Honest Don's Weezer a Rush. Jistý vliv měly i hard rockové legendy Van Halen, jimž jako poctu Nerf Herder složili úspěšný singl.\n\n\n\nSvětlejší barva na ose značí období neaktivity.\n\n\n\nNa následujících kompilačních albech se kapela prezentovala pouze jednou písní, žádná z nich však nebyla na vlastních studiových albech ani EP nahrána.\n"}
{"id": "950052", "url": "https://cs.wikipedia.org/wiki?curid=950052", "title": "Joe Lhota", "text": "Joe Lhota\n\nJoseph J. „Joe“ Lhota (* 7. října 1954 Bronx, New York) je americký republikánský politik, bývalý náměstek newyorského starosty Rudyho Giulianiho a předseda Metropolitního dopravního podniku (Metropolitan Transportation Authority). V listopadových volbách roku 2013 neúspěšně kandidoval za Republikánskou stranu na úřad starosty New Yorku. K roku 2016 působil jako viceprezident a proděkan Langoneova lékařského centra Newyorské univerzity (NYU Langone Medical Center).\n\nNarodil se v newyorském Bronxu do rodiny Jackie a Josepha Lhotových. Otec pracoval jako policista u městského sboru (NYPD). Děd z otcovy strany byl členem newyorského hasičského sboru (FDNY) a druhý děd pak taxikářem ve stejném městě. Rodina otce má české kořeny. Děd z matčiny strany měl italský původ a babička po této linii byla Židovka. Lhota byl vychován v katolictví a označuje se za křesťana, ačkoli podle židovského práva by mohl být považován za žida.\n\nJoe Lhota je prvním členem rodiny, který vystudoval vysokou školu. V roce 1976 absolvoval Georgetown University v oboru podnikové hospodářství. O čtyři roky později obdržel na Harvard Business School titul MBA .\n\nLhota je ženatý. Do jeho manželství se narodilo jedno dítě.\n\nPo ukončení Harvardu se vrátil do rodného New Yorku, kde zahájil čtrnáctiletou kariéru investičního bankéře u společností First Boston a Paine Webber. V roce 2002 se stal výkonným viceprezidentem firmy Cablevision, stejně jako prezidentem Lightpath, telekomunikační společnosti podnikající v neyworské oblasti. Od roku 2010 působil jako výkonný viceprezident ve firmě The Madison Square Garden Company.\n\nOd roku 1994 byl členem administrativy starosty Rudyho Giulianiho. Během dvou funkčních období v ní zastával několik pozic, včetně náměstka starosty pro provoz, kterým byl jmenován v roce 1998. Pro Giulianiho zajišťoval komunikaci s dalšími vrcholnými instituce, jakými jsou Bílý dům, Kongres Spojených států amerických, guvernér New Yorku, městská rada a zákonodárný sbor státu New York.\n\nDne 20. října 2011 jej newyorský guvernér Andrew Cuomo nominoval na funkci předsedy Metropolitního dopravního podniku (Metropolitan Transportation Authority, MTA), největšího poskytovatele hromadné dopravy ve Spojených státech, jehož služby denně využije cca 8,5 miliónů pasažérů. Před nutným potvrzením newyorským senátem nastoupil v dané společnosti na pozici výkonného ředitele (CEO). K jednohlasnému potvrzení došlo 9. ledna 2012. Úřad předsedy MTA opustil ke konci téhož roku.\n\nV listopadu 2013 byl republikánským kandidátem na úřad starosty New Yorku. Ve volební úterý 5. listopadu jej porazil favorizovaný Demokrat Bill de Blasio, newyorský ombudsman, který získal čtyřletý mandát 2014–2018. Stal se tak prvním demokratickým starostou po téměř dvaceti letech. Lhota obdržel necelých 25 % proti více než 73% výsledku Blasia.\n\n"}
{"id": "950059", "url": "https://cs.wikipedia.org/wiki?curid=950059", "title": "Henri de Bornier", "text": "Henri de Bornier\n\nHenri de Bornier (25. prosince 1825 Lunel, Hérault – 28. ledna 1901 Paříž) byl francouzský dramatik, básník a divadelní kritik.\n\nJeho rodina pocházela z Aimargues. Po studiu v seminářích v Saint-Pons-de-Thomières, Montpellieru a Versailles přišel v roce 1845 do Paříže neúspěšně studovat právo. Ve stejném roce publikoval svou první sbírku \"Les Premieres Feuilles\" a v divadle Comédie-Française byla uvedena jeho divadelní hra \"Le Manage de Luther\".\n\nNásledně se stal knihovníkem v Bibliothèque de l'Arsenal a pracoval zde přibližně 50 let. Nejdřív byl pomocným, pak řádným knihovníkem, později kurátorem a v roce 1889 se stal jejím ředitelem. V roce 1875 Comédie-Française uvedlo jeho veršované hrdinské drama \"La Fille de Roland\". Tato hra dosáhla velkého úspěchu a díky ní si vysloužil srovnání s Corneillem.\n\nNapsal velké množství dalších děl, z nichž k nejvýznamnějším patří například \"Dmitri\" (1876), libreto k opeře Victorina de Joncières a veršovaná dramata \"Les Noces d'Attila\" (1880) a \"Mahomet\" (1888). Uvedení \"Mahometa\" bylo z politických příčin zakázáno.\n\nV letech 1879–1887 působil jako kritik v listu \"Nouvelle Revue\". Roku 1893 byl přijat do Francouzské akademie a o rok později bylo vydáno jeho souborné básnické dílo. Zemřel v roce 1901.\n\n\n\n\n"}
{"id": "950060", "url": "https://cs.wikipedia.org/wiki?curid=950060", "title": "Areálová lingvistika", "text": "Areálová lingvistika\n\nAreálová lingvistika neboli jazykový zeměpis je jazykovědná disciplína, která se zabývá vztahy (podobnostmi, odlišnostmi, vzájemným vlivem a vztahy) mezi jazyky nebo jazykovými varietami (např. dialekty) v prostoru. \n\n\n"}
{"id": "950066", "url": "https://cs.wikipedia.org/wiki?curid=950066", "title": "Děti přírody", "text": "Děti přírody\n\nDěti přírody (v originále \"Börn náttúrunnar\"), je islandský film natočený režisérem Friðrik Þór Friðrikssonem v roku 1991. Snímek byl natočen v koprodukci s Norskem a Německem. Hraje v něm švýcarský herec Bruno Ganz v roli anděla, který se objeví na konci filmu, tato scéna přímo odkazuje na tvorbu režiséra Wim Wenderse, konkrétně na film \"Nebe nad Berlínem\", kde Bruno Ganz ztvárnil stejnou roli. Další dvě hlavní role hrají Gísli Halldórsson (Gisli), a Sigridur Hagalín (dávná Gisliho přítelkyně Stella).\n\nRoku 1992 byl film nominován na cenu Oscar za nejlepší cizojazyčný film. Práce islandského skladatele Hilmar Örn Hilmarssona byla oceněna Evropskou cenou za nejlepší filmovou hudbu.\n\nFilm poukazuje na kontrasty šedivého města vs. jak malebné, tak drsné islandské přírody a je obrazem tradičního života na Islandu. Můžeme si povšimnout určitého povzdechu nad věcmi, které již nejsou co dříve bývaly. Obdržíme náhled, jak se Island změnil v průběhu let, snímek upozorňuje na problém migrace do měst, kdy venkov zůstává jen chudě obydlen, což dělá život na farmách velmi složitý, hlavně pro starší osoby.\n\nPříběh začíná stěhováním starého farmáře jménem Geiri z jeho farmy na venkově, o kterou se již dále nemůže starat sám, k dceři do Reykjavíku. Soužití rodiny pohromadě s Geirim v malém bytě neprobíhá podle představ, mladým manželům překáží a farmář naopak nemůže vystát návyky své vnučky, v důsledku toho se Geiri opět stěhuje, tentokrát do domova důchodců. Zde potkává svou přítelkyni z mládí Stellu s niž se rozhodne uprchnout zpět na jeho farmu a poklidně tam dožít svůj život. V průběhu jejich putování, prostřednictvím retrospektivních scén, nám příběh blíže ukazuje tradiční život na Islandu.\n"}
{"id": "950069", "url": "https://cs.wikipedia.org/wiki?curid=950069", "title": "Zdeněk Čáp", "text": "Zdeněk Čáp\n\nZdeněk Čáp (* 12. června 1992, Kolín) je český hokejový obránce a bývalý mládežnický reprezentant, který od roku 2019 nastupuje za A-tým českého mužstva Mountfield HK.\n\nS hokejem začínal v Moelleru Pardubice, ale v dorosteneckém věku se kvůli nízkému zájmu z pardubické strany nejprve pokoušel prosadit v klubu BK Mladá Boleslav a následně přestupil do týmu HC VCES Hradec Králové. V průběhu sezony 2009/10 debutoval ještě jako dorostenec ve věku 17 let v A-mužstvu a v dalším ročníku se stal oporou zadních řad tehdy prvoligového klubu. V květnu 2013 se vrátil hostovat do Pardubic z nejvyšší soutěže a rovněž nastupoval formou střídavých startů za Duklu Jihlava v první lize. Po ukončení hostování se v lednu 2013 vrátil do Hradce a ihned byl zařazen do sestavy zdecimovaného extraligového týmu, který se toho času potýkal s rozsáhlou marodkou. V květnu 2014 odešel na rok hostovat zpět do Jihlavy. V následujích letech nastupoval kromě královéhradeckého mužstva také za Stadion Litoměřice hrající druhou nejvyšší soutěž. S Hradcem se představil na konci roku 2016 na přestižním Spenglerově poháru, kde byl klub nalosován do Torrianiho skupiny společně s celky HC Lugano (Švýcarsko) a Avtomobilist Jekatěrinburg (Rusko) a skončil v základní skupině na druhém místě. Ve čtvrtfinále poté vypadl po prohře 1:5 nad evropským výběrem Kanady. V sezoně 2016/17 s týmem poprvé v jeho historii postoupil v nejvyšší soutěži do semifinále play-off, kde bylo mužstvo vyřazeno pozdějším mistrem – Kometou Brno v poměru 2:4 na zápasy, ale Čáp společně se spoluhráči a trénery získal bronzovou medaili. V roce 2018 byl Čáp zařazen do A-týmu HC Motor České Budějovice. Od začátku roku 2019 si Čápa stáhl zpět domovský klub Mountfield HK, Čáp tak bude opět nastupovat za A-tým.\n\n"}
{"id": "950071", "url": "https://cs.wikipedia.org/wiki?curid=950071", "title": "Smil z Nových Hradů", "text": "Smil z Nových Hradů\n\nSmil z Nových Hradů (* před 1269, † po 1317) byl český šlechtic z landštejnské větve rodu Vítkovců. \n\nNarodil se zřejmě někdy před rokem 1269, neboť podle listiny z 1. prosince 1284, ve které je uvedený s predikátem de Gratzen, jako poděbradský purkrabí povolil vyšebrodskému klášteru celní svobodu ve městě Nové Hrady a v jeho okolí. Tudíž v roce 1284 už musel být právně způsobilý a to v té době bylo od patnácti let. Ještě ve Smilově dětství v roce 1279 došlo k jeho svatbě s Kunhutou z rodu Kuenringů, čímž jeho otec Ojíř z Lomnice získal od Kuenringů panství Nové Hrady, které spravoval do synovy plnoletosti. Finančně výhodnou funkci purkrabího v Poděbradech získal Smil v tak mladém věku zřejmě díky mocenskému postavení svého otce Ojíře, který byl od roku 1284 nejvyšším komorníkem českého království. V roce 1289 po zatčení Záviše z Falkenštejna Smil jako příslušník rodu Vítkovců o funkci poděbradského purkrabího přišel. V červenci 1298 se Smil zúčastnil bitvy u Göllheimu a vedl český vojenský kontingent, kterým král Václav II. pomohl k vítězství Albrechta Habsburského nad Adolfem Nasavským v soupeření o trůn římského krále. Pověření Smila vést český vojenský kontingent svědčí o postupném akceptování rodu Ojíře z Lomnice ze strany Václava II. Následně Smil získal funkci purkrabího ve Znojmě, což byla patrně odměna za jeho hrdinskou vojenskou službu. Další zmínky o Smilovi pocházejí z let 1300 a 1302, kdy vyšebrodskému klášteru prodal nejprve svojí polovinu Dlouhé Stropnice a poté polovinu sousední Stropnice. Smil s manželkou Kunhutou z Kuenringu měli dva syny Smila a Ojíře a dceru Ofku, ovšem je pravděpodobné že děti zemřely v mladém věku a bez potomků, neboť Smilův majetek později zdědil jeho synovec Vilém z Landštejna. Po roce 1303, kdy je Smil stále uváděn jako znojemský purkrabí, se postupně stáhl do ústraní a přestával se angažovat u dvora krále Václava II. Smilovu roli tak převzal jeho výrazně mladší (zhruba o 15 let) bratr Vítek z Landštejna, který se v květnu 1305 zúčatnil schůzky významných šlechticů českého království u lůžka umírajícího Václava II. a někdy v té době také Vítek od Smila převzal znojemské purkrabstí. Poslední zmínka o Smilovi v zápisu ve skriptoriu kláštera ve Zwettlu uvádí, že Smil z Nových Hradů se rozhodl vstoupit do bratrství mnichů. V tomto klášteře byl Smil patrně i pochován.\n"}
{"id": "950072", "url": "https://cs.wikipedia.org/wiki?curid=950072", "title": "Ludvík Hendrych", "text": "Ludvík Hendrych\n\nLudvík Hendrych je bývalý československý fotbalista, záložník a útočník.\n\nOdchovance pardubického fotbalu si na podzim roku v roce 1938 vyhlédl tehdejší trenér SK Olomouc ASO Karel Kudrna a klub ho koupil za 12.000 korun. V československé lize hrál za SK Pardubice a SK Olomouc ASO. Nastoupil v 94 ligových utkáních (z toho v 93 za olomoucký tým) a dal 10 gólů. Mezi fotbalisty SK Olomouc ASO má nejvyšší počet ligových startů.\n\n"}
{"id": "950075", "url": "https://cs.wikipedia.org/wiki?curid=950075", "title": "Martin Bartoň", "text": "Martin Bartoň\n\nMartin Bartoň (* 31. května 1994, Hronov) je český hokejista.\n\nS hokejem začínal v rodném Hronově. Záhy přešel do mateřském klubu HC VCES Hradec Králové, kde postupně prošel všemi mládežnickými kategoriemi. Hrát zápas v kategorii mužů si poprvé zkusil ještě jako dorostenec v 17 letech, když nastoupil ve 2. lize za HC Chotěboř. V 15 letech si rovněž zahrál za reprezentační výběr do 16 let. Poté absolvoval hostování v HC Třinec, kde v juniorském extraligovém týmu hrál Noen ELJ. V současnosti je zpět v hradecké juniorce a má střídavé starty v HC Hronov. Účastní se i tréninků extraligového A mužstva a připravuje se na svoji první šanci zahrát si zápas v ELH.\n\n\n\n"}
{"id": "950076", "url": "https://cs.wikipedia.org/wiki?curid=950076", "title": "Václav Lomoz", "text": "Václav Lomoz\n\nVáclav Lomoz (? - 1930) byl československý fotbalista, pravé křídlo.\n\nHrál za Viktorii Žižkov (1905-1907 a 1910-1916) a SK Slavia Praha (1907-1909). Vítěz Poháru dobročinnosti 1908 s rezervním týmem Slavie a Poháru dobročinnosti v roce 1916 s Viktorií Žižkov (jako hrající trenér).\n\n"}
{"id": "950078", "url": "https://cs.wikipedia.org/wiki?curid=950078", "title": "Ladislav Medek", "text": "Ladislav Medek\n\nLadislav Medek (? – 1915) byl československý fotbalista, útočník. Padl na frontě 1. světové války.\n\nHrál za SK Pardubice a SK Slavia Praha. Mistr Mistrovství Českého svazu fotbalového 1913. Vítěz Poháru dobročinnosti 1910, 1911, 1912 a finalista 1913 a 1914.\n\n"}
{"id": "950082", "url": "https://cs.wikipedia.org/wiki?curid=950082", "title": "Vadim Guščin", "text": "Vadim Guščin\n\nVadim Guščin (rusky: Вадим Витальевич Гущин, * 1963 Novosibirsk, Sovětský svaz) je ruský umělecký fotograf.\n\nNarodil se v roce 1963 v Novosibirsku. Je známý především svými pracemi v žánru post-konceptuálního zátiší. V roce 1986 absolvoval Moskevský Energetický ústav. Umělecké fotografii se věnuje od roku 1988. Žije a pracuje v Moskvě.\n\nOd roku 1991 se podílí na uměleckých výstavách, svou první samostatnou výstavu měl v roce 1995. V roce 2013 vystavoval v Bratislavě u příležitosti Měsíce fotografie. Uskutečnil více než 30 samostatných výstav, včetně:\n\n\nPodílel se na více než 50. společných výstavách v galeriích a muzeích v Rusku i v zahraničí. Jeho díla se zúčastňují v mezinárodních a ruských konceptuálních skupinových projektech, jako například:\n\n\n\nJeho díla jsou součástí soukromých sbírek v Rusku, Německu, Francii, Itálii, Velké Británii, USA a Jižní Koreji.\n\nKnihy a katalogy (výběr):\n\n\n\n"}
{"id": "950083", "url": "https://cs.wikipedia.org/wiki?curid=950083", "title": "Miroslav Mikulík", "text": "Miroslav Mikulík\n\nMiroslav Mikulík (* 26. května 1973) je bývalý český fotbalista, obránce. Výborný poziční hráč se slušnou kopací technikou, levák.\n\nV české lize hrál za FC Svit Zlín, FC Baník Ostrava a FK Viktoria Žižkov. Nastoupil ve 144 ligových utkáních a dal 3 góly. V nižších soutěžích hrál za FC Slušovice a Fotbal Třinec. Vítěz Českého poháru 2000/01. V Evropské lize nastoupil ve 2 utkáních.\n\n"}
{"id": "950085", "url": "https://cs.wikipedia.org/wiki?curid=950085", "title": "World of Warplanes", "text": "World of Warplanes\n\nWorld of Warplanes (zkráceně WoWp) je free to play akční letecká MMO hra od společnosti Wargaming, vývojem byla pověřena společnost Persha Studia, spuštěná v Evropě 13. listopadu 2013 a \"znovuspuštěna\" po zapracování zásadních změn do updatu 2.0 (listopad 2017).\n\nV červnu 2011 oznámil Wargaming novou hru World of Warplanes, která bude vystavěna na podobných základech jako jejich velmi úspěšný World of Tanks. Hra vstoupila do alfatestování v únoru 2012, do uzavřeného testování o tři měsíce později. Otevřené betatestování začalo 4. července 2013 a v listopadu 2013 byla hra spuštěna v ostré verzi 1.0. Od spuštění ostré verze 1.0 byla hra mnohokrát aktualizována. Vybrané aktualizace:\n\n\n28. února 2014 byla zveřejněna zpráva o dostupnosti oficiálního soundtrack-u hry. Autorem hudby Mikhail Kotov. Soundtrack nahrán v nahrávacím studiu Abbey Road Studios. Soundtrack obsahuje celkem 8 skladeb o celkové délce 26:57 a je možné jej legálně stáhnout z oficiálních stránek hry, ale i prostřednictvím různých placených služeb (např. Play Google, iTunes Apple aj.):\n\n\n18. června byla uveřejněna zpráva o spolupráci s Bruce Dickensonem z Iron Maiden. V rámci projektu v roce 2018 vznikl videoklip \"World of Warplanes | Aces High\" s hudebním podkladem od Iron Maiden a animacemi kombinující archívní letecké záběry se záběry z enginu hry. Dále bylo natočeno 10 dílů Bruce Dickinson Warplane Diaries (Denníků válečných letadel Bruce Dickinsona) zveřejněných např. pomocí novinek na oficiálních stránkách a také na oficiálním YouTube kanálu Wargaming Europe.\n\nDalší spolupráce byla potvrzena zprávou z 6. června 2019 především o rozšíření video série o díly věnované sovětské technice.\n\nDo hry také byl zakomponován speciální obsah:\n\n\n\n16. srpna 2018 na oficiálních stránkách World of Tanks byla uveřejněná zpráva o spoluprácí švédské power metalové skupiny Sabaton, ačkoli první konkrétní výsledek práce se váže k WoT, zejména ze zprávy na oficiálních stránkách skupiny lze předpokládat, že do budoucna je možná spolupráce i na projektech WoWs a WoWp.\n\n\nZákladem hry jsou, stejně jako u World of Tanks, týmové bitvy, v nichž je nutné ničit letadla nepřátelského týmu i pozemní cíle. Hráč má na výběr ze tří typů letadel – stíhač, těžký stíhač a bombardér. Ovládání je možné na joysticku, gamepadu i klávesnici a myši, jelikož byla fyzika letu výrazně zjednodušena.\n\nHra má přinést realitou inspirované oblasti s proměnlivým počasím, které by se mělo podepisovat na ovladatelnosti letadel.\n\nSjednocení prémiových účtů bylo anoncováno zprávou ze dne 30. května 2013 a zavedení potvrzeno oficiální zprávou 28. srpna 2013. Hra nebude mít společné bitvy, jak se v minulosti předpokládalo, ale pouze společnou ekonomiku a Klanové války, ve kterých hráči bojují za svůj klan o teritoria na mapě světa. Společné jsou však získané prostředky a zkušenosti i VIP účet.\n\nStejně jako World of Tanks, i World of Warplanes disponuje velkou tolerancí k uživatelským módům, které hry mění na straně klienta. Vše se tedy děje pouze u uživatelů a celková hra není dílčími změnami ovlivněna.\n\n"}
{"id": "950090", "url": "https://cs.wikipedia.org/wiki?curid=950090", "title": "José Luis Clerc", "text": "José Luis Clerc\n\nJosé Luis Clerc (* 16. srpna 1958, Buenos Aires, Argentina) je bývalý argentinský profesionální tenista. Nejlepšího umístění na žebříčku ATP dosáhl 3. srpna 1981, kdy byl na 4. místě. Celkem na okruhu ATP vyhrál 25 turnajů ve dvouhře a 2 turnaje ve čtyřhře.\n\n"}
{"id": "950093", "url": "https://cs.wikipedia.org/wiki?curid=950093", "title": "Steve McManaman", "text": "Steve McManaman\n\nSteven McManaman (* 11. února 1972, Liverpool) je bývalý anglický fotbalista. Hrával na pozici záložníka. Měl přezdívku \"Macca\".\n\nRoku 1997 byl v anketě Professional Footballers' Association vyhlášen nejlepším fotbalistou Anglie. Po skončení hráčské kariéry se stal televizním komentátorem pro Setanta Sports, ESPN a BT Sport.\n\nS Realem Madrid dvakrát vyhrál Ligu mistrů (1999/00, 2001/02), jednou Superpohár UEFA (2002) a jednou Interkontinentální pohár (2002). Je též dvojnásobným mistrem Španělska (2000–01, 2002–03). S Liverpoolem získal FA Cup (1991–92) a Anglický ligový pohár (1994–95).\n\nS anglickou fotbalovou reprezentací získal bronzovou medaili na mistrovství Evropy roku 1996. Na tomto turnaji byl federací UEFA zařazen do All-Stars týmu. Hrál též na světovém šampionátu roku 1998 a Euru 2000. Celkem za národní tým odehrál 37 utkání a vstřelil v nich 3 góly.\n\n"}
{"id": "950094", "url": "https://cs.wikipedia.org/wiki?curid=950094", "title": "Silnice II/268", "text": "Silnice II/268\n\nSilnice II/268 je silnice II. třídy v severní části České republiky, v okresech Česká Lípa a Mladá Boleslav patřících do Libereckého a Středočeského kraje.\n\n\n\nSilnice 268 protíná Žantov]]\n\n"}
{"id": "950095", "url": "https://cs.wikipedia.org/wiki?curid=950095", "title": "Římskokatolická farnost Habartice u Krupky", "text": "Římskokatolická farnost Habartice u Krupky\n\nŘímskokatolická farnost Habartice (lat. \"Ebersdorfium\") je územní společenství římských katolíků v Habarticích a okolí. Organizačně spadá do teplického vikariátu, který je jedním z deseti vikariátů litoměřické diecéze.\n\nDo farnosti náleží území obce:\nMatriky jsou v místě vedeny od roku 1677. Do roku 1702 byla farnost filiální k farnosti Chlumec.\n\n\"Začátek působnosti jmenovaného v duchovní správě farnosti od:\"\nZ důvodu efektivity duchovní správy byl vytvořen do 30.9.2015 \"farní obvod\" (kolatura) farnosti Mariánské Radčice, od 1.10.2015 farní obvod Bohosudov, jehož součástí je i farnost Habartice u Krupky, která je tak spravována \"excurrendo\".\n\n\n"}
{"id": "950101", "url": "https://cs.wikipedia.org/wiki?curid=950101", "title": "Vladimír Mirka", "text": "Vladimír Mirka\n\nVladimír Mirka (14. prosince 1928 – ?) byl český fotbalový trenér.\n\nV československé lize trénoval Sklo Union Teplice. V letech 1967–1971 trénoval československou reprezentaci do 18 let, se kterou získal v roce 1968 vůbec první československý titul mistrů Evropy. Později trénoval na klubové úrovni mládežnické týmy a se Spartou získal v sezóně 1986/87 titul mistra Československa v kategorii mladšího dorostu.\n\n"}
{"id": "950102", "url": "https://cs.wikipedia.org/wiki?curid=950102", "title": "Ladislav Kudrna", "text": "Ladislav Kudrna\n\nLadislav Kudrna (* 10. leden 1977 v Hradci Králové) je český hokejista.\n\nS hokejem začínal v mateřském klubu HC Stadion Hradec Králové, kde prošel všemi mládežnickými družstvy. V mužském hokeji debutoval v dresu mateřského klubu již v 16 letech v 1. lize. V roce 1995 přestupuje do extraligové HC Slavia Praha. Do roku 2002 nastupoval v ELH ještě za mužstva HC Dukla Jihlava a HC Znojemští Orli. Poté až do roku 2012 hrál nejvyšší soutěže ve Velké Británii, Francii a Rumunsku. Po návratu zpět do Hradce Králové nastupuje v krajské lize za východočeský HC WIKOV Hronov.\n\nJeho starší bratr je český hokejový útočník Jaroslav Kudrna.\n\n\n"}
{"id": "950108", "url": "https://cs.wikipedia.org/wiki?curid=950108", "title": "TRUMF International", "text": "TRUMF International\n\nSpolečnost TRUMF International vyrábí ve svém technologickém a technickém centru v Dolním Újezdě na Přerovsku koření a kořenící směsi pro profesionály. Koření je určeno pro oblast masného průmyslu, gastronomie a konzervárenství. \n\nTRUMF International byl založen v roce 1992. Své výrobky vyváží do mnoha zemí střední a východní Evropy a Asie. Od července 1999 jsou jeho produkty vyráběny v Dolním Újezdě. S více než 150 zaměstnanci je významným zaměstnavatelem na Přerovsku. Své zastoupení má na Slovensku, v Maďarsku, Rumunsku, na Ukrajině, v Rusku, Bělorusku a USA. \nNapříklad běloruská pobočka společnost s názvem BELTRUMF oslavila v roce 2013 15. výročí vzniku a patří mezi přední běloruské dodavatele koření pro masný průmysl. \nSpolečnost Trumf International v současné době dosahuje obrat přes půl miliardy Kč ročně. \n\nTrumf International je jediným českým výrobcem kořenících směsí, který má k dispozici extrakční linku využívající jako extraktoru oxid uhličitý. Tato linka je schopna ekologicky získávat oleoresiny a silice zejména z koření a bylin. \n\nSnaha proniknout na trhy muslimských zemí přivedla společnost Trumf International k získání certifikátu Halal. Tento certifikát získala od Mezinárodního centra pro certifikaci. Nyní tedy vyrábí koření pro pokrmy vyráběné podle islámské tradice. \n"}
{"id": "950113", "url": "https://cs.wikipedia.org/wiki?curid=950113", "title": "Černohorský fotbalový pohár", "text": "Černohorský fotbalový pohár\n\nČernohorský fotbalový pohár (černohorsky \"Crnogorski fudbalski kup\", cyrilicí Црногорски фудбалски куп) je pohárová vyřazovací soutěž v černohorském fotbale.\n\nPořádá se od roku 2006 (po rozpadu soustátí Srbsko a Černá Hora), prvním vítězem se v roce 2007 stal klub FK Rudar Pljevlja. Vítěz černohorského poháru se kvalifikuje do předkola Evropské ligy (pokud je zároveň prvoligovým vítězem, kvalifikuje se do předkola Ligy mistrů a jeho místo v Evropské lize zaujme poražený finalista).\n\nAktuálním vítězem ze sezóny 2013/14 je FK Lovćen Cetinje.\n\nZdroj:\nVysvětlivky:\n\n"}
{"id": "950118", "url": "https://cs.wikipedia.org/wiki?curid=950118", "title": "Navigační akta", "text": "Navigační akta\n\nNavigační akta (též zákony o plavbě, , slovo \"\" je užito ve smyslu lodní doprava) je série zákonů, kterými Anglie (resp. po r. 1707 Království Velké Británie) upravovala vodní dopravu a námořní obchod v Anglii a anglických koloniích. První z těchto zákonů přijal Oliver Cromwell v roce 1651 v zájmu vnitřní a vnější obrany státu; zároveň tím podporoval svoji vládu diktatury. Tento zákon přikazoval dovážení zboží z kolonií pouze loďmi s anglickou posádkou, z Evropy anglickými loďmi, případně loďmi s posádkou země, která vyrobila přepravované zboží. To se nejvíce dotklo Nizozemí a vedlo k první anglo-nizozemské válce. Charakter prvního zákona byl zachován nadále do konce 18. století, poté docházelo k uvolňování až do poloviny 19. století, kdy byla regulace zrušena.\n"}
{"id": "950119", "url": "https://cs.wikipedia.org/wiki?curid=950119", "title": "Oleg Orlov", "text": "Oleg Orlov\n\nOleg Petrovič Orlov (; * 4. dubna 1953 Moskva, SSSR) je ruský biolog, aktivista v oblasti lidských práv a předseda výboru střediska pro lidská práva Memorial.\nV roce 2009 mu byla společně s dalšími představiteli hnutí Memorial udělena Sacharovova cena za svobodu myšlení. \n\n"}
{"id": "950123", "url": "https://cs.wikipedia.org/wiki?curid=950123", "title": "Jindřich IV. (1. část)", "text": "Jindřich IV. (1. část)\n\nJindřich IV. (1. část) je historická hra Williama Shakespeara napsaná nejpozději roku 1597. Jedná se o druhou část tetralogie popisující vládu anglických králů Richarda II., Jindřicha IV. a Jindřicha V.\n\nPrvní část \"Jindřicha IV.\" popisuje období od bitvy u Homildonu proti hraběti Douglasovi ke konci roku 1402 a končí porážkou rebelů v bitvě u Shrewsbury v polovině roku 1403. Shakespearovým hlavním zdrojem informací bylo druhé vydání (1587) kroniky Raphaela Holinsheda.\n\n\nVláda Jindřicha Bolingbroka – nyní Jindřicha IV. – je plná bouří. Své osobní znepokojení nad vraždou Richarda II. by chtěl vyřešit cestou do Jeruzaléma, ale nepokoje na hranicích se Skotskem a Walesem to nedovolí. Stále více roste nepřátelství mezi ním a rodem Percy, který mu dříve pomohl na trůn, a Edmundem Mortimerem, příbuzným, kterého si Richard II. zvolil za svého dědice.\n\nDalší Jindřichovou potíží je chování jeho syna a dědice Hala (budoucí Jindřich V.), který marní čas v tavernách s podivnou společností. Princovým společníkem je hlavně starý, tlustý a věčně opilý, ale rovněž charismatický sir John Falstaff.\n\nHra se soustřeďuje na tři okruhy postav, které se nakonec setkají v bitvě u Shrewsbury, kde se má rozhodnout o osudu rebelie proti Jindřichovi. Prvním okruh tvoří král Jindřich a jeho rada, druhý tvoří rebelová (mladý Jindřich Percy a jeho otec a Tomáš Percy, hrabě z Worcesteru a další) a třetí princ Hal a jeho druhové, kteří do hry vnášejí prvky komedie.\n\nKrál se na začátku hry hněvá na mladého Percy, který mu odmítá předat zajatce ze své předchozí akce proti Skotům. Percy by naopak rád, aby král vyplatil z velšského zajetí Edmunda Mortimera (bratra své ženy), kterého drží Owen Glendower. Jindřich odmítá, na oba Percye je hrubý a vyhrožuje jim. Percyové se raději spolčí s Velšany a Skoty, aby Jindřicha sesadili.\n\nPrinc Hal se mezitím baví s Falstaffem a dalšími společníky. Má Falstaffa rád, ale nemá v úmyslu být jako on. Zúčastní se i žertu na Falstaffův účet, když se rytíř dopustí loupeže. Hal ovšem brzy divákům sděluje, že brzy má v úmyslu zaujmout své právoplatné místo a dokázat otci i ostatním, zač stojí. Rebelie Mortimera a Percyových mu brzy dá šanci přesně to udělat.\n\nBitva u Shrewsbury je klíčová, protože i kdyby se rebelům podařilo pouze vydržet, mají jim dorazit posily. Jindřich IV. potřebuje rozhodné vítězství. Hal a mladý Percy se střetnou na meče, přičemž Hal už není pouliční povaleč, ale bojovník, a podaří se mu Percyho zabít. Tělo nechá na místě, a tak si zásluhu za smrt rebela připočte Falstaff, což mu Hal dovolí.\n\nSmrt \"Ohnivce\" Percyho rebely zlomí, a tak nakonec zvítězí síly ve službách krále. Jindřich IV. nechá popravit Tomáše Percyho, jednoho z svých největších nepřátel, dříve jednoho ze svých blízkých přátel. Hal naopak ukáže milosrdenství, když nechá propustit hraběte Douglase. Válka s arcibiskupem z Yorku, Northumberlandem, Mortimerem a Glendowerem však pokračuje.\n\n"}
{"id": "950125", "url": "https://cs.wikipedia.org/wiki?curid=950125", "title": "Sergej Adamovič Kovaljov", "text": "Sergej Adamovič Kovaljov\n\nSergej Adamovič Kovaljov (rusky Сергей Адамович Ковалёв; * 2. března 1930, Seredina-Buda, Sumská oblast, Ukrajina) je ruský politik, aktivista v oblasti lidských práv, bývalý disident a politických vězeň v době Sovětského svazu. \n\nV roce 2003 byl vyznamenán Řádem Tomáše Garrigua Masaryka II. třídy.\n\nV roce 2009 mu byla společně s dalšími představiteli hnutí Memorial udělena Sacharovova cena za svobodu myšlení. \n\nRozhovor se Sergejem Kovaljovem, Český rozhlas, 10. února 2005 \n"}
{"id": "950127", "url": "https://cs.wikipedia.org/wiki?curid=950127", "title": "Muzeum gastronomie", "text": "Muzeum gastronomie\n\nMuzeum gastronomie je muzeum v Praze. Seznamuje návštěvníky na ploše 500 m² s historii české i světové gastronomie od počátku osvojení ohně pračlověkem v době kamenné, až po současnost.\n\nMuzeum se nachází v Praze na Starém Městě, v Jakubské ulici č. 12, ve dvou patrech historického měšťanského domu, jehož historie sahá až do 14. století.\nSoučástí muzea je i moderní ukázková kuchyň, ve které často vaří jak studenti středních odborných škol, tak i profesionálové ve svém oboru. V muzeu se dále často konají nejrůznější akce spojené s vařením historických nebo etnických jídel a historií všech gastronomických oborů.\n\nMuzeum vzniklo soukromou iniciativou manželů Niny a Ladislava Provaanových v roce 2009. První část expozice byla zpřístupněna 4. dubna 2012 v prvním patře muzea. Návštěvník zde najde \"Síň slávy české gastronomie\", přinášející informace o nejstarších česky psaných kuchařských knihách a významných osobnostech české gastronomie a Galerii světových gastronomů a historii příborů a stolování.\nPřízemní část expozice plná dobových vyobrazení a 3D rekonstrukcí, která mapuje vývoj přípravy pokrmů a nápojů od pravěku, byla pro návštěvníky otevřena 23. května 2012.\n"}
{"id": "950129", "url": "https://cs.wikipedia.org/wiki?curid=950129", "title": "Jindřich IV. (2. část)", "text": "Jindřich IV. (2. část)\n\nJindřich IV. (2. část) je historická hra Williama Shakespeara napsaná zřejmě mezi lety 1596 a 1599. Jedná se o třetí část tetralogie popisující vládu anglických králů Richarda II., Jindřicha IV. a Jindřicha V. Shakespearovým hlavním zdrojem informací bylo druhé vydání (1587) kroniky Raphaela Holinsheda.\n\n\nHra těsně navazuje na první díl Jindřicha IV. a soustředí se hlavně na cestu prince Jindřicha (budoucího Jindřicha V.) na trůn a konečné odmítnutí přátelství s rytířem Falstaffem. Na rozdíl od první části se ale příběhy Hala a Falstaffa odehrávají téměř úplně odděleně, jelikož se setkají je dvakrát a to ještě velice krátce. Značná část hry se soustředí na Falstaffův pokročilý věk a blízkost smrti.\n\nFalstaff si stále užívá života ve společnosti londýnských kriminálníků, ale stále se mu připomíná, že už není tak mladý, jak býval. Princ Hal stále tráví čas v nevhodné společnosti a král Jindřich je z jeho chování znovu zklamaný. Proti Jindřichovi IV. vyvstává další rebelie, ta ale tentokrát není poražena v bitvě, ale vychytralostí mladšího Halova bratra Jana.\n\nKráli Jindřichovi se přitíží a zdá se, že umírá. Hal se naposledy loučí s bezvědomým otcem a odchází s korunou. Král se ovšem probere a je zničený zjištěním, že Hal se zajímá jen o to, že se stane králem. Hal otce přesvědčuje o opaku a starý král následně umírá. Obě dějové linky se střetnou na konci, když se Falstaff dozví, že Hal je nyní králem, a vrací se do Londýna. Očekává přízeň mladého krále, ten ho ale odmítá s tím, že se změnil a nemůže se už spolčovat s takovými lidmi.\n\n"}
{"id": "950133", "url": "https://cs.wikipedia.org/wiki?curid=950133", "title": "Ladislav Okleštěk", "text": "Ladislav Okleštěk\n\nLadislav Okleštěk (* 10. března 1961 Prostějov) je český politik, od října 2013 poslanec Poslanecké sněmovny PČR, od roku 2017 hejtman Olomouckého kraje (předtím v letech 2016 až 2017 radní kraje), v letech 1994 až 2014 starosta obce Výšovice na Prostějovsku, člen předsednictva hnutí ANO 2011.\n\nPo absolvování Střední zemědělské školy ve Vyškově (maturoval v roce 1980) studoval v letech 1980 až 1982 Vysokou školu zemědělskou v Brně, studium však z rodinných důvodů předčasně ukončil.\n\nOd roku 1982 pracoval jako technicko-hospodářský pracovník v JZD Výšovice. Od roku 1991 soukromě podniká v oblasti dopravy a zasilatelství. Do konce července 2012 vlastnil podíl ve společnosti Okleštěk s.r.o. (dnes Solarpark JM Výšovice), která se zabývala poradenskou a zprostředkovatelskou činností a výrobou elektřiny ze solárních elektráren.\n\nLadislav Okleštěk je ženatý a má dceru a syna. Společně žijí ve Výšovicích.\n\nDo politiky vstoupil, když v roce 1990 neúspěšně kandidoval za Spojenectví zemědělců a venkova v Jihomoravském kraji do Sněmovny národů Federálního shromáždění. V komunálních volbách v roce 1994 byl zvolen jako nestraník za Sdružení nezávislých kandidátů do Zastupitelstva obce Výšovice v okrese Prostějov. V roce 1994 byl zároveň zvolen neuvolněným starostou obce Výšovice. Mandát zastupitele obce a posléze i starosty obhájil v komunálních volbách v roce 1998, stejně jako v roce 2002 v roce 2006 a v roce 2010. Od roku 2010 byl již uvolněným starostou. V komunálních volbách v roce 2014 však již post zastupitele obce neobhájil, když neúspěšně kandidoval na posledním místě kandidátky hnutí ANO 2011. V listopadu 2014 tak skončil i jako starosta obce.\n\nV roce 2012 vstoupil do hnutí ANO 2011, později byl v únoru 2013 zvolen předsedou Krajské organizace hnutí ANO 2011 v Olomouckém kraji. V březnu 2013 byl navíc zvolen členem předsednictva hnutí ANO 2011.\n\nVe volbách do Poslanecké sněmovny PČR v roce 2013 kandidoval ze druhého místa na kandidátce hnutí ANO 2011 v Olomouckém kraji a byl zvolen. Vlivem preferenčních hlasů se sice posunul na třetí místo (kromě lídra Jaroslava Faltýnka jej přeskočil také Milan Brázdil), to ale nevadilo, protože strana získala v kraji 3 mandáty.\n\nV krajských volbách v roce 2016 kandidoval za hnutí ANO 2011 do Zastupitelstva Olomouckého kraje a stal se krajským zastupitelem. Dne 8. listopadu 2016 byl zvolen neuvolněným radním kraje. Na konci února 2017 se na IV. sněmu hnutí ANO 2011 stal členem předsednictva hnutí. Po odvolání Oty Košty byl dne 27. února 2017 zvolen novým hejtmanem Olomouckého kraje.\n\nVe volbách do Poslanecké sněmovny PČR v roce 2017 byl lídrem hnutí ANO 2011 v Olomouckém kraji. Získal 5 328 preferenčních hlasů a obhájil tak mandát poslance. V únoru 2019 obhájil na V. sněmu hnutí ANO 2011 funkci člena předsednictva hnutí.\n"}
{"id": "950134", "url": "https://cs.wikipedia.org/wiki?curid=950134", "title": "Ian Callaghan", "text": "Ian Callaghan\n\nIan Robert Callaghan (10. duben 1942, Liverpool) je bývalý anglický fotbalista, legenda klubu Liverpool FC, v jehož dresu hrál 18 let a drží řadu klubových rekordů. Hrával na pozici záložníka.\n\nZa anglickou fotbalovou reprezentací odehrál jen 4 utkání, přesto s ní stihl získat zlatou medaili na mistrovství světa roku 1966.\n\nS Liverpoolem dvakrát vyhrál Pohár mistrů evropských zemí (1976/77, 1977/78), dvakrát Pohár UEFA (1972/73, 1975/76) a jednou Superpohár UEFA (1977). Stal se s ním též pětinásobným mistrem Anglie (1963–64, 1965–66, 1972–73, 1975–76, 1976–77) a dvounásobným vítězem FA Cupu (1964–65, 1973–74).\n\nRoku 1974 byl v anketě FWA vyhlášen nejlepším fotbalistou Anglie.\n\n"}
{"id": "950142", "url": "https://cs.wikipedia.org/wiki?curid=950142", "title": "Černohorský fotbalový pohár 2007/08", "text": "Černohorský fotbalový pohár 2007/08\n\nČernohorský fotbalový pohár 2007/08 byl druhým ročníkem fotbalového poháru Černé Hory po rozpadu soustátí Srbsko a Černá Hora. Vítěz se kvalifikoval do předkola Poháru UEFA.\n\nObhájcem trofeje z předchozí sezóny 2006/07 byl klub FK Rudar Pljevlja.\n\nVítězem se stal tým FK Mogren Budva, který zvítězil až na pokutové kopy poměrem 6:5 nad celkem FK Budućnost Podgorica (na konci regulérní hrací doby byl stav nerozhodný 1:1).\n\n\n\n"}
{"id": "950147", "url": "https://cs.wikipedia.org/wiki?curid=950147", "title": "Chřestýšovec Waglerův", "text": "Chřestýšovec Waglerův\n\nChřestýšovec Waglerův (\"Tropidolaemus wagleri\") patří do čeledi zmijovitých hadů. Žije na území jižního Thajska, Malajsie a Indonésie.\n\nMladí jedinci mají sice ochranné zelené zbarvení, avšak s dospíváním získávají nápadně pestrý vzor. Má velkou hlavu ve tvaru trojúhelníku. Většinu dne tráví odpočíváním v korunách stromů. Jedná se o nočního hada, loví hlodavce, ptáky a ještěry. Jeho jed je velmi silný, obsahuje toxin známý jako Waglerin, který při několika výzkumech v laboratorním prostředí způsobil myším respirační paralýzu.\n\nV mytologii přírodních národů a v životě různých lidských kultur hráli hadi velmi často významnou úlohu. Ke kultu stromového chřestýšovce Waglerova, který je na ostrově Palau Pinang při západním pobřeží Malajsie uctíván jako chrámový had, přispěla zajisté i jeho krása.\n"}
{"id": "950152", "url": "https://cs.wikipedia.org/wiki?curid=950152", "title": "Katarína Kudějová Fulínová", "text": "Katarína Kudějová Fulínová\n\nKatarína Kudějová Fulínová (* 1978) je česká designérka narozená na Slovensku v Nitře a žijící v Praze, kde navrhuje světelné instalace pro českou firmu Lasvit. Vystudovala pražské školy SUPŠ a VŠUP. Zabývá se především designem předmětů denní potřeby, nejčastěji skleněných svítidel, váz, sklenic a dalších.\n\nVystavovala na několika ročnících pražského Designbloku, ale i v Miláně, Londýně nebo Glasgowě. Její autorská kolekce svítidel \"PLASTICO\" byla v roce 2005 nominována na hlavní cenu veletrhu \"London Interiors\". Za tvorbu v roce 2011 získala spolu s Jitkou Kamencovou Skuhravou dvě ceny EDIDA (ELLE Deco International Design Awards), cenu čtenářů pro designéra roku a první místo v kategorii osvětlení.\n\nV roce 2009 navrhla coby interní designér firmy Lasvit spolu s Jitkou Kamencovou Skuhravou světelné instalace ve dvou stanicích v Dubajském metru. V roce 2011 vytvořila společně s Táňou Dvořákovou osvětlení společných prostor hotelu Ritz-Carlton v Hongkongu. V roce 2012 vytvořila pro letní olympijské hry v Londýně skleněné trofeje pro české olympioniky.\n"}
{"id": "950156", "url": "https://cs.wikipedia.org/wiki?curid=950156", "title": "Rudolf Mittermüller", "text": "Rudolf Mittermüller\n\nRudolf Mittermüller byl československý fotbalista, útočník.\n\nHrál za AC Sparta Praha (1908-1912 a 1914-1919) a SK Viktoria Žižkov (1912-1914). Vítěz Poháru dobročinnosti 1909 a 1913.\n\n"}
{"id": "950161", "url": "https://cs.wikipedia.org/wiki?curid=950161", "title": "Hoteliér (film)", "text": "Hoteliér (film)\n\nHoteliér je český dokumentární film z roku 2013. Jde o příběh herce Pavla Landovského, který se utápí v alkoholismu, a tak se jeho přátelé, mezi kterými jsou třeba Josef Abrhám, Jan Kačer, díky divadelní hře snaží o nabití pozitivní energie.\n\nSnímek režíroval a jeho scénář napsal Josef Abrhám ml., pro kterého to byl první dokumentární film ve filmové distribuci.\n\nFilm v roce 2013 v českých kinech vidělo 859 diváků.\n\n"}
{"id": "950162", "url": "https://cs.wikipedia.org/wiki?curid=950162", "title": "Autodesk Vault", "text": "Autodesk Vault\n\nAutodesk Vault je PDM systém pro správu dat integrovaný s produkty Autodesk - např. Autodesk Inventor, Autodesk Inventor Professional, AutoCAD Mechanical, AutoCAD Electrical, Autodesk Revit, AutoCAD Civil 3D a AutoCAD Plant 3D. Úkolem systému Vault je zajistit efektivní sdílení dat v týmu např. pokud se provádějí úpravy a modifikace jednotlivých dílů sestavy.\n\nUživatelé mohou pracovat ve Vaultu jak s CAD daty, tak i s jinými dokumenty (např. Microsoft Word, Microsoft Excel, atd...)\n\nAutodesk Vault je síťová aplikace typu klient-server určená pro Windows. Aktuální verzí je Vault 2017 pro Windows 10, 8 a Windows 7. Vault je dodáván jak v 32bitové, tak i v nativní 64bitové verzi. Existuje řada lokalizovaných verzí programu, mj. i verze česká.\n\nAutodesk Vault je dostupný v několika verzích programu, každý pro různé potřeby pracovních týmů.\n\nLegenda\n\nPo vydání verze 2016 jsou podporovány tyto aplikace a programy:\n<nowiki>*</nowiki> Tento program je podporován pouze pro Vault Workgroup a výše. Nikoliv pro Vault Basic\n\n"}
{"id": "950166", "url": "https://cs.wikipedia.org/wiki?curid=950166", "title": "Sergej Kovaljov", "text": "Sergej Kovaljov\n\nJméno Sergej Kovaljov () označuje vícero osob:\n\n"}
{"id": "950170", "url": "https://cs.wikipedia.org/wiki?curid=950170", "title": "Alfred Cornu", "text": "Alfred Cornu\n\nMarie Alfred Cornu [\"korny\"] (6. března 1841 Orléans - 12. dubna 1902 Romorantin-Lanthenay u Orléansu) byl francouzský experimentální fyzik, který se zabýval hlavně optickými jevy, dlouholetý ředitel École Polytechnique a předseda Francouzské akademie věd.\n\nStudoval na \"École des mines\" a na prestižní \"École Polytechnique\" v Paříži, kde se roku 1867 stal profesorem experimentální fyziky. Při svých rozmanitých pokusech například zpřesnil Cavendishova měření gravitační konstanty, jeho původní výsledky se však týkaly hlavně optiky a spektrometrie. Roku 1874 se mu podařilo zdokonalením Fizeauova přístroje podstatně zpřesnit hodnotu rychlosti světla, za což byl roku 1878 zvolen členem Francouzské akademie věd a odměněn Rumfordovou medailí britské Královské společnosti. Prokázal také, že světlo se ve vodě šíří pomaleji než ve vzduchu a potvrdil tak (proti původní představě Newtonově) vlnovou povahu světla. Proměřil a publikoval normální složení slunečního spektra, změřil filtrační účinek ozonové vrstvy a při matematickém popisu rozptylu světla znovu nezávisle objevil klotoidu. Roku 1892 byl zvolen do švédské akademie věd, 1896 byl zvolen předsedou Francouzské akademie věd a roku 1899 obdržel čestný doktorát Univerzity v Cambridge.\n"}
{"id": "950172", "url": "https://cs.wikipedia.org/wiki?curid=950172", "title": "Česká studentská unie", "text": "Česká studentská unie\n\nČeská studentská unie (ČeSU) byla neformální studentskou sítí v České republice \"(nezaměňovat s Česká středoškolská unie)\". Zastřešovala neveřejný počet studentských organizací a studentských unií na veřejných univerzitách a soukromých univerzitách. ČeSU nebyla oficiální reprezentací vysokoškoláků. \nÚvahy o založení národní studentské unie, probíhaly ještě před říjnem 2009, od kterého se datuje založení České studentské unie. Tehdy se konala I.konference České studentské unie, jejíž pořádající organizací byla Studentská unie ČZU v Praze. Na této konferenci byl valnou většinou účastníků deklarován souhlas a zájem o studentské konference a spolupráci studentů a studentských organizací pod názvem Česká studentská unie.\n\nS vážnými pochybami o organizačním zaštítění celé aktivity vystoupila Studentská komora Rady vysokých škol (dle zákona jediná oficiální reprezentace studujících v ČR), která se v listopadu 2009 ve věci oficiálně vyjádřila ve svém stanovisku.\n\nPo dobu svého fungování byla ČeSU kritizována akademickou obcí. Během roku 2013 došlo k odchodu zakládající organizace , Stavovské Unie Studentů Ostrava.\n\nČeSU získala právní subjektivitu až v roce 2014 (pět let po začátku fungování). Přestože ČeSU nikdy oficiálně neukončila činnost, tak její aktivity skončily pravděpodobně na přelomu let 2014 a 2015.\n\nČeSU pořádala jednou za semestr setkání zástupců studentských organizací, projektů a aktivit z českých univerzit v rámci oficiální konference. Tyto konference byly pořádány vždy na jiné univerzitě, pod záštitou jiného rektora a jiné studentské unie (studentské organizace). Předsednictvo konference bylo voleno členy ČeSU dva semestry dopředu a téma konference si vybíralo zvolené předsednictvo.\n\nPoslední konferencí byla desátá konference v březnu 2014 na půdě Vysoké školy ekonomické v Praze.\n\nUnie realizovala několik projektů po celé České republice, které měly dopad na studenty a účastnilo se jich několik studentských organizací, spolků i jednotlivců nejen z vysokých škol, ale také ze středních a vyšších odborných škol.\n\nBezplatný časopis pro studenty techniky a ekonomie, vycházel 6x ročně a je vydáván od října 2012.\n\nPrůzkum mezi studenty vysokých škol o budoucích zaměstnavatelích, který byl realizován ve spolupráci s univerzitami, studentskými organizacemi a firemními partnery. Cílem projektu bylo poskytnout jedinečné údaje celému studentskému vysokoškolskému světu, kdo jsou TOP zaměstnavatelé a kde by se studenti, budoucí absolventi, měli ucházet o práci. Žebříček používal takovou metodologii, která umožnila najít nejlepší zaměstnavatele bez ohledu na velikost firmy, její proslulost či sektor.\n\nCelorepubliková soutěž studentek o titul Miss českého studentstva – Miss Studentka České republiky. Soutěže se mohly účastnit všechny studentky denní nebo dálkové formy studia jakékoliv školy (vysoké, vyšší odborné nebo střední). O soutěž probíhala po celé republice. Během ročníku 2012 měly za čtyři týdny trvání hlasování internetové stránky soutěže přes 1 500 000 zhlédnutých stránek a soutěžící nasbíraly dohromady více než 116 000 hlasů.\n\nPrůzkum mezi studenty a absolventy vysokých škol v České republice, který se při srovnávání jednotlivých fakult vysokých škol zaměřoval především na to, jak se studentům na jejich vysoké škole líbí, lépe řečeno, jak se jim na fakultě studuje nebo studovalo. Obdobné soutěže pořádala ČeSU také pro střední, vyšší odborné školy nebo gymnázia. V posledním ročníku hlasovalo v těchto třech soutěžích přes 17 tisíc respondentů.\n\nObdobným projektem byla i soutěž Rektor roku, ve které byl studenty vybírán nejlepší rektor českých vysokých škol. V posledním ročníku se největší přízni z více než 20 tisíc respondentů těšil rektor Richard Hindls z Vysoké školy ekonomické v Praze\n\nČeská studentská unie se od svého vzniku dostala do sporu se Studentskou komorou Rady vysokých škol (SK RVŠ), nečlenskými studentskými spolky a uniemi, bývalými členskými spolky a uniemi a konkurencí časopisu Ekontech.\n\nStudentská komora Rady vysokých škol se 5. 11. 2011 od aktivit ČeSU distancovala ve svém prohlášení. Žádná další spolupráce se mezi SK RVŠ a ČeSU již neuskutečnila.\n\nČeSU byla kritizována za své vystupování v médiích, kde se prezentovala jako zástupce českých vysokoškolských studentů. Od ČeSU se však distancovaly největší české studentské unie a spolky v čele se studentskou unií Karlovy univerzity, SU ČVUT, Studentské unie UTB a dalších.\n\nČeská studentská unie neměla po většinu svého fungování právní subjektivitu. Právní subjektivitu neměl ani časopis Ekontech. Obě značky patřily občanskému sdružení ASA ČR. Česká studentská unie ani ASA ČR nezveřejňovaly výroční zprávy. Od května 2013 ČeSU nezveřejňuje seznam svých členských organizací, oficiálně z důvodu nevyžádaných emailů a telefonátů od různých subjektů. Neoficiálním důvodem bylo vystupování studentských organizací z ČeSU.\n\nProblémy ohledně transparentnosti a financí vedly k diskuzím na facebook profilu České studentské unie. Ta na svém profilu maazala dle pravidla 5 uvedeného v informacích a pravidlech svých stránek. Takovýto přístup je podle publicisty Daniela Dočekala nesmyslný: \"\"Facebook je skutečně obousměrný kanál, není to jednosměrný marketingový chrlič, ani klasická reklama. Jeho základní vlastností je, že je postavený na komunikaci. A to komunikaci obousměrné, umožňující získávat zpětnou vazbu.\"\"\n\nČeSU dlouhodobě blokovala diskutující nejen na svých oficiálních facebook stránkách, ale i na facebook stránkách všech svých projektů. Příkladem může být Miss Studentka a stránky určené studentům univerzit - například Studenti TUL nebo Studenti VŠE.\n\nToto chování vedlo ke vzniku alternativní diskuzní platformy \"Česká studentská unie - BEZ CENZURY\".\n\nZačátek vydávání časopisu Ekontech vyvolalo dlouhodobé spory mezi ČeSU a firmou Studenta media s.r.o. ČeSU i Studenta Media s.r.o. vydávaly zdarma komerční časopis zaměřený na vysokoškolské studenty,\n\nVýsledkem sporu byl web \"Pravda o ČeSU\" vytvořený firmou Studenta Media s.r.o. a varování České studentské unie.\n\nBěhem realizace soutěže Miss Studentka v roce 2013 došlo ke kontroverzi, kdy ČeSU zveřejňovala po zaplacení V.I.P. účtu fotografie soutěžících dívek, které souhlasily s použitím jimi nahraných fotek organizátorem, ale později se některé ze soutěžících ohradily proti možnosti zobrazit jejich fotku návštěvníkem po zaslání placené sms zprávy. O situaci jako první referovala konkurenční Studenta Media. Následně o situaci referovala i TV Prima ve zpravodajství z 16. 11. 2013 (čas 4:40), MF DNES a server Česká pozice\n\n. Možnost V.I.P. účtu byla ze strany ČeSu následně zrušena a ČeSU se k ní vyjádřila ve svém prohlášení.\n\nDalším problémem ohledně pořádání regionálních kol bylo nepravdivé tvrzení, že soutěž organizují studenti tamních univerzit. V reakci na to se desítky škol od této soutěže zcela distancovaly a uvedly, že s touto soutěží škola ani jejich studenti nemají nic společného. Tento problém měli studenti i na Technické univerzitě v Liberci, kterým praktiky ČeSU poškozovaly dobré jméno, a tak ve spolupráci s univerzitou vyzvali sdružení ASA, jakožto majitele domény a ochranné známky ČeSU, aby bylo toto nepravdivé tvrzení z webu Miss odebráno - výsledkem bylo, že ČeSU nahradilo spojení \"studenti Technické univerzity v Liberci\" za \"studenti z libereckých škol\".\n\nČeská studentská unie se dne 16.11.2013 vyjádřila ohledně kritiky proti projektu Miss Studentka a k útokům na ČeSU v prohlášení České studentské unie k celorepublikovému projektu Miss Studentka a útokům na dobré jméno ČeSU. Součástí toho prohlášení byl i úřední záznam Policie České republiky ohledně nahlášení praktik dvou představitelů společnosti Studenta Media s.r.o..\n\nČeská studentská unie se během svého působení dopouštěla zakládání studentských organizací s žádným nebo jen malým personálním zázemím. Příkladem je Studentská unie VŠE v Praze. Tato unie byla nejdříve kritizována studentským časopisem iList a následně 23 studentských organizací z VŠE vyzvalo vedení univerzity k odebrání názvu \"studentská unie VŠE\" tomuto subjektu.\n\nDalším příkladem mohlo být využívání facebookové skupiny \"Studenti TUL\" k napadání Studentské unie TUL, která s aktivitami a projekty ČeSU na půdě univerzity nesouhlasila.\n"}
{"id": "950175", "url": "https://cs.wikipedia.org/wiki?curid=950175", "title": "Limoux", "text": "Limoux\n\nLimoux je francouzská obec v departementu Aude v regionu Languedoc-Roussillon. V roce 2010 zde žilo 10 130 obyvatel. Je centrem arrondissementu Limoux.\n\n\"Počet obyvatel\"\n\n"}
{"id": "950177", "url": "https://cs.wikipedia.org/wiki?curid=950177", "title": "HC Allianz Plzeň", "text": "HC Allianz Plzeň\n\nHC Allianz Plzeň (celým názvem: Hockey Club Allianz Plzeň) byl český klub ledního hokeje, který sídlil v Plzni v Plzeňském kraji. Založen byl v roce 1998, zanikl v roce 2018. Svůj poslední název nesl od roku 2015. Největším úspěchem klubu bylo vítězství v Plzeňském krajském přeboru v sezóně 2007/08. V letech 2012–2018 působil v Plzeňské krajské soutěži - sk. C, sedmé české nejvyšší soutěži ledního hokeje. Klubové barvy byly modrá, černá a bílá.\n\nSvé domácí zápasy odehrával na zimním stadionu Košutka s kapacitou 255 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "950178", "url": "https://cs.wikipedia.org/wiki?curid=950178", "title": "Costel Pantilimon", "text": "Costel Pantilimon\n\nCostel Fane Pantilimon (* 1. února 1987, Bacău, Rumunsko) je rumunský fotbalový brankář a reprezentant, který hraje v anglickém klubu Nottingham Forest.\n\nSe svou výškou 202 cm je nejvyšším fotbalistou v anglické Premier League. Oba jeho rodiče jsou hluchoněmí.\n\nPantilimon je odchovancem rumunského klubu CS Aerostar Bacău. V roce 2006 přestoupil do FC Politehnica Timișoara.\n\nSezónu 2011/12 strávil na hostování v anglickém top klubu Manchester City FC, kde měl po odchodu Shay Givena do Aston Villy dělat brankářskou dvojku za Joe Hartem. Nicméně v anglické Premier League si během ní nepřipsal ani jeden zápas. Po sezóně do Manchesteru City přestoupil za 3 miliony £ a podepsal smlouvu do roku 2016. V sezóně 2012/13 vychytal v FA Cupu čtyři zápasy s čistým kontem po sobě, čímž se odvděčil trenéru City Robertu Mancinimu za důvěru v pohárových zápasech.\n\nSezónu 2013/14 zahájil 24. září 2013 vítězstvím 5:0 proti Wiganu v Anglickém ligovém poháru. O pět týdnů později 30. října dostal další příležitost v téže soutěži proti Newcastle United a opět neobdržel žádný gól, přispěl tak k výhře 2:0 a postupu mezi nejlepších osm týmů. Tři dny poté 2. listopadu mu dal trenér Manuel Pellegrini příležitost k debutu v Premier League, který skončil velkým úspěchem, Manchester City rozdrtil doma Norwich City 7:0 a pro Pantilimona to bylo třetí čisté konto v řadě. K jeho nominaci na zápas přispěla mimo jeho výborných výkonů i slabší forma brankářské jedničky Joe Harta.\n\nV červnu 2014 odešel do jiného anglického klubu Sunderland AFC, kde podepsal čtyřletou smlouvu.\nV lednu 2016 přestoupil se Sunderlandu do jiného anglického prvoligového klubu Watford FC.\n\nPantilimon reprezentoval Rumunsko v mládežnických kategoriích.\n\nV rumunském reprezentačním A-mužstvu debutoval 19. listopadu 2008 v přátelském zápase proti hostující Gruzii, kde nastoupil na hřiště do druhého poločasu za nepříznivého stavu 0:1 místo brankáře Bogdana Lobonța. Rumuni utkání stihli otočit a zvítězili 2:1.\nTrenér rumunského národního týmu Anghel Iordănescu jej vzal na EURO 2016 ve Francii. Rumunsko obsadilo se ziskem jediného bodu poslední čtvrté místo v základní skupině A, Pantilimon byl náhradním brankářem a neodchytal na šampionátu ani jedno utkání.\n\n"}
{"id": "950179", "url": "https://cs.wikipedia.org/wiki?curid=950179", "title": "TV POLAR", "text": "TV POLAR\n\nTV POLAR je největší soukromá televizní společnost v Moravskoslezském kraji. Vysílá na kanále 48 v rámci 3. multiplexu, prostřednictvím kabelové televize a na internetu. Zabývá se tvorbou reklamních, instruktážních, výukových, dokumentárních a dalších typů videopořadů.\n\nTelevize své celodenní vysílání zahájila 5. března 2012. V minulosti Polar vysílal regionální zpravodajství na kanálech Prima a Nova.\n\nObsahem vysílaných pořadů je zpravodajství, publicistika, tematické magazíny, živé přenosy a zábava.\n\nNejsledovanějším pořadem televize jsou REGIONÁLNÍ ZPRÁVY POLAR. \n\nDenní sledovanost televize v rámci Moravskoslezského kraje dle Mediaresearch činí 9 %, tedy 87 600 obyvatel. Několikrát týdně pak POLAR sleduje asi 40 % obyvatel kraje, tj. 381 854 diváků. Pokrytí televize je 1,2 mil. obyvatel.\n\n"}
{"id": "950182", "url": "https://cs.wikipedia.org/wiki?curid=950182", "title": "Andreas Schröder", "text": "Andreas Schröder\n\nAndreas Schröder (: ), (* 8. července 1960 v Jeně, Německá demokratická republika) je bývalý východněmecký a německý zápasník volnostylař, olympijský medailista z roku 1988.\n\nZápasit začal ve 13 letech v Jeně pod vedením Petera Germera. Vyrůstal vedle Uwe Neuperta, se kterým často sparingoval. Ve východoněmecké volnostylařské reprezentaci vedené Wolfgangem Nitschkem se poprvé objevil začátkem osmdesátých let. Když bylo potřeba vypomáhal v reprezentaci kolegům klasikům, primárně se však věnoval volnému stylu. V roce 1984 přišel kvůli bojkotu o účast na olympimpijských hrách v Los Angeles. V roce 1988 startoval na olympijských hrách v Soulu, prohrál jediný zápas ve skupině s Američanem Brucem Baumgartnerem a získal bronzovou olympijskou medaili. V roce 1990 po znovusjednocení Německa se v německé reprezentaci udržel a na olympijských her v Barceloně odjížděl jako úřadující mistr světa a Evropy. Byl však nalosován do těžké skupiny s Američanem Brucem Baumgartnerem a Gruzíncem Davitem Gobedžišvilim. Pouze první dva zápasnící postupovali do bojů o medaile a jemu zbyl po dvou porážkách černý petr v podobě třetího místa. Obsadil celkové 5. místo. S reprezentací se rozloučil v roce 1993. Ještě několik let zápasil v německé bundeslize a sportovní kariéru ukončil koncem devadesátých let. Věnuje se trenérské práci.\n\n"}
{"id": "950193", "url": "https://cs.wikipedia.org/wiki?curid=950193", "title": "František Pastrnek", "text": "František Pastrnek\n\nFrantišek Pastrnek (4. října 1853 Kelč – 17. února 1940 Praha) byl český jazykovědec, slavista, paleoslovenista, bohemista, slovakista, literární historik, etnograf, dialektolog, publicista, editor staroslověnských a církevněslovanských literárních památek, bibliograf a vysokoškolský pedagog.\n\nStředoškolská studia absolvoval na gymnáziích v Olomouci a Uherském Hradišti (maturita 1873), po krátké vojenské službě studoval klasickou filologii na Vídeňské univerzitě (absolutorium 1881).Souběžně vykonával funkci prefekta v Löwenburském konviktu (1875–1878),v letech 1878–1885byl gymnaziálním profesorem ve Vídni-Josephstadtu a docházel na slavistické přednášky profesorů Vatroslava Jagiće a Franja Miklošiče.\n\nV roce 1886 získal na vídeňské univerzitě doktorát filozofie,\no dva roky později (1888) zde v oboru slovanská filologie habilitoval.Na univerzitě ve Vídni přednášel jako soukromý docent od roku 1888 do 1895,mimořádným profesorem Filozofické fakulty UK v Praze se stal v roce 1895,řádným profesorem slovanské filologie byl ustanoven roku 1902 a v této pozici působil až do svého odchodu na odpočinek (1924).Ve funkčním období 1904–1905 byl děkanem FF UK, v čele univerzity jako její rektor stál v letech 1923–1924.\n\nVedle své badatelské, akademické, publikační a editorské činnosti byl významným organizátorem českého vědeckého života mj. jako ředitel slovanského semináře (od 1907), stál u zrodu \"Kanceláře Slovníku jazyka českého\",v níž od třicátých let 20. století vznikal Příruční slovník jazyka českého.\nOd roku 1906 byl prvním a dlouholetým předsedou \"Svazu osvětového\" a členem řady českých i zahraničních vědeckých společností, včetně ruské a bulharské akademie věd,\nvýrazně se zapojil do činnosti \"Klubu moderních filologů\", \"Národopisné společnosti\", \"Učené společnosti Šafaříkovy\" a Matice slovenské.\n\nJeho zásluhy o vědní obor slovanská filologie byly oceněny členstvím v České akademii věd a umění (dopisující člen od 2. 12. 1893, mimořádný 1. 7. 1904, řádným členem zvolen 3. července 1908)a Královské české společnosti nauk (mimořádný 10. 1. 1900, řádný od 12. ledna 1910). V letech 1915–1916 a 1923–1940 zastával funkci předsedy III. třídy ČAVU pro jazykozpyt a literární historii,významné bylo rovněž jeho redakční angažmá v \"Listech filologických\", \"Národopisném věstníku českoslovanském\"a \"Věstníku slovanských starožitností\".\n\nDne 3. října 1884 se ve Vídni oženil s Marií Cehákovou (1849–??); František Pastrnek byl v té době suplujícím gymnaziálním proferosem. Ve Vídni se manželům Pastrnekovým narodily dcery Marianna (1888–??) a Johanna (1889–??). Od roku 1895 žila rodina v Praze.\n\nVědecké dílo prof. Františka Pastrnka sice bylo převážně zaměřeno na paleoslovenistiku (staroslověnské a církevněslovanské písemnictví různých redakcí, cyrilometodějská problematika, hláskosloví, skladba a zejména morfologie staroslověnského jazyka),průkopnicky však také přispěl k rozvoji české (v oblasti moravských dialektů) a slovenské dialektologie i národopisu. Zabýval se rovněž vztahem slovenštiny jako celku k češtině i k jejím sousedním nářečím polským a rusínským, okrajově se dotkl některých problémů komparistiky slovanských jazyků a staročeské lexikografie.Byl též uznávaným bibliografem oboru.\n\n\n\nVycházely v odborných časopisech i neperiodických tiskovinách \"Archiv für slavische Philologie\" (Berlín), Časopis Musea království Českého, Časopis Matice moravské, \"Listy filologické\", \"Slovenské pohľady\" (Turčiansky sv. Martin), \"Věstnících ČAVU\" a v tiscích vydávaných \"Svazem osvětovým\".\n\n80-85494-42-6. S. 15–19. \n\n\n"}
{"id": "950197", "url": "https://cs.wikipedia.org/wiki?curid=950197", "title": "Zdeněk Soukup", "text": "Zdeněk Soukup\n\nZdeněk Soukup (* 6. prosince 1952 Plzeň) je český politik a novinář, v letech 2013 až 2017 poslanec Poslanecké sněmovny PČR, od roku 2016 zastupitel Karlovarského kraje, člen hnutí ANO 2011.\n\nVystudoval Fakultu žurnalistiky Univerzity Karlovy v Praze.\n\nOd roku 1985 pracoval jako redaktor pro Československou televizi, později pro Českou televizi, kde až do roku 2012 působil jako regionální reportér a moderátor v Karlovarském kraji. V letech 1998 až 2003 navíc šéfoval oblastní zpravodajské redakci České televize. K tomu ještě v roce 1995 založil a řídil západočeskou regionální televizi ZAK TV a na konci 90. let 20. století působil jako prezident Asociace nezávislých televizních společností. Po odchodu z ČT krátce vedl malé studio kabelové televize v Mariánských Lázních, potom začal pracovat jako krajský manažer pro hnutí ANO 2011.\n\nV roce 1995 získal Cenu Křepelek za investigativní žurnalistiku.\n\nZdeněk Soukup je ženatý a má dvě děti.\n\nV letech 1983 až 1989 byl členem KSČ, v roce 2012 vstoupil do hnutí ANO 2011.\n\nVe volbách do Poslanecké sněmovny PČR v roce 2013 kandidoval ze třetího místa na kandidátce hnutí ANO 2011 v Karlovarském kraji a byl zvolen. Získal totiž 1 469 preferenčních hlasů a tak se posunul na druhé místo, což vzhledem k zisku dvou mandátů pro hnutí ANO 2011 v Karlovarském kraji stačilo (do Sněmovny se tím pádem naopak nedostal Jan Ulrych).\n\nV krajských volbách v roce 2016 byl za hnutí ANO 2011 zvolen zastupitelem Karlovarského kraje.\n\nV roce 2016 podepsal návrh zákona předkladatele Zdeňka Ondráčka (KSČM) na ochranu prezidenta republiky s trestní sazbou až jeden rok vězení. Ve volbách do Poslanecké sněmovny PČR v roce 2017 obhajoval svůj poslanecký mandát za hnutí ANO 2011 v Karlovarském kraji, ale neuspěl.\n"}
{"id": "950205", "url": "https://cs.wikipedia.org/wiki?curid=950205", "title": "Ljudmila Alexejevová", "text": "Ljudmila Alexejevová\n\nLjudmila Michajlovna Alexejevová (rusky \"Людмила Михайловна Алексеева\"; 20. července 1927, Jevpatorija, SSSR – 8. prosince 2018 Moskva) byla ruská historička, aktivistka na poli ochrany lidských práv a zakládající člen Moskevské helsinské skupiny.\n\nV roce 2009 jí byla společně s dalšími představiteli hnutí Memorial udělena Sacharovova cena za svobodu myšlení. O šest let později obdržela ve Štrasburku Mezinárodní cenu Václava Havla za lidská práva.\n\n"}
{"id": "950210", "url": "https://cs.wikipedia.org/wiki?curid=950210", "title": "Kult vody u Slovanů", "text": "Kult vody u Slovanů\n\nKult vody u Slovanů se projevoval, stejně jako v jiných archaických náboženství, především posvátností řek, pramenů, jezer a moří, a vírou v různé vodní duchy. Prameny představovaly i významná místa na provádění kultu.\n\nNejstarší zprávu o slovanském kultu vody podal Prokopios z Kaisareie v 6. století, který zmiňuje slovanskou úctu k řekám a nymfám. Slovanský překlad Řehoře Naziánského uvádí že Jihoslované uctívají řeku jako bohyni.\n\nNa počátku 11. století psal Dětmar z Merseburku o posvátných jezerech, která sloužila jako k věštění. Konkrétně se jednalo o jezero Glomač na území kmene Daleminců, které se v době hrozící války zabarvovalo do ruda, a o jezeru u ratarského Riedigostu, kde se v tomtéž případě vynořoval z vln velký kanec. Podle Herborda píšícího na počátku 12. století, se s úctou k posvátném prameni spojeného s posvátným stromem setkal Otto Bamberský. Ve 12. století zmiňuje Helmold z Bosau že kult jezer a řek byl obzvláště silný v Meklenbursku. Úcta ke studánkám se zachovala i v christianizovaných Čechách. Na počátku 11. století ji zmiňuje Kosmova kronika a ještě na počátku 12. století tento kult zakazuje Homiliář opatovický.\n\nVe východoslovanském prostředí připomíná úctu pramenům Pověst dávných let z 12. století a po ní četné traktáty až do 13. století. Na úctu k řekám upomíná personifikace vodních toků v ruských bylinách, jako například označení „tatíček Dněpr“ a „matička Volha“.\n\nZ bohatství písemných pramenů o úctě vodě lze předpokládat že vodní duchové v slovanské lidové kultuře jsou archaického původu a existoval i jejich kult. Velkou skupiny těchto duchů tvoří ženští duchové podobní antickým nymfám či najádám, germánským nixám či keltským divonám. Lze k nim zařadit víly, rusalky, vodní panny a vodní žínky. U většiny Slovanů je také doložena víra v existenci vodníka, který na rozdíl od zmíněných ženských bytostí zpravidla vystupuje samostatně. Jihoslované, s výjimkou Slovinců vodníka neznají, v Dalmácii jsou však známi vodní lidé, napůl ryby a napůl lidé, kteří v noci přichází na břeh a osvětlujího zářivými kameny.\n"}
{"id": "950217", "url": "https://cs.wikipedia.org/wiki?curid=950217", "title": "Liga mistrů UEFA 2013/14 - základní skupiny", "text": "Liga mistrů UEFA 2013/14 - základní skupiny\n\nV základních skupinách soutěže Liga mistrů UEFA 2013/14 se hraje v období od 7. září do 11. prosince 2013. Během této části soutěže se rozhodne o 16 postupujících týmech do vyřazovací fáze Ligy mistrů UEFA 2013/14.\n\nVe skupinové fázi hraje 32 týmů, z toho 22 týmů vstupují přímo do této fáze soutěže a 10 týmů jsou vítězové kvalifikační fáze Ligy mistrů UEFA 2013/14 (5 týmů z mistrovské části a 5 týmů z nemistrovské části 4. předkola)\n\nV každé skupině se odehraje 6 zápasů, hrají týmy proti sobě, systémem každý s každým vždy dva zápasy (jeden zápas doma a druhý na hřišti soupeře). Vítězové skupin a týmy na druhých místech postupují do vyřazovací fáze, do osmifinále, zatímco týmy z třetích míst vstupují do Evropské ligy mezi nejlepších 32.\nPokud kritéria 1) až 4) nedokáží určit pořadí, rozhodují kritéria vztažená ne všechny zápasy ve skupině;\n\nLosování proběhlo 29. srpna 2013, v Grimaldi Forum, Monako.\n\nVšech 32 týmů bylo rozděleno do čtyř košů na základě svých UEFA koeficientů. Obhájce titulu Bayern Mnichov byl automaticky v 1. koši. Týmy byly rozlosovány do 8 skupin po čtyřech týmech, vždy z každého koše jeden, ale s omezením, aby v jedné skupině nebyly dva týmy z jedné národní asociace. Kromě toho bylo kontrolováno i nasazení týmů z jedné asociace tak, aby byly rovnoměrně rozděleny do dvou hracích dnů (skupiny A-D a skupiny E-H). Skupiny A-D hrají svoje zápasy v úterý, skupiny E-H hrají ve středu.\n\nByly i další omezení, např. pro týmy ze stejného města (např. Chelsea a Arsenal nebo Manchester United a Manchester City nebo Real Madrid a Atlético Madrid), ty by neměly hrát ve stejném kole, tedy ve stejný den nebo těsně po sobě hrát na domácím hřišti. A ruské týmy nehrají pro chladné počasí poslední dvě kola na domácím hřišti.\nTěchto 32 týmů se kvalifikovalo do základních skupin Ligy mistrů UEFA 2013/14.\n\n Obhájce titulu (automaticky v 1. koši)\n\nTermíny zápasů ve skupinách byly stanoveny na 17.–18. září, 1.–2. října, 22.–23. října, 5.–6. listopadu, 26.–27. listopadu a 10.–11. prosince 2013. \n\nPokud budou mít dva či více týmů ve skupině stejný počet bodů, budou použita výše uvedená kritia.\n\n   Zápas CSKA Moskva proti Viktoria Plzeň se hrál na Petrovsky Stadion v Petrohradě kvůli špatné kvalitě hřiště v Arena Chimki v Chimki.\n\n"}
{"id": "950223", "url": "https://cs.wikipedia.org/wiki?curid=950223", "title": "Lee Remicková", "text": "Lee Remicková\n\nLee Ann Remicková (14. prosince 1935 − 2. července 1991) byla americká herečka, držitelka ceny BAFTA, dvojnásobná držitelka osenění Zlatý glóbus a držitelka nominace ceny Oscar.\n\nNarodila se ve městě Quincy ve státě Massachusetts. V mládí navštěvovala taneční školu, a později absolvovala prestižní divadelní Actors' Studio v New Yorku. V roce 1953 Remicková debutovala na Broadwayi.\n\nPrvní filmovou roli hrála v roce 1957 ve filmu Elia Kazana Tvář v davu. Následovaly další větší role ve filmech Dlouhé horké léto a Anatomie vraždy. V roce 1960 se objevila v dalším filmu Elii Kazana Divoká řeka. V roce 1962 byla nominována na Oscara pro nejlepší herečku za roli Kirsten Clayové ve filmu Dny vína a růží, ve kterém hrála po boku Jacka Lemmona.\n\nDalší významné role ztvárnila například v thrilleru Přichází Satan! z roku 1976, nebo o dva roky později v Dotek Medusy.\n\nLee Remicková zemřela 2. července 1991 na rakovinu ve svém domě v Los Angeles ve věku 55 let. Za svůj přínos filmovému průmyslu byla Remicková poctěna hvězdou na hollywoodském chodníku slávy.\n\n\n"}
{"id": "950232", "url": "https://cs.wikipedia.org/wiki?curid=950232", "title": "Asier Illarramendi", "text": "Asier Illarramendi\n\nAsier Illarramendi Andonegi známý i pod zkratkou Illarra (* 8. března 1990, Mutriku, Španělsko) je španělský fotbalový záložník baskického původu, který v současnosti hraje za španělský klub Real Sociedad.\n\nIllarramendi je odchovancem klubu Real Sociedad z Baskicka. V červenci 2013 jej za 32,2 milionu eur koupil Real Madrid. Ligový titul v sezóně 2013/14 sice nezískal (vyhrálo jej Atlético Madrid), ale stal se vítězem Ligy mistrů UEFA po finálové výhře 4:1 po prodloužení v derby právě nad Atléticem Madrid. Rovněž vyhrál s Realem Copa del Rey 2013/14 (španělský pohár).\n\nV srpnu 2015 přestoupil do klubu Real Sociedad, kde začínal s profesionální kariérou.\n\nIllarramendi reprezentantoval Španělsko v mládežnických kategoriích. Zúčastnil se Mistrovství světa hráčů do 17 let 2007 v Jižní Koreji, kde mladí Španělé podlehli ve finále Nigérii v penaltovém rozstřelu 0:3. Illarramendi neproměnil jednu z penalt.\n\nTaké reprezentoval na Mistrovství Evropy hráčů do 21 let v Izraeli, kde Španělé získali zlaté medaile po finálové výhře 4:2 nad rovesníky z Itálie. Na turnaji byl vybrán do All-Star týmu šampionátu.\n\n"}
{"id": "950235", "url": "https://cs.wikipedia.org/wiki?curid=950235", "title": "Římskokatolická farnost Hrabětice", "text": "Římskokatolická farnost Hrabětice\n\nŘímskokatolická farnost Hrabětice je územní společenství římských katolíků s farním kostelem svatého Antonína Paduánského v děkanátu Znojmo. Do farnosti patří obce Hrabětice a Šanov.\nV roce 1698 byla v obci postavena kaple. Hrabětice byly v této době „přifařeny“ k nedalekému městečku Hrušovany nad Jevišovkou. Obec se však postupně rozrůstala, kaple nestačila požadavkům věřících, proto také bylo rozhodnuto, že v Hraběticích bude zřízena tzv. lokálie. V obci bydlel kněz a samostatně byly vedeny i zdejší matriky. Přístavbou v roce 1859 dostal kostel již dnešní podobu. Ve stejném roce byla zřízena samostatná farnost – vyčleněním obcí Hrabětice a Šanov z hrušovanské farnosti.\n\nAdministrátorem excurrendo je od 15. září 2010 R. D. Mgr. Jan Pouchlý.\n\nDnem vzájemných modliteb farností za bohoslovce a bohoslovců za farnosti brněnské diecéze je 15. prosinec. Adorační den připadá na 6. červen.\n\nVe farnosti se pravidelně koná tříkrálová sbírka. V roce 2015 se při ní vybralo v Hraběticích 6 815 korun, v Šanově 18 166 korun. V roce 2017 činil její výtěžek v Hraběticích 9 971 a v Šanově 13 983 korun.\n\n"}
{"id": "950237", "url": "https://cs.wikipedia.org/wiki?curid=950237", "title": "Fed Cup 2013 – zóna Asie a Oceánie", "text": "Fed Cup 2013 – zóna Asie a Oceánie\n\nZóna Asie a Oceánie Fed Cupu 2013 byla jednou ze tří zón soutěže, kterých se účastnily státy ležící v daných regionech, v tomto případě týmy ze států nacházejících se na asijském kontinentu a v Oceánii. Do soutěže této zóny nastoupilo 18 družstev, z toho sedm účastníků hrálo v 1. skupině a jedenáct pak ve 2. skupině. Součástí herního plánu byly také dvě baráže.\n\n\nSedm týmů bylo rozděleno do dvou bloků A a B, z nichž první měl tři a druhý čtyři účastníky. Vítězové obou bloků se utkaly v zápase o postup do baráže o Světovou skupinu II pro rok 2014. Družstva, která se umístila na posledním místě obou bloků spolu sehrála zápas, z něhož poražený sestoupil do 2. skupiny zóny Asie a Oceánie pro rok 2014.\n\n\n\nJedenáct týmů bylo rozděleno do dvou bloků A a B, z nichž první měl pět a druhý šest účastníků. Vítězné týmy obou bloků se utkaly v baráži o postup do 1. skupiny zóny Asie a Oceánie pro rok 2014. Vítěz zápasu si zajistil postup. Zbylé týmy, které se umístily na stejných místech – druhých, třetích, čtvrtých a pátých příčkách bloků, spolu odehrály vzájemné zápasy o konečnou 3. až 10. pozici ve 2. skupině zóny. Šestý tým bloku B ve skupině obsadil 11. pozici.\n\n\n"}
{"id": "950241", "url": "https://cs.wikipedia.org/wiki?curid=950241", "title": "Sakulinizace", "text": "Sakulinizace\n\nSakulinizace (či sacculinizace) je proces, při němž dochází k výraznému zjednodušení tělní stavby organismu, obvykle v důsledku jeho parazitického způsobu života. Jedná se tedy o formu regresní evoluce.\n\nNejnápadněji se sakulinizace projevuje u endoparazitů, jelikož mnohé tělesné funkce jsou pro život v relativně stabilním, málo variabilním a na živiny bohatém prostředí uvnitř hostitelského organismu zbytečné. Pro endoparazita je výhodné se takových funkcí v rámci evoluce zbavit, protože jejich tvorba je pro něj nejen energeticky nevýhodná, ale zároveň je příliš diferenciované tělo náchylnější k tomu, aby bylo rozpoznáno imunitním systémem hostitele.\n\nVýraz sakulinizace použil poprvé Konrad Lorenz ve své knize \"Odumírání lidskosti\", kde sakulinizaci definoval jako „odbourávající evoluci“. Slovo odvodil od názvu parazitického kořenohlavce \"Sacculina carcini\", jehož tělo je v dospělosti extrémně redukováno.\n\nNejznámějším příkladem sakulinizovaných organismů je rod parazitických kořenohlavců \"Sacculina\". Naupliová stádia těchto korýšů vypadají jako larvy volně žijících příbuzných skupin, když však přijdou do styku s hostitelem (krabem), dochází u nich k radikálním morfologickým změnám, v jejichž závěru připomíná dospělec \"Sacculina\" spíše jakési podhoubí prorůstající celým tělem hostitele.\n\nV případě řasníků (řádu hmyzu blízce příbuzného broukům) s výjimkou zástupců čeledi Mengenillidae žijí samičky paraziticky a postrádají křídla, nohy i vnější genitálie a ústní ústrojí, oči i tykadla jsou u nich extrémně redukovány. Jejich tělo tedy připomíná jakýsi vak.\n\nNěkdy může vést regresní evoluce tak daleko, že se původně mnohobuněčný organismus podobá spíše organismu jednobuněčnému. Takovým případem jsou Myxozoa. Jedná se o mnohobuněčné živočichy (Metazoa) nyní řazené mezi žahavce (Cnidaria), jejichž tělo bylo v důsledku parazitického života zmenšeno a redukováno natolik, že byli dlouho považováni za prvoky.\n\nPřestože výraz sakulinizace bývá dnes používán zejména v kontextu s parazity, Lorenz ji popisuje i u neparazitických druhů. Předpokladem je však vždy symbiotický vztah k jinému druhu, který přejímá ty potřebné funkce, které jsou u sakulinizovaného organismu redukovány. Sakulinizaci vidí Lorenz například i jako efekt spojený s domestikací, kdy domestikované druhy ztrácejí všechny speciální adaptace a zůstávají jim jen vlastnosti, které jsou výhodné pro člověka.\n\n"}
{"id": "950243", "url": "https://cs.wikipedia.org/wiki?curid=950243", "title": "Memorial", "text": "Memorial\n\nMemorial je ruská nevládní nezisková organizace pro ochranu lidských práv, která mimo jiné pomohla desítkám tisíc uprchlíků a vnitřně přesídlených osob v Ruské federaci. Mezi její členy náleží Oleg Orlov či zavražděná ruská novinářka, působící v Grozném, Natalija Estěmirovova.\n\nMemorial vznikl jako občanská iniciativa v roce 1987 v době Gorbačovovy perestrojky. Tehdy jeho členové studovali represe v Sovětském svazu, později se začali zabývat ochranou lidských práv. Mezi zakladateli organizace byl fyzik a nositel Nobelovy ceny míru Andrej Sacharov a také historik Arsenij Roginskij, který byl v roce 1981 uvězněn za vydávání samizdatového sborníku \"Pamjať\". V druhé polovině 80. let si však heslo \"pamjať\" (\"paměť\") v Rusku přisvojilo nacionální antisemitské hnutí, proto se Roginského skupina rozhodla zvolit pro svou organizaci název \"Memorial\". Za svou činnost získal Memorial řadu ocenění, např. Nansenovu cenu za rok 2004, Sacharovova cena za svobodu myšlení za rok 2009, či Cenu ÚSTR za svobodu, demokracii a lidská práva za rok 2016.\n\nJiž od roku 2005 pořádají členové Memorialu každý rok na podzim celodenní shromáždění u pomníku obětí stalinského teroru nedaleko sídla bývalé KGB v Moskvě. Toto shromáždění je spojeno s veřejným čtením jmen těch, kteří byli během stalinských represí popraveni nebo zahynuli v koncentračních táborech - gulazích. (Podle údajů Memorialu bylo jen v letech 1937 - 1938 popraveno v Moskvě na 30 000 lidí a dalších 700 000 na jiných místech Sovětského svazu.)\n\nRuské ministerstvo spravedlnosti chtělo organizaci zakázat pro porušování ústavy a dalších zákonů, ale v lednu 2015 Nejvyšší soud žádost zamítl. V listopadu 2015 potom ministerstvo organizaci obvinilo z údajného rozvracení ústavního zřízení. V roce 2015 byla organizace úřady zařazena na seznam zahraničních agentů, který na základě nového zákona povinně zahrnuje organizace, které přijímají finanční dary ze zahraničí. Organizace získává prostředky především ze Švédska, Norska, Nizozemska a od Evropské komise. Ministerstvo spravedlnosti Ruské federace v říjnu 2016 zařadilo Memorial mezi tzv. \"zahraniční agenty\". Ačkoliv se organizace proti postupu ministerstva odvolala, v prosinci 2016 moskevský soud potrestal Memorial pokutou ve výši 300 000 rublů za to, že v rozporu ze zákonem jasně neoznačuje své publikace, internetovou stránku či tiskové zprávy za dílo \"zahraničního agenta\".\n\nOrganizace má centrálu v Moskvě, působí kromě Ruska také v Itálii, Německu, Francii, na Ukrajině a v dalších zemích. V roce 2016 otevřela pobočku v Praze. V souvislosti s otevřením této pobočky se objevily spekulace, že Memorial si takto buduje záložní působiště pro případ, že by mu prostřednictvím obstrukcí a soudních zákazů bylo v budoucnosti znemožněno nadále působit na území Ruska. Ačkoli člen vedení Memorialu Jan Račinskij (Ян Рачинский) takové záměry v rozhovoru pro Nezavisimuju gazetu v říjnu 2016 popřel, vedoucí představitel ruského Centra pro ekonomické a politické reformy (Центр экономических и политических реформ) Nikolaj Mironov (Николай Миронов) tuto možnost připustil jako reálnou variantu v případě dalšího vývoje situace, kdy jsou opozičně laděné neziskové organizace na území Ruska vládou vnímány jako \"pátá kolona\" Západu.\n\n\n"}
{"id": "950245", "url": "https://cs.wikipedia.org/wiki?curid=950245", "title": "Kostel svatého Jiří (Dobranov)", "text": "Kostel svatého Jiří (Dobranov)\n\nŘímskokatolický kostel svatého Jiří v Dobranově, dnes části České Lípy, byl postaven v roce 1379. Několikrát byl přestavován, od roku 1760 má dnešní barokní podobu. Je v špatném stavu a pro veřejnost uzavřen.\n\nKostel zasvěcený svatému Jiří v gotickém slohu byl v Dobranově postaven v roce 1379 a přestavěn byl v roce 1579. K další, již barokní podoby byl přestavěn v roce 1700 a znovu upraven o 60 let později.\n\nDobranov je územně odloučenou částí České Lípy od roku 1981.\n\nPoblíž kostela je budova fary. Dnes je v ní mateřská škola a je zapsána mezi kulturní památky.\n\nOd roku 1958 je kostel zapsán v celostátním seznamu kulturních památek pod č. 42112/5-2873.\n\n\n"}
{"id": "950246", "url": "https://cs.wikipedia.org/wiki?curid=950246", "title": "Zaječí potok", "text": "Zaječí potok\n\nZaječí potok může být:\n\n"}
{"id": "950250", "url": "https://cs.wikipedia.org/wiki?curid=950250", "title": "Fotbalový pohár Srbska a Černé Hory", "text": "Fotbalový pohár Srbska a Černé Hory\n\nFotbalový pohár Srbska a Černé Hory (srbsky \"Kup Srbije i Crne Gore u fudbalu\", srbskou cyrilicí Куп Србије и Црне Горе у фудбалу) byla fotbalová pohárová vyřazovací soutěž hraná v letech 2003–2006 v soustátí Srbsko a Černá Hora.\n\nDo roku 2003 se hrál pohár Svazové republiky Jugoslávie, což byla federace Srbska a Černé Hory (srbský název Куп СР Југославије у фудбалу), jeho předchůdcem byl do roku 1992 Jugoslávský fotbalový pohár (pohár Socialistické federativní republiky Jugoslávie známý jako Pohár maršála Tita).\n\nSoutěž se pořádala od roku 2003 poté, co Svazová republika Jugoslávie změnila 4. února 2003 název na Srbsko a Černá Hora. Formát soutěže se nezměnil, pohár trval až do rozpadu federace na dva samostatné státy Srbsko a Černou Horu v červnu 2006.\n\nPrvním vítězem se v roce 2003 stal klub Sartid Smederevo, který později změnil název na původní FK Smederevo. Soutěž trvala jen 4 sezóny, ovládly ji srbské kluby, žádný černohorský se ani jednou nepropracoval do finále. Nejúspěšnějším klubem byla Crvena zvezda Bělehrad, která se během čtyř ročníků dostala vždy do finále, přičemž dvakrát jej vyhrála (2004, 2006) a dvakrát prohrála (2003, 2005).\n\nPo vyhlášení nezávislosti Černé Hory v roce 2006 se v Srbsku začal hrát srbský fotbalový pohár a v Černé Hoře černohorský fotbalový pohár.\n\nPřehled vítězů:\n\nPřehled finálových zápasů.\nZdroj:\nVysvětlivky:\n"}
{"id": "950254", "url": "https://cs.wikipedia.org/wiki?curid=950254", "title": "Zaječí potok (přítok Smědé)", "text": "Zaječí potok (přítok Smědé)\n\nZaječí potok je vodoteč tekoucí na severu České republiky, ve Frýdlantském výběžku Libereckého kraje. Pramení na severním úbočí Ptačího vrchu (406 m n. m.) ve vzdálenosti asi 3,5 kilometru jihozápadně od Frýdlantu. Odtud teče severozápadním směrem, až dosáhne tělesa bývalé úzkorozchodné železniční tratě z Frýdlantu do Heřmanic. Před ním se stáčí k severovýchodu, podchází tuto trať a směřuje svůj tok stále severovýchodním směrem, až dosáhne silnice III/03511. Pod mostkem poblíž průmyslového závodu společnosti Rasl a syn, která se nachází na západní straně města Frýdlantu, silnici podchází a vtéká do vodní nádrže nacházející se severně od zmíněného závodu. Na východní straně nádrže z ní opět vytéká a po třech stech metrech toku severovýchodním směrem se levostranně vlévá do řeky Smědé.\n"}
{"id": "950261", "url": "https://cs.wikipedia.org/wiki?curid=950261", "title": "Julia (odrůda jablek)", "text": "Julia (odrůda jablek)\n\nJulia (\"Malus domestica\" 'Julia') uváděná někdy jako 'Julie' je ovocný strom, kultivar druhu jabloň domácí z čeledi růžovitých. Plody jsou řazeny mezi odrůdy letních jablek, sklízí se v červenci, skladovatelné jsou do konce září.\n\nOdrůda byla vyšlechtěna v VŠÚO v Holovousích. Odrůda vznikla jako kříženec odrůd \" 'Quinte' \" × \" 'Discovery' \".\n\nRůst odrůdy je střední. Pravidelný průklest je důležitý, vhodný je také letní řez.\n\nPlodí záhy, mnoho a pravidelně.\n\nPlod je ploše kulovitý, střední. Slupka hladká, zelenožluté zbarvení je překryté karmínově červenou barvou. Dužnina je krémová se sladce navinulou chutí.\n\nOdrůda je velmi odolná strupovitosti jabloní a velmi odolná k padlí.\n\nJe vhodná k přímé konzumaci. Odrůda je snáší dobře přepravu, plody jsou odolné proti otlačení.\n"}
{"id": "950262", "url": "https://cs.wikipedia.org/wiki?curid=950262", "title": "Jan Volný (politik)", "text": "Jan Volný (politik)\n\nJan Volný (* 15. června 1959 Most) je český politik, od října 2013 poslanec Poslanecké sněmovny PČR, od roku 2016 zastupitel Plzeňského kraje, v letech 2006 až 2014 postupně místostarosta a starosta městyse Chodová Planá na Tachovsku, od února 2015 do února 2017 místopředseda hnutí ANO 2011.\n\nVystudoval zootechniku na Agronomické fakultě Vysoké školy zemědělské v Praze. Promoval v roce 1983 a získal titul Ing.\n\nDo roku 1993 pracoval jako vedoucí chovu drůbeže v Oborovém podniku Tachov. V roce 1994 nastoupil do společnosti Adex, kde se stal o dva roky později generálním ředitelem. V roce 1999 přešel do spediční a logistické společnosti Hopi, kde působí ve funkci obchodního ředitele. Je spoluvlastníkem firem VYPEX a JJV 99, které obchodují s potravinami.\n\nJan Volný je po ovdovění podruhé ženatý a má čtyři děti. Žije v Chodové Plané.\n\nDo politiky se pokoušel vstoupit, když v komunálních volbách v roce 1994 kandidoval jako nestraník za Sdružení nezávislých kandidátů do Zastupitelstva městyse Chodová Planá v okrese Tachov, ale neuspěl. Stejně neúspěšně dopadly i další kandidatury v komunálních volbách v roce 1998 (nestraník za Sdružení nezávislých kandidátů - místní sdružení celkem) a v roce 2002 (nestraník za Sdružení nezávislých kandidátů - Rozvoj a prosperita). Do zastupitelstva se dostal až v komunálních volbách v roce 2006 jako nestraník na kandidátce subjektu \"Sdružení nezávislých kandidátů pro Chodovou Planou\". V listopadu 2006 byl pak zvolen neuvolněným starostou městyse, funkci vykonával po celé volební období. V komunálních volbách v roce 2010 obhájil mandát zastupitele jako nestraník za Sdružení nezávislých kandidátů - Rozvoj a prosperita. V listopadu 2010 byl pak zvolen neuvolněným místostarostou městyse.\n\nS hnutí ANO 2011 začal spolupracovat na začátku roku 2012 jako koordinátor pro budování struktury hnutí v západních Čechách, později se stal v roce 2013 předsedou Krajské organizace hnutí ANO 2011 v Plzeňském kraji. Navíc v březnu 2013 byl zvolen členem předsednictva hnutí ANO 2011. Na III. sněmu hnutí ANO 2011 byl na konci února 2015 zvolen místopředsedou hnutí. Uspěl až ve třetím kole volby (získal 96 hlasů ze 188 možných, tj. 51 %, v předchozích kolech to bylo jen 49 % a 48 %). Funkci místopředsedy zastával do února 2017, kdy byl na dalším sněmu zvolen pouze členem předsednictva hnutí ANO 2011.\n\nVe volbách do Poslanecké sněmovny PČR v roce 2013 kandidoval z druhého místa na kandidátce hnutí ANO 2011 v Plzeňském kraji a byl zvolen.\n\nV komunálních volbách v roce 2014 se pokoušel za hnutí ANO 2011 (na kandidátce subjektu \"Sdružení ANO 2011 a nezávislí\") obhájit post zastupitele městyse Chodová Planá, ale neuspěl (skončil až jako čtvrtý náhradník). V krajských volbách v roce 2016 byl za hnutí ANO 2011 zvolen zastupitelem Plzeňského kraje.\n\nVe volbách do Poslanecké sněmovny PČR v roce 2017 obhájil svůj poslanecký mandát za hnutí ANO 2011 v Plzeňském kraji. V komunálních volbách v roce 2018 kandidoval za hnutí ANO 2011 do Zastupitelstva městyse Chodová Planá, ale neuspěl (skončil jako druhý náhradník). V únoru 2019 obhájil na V. sněmu hnutí ANO 2011 funkci člena předsednictva hnutí.\n\n"}
{"id": "950264", "url": "https://cs.wikipedia.org/wiki?curid=950264", "title": "Julia Pirotte", "text": "Julia Pirotte\n\nJulia Pirotte (1. ledna 1908 Końskowola – 25. července 2000) byla fotoreportérka známá svou prací v Marseille během 2. světové války, když dokumentovala francouzský odpor a fotografiemi dokumentující důsledky Kieleckého pogromu z roku 1946.\n\nNarodila se 1. ledna 1908 v polské obci Końskowola s rodným jménem Gina Diament. Pirotte vyrůstala v židovské rodině z dělnické třídy ve Varšavě. V roce 1934 emigrovala do Belgie, kde se provdala za Jeana Pirotta a studovala fotografii. V květnu 1940 po německé okupaci Belgie a deportaci svého manžela Pirotte zamířila do jižní Francie. Tam hrála aktivní roli v židovských a francouzských odbojových skupinách. Umístěna v Marseille působila jako fotoreportérka pro \"Dimanche Illustré\" a sloužila jako kurýr pro zbraně, falešné doklady a publikace undergroundu. Během této doby pořídila četné fotografie dokumentující život v rámci Vichyho režimu. Jako člen partyzánské skupiny Francs Tireurs et Partisans mohla fotografovat odbojovou činnost Makistů v létě roku 1944 a následné osvobození Marseille.\n\nPo válce se vrátila do Polska jako fotoreportérka pro polský časopis \"Żołnierz Polski\". Během tohoto období dokumentovala následky Kielckého pogromu z 4. července 1946 a zúčastnila se Světového kongresu intelektuálů za mír roku 1948 ve Vratislavi, přičemž pořídila portréty Pabla Picassa, Irène Joliot-Curie nebo Dominiqua Desantiho. Pirotte navštívila Izrael v roce 1957. Později si vzala Jefima Sokolskiho, polského ekonoma, který zemřel v roce 1974. V pozdějších letech často cestovala do Belgie, Francie a Spojených států, kde v roce 1984 newyorské Mezinárodní centrum fotografie hostilo výstavu jejích děl.\n\nJe pohřbena na hřbitově Powązki ve Varšavě.\n\nJejí rodiče byli Boruch a Sura Diamentovi. Její sestra se jmenovala Mindla Maria Diament (1911 - 24. srpna 1944), byla také francouzského odporu, byla zajata, mučena a popravena Vichyho režimem.\n\n\n"}
{"id": "950269", "url": "https://cs.wikipedia.org/wiki?curid=950269", "title": "Kočičí potok", "text": "Kočičí potok\n\nKočičí potok (německy , popř. , polsky ) je vodní tok ve Frýdlantském výběžku na severu Libereckého kraje České republiky.\n\nPramení na české straně jihozápadního úbočí polského vrchu Bartniki (470 m n. m.), v lesích označovaných pomístními jmény Na výsluní a Spálenka, asi 830 m na východ od bulovské samoty U Hájenky. Následně teče severním směrem, ale severně od Bulovského kopce (443 m n. m.) se stáčí k západu, podchází silnice III/2914 a pokračuje západním směrem, až dosáhne česko-polskou hranici. K tomu dochází jihovýchodně od vrcholu G. Piekielna (385 m n. m.) a následně pokračuje západním směrem a v délce asi 10 kilometrů tvoří státní hranici mezi Českou republikou a Polskem. Obchází tak Horní Pertoltice, Háj, až dosáhne Habartic. V nich za silničním hraničním přechodem (na silnici I/13) uhýbá do Polska, po jižní straně obchází Zawidów, pokračuje dále západním směrem. Pod mostkem křižuje železniční trať z Liberce do Zawidówa, za ním se stáčí k severozápadu a vtéká do přehradní nádrže Witka (Niedów), do něhož na jiném místě vtéká také řeka Smědá (v Polsku pojmenovaná Witka). Ta z něj pak také vytéká.\n"}
{"id": "950271", "url": "https://cs.wikipedia.org/wiki?curid=950271", "title": "Jan Tichý", "text": "Jan Tichý\n\nJan Tichý (Jan Tichy, * 1974 Praha) je umělec a profesor narozený v Československu a žijící v Chicagu, Illinois v USA.\n\nNarodil se v roce 1974 v Praze. Do Izraele emigroval v roce 1995. Po roce 2000 se zaměřil na tvorbu, ve které se zabývají městským prostorem. Cyklus \"Beton\" pořízený v roce 2004, je série fotografií z opuštěných veřejných prostor. Toto téma opakuje v několika dalších videoinstalacích, které pořídil poblíž státních zařízení, jako je například atomový reaktor v Dimoně (2007). V těchto pracích vytváří papírové modely budov, využívá videa jako prostředku k demontáži a opetovné montáži vizuálního obrazu.\n\n\n\n\n"}
{"id": "950275", "url": "https://cs.wikipedia.org/wiki?curid=950275", "title": "Svatý Neot", "text": "Svatý Neot\n\nSvatý Neot ( - 870) byl anglický světec a mnich žijící v 9. století v Cornwallu. Zprávy o jeho životě se dochovaly v díle \"Life of King Alfred\" velšského mnicha Assera žijícího v Anglii na přelomu 9. a 10. století.\n\nV mládí se stal pravděpodobně vojákem, později z vojenských služeb odešel a rozhodl se vstoupit do kláštera. Nejprve sloužil jako kostelník v Glastonburském opatství, ale později žil v Cornwallu, nejprve sám, později s rostoucí skupinou dalších mnichů nedaleko Bodmin Moor, kde se věnoval péči o chudé v okolí.\n\nJeho ostatky byly zachovány jako svaté relikvie v cornwallské obci, která nesla jeho jméno. Později byly umístěny v klášteře, který byl pojmenován na jeho počest jeho jménem a ostatky se staly prioritou tohoto kláštera. Nakonec se ztratily během vlády Jindřicha VIII. Tudora během rušení anglických klášterů. Jeho svátek je oslavován 31. července (slaví se poslední neděli v červenci). Je patronem ryb.\n\nDnes je po něm pojmenovaná vesnice v Cornwallu a město v hrabství Cambridgeshire. Existuje mnoho kostelů zasvěcených svatému Neotovi.\n"}
{"id": "950277", "url": "https://cs.wikipedia.org/wiki?curid=950277", "title": "Bronislav Schwarz", "text": "Bronislav Schwarz\n\nBronislav Schwarz (* 7. října 1966) je český politik a ředitel městské policie, v letech 2013 až 2017 poslanec Poslanecké sněmovny PČR (zvolen na kandidátce hnutí ANO 2011), v letech 2008 až 2016 zastupitel Ústeckého kraje, od roku 2010 radní a zastupitel města Lomu na Mostecku a od února 2014 předseda hnutí Severočeši.cz.\n\nVystudoval Vysokou vojenskou leteckou školu v Košicích a Vojenskou akademii v Brně (získal titul Ing.).\n\nV letech 1986 až 1993 byl vojákem z povolání, působil jako letovod v Žatci a Staré Boleslavi. Do roku 2007 pracoval u Policie ČR na různých pozicích – jako vyšetřovatel, zástupce vedoucího oddělení hospodářské kriminality, vedoucí oddělení hlídkové služby, vedoucí obvodního oddělení, velitel služby pořádkové policie a končil jako komisař služby kriminální policie a vyšetřování. Od roku 2007 působí jako ředitel Městské policie v Mostě.\n\nBronislav Schwarz vyvolává kontroverze kvůli svým výrokům o Romech, např. že \"„na Cikány platí jen tvrdá ruka“\" či že \"„ze sta Cikánů je deset pracovitých a slušných, které bychom neměli házet do pytle s těmi zmetky“\".\n\nSchwarz byl také obžalován ze zneužití pravomoci veřejného činitele, porušení domovní svobody a omezování osobní svobody. V roce 2006 měl totiž bez povolení vniknout do bytu, kde se našla varna drog. Soud první instance ho osvobodil, žalobce se ale odvolal a v lednu 2013 se případ vrátil k okresnímu soudu. V prosinci 2013 jej Poslanecká sněmovna PČR vydala k trestnímu stíhání (pro vydání hlasovalo 139 ze 181 přítomných poslanců).\n\nBronislav Schwarz je ženatý a má tři děti.\n\nDo politiky vstoupil, když byl v komunálních volbách v roce 2010 zvolen jako člen hnutí Severočeši.cz do Zastupitelstva města Lomu v okrese Most. V listopadu 2010 byl zvolen také radním města.\n\nDo vyšší politiky se zapojil, když byl v krajských volbách v roce 2008 zvolen za hnutí Severočeši.cz do Zastupitelstva Ústeckého kraje. Mandát krajského zastupitele obhájil opět za hnutí Severočeši.cz v krajských volbách v roce 2012. Ve volbách v roce 2016 nemohl mandát krajského zastupitele obhájit, jelikož byla kandidátka hnutí Severočeši.cz, za něž kandidoval, týden před volbami stažena za rozporuplných okolností.\n\nNa začátku října 2013 byl zvolen předsedou hnutí Severočeši.cz (předsednictvo hnutí jej údajně zvolilo jednohlasně). Ministerstvo vnitra ČR ale volbu neuznalo, a tak se musela 10. února 2014 opakovat. I tato volba však byla právní cestou zpochybňována. Dne 10. srpna 2016 nabyl právní moci rozsudek Okresního soudu v Mostě, podle něhož jsou usnesení, která byla přijata na valné hromadě konané dne 10. února 2014 a týkala se statutárního orgánu politického hnutí Severočeši.cz, neplatná. Bronislav Schwarz tak přestal být předsedou hnutí. Dne 24. října 2016 jej do čela hnutí opět zvolila valná hromada.\n\nVe volbách do Poslanecké sněmovny PČR v roce 2010 se rozhodl kandidovat za hnutí Severočeši.cz jako lídr v Ústeckém kraji na kandidátce Suverenity – bloku Jany Bobošíkové, strany zdravého rozumu, ale neuspěl (strana se do Sněmovny vůbec nedostala). O tři roky později ve volbách do Poslanecké sněmovny PČR v roce 2013 kandidoval ze druhého místa jako člen hnutí Severočeši.cz na kandidátce hnutí ANO 2011 v Ústeckém kraji a byl zvolen. Vlivem preferenčních hlasů sice poklesl na třetí místo (přeskočil ho Vlastimil Vozka), ale v Ústeckém kraji získalo hnutí ANO 2011 čtyři mandáty a tak se do Sněmovny dostal.\n\nV komunálních volbách v roce 2014 obhájil jako nestraník za stranu B10.cz na kandidátce subjektu „Severočeši Lom“ post zastupitele města Lomu.\n\nV roce 2016 podepsal návrh zákona předkladatele Zdeňka Ondráčka (KSČM) na ochranu prezidenta republiky s trestní sazbou až jeden rok vězení. Ve volbách do Poslanecké sněmovny PČR v roce 2017 kandidoval jako člen hnutí Severočeši.cz na kandidátce Strany Práv Občanů v Ústeckém kraji, ale neuspěl.\n"}
{"id": "950281", "url": "https://cs.wikipedia.org/wiki?curid=950281", "title": "Římskokatolická farnost Hevlín", "text": "Římskokatolická farnost Hevlín\n\nŘímskokatolická farnost Hevlín je územní společenství římských katolíků s farním kostelem Nanebevzetí Panny Marie v děkanátu Znojmo. Do farnosti patří obec Hevlín.\nNejstarší písemná zpráva, v níž je Hevlín jmenován, pochází z roku 1282, kdy je zmiňován hevlínský farář Jakob. Farní kostel pochází z 18. století.\nAdministrátorem excurrendo je od 15. září 2010 R. D. Mgr. Jan Pouchlý.\n\nDnem vzájemných modliteb farností za bohoslovce a bohoslovců za farnosti brněnské diecéze je 30. březen. Adorační den připadá na 8. červen.\n\nVe farnosti se pravidelně koná tříkrálová sbírka. V roce 2015 se při ní vybralo 15 421 korun. Výtěžek sbírky v roce 2017 představoval 15 281 korun.\n"}
{"id": "950283", "url": "https://cs.wikipedia.org/wiki?curid=950283", "title": "Jiří Rosický", "text": "Jiří Rosický\n\nJméno a příjmení Jiří Rosický náleží těmto lidem:\n\n"}
{"id": "950287", "url": "https://cs.wikipedia.org/wiki?curid=950287", "title": "Matěj Fichtner", "text": "Matěj Fichtner\n\nMatěj Fichtner (* 2. června 1984) je český politik, v letech 2013 až 2017 poslanec Poslanecké sněmovny PČR, od roku 2010 zastupitel Městské části Praha 8 (v letech 2010 až 2012 také radní) a člen hnutí ANO 2011.\n\nVystudoval Technickou fakultu České zemědělské univerzity v Praze, Univerzitu Obrany v Brně, Policejní akademii ČR a management na Fakultě managementu Univerzity Komenského v Bratislavě.\n\nPůsobil v Akademii věd ČR, pracoval jako analytik pro Vojenské zpravodajství, Českou národní banku a pojišťovnu UNIQA.\n\nZaložil občanské sdružení Občané Prahy 8.\n\nDo politiky vstoupil, když byl v komunálních volbách v roce 2010 zvolen jako člen TOP 09 na kandidátce této strany do Zastupitelstva Městské části Praha 8. V listopadu 2010 byl navíc zvolen radním městské části. Na začátku roku 2012 ale z TOP 09 vystoupil a v květnu 2012 na funkci radního městské části rezignoval z důvodu podvodného jednání.V komunálních volbách v roce 2014 pak pozici zastupitele městské části za hnutí ANO 2011 obhájil.\n\nV prvním kole volby prezidenta ČR v roce 2013 aktivně podporoval Vladimíra Franze, ve druhém kole pak podpořil Miloše Zemana.\n\nV roce 2013 vstoupil do hnutí ANO 2011, za něž kandidoval ve volbách do Poslanecké sněmovny PČR v roce 2013 z pátého místa kandidátky v Hlavním městě Praze a byl zvolen. Je místopředsedou pražské organizace hnutí ANO 2011.\n\nV roce 2016 byl obviněn kandidátem na budoucího ředitele ZŠ Glowackého, P8 z ovlivňování konkurzu na ředitele ZŠ viz:\n\nVítěz konkurzu – pan Josef Buchal – následně napsal zastupitelům:\n\n„… Pan místostarosta …se na mě obrátil se svými osobními návrhy, 'že mě jmenuje' ředitelem ZŠ Glowackého, P8 za předpokladu, že přítomnou účastnici schůzky jmenuji svojí zástupkyní. Jako další varianty uváděl, že ještě může výsledky konkurzu zrušit nebo že může ředitelkou školy jmenovat druhou účastnici schůzky. Uvedenou personální podmínku jsem odmítl, na prvním místě proto, že v případě jmenování ředitelem se sluší, aby se tento nejprve osobně setkal a jednal s úřadujícím zástupcem ředitele. Výsledek takové schůzky nelze předem předjímat. Na každý pád, každý zodpovědný ředitel školy si do svého vedoucího týmu jmenuje takové spolupracovníky, o nichž je přesvědčen, že ve spolupráci s nimi se mu podaří naplnit koncepční záměr školy. Je to jeho právo a současně zodpovědnost. Je smutné, pokud je jmenování nového ředitele podmiňováno personálními požadavky…“\n\nObvinění nebylo prokázáno.\n\nVe volbách do Poslanecké sněmovny PČR v roce 2017 obhajoval svůj poslanecký mandát za hnutí ANO 2011 v Praze, ale neuspěl.\n"}
{"id": "950288", "url": "https://cs.wikipedia.org/wiki?curid=950288", "title": "Fed Cup 2013 – zóna Evropy a Afriky", "text": "Fed Cup 2013 – zóna Evropy a Afriky\n\nZóna Evropy a Afriky Fed Cupu 2013 byla jednou ze tří zón soutěže, kterých se účastnily státy ležící v daných regionech, v tomto případě týmy ze států nacházejících se na evropském a africkém kontinentu. Do soutěže zóny Evropy a Afriky nastoupilo 37 družstev, z toho šestnáct účastníků hrálo v 1. skupině, osm ve 2. skupině a třináct v kvalitativně nejnižší 3. skupině. Součástí herního plánu byly také tři baráže.\n\n\nŠestnáct týmů bylo rozděleno do čtyř bloků po čtyřech účastnících. Vítězové všech bloků se utkaly v zápase o postup do baráže o Světovou skupinu II pro rok 2013 (vzájemné zápasy vítězů: A–C a B–D). Družstva, která se umístila na druhém a třetím místě bloků spolu sehrála zápasy o konečnou 5. až 12. příčku. Týmy ze čtvrtých míst se utkaly ve vzájemném zápase o udržení (vzájemné zápasy týmů na 4. místě: A–C a B–D). Dva poražení sestoupili do 2. skupiny zóny Evropy a Afriky pro rok 2014. \n\n\n\nOsm týmů bylo rozděleno do dvou bloků A a B. První dva týmy z každé skupiny se utkaly v baráži o postup do 1. skupiny zóny Evropy a Afriky pro rok 2014, a to zápasem první z bloku A s druhým z bloku B a naopak. Vítěz každého zápasu si zajistil postup. Třetí a čtvrté týmy z obou bloků sehrály zápas o udržení. Čtvrtý tým bloku B nastoupil s třetím z bloku A naopak. Poražení sestoupili do 3. skupiny zóny Evropy a Afriky pro rok 2014. \n\n\n\nTřináct týmů bylo rozděleno do čtyř bloků, z nichž první tři měly po třech členech a čtvrtý čtyři. Vítězové všech bloků se utkaly v zápase o postup do 2. skupiny zóny Evropy a Afriky pro rok 2014 (vzájemné zápasy vítězů: A–C a B–D). Vítěz každého zápasu si zajistil postup. Družstva, která se umístila na druhých místech bloků stejným způsobem (zápasy A–C a B–D) svedla klání o konečnou 5. až 8. příčku, respektive týmu ze třetích míst o konečnou 9. až 12. pozici. Čtvrtý v bloku D obsadil poslední 13. místo 3. skupiny zóny.\n\n\n"}
{"id": "950291", "url": "https://cs.wikipedia.org/wiki?curid=950291", "title": "Theia (protoplaneta)", "text": "Theia (protoplaneta)\n\nTheia je hypotetická protoplaneta pravděpodobně dříve obíhající ve Sluneční soustavě (nebo pocházející i mimo ni) a následně podle teorie velkého impaktu kolidující se Zemí před 4,533 miliardami let. Theia měla disponovat rozměry podobnými dnešnímu Marsu s průměrem okolo 6000 km. Díky srážce obsahuje zemské jádro velké množství železa. Dále se od Země odloučil díky kolizi Měsíc.\n"}
{"id": "950295", "url": "https://cs.wikipedia.org/wiki?curid=950295", "title": "Sedilia", "text": "Sedilia\n\nSedilia (lat., jednotné číslo sedile) jsou pevná sedadla v presbytáři katolického kostela, na nichž během bohoslužeb sedal kněz a jeho asistence (jáhen, podjáhen). Proto se nejčastěji vyskytují ve trojici. \n\nVe starokřesťanských bazilikách byl v ose kostela u stěny apsidy pevný biskupský trůn (\"cathedra\"). Když se hlavní oltář přemístil ke stěně, bylo sezení nejčastěji na (epištolní straně (vpravo z pohledu věřících v lodi kostela, tedy u orientované stavby na jižní straně); pro slavnostní bohoslužby bývala obvykle pro tři (výjimečně až pět) duchovních. Ve středověku se často stavěla jako výklenky v síle stěny, ozdobené kamenným ostěním a sloupky. \n\nOd konce středověku se pevná kamenná \"sedilia\" přestala užívat a nahradila je pohodlnější křesla. Reforma liturgie Druhého vatikánského koncilu nahradila postranní sezení křesly (\"sedes\"), obrácenými k lidu.\n\n"}
{"id": "950297", "url": "https://cs.wikipedia.org/wiki?curid=950297", "title": "Kostel svaté Alžběty Uherské (Cvikov)", "text": "Kostel svaté Alžběty Uherské (Cvikov)\n\nKostel byl přestavěn v letech 1553 až 1558 na základech původního gotického kostelíka z 14. století. Autorem nové trojlodní stavby byl italský architekt Benedikt Ferri. Vysvěcen byl 18. listopadu 1559. O 20 let později byla ke kostelu přistavěna věž. K jeho zásadní přestavbě a zvětšení došlo v letech 1726–1728, kdy získal barokní vzhled na základě návrhu pražského architekta a stavitele Václava Špačka. Do současné podoby byl upraven v roce 1867.\n\nV roce 2009 se v kostele konaly oslavy 450 výročí od jeho vysvěcení. V květnu 2013 se zapojil do akce Noc kostelů. V listopadu 2013 kostel opět slavil, mši svatou celebroval litoměřický biskup Jan Baxant.\n\nUvnitř je zachovalý oltář svatého Jana Nepomuckého a pozdně barokní oltář z 19. století. Dále pozdně gotický Kristův hrob od M. Heuffnera a rokokové varhany z 18. století.\n\nOd roku 1958 je kostel zapsán v celostátním seznamu kulturních památek pod č. 44721/5-4522.\n\n\n"}
{"id": "950302", "url": "https://cs.wikipedia.org/wiki?curid=950302", "title": "Blue Sky Film Distribution", "text": "Blue Sky Film Distribution\n\nBlue Sky Film Distribution je filmová distribuční společnost působící v České republice.\n\nSpolečnost byla založena v roce 2005. Zabývá se distribucí českých a zahraničních filmů do českých kin a vydávání filmů na DVD a Blu-ray. Dále dodává filmové materiály a podklady do dalších zemí střední a východní Evropy, například do Polska, Maďarska, Rumunska, Bulharska, na Slovensko a také do zemí bývalé Jugoslávie. Dále prodává své filmy v české lokalizaci internetového obchodu iTunes a stala se prvním českým zástupcem a agregátorem pro firmu Apple v České republice.\n\nV roce 2011 její obrat přesáhl třicet milionů českých korun. Je členem Unie filmových distributorů.\n\nV minulosti společnost uvedla do kin následující filmy:\n\nZe seznamu patrné, že od počátku desátých let došlo k odklonu od původních 35mm filmových kopií (jejichž nosičem byl fotografický film) k digitálním kopím označovaným jako DCP (Digital Cinema Package).\n"}
{"id": "950306", "url": "https://cs.wikipedia.org/wiki?curid=950306", "title": "Kostel svatého Jiljí (Bulhary)", "text": "Kostel svatého Jiljí (Bulhary)\n\nKostel svatého Jiljí je římskokatolický farní kostel v Bulharech. Je chráněn jako kulturní památka. Jde o farní kostel farnosti Bulhary.\n\nV Lichtenštejnském urbáři z roku 1414 je zmínka o děkanu bulharském, takže není zcela vyloučeno, že už tehdy měla ves jako jiné v okolí svůj kostel, ten snad zanikl při vypálení obce husity v roce 1426. První zaručená zmínka o pozdně gotickém kostele v obci je z roku 1582, kdy olomoucký biskup Stanislav Pavlovský vysvětil kostel spolu s hřbitovem, který se však do dnešní doby nezachoval. Tento kostel byl v roce 1770 rozebrán a znovu postaven v roce 1772, aby stačil potřebám rozrůstající se obce. V roce 1968 byla opravena fasáda kostela, v roce 1973 fasáda věže a poslední opravy byly dokončeny v roce 2011.\n\nBohoslužby se konají v neděli v 9.00.\n\nZa kostelem je památník obětem 1. a 2. světové války.\n\n"}
{"id": "950309", "url": "https://cs.wikipedia.org/wiki?curid=950309", "title": "Danny Blanchflower", "text": "Danny Blanchflower\n\nRobert Dennis \"Danny\" Blanchflower (10. února 1926, Belfast – 9. prosince 1993, Londýn) byl severoirský fotbalista. Hrával na pozici záložníka.\n\nZa severoirskou fotbalovou reprezentaci odehrál 56 utkání, v nichž vstřelil dva góly. Hrál v jejím dresu na mistrovství světa roku 1958. Díky svým výkonům na tomto šampionátu byl federací FIFA zpětně zařazen do all-stars týmu turnaje.\n\nS Tottenhamem Hotspur vyhrál v sezóně 1962/63 Pohár vítězů pohárů. Stal se s ním mistrem Anglie (1960–61) i dvounásobným vítězem FA Cupu (1960–61, 1961–62).\n\nV letech 1958 a 1961 byl v anketě FWA vyhlášen nejlepším fotbalistou Anglie.\n\nV letech 1976-1978 byl trenérem reprezentace Severního Irska.\n\n"}
{"id": "950311", "url": "https://cs.wikipedia.org/wiki?curid=950311", "title": "Friedrich Kleinwächter", "text": "Friedrich Kleinwächter\n\nFriedrich Kleinwächter (25. února 1838, Praha, - 12. prosince 1927, Černovice) byl rakouský ekonom, působící na řadě míst v Předlitavsku, carském Rusku, později Rumunsku.\n\nKleinwächter se narodil v hlavním městě Českého království v době Metternichovy éry v roce 1838. V roce 1862 vystudoval právnickou fakultu pražské univerzity, v letech 1865-71 působil jako soukromý docent politické ekonomie. Od roku 1872 přednášel jako profesor statistiky a národní ekonomie na německé baltské polytechnice v Rize, která se nacházela v carském Rusku, ale jako v celém Pobaltí zde byl silný vliv německého patriciátu, německých financí a kultury. Od roku 1875 pak působil na univerzitě Františka-Josefa v Černovicích v Bukovině. V tomto městě zůstal i po rozpadu habsburského mocnářství, kdy Bukovina připadla Rumunsku a nadále přednášel na zdejší univerzitě, která byla postavena dle plánů českého architekta Josefa Hlávky. Ve školních cyklech 1882/83 a 1893/94 byl rektorem černovické univerzity. V roce 1909 jej císař za věrné služby povýšil do šlechtického stavu, zároveň byl císařsko-královským dvorním radou. Jeho synovec Friedrich Ferdinand Gabriel Kleinwächter (nar. 1877 v Praze, zemř. 1959 ve Vídni) byl významný právník a rakouský ministerský úředník.\n\nKleinwächter se po celý život zabýval ekonomií a národním hospodářstvím, finančnictvím ve spojitosti s finančním právem a správní naukou. K jeho nejznámějším pracím se řadí pojednání o kartelech „Die industriellen Cartelle“ a jejich roli v soudobé ekonomii. Kleinwächter viděl roli kartelů pozitivně, v podobném smyslu jaká byla role cechů ve středověku. Stavěl se proti klasickému liberalismu, v němž viděl anarchistické prvky. V tomto smyslu měl styčné body se socialistickými ideologiemi (katedrový socialismus, marxismus apod.). K dalším dílům patří „Zur Reform der Handwerks-Verfassung“, „Die Grundlagen und Ziele des sogenannten wissenschaftlichen Sozialismus“, „Die Staatsromane. Ein Beitrag zur Lehre von Communismus und Socialismus“, „Lehrbuch der Nationalökonomie“, „Lehrbuch der Volkswirtschaftspolitik“, „Lehrbuch der Finanzwissenschaft“ apod.\n\nVedle těchto fundamentálních děl sepsal i menší práce věnující se drobným ekonomickým tématům, viz „Die Holzweberei in Alt-Ehrenberg bei Rumburg in Böhmen“. V tomto díle vydaném nákladem Společnosti pro dějiny Němců v Čechách se Kleinwächter věnoval dřevařskému maloprůmyslu, který byl typický pro pohraniční české oblasti obývané Němci.\n\n\n"}
{"id": "950314", "url": "https://cs.wikipedia.org/wiki?curid=950314", "title": "Jiří Rosický (1977)", "text": "Jiří Rosický (1977)\n\nJiří Rosický (* 11. listopadu 1977) je český fotbalový agent a bývalý obránce/záložník \"s přezdívkou DžeJár ...\"\n\nJe bratrem reprezentačního kapitána Tomáše Rosického a synem bývalého ligového fotbalisty Jiřího Rosického. Po ukončení aktivní kariéry se stal fotbalovým agentem.\n\nS fotbalem začínal v Kompresorech Praha, odkud jej angažovala i s bratrem Tomášem pražská Sparta. V osmnácti letech přestoupil (roku 1996) do španělského Atlética Madrid, kde působil v rezervním týmu. Slibně se rozvíjející kariéru přibrzdilo zranění pravé nohy, které bylo příčinou následných komplikací. V letech 2000–2003 hrál v rakouském celku SW Bregenz, odkud se vrátil do ČR do Sparty Praha, za jejíž B-mužstvo nastupoval na podzim 2003 ve druhé lize. Jaro 2004 strávil na hostování v týmu FK Jablonec 97, kde odehrál pouze tři ligové zápasy. V červenci 2005 odešel do Bohemians Praha 1905, kde kvůli přetrvávajícím zdravotním problémům ukončil hráčskou kariéru.\n\nV roce 1997 odehrál za český reprezentační výběr do 21 let dva zápasy, kvalifikační proti Jugoslávii (domácí porážka 0:1) a přátelský proti Libanonu (remíza 3:3). Za reprezentační A-mužstvo nenastoupil.\n\n"}
{"id": "950328", "url": "https://cs.wikipedia.org/wiki?curid=950328", "title": "Kostel svatého Jana Křtitele (Pohoří)", "text": "Kostel svatého Jana Křtitele (Pohoří)\n\nKostel svatého Jana Křtitele je římskokatolický filiální kostel v Pohoří, patřící do farnosti Opočno.\n\nV roce 1863 byla postavena proti škole veřejná kaplička zasvěcená sv. Janu Křtiteli. V roce 1902 byla zahájena stavba současného kostela a po jeho dokončení byla v roce 1904 kaple zbořena. Generální oprava kostela proběhla v letech 2000–2002.\n\nBohoslužby se konají v neděli v 11.00.\n\n"}
{"id": "950332", "url": "https://cs.wikipedia.org/wiki?curid=950332", "title": "Kramberger", "text": "Kramberger\n\nPříjmení Kramberger nosí více osob:\n\n"}
{"id": "950335", "url": "https://cs.wikipedia.org/wiki?curid=950335", "title": "Kovalčík", "text": "Kovalčík\n\nPříjmení Kovalčík nosí více významných osobností:\n\n"}
{"id": "950340", "url": "https://cs.wikipedia.org/wiki?curid=950340", "title": "Marcelo", "text": "Marcelo\n\nMarcelo je křestní jméno, španělská a portugalská verze jména Marcel. Italská verze je Marcello. Jméno nosí např. tito lidé:\n\n"}
{"id": "950342", "url": "https://cs.wikipedia.org/wiki?curid=950342", "title": "Spolek znalců", "text": "Spolek znalců\n\nSpolek znalců je český svobodný a nekomerční spolek, sdružující soudní znalce všech oborů registrované u Ministerstva vnitra České republiky na základě zákona č. 83/1990 Sb. Spolek sdružuje soudní znalce České republiky.\n\nČlenem Spolku znalců se může stát pouze soudní znalec, jmenovaný na základě zákona o znalcích a tlumočnících, zapsaný v seznamu znalců, který vede příslušný krajský soud. Na rozdíl od jiných spolků (např. Komora soudních znalců ČR) se jedná o čistě svobodné a nekomerční sdružení, kde členství není podmíněno pravidelnou platbou členských příspěvků.\n\nCílem Spolku znalců je zejména přispívat ke zkvalitnění a rozvoji znalecké činnosti. Jedná se státními orgány, soudy, jinými institucemi i třetími osobami za účelem shromažďování stanovisek a jiných poznatků pro zvyšování odborné úrovně svých členů. Dalším cílem je usnadnit komunikaci mezi širokou veřejností a konkrétními znalci. Za tímto účelem shromažďuje údaje o svých členech včetně údajů o jejich odborné způsobilosti a zatížení.\n\n"}
{"id": "950344", "url": "https://cs.wikipedia.org/wiki?curid=950344", "title": "Komora soudních znalců ČR", "text": "Komora soudních znalců ČR\n\nKomora soudních znalců ČR je spolek, který obdobně jako Spolek znalců sdružuje soudní znalce jmenované na základě zákona o znalcích a tlumočnících. \n\nCílem občanského sdružení je obhajovat a prosazovat zájmy znalců u státních orgánům a podílet se na projednávání návrhů právních předpisů týkajících se znalecké činnosti, formulovat a prosazovat etické a morální zásady znalecké činnosti. Komora soudní znalců je jediným profesním seskupením znalců, zastupujícím Českou republiku v evropské instituci Euroexpert.\n\nČlenem Komory soudních znalců ČR se může stát každý znalec jmenovaný krajským soudem nebo Ministerstvem spravedlnosti ČR. Znalec může být členem jedné či více sekcí podle vlastního výběru a na základě dohody s předsedou příslušné sekce. Členství je formálně založeno vyplněním přihlášky, přičemž je podmíněno uhrazením jednorázového zápisného a členským příspěvkem na běžný rok. Členský příspěvek se skládá z částky která byla stanovena sněmem KSZ ČR (kterou poukazuje sekce na účet komory) a členského příspěvku konkrétní sekci, jehož výše je stanovena valnou hromadou sekce.\n\nČasopis \"Znalec\" je interní zpravodaj vydávaný pro členy sdružení. Obsahuje informace o činnosti, články a právní informace. \n\n"}
