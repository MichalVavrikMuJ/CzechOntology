{"id": "806270", "url": "https://cs.wikipedia.org/wiki?curid=806270", "title": "Kvalifikace na Mistrovství Evropy ve fotbale hráčů do 21 let 2013", "text": "Kvalifikace na Mistrovství Evropy ve fotbale hráčů do 21 let 2013\n\nKvalifikace na Mistrovství Evropy ve fotbale hráčů do 21 let 2013 se účastnilo celkem 52 národních fotbalových týmů, členů UEFA. Hostitelská země (Izrael) postoupila bez kvalifikace. Kvalifikace se konala v průběhu let 2011 a 2012.\n\nLosování pro rozdělení do kvalifikačních skupin proběhlo 3. září 2011 ve švýcarském Nyonu.\n\nExistovalo celkem deset skupin. Dvě z těchto skupin měly šest týmů, zbývajících osm skupin se skládalo z pěti týmů. Ve skupinách se utkal každý s každým doma a venku. Vítězové skupin postoupili do baráže. Týmy na druhých místech se seřadily v tabulce týmů na druhých místech. Čtyři nejlepší týmy z tohoto žebříčku doplnily desítku týmů v baráži. Sedm týmů, které postoupily z baráže doplnily hostitelskou zemi (Izrael) na závěrečném turnaji.\n\n\nDo žebříčku týmů na druhých místech se nezapočítávaly zápasy se šestými týmy dané skupiny, aby nebyly pětičlenné skupiny znevýhodněny.\n\nLegenda:\nLos baráže se uskutečnil 14. září 2012 v Nyonu. Úvodní zápasy byly hrány 12., odvety 16. října 2012.\n\n"}
{"id": "806271", "url": "https://cs.wikipedia.org/wiki?curid=806271", "title": "Matthew Fontaine Maury", "text": "Matthew Fontaine Maury\n\nMatthew Fontaine Maury (14. ledna 1806 Spotsylvania County – 1. února 1873 Lexington, Virginia) byl americký astronom, historik, oceánograf, meteorolog, kartograf, spisovatel, geolog a pedagog.\n\nPřezdívali mu „Průzkumník mořských stezek“, „Otec moderní oceánografie a námořní meteorologie“ a později i „Vědec moří“, vzhledem k jeho bohaté publikační činnosti. Zvláště oceňovaná byla kniha \"Physical Geography of the Sea\" z roku 1855, což bylo vůbec první rozsáhlé a vyčerpávající dílo z oboru oceánografie. Maury přispěl mnoha novými a důležitými poznatky, měl značný podíl na zmapování větrů a mořských proudů nejen na pravidelných trasách zaoceánských lodí.\n\nV roce 1825, ve svých 19 letech, Maury vstoupil do námořnictva Spojených států amerických. Nejprve byl coby kadet na palubě fregaty USS \"Brandywine\". Téměř okamžitě začal se studiem moří a způsobů zaznamenávání navigace. Po zranění nohy nebyl schopen další služby na moři. Maury se rozhodl věnovat svůj čas studiu navigace, meteorologie, větrů a mořských proudů. Stal se prvním náčelníkem Americké námořní observatoře a správcem Mapového a přístrojového skladu. Zde Maury studoval tisíce lodních deníků a map, své poznatky publikoval v práci \"Wind and Current Chart of the North Atlantic\", ve které ukázal mořeplavcům, jak výhodně využít znalosti mořských proudů a větrů v navigaci a jak výrazně zkrátit délku plavby. Mauryho jednotný systém záznamu oceánografických dat přijala námořnictva a obchodní loďstva po celém světě a jeho systém byl využit při tvorbě map na všech důležitých obchodních trasách.\n\nSe začátkem americké občanské války, se Maury coby rodák z Virginie, vzdal své funkce v americkém námořnictvu a připojil se ke Konfederaci. Válku strávil na Jihu i za mořem ve Velké Británii, kde se pokoušel získat lodě pro Konfederaci. Po válce přijal místo pedagoga na Virginském vojenském institutu v Lexingtonu. Zemřel ve svém domě v Lexingtonu v roce 1873 po zcela vyčerpávajícím celostátním přednáškovém turné.\n\nMaury pocházel z rodiny s huguenotskými předky, jejichž původ se dá vystopovat až do 15. století do Francie. Jeho děd (reverend James Maury) byl inspirujícím učitelem prezidenta Thomase Jeffersona. Maury měl i holandsko-americký původ v rodině Minorů z Virginie.\n\nM. F. Maury se narodil v roce 1806 v Spotsylvania County ve Virginii, ale jeho rodina se záhy přestěhovala do Franklinu v Tennessee, to mu bylo pět. Toužil následovat námořní kariéru staršího bratra. Pobočníka admirála Johna Mauryho, který však dostal žlutou zimnici po bojích s piráty. Kvůli Johnově bolestivé smrti odrazoval otec Richard Mauryho od vstupu do námořnictva. Maury zvažoval nástup na West Point, kde by tenkrát pravděpodobně získal lepší vzdělání než u námořnictva. Ale místo toho v roce 1825, ve svých 19 letech, obdržel post u námořnictva, jmenování získal díky vlivu senátora Sama Houstona.\n\nMaury se nalodil jako námořní kadet na palubu fregaty USS \"Brandywine\", která vezla do Francie markýze de La Fayette. Téměř okamžitě začal se studiem moří a způsobů zaznamenávání navigace. Další ze zkušeností, která v něm prohloubila jeho zájem, bylo obeplutí světa na USS \"Vincennes\".\n\nMauryho způsobilost k plavbě po moři měla náhlý konec, ve svých 33 letech utrpěl zranění kyčle a kolena při nehodě dostavníku. Poté veškerý svůj čas zasvětil studiu námořní meteorologie, navigaci, zmapování větrů a mořských proudů, hledání „mořských stezek“ – zmiňovaných v žalmu 8:8.\n\nMaury znal Davidův žalm od dětství. V knize sepsané jeho dcerou, Dianou Fontaine Maury Corbin, z roku 1888 – \"A Life of Matthew Fontaine Maury,\" se píše na stranách 7 až 8: „Matthewův otec byl velmi pečlivý v náboženské průpravě své rodiny, nyní čítající pět synů a čtyři dcery, jmenovitě John Minor, Mary, Walker, Matilda, Betsy, Richard Launcelot, Matthew Fontaine, Catherine a Charles. Svolal je v noci, aby jim do rána, do nového dne, četl z Knihy Žalmů verš za veršem, takto důvěrně byl tento bosý chlapec [M. F. Maury] seznámen s Davidovými žalmy, že po celý život mohl doslovně odříkávat citáty jako by měl Bibli otevřenu před sebou.“\n\nTvrdá práce se mu vyplatila: V roce 1842 byl jmenován prvním náčelníkem Americké námořní observatoře. Na funkci rezignoval až v dubnu 1861. Prvořadým úkolem observatoře bylo zajišťování přesnosti lodních chronometrů, map a dalšího navigačního vybavení. Maury byl ve skutečnosti hlavním zastáncem založení státní observatoře, a vyzýval vědeckého nadšence, amerického prezidenta Adamse k vytvoření něčeho, čím nakonec námořní observatoř byla. Protože astronomie byla Adamsovým koníčkem, Maury Adamse na observatoři občas hostil.\n\nJako námořník si Maury poznamenával četné poučky od plavebních mistrů o vlivu nepříznivého větru a snášení lodě mořským proudem. Kapitáni zaznamenávali tato ponaučení a postřehy svědomitě do lodních deníků, ale ty byly zapomenuty. Na observatoři Maury objevil obrovskou sbírku starých lodních deníků a map uskladněných v lodních truhlách, některé byly až z doby vzniku amerického námořnictva. Maury pečlivě pročetl tyto lodní dokumenty a sesbíral údaje o větrech, tišinách a proudech ze všech moří ve všech ročních obdobích. Jeho přáním bylo předat sesbírané informace všem kapitánům.\n\nMaury využíval staré lodní deníky k sestavení map migračních tras velryb. Velrybáři v tom čase občas vyplouvali na moře, aniž by přesně znali migrační trasy velryb.\n\nPráce na mořských proudech ho přivedla do řad zastánců teorie o existenci Severozápadního průjezdu, stejně tak i k domněnce, že tato mořská cesta v blízkosti severního pólu je občas prostá ledu. Zdůvodnění bylo jednoduché. V denících ze starých velrybářských lodí byly vyobrazeny tvary a značky harpun. Harpuny nalezené v ulovených velrybách v Atlantském oceánu pocházely od velrybářů z Tichého oceánu a naopak, a to s takovou četností, že bylo nemožné, aby velryby migrovaly kolem mysu Horn.\n\nMaury věděl, že velryby jsou savci, kteří se musí na hladině nadechnout, což ovšem rovněž znamenalo, že Severozápadní průjezd není trvale zamrzlý. Tato úvaha podněcovala mnohé mořeplavce k dalšímu hledání Severozápadního průjezdu.\n\nSvé poznatky publikoval v práci \"Wind and Current Chart of the North Atlantic\", ve které ukázal mořeplavcům, jak výhodně využít znalosti mořských proudů a větrů v navigaci a jak výrazně zkrátit délku plavby. Jeho knihy \"Sailing Directions\" a \"Physical Geography of the Seas and Its Meteorology\" zůstávají i nadále uznávanými pracemi. Mauryho jednotný systém záznamu synoptických oceánografických dat přijala námořnictva a obchodní loďstva po celém světě a jeho systém byl využit při tvorbě map na všech důležitých obchodních trasách.\nV jeho týmu na observatoři pracoval astronom James Melville Gilliss, poručík John Mercer Brooke, William Lewis Herndon, poručík Isaac Strain, John Minor Maury, Lardner Gibbon a další — ale jejich úkoly byly vždy jen dočasné, a noví lidé byli znovu a znovu zacvičováni. Tak Maury zpracovával astronomické a navigační práce, zatímco pro ně vytrvale školil nové pracovníky.\n\nCo se týče reforem námořnictva, byl Maury jejich zastáncem, počítaje v to i námořní výcvik, který by konkuroval armádnímu West Pointu. Na tyto reformy Maury silně tlačil v \"Scraps from the Lucky Bag\" a mnoha dalšími novinovými články. A hodně změn se opravdu uskutečnilo, splnil se i Mauryho velký sen o založení námořní akademie.\n\nMaury byl zastáncem založení mezinárodní námořní a pozemní povětrnostní služby. Poté, co zmapoval moře a proudy, pracoval na pozemních předpovědích počasí. Kongres odmítl financovat pozemní povětrnostní pozorování.\n\nJe považován za zakladatele oceánografie a námořní meteorologie.\n\nLunární kráter Maury a řada menších doprovodných kráterů jsou pojmenovány po Matthewovi Fontaineovi Maurym a mimo jiné i po jeho sestřenici Antonii Mauryové. Jde o jediné lunární krátery sdílející jména bratrance a sestřenice.\n\n"}
{"id": "806275", "url": "https://cs.wikipedia.org/wiki?curid=806275", "title": "Zdeněk Bořek Dohalský", "text": "Zdeněk Bořek Dohalský\n\nZdeněk Maria Bořek Dohalský z Dohalic, krycím jménem Halík či Bedrník (10. května 1900, Přívozec – 7. únor 1945, Terezín, popraven) byl český šlechtic, člen protinacistického odboje a prvorepublikový novinář Lidových novin.\n\nByl hrabětem z rodu Dohalských, což byl rod, jehož kořeny sahají až do 15. století. Narodil se na rodovém zámku Přívozci jako nejmladší syn hraběte Františka Karla Bořka-Dohalského (1843–1925) a původem belgické šlechtičny Ludoviky, rozené d’Hoop (1863–1920).\n\nJeho bratři byli kněz Antonín Bořek-Dohalský (1889–1942) a diplomat František  Bořek-Dohalský (1887–1951). \n\nObecnou školu navštěvoval v Domažlicích. Choval silné citové pouto k rodnému Chodsku, kam často se vracel. Středoškolská studia dokončil v roce 1920 na pražském malostranském gymnáziu. V témže roce zahájil studia na Právnické fakultě Univerzity Karlovy, ta však nedokončil. \n\nBěhem studií vstoupil do Národní strany práce a díky tomu se sblížil s generálním tajemníkem této strany Jiřím Benešem, synovcem Edvarda Beneše. Přátelské vztahy navázal i s dalšími osobnostmi této malé strany: kupř. s Janem Herbenem a Jaroslavem Stránským, majitelem Lidových novin.\n\nV červnu 1929 začal pracovat jako parlamentní zpravodaj Lidových novin. Při této práci dokázal využít svého původu a bohatých společenských kontaktů mezi českou šlechtou, klérem a osobnostmi politického života. Stejně jako řada jeho kolegů a přátel z okruhu Lidových novin, i on náležel mezi obdivovatele a podporovatele prezidenta Masaryka, s kterým se také jako jeden z pátečníků stýkal. Spolupracoval také s Peroutkovou Přítomností a spolu s Milenou Jesenskou zastával v Přítomnosti funkci redakčního tajemníka.\n\nDne 22. června 1933 se v Praze oženil a Annou Šírlovou, která pocházela z bohaté pražské rodiny. Díky tomu dosáhl finančního zajištění. V prosinci 1937 odešel z redakce Lidových novin a pokusil se dokončit studia práv. K tomu však díky událostem následujícího roku nedošlo. \n\nV období okupace se bratři Dohalští zapojili do domácího odboje. Zdeněk vytvářel spojku mezi domácí protektorátní vládou a exilovou vládou v Londýně. 21. října 1941 byl zatčen gestapem a v únoru 1945 popraven v Malé pevnosti v Terezíně.\n\n\n"}
{"id": "806276", "url": "https://cs.wikipedia.org/wiki?curid=806276", "title": "Rambertova cena", "text": "Rambertova cena\n\nRambertova cena, francouzsky Prix Rambert, je nejstarší literární cena udělovaná v Romandii. Byla založena v roce 1898 spolkem Schweizerischer Zofingerverein na památku spisovatele Eugèna Ramberta. Od roku 1903 vyhlašuje porota složená ze švýcarských spisovatelů každý třetí rok vítěze - autora a konkrétní dílo, za které byl oceněn.\n\n\n"}
{"id": "806277", "url": "https://cs.wikipedia.org/wiki?curid=806277", "title": "Litice (hrad, okres Plzeň-město)", "text": "Litice (hrad, okres Plzeň-město)\n\nLitice jsou zřícenina hradu na ostrohu nad soutokem Litického potoka a Radbuzy v katastru plzeňské části Litice. Z hradu se zachoval příkop a část východních hradeb. Hrad je chráněn jako kulturní památka České republiky.\n\nPředhradí pozdějšího gotického hradu bylo osídleno již v pravěku. V eneolitu se na něm nacházelo výšinné sídliště schussenriedské a chamské kultury. V pozdní době bronzové zde nejspíše vzniklo hradiště, které existovalo i koncem doby halštatské. Jeho opevnění zaniklo nejspíše během stavby hradu.\n\nStavebníkem prvního dřevěného hradu byl patrně rod Drslaviců, nejvyšších krajských úředníků z plzeňského hradu. Jako první z nich je připomínán v roce 1212 \"Oldřich z Litic,\" který však mohl sídlit ještě na dvorci ve vesnici. Samotný hrad vznikl v průběhu 13. století a patří tak mezi české nejstarší šlechtické hrady. Vlastníkem poloviny hradu byl od roku 1304 načas i český král Václav II. V roce 1318 byl hrad dobyt vojskem Jana Lucemburského poté, co se jeho tehdejší držitelé Rous a Racek postavili panovníkovi. V roce 1367 zadlužení majitelé prodali majetek včetně osady premonstrátům z chotěšovského kláštera, kteří hrad dále pronajímali různým držitelům. Po husitských válkách bylo chotěšovskými udržováno litické panství, ale hrad byl opuštěn.\n\nV roce 1782 po zrušení kláštera reformami Josefa II. přešel hrad do správy Náboženského fondu, od něhož jej v roce 1822 odkoupil, spolu s celým chotěšovským panstvím, kníže Karel Alexandr Thurn-Taxis. Na počátku 40. let 19. století byly již zříceniny hradu rozebrány a využity na stavbu domků ve vsi.\n\nOstroh, na němž byl hrad vystavěn, byl dle archeologických výzkumů osídlen již ve 12. století. První hrad byl vystavěn v první třetině 13. století ze dřeva. Byl typickým představitelem staveb, které v té době začaly nahrazovat starší hradiště. V polovině 13. století byl hrad na temeni ostrožny přestavěn na kamenný hrad bergfritového typu, tj. s mohutnou obrannou věží a s předhradím opevněným valem a dvojitým příkopem. Přístup k vlastnímu hradu byl oddělen příkopem deset metrů hlubokým a třicet metrů širokým.\n\n\n\n"}
{"id": "806279", "url": "https://cs.wikipedia.org/wiki?curid=806279", "title": "Kostel Neposkvrněného početí Panny Marie (Paříž)", "text": "Kostel Neposkvrněného početí Panny Marie (Paříž)\n\nKostel Neposkvrněného početí Panny Marie (fr. \"Église de l'Immaculée-Conception\") je katolický farní kostel ve 12. obvodu v Paříži, na rohu ulic \"Rue du Rendez-Vous\" a \"Rue Marsoulan\". Kostel byl postaven v roce 1875 a zasvěcen Neposkvrněnému početí Panny Marie.\n\nKostel v novogotickém slohu postavil architekt Delebarre de Bay. Stavba začala 19. března 1875 a trvala šest měsíců. Kostel vysvětil pařížský arcibiskup a kardinál Joseph Hippolyte Guibert 29. září 1875. Zdejší farnost byla založena dekretem z 27. března 1877. Varhany byly objednány v roce 1878 u výrobce ve Versailles a byly zprovozněny 31. března 1881. Čtyři zvony posvětil arcibiskup François Marie Benjamin Richard de la Vergne 29. září 1887.\n\n"}
{"id": "806282", "url": "https://cs.wikipedia.org/wiki?curid=806282", "title": "Rock &amp; Roll Hall of Fame Covers EP", "text": "Rock &amp; Roll Hall of Fame Covers EP\n\nRock & Roll Hall of Fame Covers EP je šestipísňové EP skupiny Red Hot Chili Peppers. Album bylo dostupné jedině přes iTunes od května 2012. Obsahuje cover verze hudebníků, kteří byli v minulosti uvedeni do Rock and Roll Hall of Fame. Vyšlo krátce poté, co samotná skupina byla do síně slávy uvedena.\n\n"}
{"id": "806284", "url": "https://cs.wikipedia.org/wiki?curid=806284", "title": "James Williamson", "text": "James Williamson\n\nJames Robert Williamson (* 29. října 1949 Castroville, Texas, USA) je americký rockový kytarista a hudební skladatel. V letech 1970−1971, 1972−1974 a od roku 2009 dodnes je členem skupiny The Stooges. Podílel se také na sólových albech Iggy Popa.\n"}
{"id": "806287", "url": "https://cs.wikipedia.org/wiki?curid=806287", "title": "Teddy Charles", "text": "Teddy Charles\n\nTeddy Charles (13. dubna 1928 Chicopee, Massachusetts, USA − 16. dubna 2012 Riverhead, New York, USA) byl americký jazzový vibrafonista, klavírista a hudební skladatel. Studoval na Juilliard School of Music. Spolupracoval například s Miltem Jacksonem, Elvinem Jonesem, Milesem Davisem, Charlesem Mingusem, Benny Goodmanem nebo Artie Shawem.\n"}
{"id": "806289", "url": "https://cs.wikipedia.org/wiki?curid=806289", "title": "Al Jardine", "text": "Al Jardine\n\nAlan Charles Jardine (* 3. září 1942 Lima, Ohio, USA) je americký zpěvák, kytarista a multiinstrumentalista. V roce 1961 byl spoluzakladatelem skupiny The Beach Boys, se kterou byl v roce 1988 uveden do Rock and Roll Hall of Fame. V roce 2010 vydal své první sólové album s názvem \"A Postcard from California\".\n"}
{"id": "806292", "url": "https://cs.wikipedia.org/wiki?curid=806292", "title": "Mike Love", "text": "Mike Love\n\nMichael Edward „Mike“ Love (* 15. března 1941 Los Angeles) je americký zpěvák. V roce 1961 byl zakládajícím členem skupiny The Beach Boys, kterou založil se svými bratranci Brianem, Carlem a Dennisem Wilsonovými. K původní sestavě se ještě přidal jejich kamarád Al Jardine. Spolu se skupinou The Beach Boys byl Mile Love v roce 1988 uveden do Rock and Roll Hall of Fame. V roce 2014 získal ocenění ELLA Awards.\n\nV roce 1981 vydal své první a jediné sólové album \"Looking Back with Love\", ale později se opět vrátil k aktivitám skupiny The Beach Boys. Vedle jiných na albu byla například píseň „Be My Baby“, kterou původně v roce 1963 nahrála dívčí skupina The Ronettes.\n\nMike Love je držitelem práv na název skupiny The Beach Boys a řadu let ve skupině působil pouze on a žádní jiní původní členové.\n\n\n"}
{"id": "806293", "url": "https://cs.wikipedia.org/wiki?curid=806293", "title": "Kaple svaté Rity (Paříž)", "text": "Kaple svaté Rity (Paříž)\n\nKaple svaté Rity (fr. \"Chapelle Sainte-Rita\") je katolická kaple v 9. obvodu v Paříži, na \"Boulevardu de Clichy\" č. 65. Kaple je přifařená ke kostelu Nejsvětější Trojice a je zasvěcená italské světici Ritě z Cassia, která žila v 15. století.\n\nKaple byla zřízena v roce 1955 v přízemí obytného domu. Nachází se na polovině cesty mezi kostelem Nejsvětější Trojice a bazilikou Sacré-Cœur na Montmartru. Byla otevřena v roce 1956.\n\n"}
{"id": "806295", "url": "https://cs.wikipedia.org/wiki?curid=806295", "title": "Alexandre Vinet", "text": "Alexandre Vinet\n\nAlexandre Rodolphe Vinet (17. června 1797, Ouchy, dnes Lausanne – 4. května 1847, Clarens u Vevey) byl švýcarský reformovaný teolog a literární historik. Je považován za klasického přívržence odluky církve od státu.\n\nPo ukončení studia v Lausanne od roku 1817 vyučoval francouzštinu a literaturu na basilejském gymnáziu na Münsterplatz, od roku 1835 působil také na basilejské univerzitě a v roce 1837 se stal profesorem teologie na lausannské akademii. Kvůli společensko-politickým změnám vystoupil v roce 1840 z církve a v roce 1845 se vzdal profesorského místa. Spolu s Charlesem Monnardsem založil, od státu odloučenou, Église libre évangélique, a stal se duchovním otcem ve Waadtu.\n\n\n\n\n"}
{"id": "806296", "url": "https://cs.wikipedia.org/wiki?curid=806296", "title": "David Marks", "text": "David Marks\n\nDavid Lee Marks (* 22. srpna 1948) je americký zpěvák a kytarista. Od února 1962 do října 1963 byl členem skupiny The Beach Boys. Se skupinou hrál znovu v devadesátých letech a v roce 2012 se účastnil turné k padesátému výročí založení skupiny.\n"}
{"id": "806300", "url": "https://cs.wikipedia.org/wiki?curid=806300", "title": "Carl Wilson", "text": "Carl Wilson\n\nCarl Dean Wilson (21. prosince 1946 Hawthorne, Kalifornie, USA – 6. února 1998 Los Angeles, Kalifornie, USA) byl americký zpěvák a kytarista. V roce 1961 byl zakládajícím členem skupiny The Beach Boys, kterou založil spolu se svými bratry Brianem a Dennisem. Původní sestavu doplnil jejich bratranec Mike Love a Al Jardine. Se skupinou byl v roce 1988 uveden do Rock and Roll Hall of Fame. Zemřel ve věku 51 let na rakovinu plic v roce 1998.\n\n"}
{"id": "806304", "url": "https://cs.wikipedia.org/wiki?curid=806304", "title": "Tech (Smash)", "text": "Tech (Smash)\n\nTech je třináctá epizoda amerického muzikálového televizního seriálu \"Smash\". Epizoda se poprvé vysílala na americkém televizním kanálu NBC dne 30. dubna 2012.\n\nMuzikál se přesunul do fáze technických zkoušek a mají poue tři dny nacvičování do premiéry v Bostonu. Herec ztvárňující Joa DiMaggia náhle řekne tvůrcům, že z muzikálu odchází, protože dostal šanci natáčet seriál. Derek a Eileen tedy chtějí do této role opět obsadit Michaela Swifta (Will Chase). Julia (Debra Messing) a Frank (Brian D'Arcy James) se usmířili a jsou šťastní, ale když se Julia o najmutí Michaela do muzikálu dozví, rozzlobí se a vyhrožuje, že z muzikálu odejde, pokud se tam objeví Michael. Frank a Leo (Emory Cohen) se ale rozhodnou, že místo toho, aby Julia odešla, tak jí radši do Bostonu doprovodí.\n\nDerek (Jack Davenport) řekne Ivy (Megan Hilty), že ji miluje, ale zanedlouho začne fyzický vztah s Rebeccou (Uma Thurman. Ivy to téměř okamžitě zjistí a musí se udržet ne jen pro její zlomené srdce, ale také nesmí ztratit profesionalitu.\n\nDev (Raza Jaffrey) začne v momentu slabosti líbat R.J., ale ihned přestane a utíká za Karen (Katharine McPhee), která na něj nemá čas. Pozve ji na večeři, kde ji Dev požádá o ruku, ale Karen mu vysvětluje, že je příliš zaneprázdněná technickou zkouškou muzikálu, než aby přemýšlela, zda si ho vezme. Později jde Karen na večírek bez něho a pár se pohádá. Dev řekne Karen, že políbil R.J. V baru se setkají Ivy a Dev, hovoří o svých zlomených srdcích, opijí se a nakonec se spolu vyspí.\n\nSamova (Leslie Odom mladší) rodina žije v Bostonu, takže Sam vezme Toma (Christian Borle), aby poznal jeho rodinu. Když Samův otec (Isiah Whitlock) vyjádří obavy o povolání a kariéře svého syna, Tom s ním souhlasí a soucítí víc, než by se Samovi líbilo.\n\nEpizodu v den vysílání sledovalo pouhých 5,34 milionů amerických diváků a stala se nejméně sledovanou epizodou 1. série seriálu. Získala rating 1,8/5.\n"}
{"id": "806306", "url": "https://cs.wikipedia.org/wiki?curid=806306", "title": "Bruce Johnston", "text": "Bruce Johnston\n\nBruce Arthur Johnston (* jako Benjamin Baldwin; 27. června 1942 Peoria, Illinois, USA) je americký zpěvák. V dubnu 1965 se stal členem skupiny The Beach Boys. Je autorem hitové písně „I Write the Songs“ od Barryho Manilowa. Zpíval doprovodné vokály na albu \"The Wall\" skupiny Pink Floyd.\n"}
{"id": "806307", "url": "https://cs.wikipedia.org/wiki?curid=806307", "title": "Rozrazil dlouholistý", "text": "Rozrazil dlouholistý\n\nRozrazil dlouholistý (\"Veronica maritima\", syn. \"Veronica longifolia\", \"Pseudolysimachion maritimum\") je rostlina, která roste na loukách. Vyskytuje se od střední Evropy až do západní Asie s druhotným výskytem v Severní Americe. Rostliny tvoří trsy stonků s úzkými kopinatými až čárkovitými listy. Ke květu dochází ke konci léta a začátku podzimu.\n\nRozrazil je možné najít na vlhkých loukách, které jsou na jaře zaplavované, dále v okolí vodních toků.\n\nV roce 2018 byla v Německu Rostlinou roku. \n\n \n"}
{"id": "806308", "url": "https://cs.wikipedia.org/wiki?curid=806308", "title": "Jost Hermand", "text": "Jost Hermand\n\nJost Hermand (* 11. dubna 1930, Kassel) je německý literární teoretik a vysokoškolský pedagog.\n\nHermand studoval literaturu, filozofii, historii a dějiny umění v Marburgu, promoval v roce 1955. Od roku 1958 žije v USA a je profesorem německé moderní literatury a německých kulturních dějin na University of Wisconsin-Madisona od rokt 2003 honorárním profesorem na Humboldtově univerzitě. Jako host přednáší i na ostatních amerických a německých univerzitách.\n\n\n"}
{"id": "806309", "url": "https://cs.wikipedia.org/wiki?curid=806309", "title": "Bitva u Ťin-tchienu", "text": "Bitva u Ťin-tchienu\n\nBitva u Ťin-tchienu bylo první bitvou v rámci povstání tchaj-pchingů pod vedením Chung Siou-čchüan, proběhla dne 11. února 1851.\n\nKolem roku 1849 vypukl hladomor a vzrostla nespokojenost vůči vládnoucí dynastii Čching. Do srpna roku 1850 Chung Siou-čchüan nahromadil více než 20 000 povstalců, kteří se shromáždili u vesnice Ťin-tchien.\n\nDne 1. února 1851 zahájilo císařské vojsko ofenzívu na Ťin-tchien. Avšak rebelové očekávali útok a připravili zálohy blízko S'-wangské hráze (思旺圩) a Cchaj-ťiangu (蔡江村), asi pět kilometrů od Ťin-tchienu. Vládní vojáci byli poraženi rebely, zabit byl i jeden ze zástupců jejich velitele – I-kche-tchan-pu. Ještě téhož dne Chung Siou-čchüan vyhlásil nezávislý stát, který nazval Nebeská říše velkého míru.\n"}
{"id": "806310", "url": "https://cs.wikipedia.org/wiki?curid=806310", "title": "Edith Bliss", "text": "Edith Bliss\n\nEdith Bliss, rodným jménem Eda Bliss (28. září 1959 Brisbane, Queensland, Austrálie − 3. května 2012 Sydney, Nový Jižní Wales, Austrálie) byla australská zpěvačka a televizní moderátorka. Studovala na University of Queensland. V roce 1979 se přestěhovala do Sydney. Ve stejném roce vydala singl „If It's Love You Want“, který se stal hitem.\n"}
{"id": "806312", "url": "https://cs.wikipedia.org/wiki?curid=806312", "title": "Kostel svatého Františka Xaverského (Paříž)", "text": "Kostel svatého Františka Xaverského (Paříž)\n\nKostel svatého Františka Xaverského (fr. \"Église Saint-François-Xavier\") je katolický farní kostel v 7. obvodu v Paříži na náměstí \"Place du Président-Mithouard\".\n\nV roce 1842 byla založena farnost sv. Františka Xaverského zahraničních misií (Saint-François-Xavier-des-Missions-Étrangères). Před stavbou kostela používala kapli Pařížských misií umístěnou v ulici \"Rue du Bac\".\n\nVýstavba vlastního kostela začala v roce 1861 a vedl ji architekt Louis-Adrien Lusson. Po jeho smrti v roce 1864 na stavbu dohlížel architekt Toussaint Uchard. Stavba kostela byla dokončena v roce 1873 (bez vnitřního vybavení). Kostel byl vysvěcen 23. května 1894.\n\nVarhany vytvořila v roce 1878 firma Fermis et Persil a upravil je Aristide Cavaillé-Coll. Další úprava proběhla v roce 1923. V roce 1995 byly varhany restaurovány.\nNa svátek Nejsvětějšího Srdce Ježíšova 19. června 2009 bylo do kostela přeneseno tělo svaté Madeleine-Sophie Baratové, která v roce 1800 založila Kongregaci sester Nejsvětějšího Srdce Ježíšova. Přenesení do tohoto kostela bylo uskutečněno na žádost kongregace, neboť Madeleine-Sophie Barat žila v nedalekém paláci Biron, kde bylo sídlo kongregace (dnes musée Rodin).\n"}
{"id": "806324", "url": "https://cs.wikipedia.org/wiki?curid=806324", "title": "José Guardiola", "text": "José Guardiola\n\nJosé Guardiola (22. října 1930 Barcelona − 9. dubna 2012 tamtéž) byl španělský zpěvák. V padesátých a šedesátých letech byl velmi populární ve Španělsku i v mnoha zemích Latinské Ameriky. V roce 1963 reprezentoval Španělsko na Eurovision Song Contest, kde se nakonec umístil na dvanácté příčce. Nahrál například španělské verze písní „Sixteen Tons“ a „Mack the Knife“. Byl celoživotním fanouškem fotbalového klubu RCD Espanyol Barcelona, pro který složil i hudbu k jeho první klubové hymně.\n"}
{"id": "806330", "url": "https://cs.wikipedia.org/wiki?curid=806330", "title": "Hiromi Jamamotová", "text": "Hiromi Jamamotová\n\nHiromi Jamamotová ( , \"Jamamoto Hiromi\"; * 21. dubna 1970 Širaoi, Japonsko) je bývalá japonská rychlobruslařka.\n\nV reprezentaci debutovala v roce 1988 na mezinárodním závodě v kazašské Alma Atě. O rok později se zúčastnila Mistrovství světa juniorů, kde skončila na 10. místě, přičemž na trati 3000 m dojela jako druhá. Na podzim toho roku se poprvé zúčastnila závodů Světového poháru (SP), v březnu 1990 byla čtvrtá v závodě na 3 km na Asijských zimních hrách. Pravidelně začala na mezinárodní scéně závodit v sezóně 1993/1994, kdy např. dojela druhá na trati 3000 m na mítinku SP v Innsbrucku a získala bronzovou medaili v závodě na 5000 m na Zimních olympijských hrách 1994. Na olympiádě rovněž startovala na distancích 1500 m (15. místo) a 3000 m (7. místo). V následující sezóně Světového poháru se umístila nejlépe na šestém místě v závodě 3 km v Berlíně, po sezóně 1994/1995 ukončila kariéru.\n\nJe vdaná za bývalého japonského hokejistu Takešiho Jamanaka.\n"}
{"id": "806331", "url": "https://cs.wikipedia.org/wiki?curid=806331", "title": "Silje Storstein", "text": "Silje Storstein\n\nSilje Storstein (* 30. března 1984 v Oslu, Norsko) je norská herečka.\n\nSilje Storstein se narodila v rodině norského herce Are Storsteina. Ve 14 letech debutovala ve filmu Sofiin svět v roli Sofie, na kterou byla vybrána ze 4500 uchazečů. V té době navštěvovala Školu Rudolfa Steinera v Oslu a navštěvovala hodiny baletu a houslí.\n\nOd natočení svého prvního filmu dále účinkovala v dalších norských filmech a hrála pro norskou televizi, naposledy v roce 2007 v komedii \"Mars & Venus\" (Mars a Venuše).\n\n\n"}
{"id": "806334", "url": "https://cs.wikipedia.org/wiki?curid=806334", "title": "Bitva o Nanking (1853)", "text": "Bitva o Nanking (1853)\n\nBitva o Nanking (1853) (čínsky : 太平军攻占南京) bylo střetnutí povstalecké armády Nebeské říše velkého míru pod velením Chung Siou-čchüana a sil věrných dynastii Čching o město Nanking. Trvala od 8. do 19. března 1853. Dne 15. března začala vláda evakuovat město. Po dobytí udělal Chung Siou-čchüan z Nankingu hlavní město své Nebeské říše velkého míru.\n"}
{"id": "806340", "url": "https://cs.wikipedia.org/wiki?curid=806340", "title": "Barney McKenna", "text": "Barney McKenna\n\nBernard Noël McKenna, známý též jako Banjo Barney (16. prosince 1939 − 5. dubna 2012) byl irský hudebník, hráč na banjo, mandolínu a melodeon. Od roku 1962 až do své smrti byl členem skupiny The Dubliners. Od roku 2008 byl posledním žijícím původním členem skupiny.\n"}
{"id": "806344", "url": "https://cs.wikipedia.org/wiki?curid=806344", "title": "Kostel svatého Tomáše Akvinského (Paříž)", "text": "Kostel svatého Tomáše Akvinského (Paříž)\n\nKostel svatého Tomáše Akvinského (fr. \"Église Saint-Thomas-d'Aquin\") je katolický farní kostel v 7. obvodu v Paříži na náměstí \"Place Saint-Thomas-d’Aquin\" mezi ulicemi \"Rue du Bac\" a \"Boulevard Saint-Germain\".\n\nV roce 1632 zde byla postavena dominikánská kaple. V roce 1682 začala stavba současného kostela podle plánů architekta Pierrea Bulleta (1639–1716). Kostel byl dokončen a zasvěcen v roce 1683 svatému Dominikovi. V roce 1722 proběhla výstavba chóru, dnešní kaple sv. Ludvíka. V letech 1735–1739 proběhla výstavba dominikánského noviciátu. V roce 1791 byl klášterní kostel přeměněn na farní kostel a zasvěcen Tomáši Akvinskému. V roce 1793 byl kostel zrušen a mniši vyhnáni a kostel sloužil klubu jakobínů. V roce 1802 byl kostel obnoven.\n\nV roce 1818 se v kostele konal pohřeb Gasparda Monge.\n\n"}
{"id": "806347", "url": "https://cs.wikipedia.org/wiki?curid=806347", "title": "Světlana Bažanovová", "text": "Světlana Bažanovová\n\nSvětlana Valerjevna Bažanovová ( ; * 1. prosince 1972 Čeljabinsk, Čeljabinská oblast, Ruská SFSR) je bývalá sovětská a ruská rychlobruslařka.\n\nV mezinárodních závodech debutovala v roce 1988, v březnu 1989 skončila na Mistrovství světa juniorů na pátém místě. O rok později byla sedmá a v roce 1991 získala na tomto šampionátu stříbrnou medaili. Na podzim 1991 poprvé startovala ve Světovém poháru, zúčastnila se Zimních olympijských her 1992, kde na tratích 3 a 5 km dojela na sedmém místě a na distanci 1500 m byla šestá. V následující sezóně se pravidelně umísťovala na předních příčkách v závodech na 1500, 3000 a 5000 m, na Mistrovství Evropy 1993 získala bronzovou medaili, o rok později stříbrnou. Startovala na zimní olympiádě 1994, kde vyhrála závod na 3 km, na tratích 1500 m a 5000 m skončila šestá, resp. pátá. Podobné výkony v první desítce opakovala i v dalších sezónách, medaili však vybojovala už pouze na evropském šampionátu 1998, kde skončila třetí. Zúčastnila se ZOH 1998 (1500 m – 9. místo, 3000 m – 10. místo), sezónu 2000/2001 vynechala a po sezóně 2002/2003 ukončila závodní kariéru.\n\nJe vdaná za bývalého ruského rychlobruslaře Vadima Sajutina.\n"}
{"id": "806353", "url": "https://cs.wikipedia.org/wiki?curid=806353", "title": "Peter Gorsen", "text": "Peter Gorsen\n\nPeter Gorsen (* 16. listopadu 1933, Gdaňsk, Polsko - 9. listopadu 2017, Vídeň, Rakousko) byl rakouský kunsthistorik.\n\nStudoval na frankfurtské univerzitě filozofii, psychologii a dějiny umění. V roce 1965 promoval na doktora u Adorna a Habermase. Poté na univerzitě vyučoval sociologii a literaturu.\nV období 1973 až 1976 byl docentem umění a vizuální komunikace na gießenské univerzitě. Od roku 1977 až do definitivy 30. září 2002 vyučoval dějiny umění ve Vídni. Zde také v období [1996] až 1998 vedl \"Muzeologický institut\".\n\nOd roku 1980 prováděl interdisciplinární výzkum a výuku na objemné téma \"Umění a nemoc.\" Jeho práce navazuje na tradici hermeneutiky (Raymond Klibansky, Erwin Panofsky a Fritz Saxl). Speciálně se zaměřuje na historii psychologie, estetiku, psychiatrii a Art brut. Rozpoznal a popsal \"Wiener Aktionismus\". V roce 2010 mu byla udělena medaile Hanse Prinzhorna.\n\n\n"}
{"id": "806371", "url": "https://cs.wikipedia.org/wiki?curid=806371", "title": "Převorský kostel svaté Marie", "text": "Převorský kostel svaté Marie\n\nPřevorský kostel svaté Marie v Monmouthu v Monmouthshiru je anglikánským kostelem zasvěceným panně Marii, který byl původně založen v roce 1075 jako součást benediktinského monmouthského převorství. Současná stavba pochází ovšem zejména z 18. a 19. století. Od roku 1952 patří mezi zákonem chráněné stavby coby Grade II* listed building. Je jednou z 24 zastávek na naučné stezce Monmouthem.\n\nPřevorský kostel byl založen Withenocem, Bretoncem, který se stal pánem z Monmouthu v roce 1075, poté, co Roger de Breteuil, syn Williama fitzOsberna upadl v nemilost, neboť povolil své sestře vdát se za Rapha de Gaela, přestože s tím král Vilém I. Dobyvatel nesouhlasil.\n\nPřevorství bylo přiřazeno k saumurskému opatství a bylo vysvěceno za přítomnosti Williama fitzBaderona v roce 1101. Později v dvanáctém století bylo rozšířeno a stalo se farním kostelem. Dnes ovšem z původní budovy nezbývá o mnoho víc než krátký úsek normanské zdi.\n\nVěž z čtrnáctého století je postavena z místního materiálu zvaného \"starý červený pískovec\". Po rušení anglických klášterů v roce 1536 budova chátrala a okolo roku 1730 se zmiňuje jako rozpadlá. V letech 1736-1737 ji zásadně přestavěl Francis Smith of Warwick, který postavil novou hlavní loď, nicméně i tato stavba se víceméně nedochovala. V roce 1743 byl přidán nový vrcholek věže do výšky 60 metrů podle návrhu Nathaniela Wilkinsona z Worcesteru.\n\nOkolo roku 1850 se Monmouthská rada rozhodla zavřít hřbitov u kostela, neboť se zbytky rozpadajících těl objevovaly nad zemí. Navíc se o obyvatelích nedalekého Whitecrossu říkalo, že umírají předčasně, a z hřbitova přicházel smrad. V roce 1851 byl otevřen Monmouthský hřbitov a ten se stal novým místem pro pohřby.\n\nKoncem devatenáctého století kostel skoro úplně přestavěl George Edmund Street. Původně měl dokonce v úmyslu celý původní kostel zbořit a na jeho místě postavit nový, ale odhadovaná cena 22 tisíc liber byla příliš vysoká a tak mu nezbylo než se spokojit s rekonstrukcí, která ponechala dvě zdi z původní lodě a věžičku.\n\nKostel je zdaleka nejvyšší budovou v Monmouthu.\n\nSoučasný vnitřek pochází z roku 1882 a byl původně určený pro tisíc lidí, ale mnohé lavice byly později odstraněny.\n\nVnitřní vitráže pocházejí z osmdesátých let devatenáctého století a jejich autorem je Charles Eamer Kempe. Za zvláště hezké je považované okno zvané „Čtyři rajské řeky“ zobrazující Píšon, Gíchón, Eufrat a Tigris. Ty zaplatil Charles Henry Crompton-Roberts z Drybridge House, místní významný obchodník a mecenáš. Po Kempeho smrti jeho firma vyrobila ještě „okno čtyř Edvardů“ na jižní stěně, dokončené v roce 1911. Je na něm Eduard VII., Eduard III. Vyznavač, Eduard I. a Eduard, Černý princ.\n\nPřesný původ zvonů není znám, nicméně podle nejstarších pramenů v roce 1673 zaplatil kostel za příslušenství k pěti zvonům. Dnes je zde osm zvonů:\n\n"}
{"id": "806383", "url": "https://cs.wikipedia.org/wiki?curid=806383", "title": "Ikke naken", "text": "Ikke naken\n\nIkke naken (německy \"Die Farbe der Milch\", anglicky \"The Color of Milk\") je komediální norský film z roku 2004. Námět pochází z knihy \"Ikke naken, ikke kledt\" norské spisovatelky a režisérky Torun Lian.\n\nFilm získal v letech 2004 a 2005 několik ocenění, mj. na Berlínském filmovém festivalu.\n\nPodle dvanáctileté Selmy je láska ta nejhorší přírodní katastrofa. Její matka zemřela při porodu, podle Selmy smrtí z lásky. Selma chce zasvětit svůj život vědě a získat Nobelovu cenu, proto si s kamarádkami (Elin a Ingun) slíbily, že se nebudou zajímat o kluky. Během letních prázdnin tento slib vezme za své a její kamarádky vyrazí na lov kluků. Selma se setkává se spolužákem svého bratrance Karstenem ze Švédska, který na měsíc pomáhá dojit krávy na pastvině. Selmě připadá jiný než ostatní muži a položí jí záludnou otázku: Proč je mléko uvnitř černé? Andy, který je zamilovaný do Selmy jí pomáhá v jejím výzkumu a společně se snaží zjistit jakou barvu má mléko uvnitř.\n\nPřesto dojde k rozkolu mezi Andym a Selmou, která, jak se zdá, jeho city neopětuje. Když Selma uvidí Karstena s někým jiným, zjistí, že se jí nakonec líbí Andy. Selma stále věří, že láska je největší ze všech přírodních katastrof, ale nakonec ta nejlepší.\n"}
{"id": "806387", "url": "https://cs.wikipedia.org/wiki?curid=806387", "title": "Irena Jarocka", "text": "Irena Jarocka\n\nIrena Wanda Jarocka (18. srpna 1946 – 21. ledna 2012) byla polská zpěvačka a herečka. Svůj první koncert odehrála v roce 1966. Později spolupracovala s mnoha dalšími hudebníky, mezi které patří i Michel Sardou, Enrico Macias nebo Charles Aznavour. Pravidelně koncertovala v mnoha evropských zemích. V roce 2007 vydala autobiografii \"Motylem jestem, czyli piosenka o mnie samej\".\n\n\n"}
{"id": "806392", "url": "https://cs.wikipedia.org/wiki?curid=806392", "title": "Dutina stromu", "text": "Dutina stromu\n\nDutina stromu neboli brť je prostor v kmeni (případně kosterních větvích). Vzniká většinou přirozenou cestou - rozkladem starého dřeva za přispění dřevokazných hub a vlivů počasí. Dutiny lze dělit na otevřené (viditelné) a skryté (zvenku nejsou patrné, strom je zcela uzavírá). Se vznikem dutin může souviset tzv. dendrotelma, což je přirozená prohlubeň zachycující dešťovou vodu (zpravidla v rozsoše větví). Dlouhodobým působením vlhka dochází k rychlejšímu tlení a šíření dřevokazných hub.\n\nDutiny stromů a rozložené dřevo mohou fungovat jako útočiště řady živočichů. Fungují jako hnízdiště ptactva a drobných savců (netopýři, veverka obecná). Mrtvé a rozkládající se dřevo je klíčové pro populace některých brouků, živí se jím například larvy tesaříka obrovského, roháče obecného, páchníka hnědého a další xylofágních a saprofytické druhy. Brtě jsou přirozeným domovem včel (včelaři původně stavěli úly z dutých kmenů). Během dlouhodobého procesu vzniku dutiny a rozpadu dřeva může strom osídlit velmi široké spektrum hmyzu od zlatohlávků, tesaříků, kovaříků, potemníků, drabčíků a řady dalších až po obyvatele druhotně vázané na jiné hmyzí zástupce (vosy, sršně, mravence) jako jsou kožojedi, hlodáči nebo lesknáčci.\n\nVlivem preventivního kácení dutých a odumírajících stromů dochází k ohrožení živočišných druhů vázaných na dutiny a tlející dřevo.\n\nVznik dutin je jedním z přirozených projevů stárnutí stromu. V případě výjimečně cenných stromů (například památné a významné stromy) bylo prioritní jejich zachování. Zejména na přelomu 18. a 19. století došlo k výraznému rozvoji v ošetřování dutin ve snaze prodloužení životnosti stromů výjimečného věku, vzrůstu nebo historie.\n\nNěkteré z původních postupů ale nebyly pro stromy příznivé, příkladem může být plombování a výplně dutin (cihlovou vyzdívkou, betonem a podobně), které vedly k omezení ventilace a urychlení rozpadu dřeva, případně omezovaly regeneraci (znemožňovaly závaly a spouštění adventivních kořenů typickému zejména pro lípy). Krom toho takový materiál strom nadměrně zatěžuje, může způsobit praskání dřeva nebo se protlačovat do kořenů. Za nevhodné takové postupy označil již Jan Frič v 50. letech 20. století. Tímto postupem (vyzdívkami a výplněmi) byly v minulosti ošetřené například Tři bratři, Cisterciácká lípa, Jemčinská lípa, Opalický dub a řada dalších.\n\nDutiny bývají během ošetření vyčištěny od trouchu (tlející listí, rozložené dřevo a podobně), narušené dřevo je z kmene odstraněno až na nepoškozenou mrtvou vrstvu a ta impregnována tzv. penetračním nátěrem, který mívá zpravidla fungicidní (případně i insekticidní) účinky (brání houbám v dalšímu rozkladu stromu). K impregnaci se používá a používala řada látek, například lněný olej, lněná fermež, vodný roztok modré skalice, chloridu zinečnatého, boraxu. Dále latex, luxol nebo speciální nátěrové přípravky jako \"boralco\" a \"ibefungin\".\n\nDutiny stromů byly v historii využívané pro řadu účelů. Obecně k chovu včel, v konkrétních případech i specifičtěji. Jako chlévy (např. Sudslavická lípa, Tisíciletá lípa v Kotli), jako kůlny Husova lípa v Chlístově, Vejdova lípa, pro úkryt potravin a cenností za války nebo jako sklad zboží pašerákům (Lípa nad Lešišovem). Z dutiny mohla vzniknout zvonice (Praskoleská lípa), kaple (lípa v Zádubu).\n\nMnohé přisuzovaly dutinám i pověsti, v Popovickém dubu měla být roku 1866 umístěna polní kuchyně, Velký javor ve Věstoňovicích si jako své sídlo vybrala lesní víla.\n\n"}
{"id": "806397", "url": "https://cs.wikipedia.org/wiki?curid=806397", "title": "Allan Clarke", "text": "Allan Clarke\n\nAllan Clarke (* jako Harold Allan Clarke; 5. dubna 1942 Salford, Lancashire, Anglie) je britský zpěvák, kytarista a hráč na foukací harmoniku. V roce 1962 byl jedním ze zakládajících členů skupiny The Hollies. Skupinu opustil v roce 1971, ale od roku 1973 až do roku 1999 byl znovu jejím členem. V roce 1999 ukončil hudební kariéru.\n"}
{"id": "806399", "url": "https://cs.wikipedia.org/wiki?curid=806399", "title": "Okres Várpalota", "text": "Okres Várpalota\n\nOkres Várpalota () je okres v Maďarsku v župě Veszprém. Jeho správním centrem je město Várpalota.\n\nV okrese jsou dvě města a 6 obcí.\n\n"}
{"id": "806400", "url": "https://cs.wikipedia.org/wiki?curid=806400", "title": "Územní nároky na Antarktidu", "text": "Územní nároky na Antarktidu\n\nK roku 2012 vznáší územní nároky na území v Antarktidě sedm různých států. Jejich požadavky jsou spíše formální, politický status Antarktidy upravuje Smlouva o Antarktidě (konkrétně článek 4), která byla uzavřena 1. prosince 1959 ve Washingtonu a vstoupila v platnost 23. června 1961. Smlouvě o Antarktidě podléhá veškerá pevná zem jižně od 60. rovnoběžky včetně plovoucích šelfových ledovců. Nejdůležitějšími body smlouvy jsou mírová vědecká spolupráce, zákaz vojenského využití a pozastavení všech nároků na suverenitu nad jakoukoliv částí Antarktidy (na současných mapách jsou nadále vyznačovány zábory jednotlivých zemí, které byly vzneseny před rokem 1959, protože nebyly zrušeny, jen pozastaveny).\n\nVšechna nárokovaná územní jsou kruhové výseče se středem na jižním pólu a obvodovou kružnicí umístěnou na 60. rovnoběžce jižní šířky. Výjimkou je ostrov Petra I. Občas se k Antarktickému smluvnímu systému mylně přiřazují i blízké subarktické ostrovy severně od 60. jižní rovnoběžky, které Smlouvě o Antarktidě nepodléhají (mimo jiné Bouvetův ostrov, Jižní Georgie a Jižní Sandwichovy ostrovy, Crozetovy ostrovy, Kergueleny a Heardův ostrov a McDonaldovy ostrovy, Macquarie a Ostrovy prince Edwarda).\n\nÚzemní nároky Spojeného království, Chile a Argentiny se překrývají. Na kontinentě se nachází i území, na které ještě nebyl vznešen teritoriální požadavek. Jedná se o zemi Marie Byrd, která se rozkládá mezi Rossovou dependencí a Britským antarktickým územím. V minulosti si část území na Antarktidě (Nové Švábsko) nárokovalo i nacistické Německo.\n\n"}
{"id": "806402", "url": "https://cs.wikipedia.org/wiki?curid=806402", "title": "Kristinia DeBarge", "text": "Kristinia DeBarge\n\nKristinia DeBarge (* 8. března 1990 Pasadena, Kalifornie), je americká zpěvačka, herečka a skladatelka.\n\nNarodila se v Pasadeně do rodiny afroamerického přistěhovalce z Kanady a mexické matky. Se zpěvem začala ve 3 letech, vážněji se mu však věnovala až od 12 let, kdy jí do nahrávacího studia vzal její otec, kde s ní natáčel duety a poznal, že by z ní mohla být profesionální zpěvačka.\n\nV roce 2003 se zúčastnila soutěže \"American Juniors\", kde došla do semifinále.\n\nVe 14 letech byla představena Kennethovi \"Babyface\" Edmondsovi a spolupracovala s ním až do svých 19.narozenin, kdy s jeho nahrávací společností podepsala profesionální smlouvu. V roce 2009 přišel její první velký hit \"Goodbye\", který se v USA, Kanadě a Švédsku setkal s velkým úspěchem. Na domácím trhu se stal dokonce platinovým. Byl součástí jejího debutového alba \"Exposed\", kterého se v USA prodalo přes 200 kusů.\n\nObčas jí můžeme vidět i ve filmové roli, naposledy jsme jí mohli vidět ve snímku \"Turn the Beat Around\".\n\n\n\n\n"}
{"id": "806403", "url": "https://cs.wikipedia.org/wiki?curid=806403", "title": "Emese Hunyadyová", "text": "Emese Hunyadyová\n\nEmese Hunyadyová (* 4. března 1966 Budapešť) je bývalá maďarsko-rakouská rychlobruslařka.\n\nJiž ve svých deseti letech startovala v roce 1977 na maďarském juniorském šampionátu, kde skončila šestá. Na mezinárodních závodech se poprvé objevila v roce 1978, v roce 1982 debutovala na seniorském Mistrovství světa ve sprintu (24. místo). V roce 1984 startovala na Zimních olympijských hrách v Sarajevu, kde na trati 500 m skončila devatenáctá a v závodě na 1000 m dojela na 30. místě. Světového poháru se účastnila od jeho vzniku na podzim 1985. Tehdy již reprezentovala Rakousko, neboť se v roce 1985 vdala za rakouského trenéra Thomase Nemetha a získala tak rakouské občanství. Největších úspěchů dosáhla v první polovině 90. let 20. století, kdy, kromě dalších medailí, vyhrála závod na 1500 m na Zimních olympijských hrách 1994, Mistrovství světa ve víceboji 1994 a Mistrovství Evropy 1993 a zvítězila v sezóně 1993/1994 v celkovém hodnocení Světového poháru v závodech na 1500 m. V následujících letech se výsledkově pohybovala v první desítce ve víceboji a na distancích 1500 a 3000 m a získala několik dalších medailí, přičemž největším úspěchem bylo vítězství na trati 1500 m na světovém šampionátu na jednotlivých tratích 1999. V roce 2002 se zúčastnila již šesté zimní olympiády (1984, 1988, 1992, 1994, 1998 a 2002), nejlepším výsledkem bylo deváté místo v závodě na 3 km. Sezónu 2002/2003 vynechala, nastoupila ještě do úvodních závodů Světového poháru v sezóně 2003/2004 a poté ukončila aktivní závodní kariéru.\n\nJejí manželství s Thomasem Nemethem bylo po několika letech rozvedeno, Hunyadyová si i přes to ponechala rakouské občanství. Později se vdala za Tima Järvinena, bývalého finského rychlobruslaře.\n\n"}
{"id": "806409", "url": "https://cs.wikipedia.org/wiki?curid=806409", "title": "Okres Gyula", "text": "Okres Gyula\n\nOkres Gyula ( ) je okres v Maďarsku v župě Békés. Okres má rozlohu 413,22 km² a jeho správním centrem je město Gyula; dále se zde nachází město Elek, městys Kétegyháza a obec Lőkösháza. V roce 2007 zde žilo 43 812 obyvatel.\n\nOkres se rozkládá na jihovýchodě Maďarska. Na východě hraničí s rumunskými župami Arad a Bihor. V župě Békés sousedí s maďarskými okresy Sarkad na severu, Mezőkovácsháza na jihozápadě a Békéscsaba na západě.\n\nÚzemí okresu je rovinaté s nadmořskou výškou zhruba od 80 m až po 100 m. Okresem protéká zhruba od jihu k severozápadu řeka Fehér-Körös, z níž je směrem k západu veden vodní kanál Élővíz-csatorna, který se opět napojuje na řeku Kriš severně od města Békés.\n\nOkresem prochází hlavní silnice č. 44 vedoucí z města Kecskemét směrem do Rumunska. Také zde prochází nejméně dvě železniční trati, které směřují do sousedního Rumunska.\n"}
{"id": "806417", "url": "https://cs.wikipedia.org/wiki?curid=806417", "title": "Světlana Fedotkinová", "text": "Světlana Fedotkinová\n\nSvětlana Alexandrovna Fedotkinová ( ; * 22. července 1967 Krasnojarsk, Krasnojarský kraj, Ruská SFSR) je bývalá sovětská a ruská rychlobruslařka.\n\nNa mezinárodních závodech se poprvé objevila v roce 1986, větších akcí se však zúčastnila až v roce 1993, kdy startovala na Mistrovství Evropy (14. místo) a na Mistrovství světa ve víceboji (20. místo). Na podzim 1993 debutovala ve Světovém poháru, startovala i na Zimních olympijských hrách 1994, kde na trati 1500 m vybojovala stříbrnou medaili, v závodě na 500 m dojela dvacátá a na distanci 1000 m skončila na jedenácté příčce. V sezóně 1994/1995 startovala pouze na ruských závodech, na mítincích Světového poháru se znovu objevila v sezóně 1995/1996. V lednu 1996 jí však za objevený doping byla zastavena činnost na dva roky. K závodění se vrátila v letech 2000 a 2001, kdy startovala pouze na ruských nebo kazašských závodech.\n"}
{"id": "806418", "url": "https://cs.wikipedia.org/wiki?curid=806418", "title": "Lisa Jakub", "text": "Lisa Jakub\n\nLisa Jakub (* 27. prosinec 1978, Toronto, Kanada) je bývalá kanadská filmová herečka.\n\nNarodila se v Torontu, v současnosti však žije v USA.\n\nPřed kamerou se objevila poprvé v roce 1985 a to konkrétně ve filmu \"Eleni\". Vidět jsme jí mohli v několika celovečerních filmech. K těm nejznámějším patří filmy jako \"Táta v sukni\", \"Popínavá růže\", \"Zamilovaný George Lucas\" či \"Den nezávislosti\".\n\nDnes se již herectví nevěnuje.\n\nZa filmy \"Táta v sukni\" a \"Popínavá růže\" byla dvakrát nominována na cenu Young Artist Award, úspěšná však nebyla ani jednou.\n\n\n\n\n"}
{"id": "806424", "url": "https://cs.wikipedia.org/wiki?curid=806424", "title": "Barbara Stanwycková", "text": "Barbara Stanwycková\n\nBarbara Stanwycková, nepřechýleně Barbara Stanwyck (16. července 1907, Brooklyn, New York, USA - 20. ledna 1990, Santa Monica, Kalifornie, USA) byla americká herečka.\n\n\n\n\n"}
{"id": "806427", "url": "https://cs.wikipedia.org/wiki?curid=806427", "title": "Wilhelm Störmer", "text": "Wilhelm Störmer\n\nWilhelm Störmer (* 13. září 1928, Faulbach – 16. února 2015) byl německý historik.\n\nWilhelm Störmer studoval historii, germanistiku a geografii na mnichovské univerzitě, v Marburgu a Würzburgu. 1970/71 habilitoval v Mnichově s prací \"Adelsgruppen im früh- und hochmittelalterlichen Bayern\". Zde 1971 také složil státní zkoušku 1993 z učitelství gymnaziálního typu. Od roku 1977 do své definitivy byl profesorem středověkých a novodobých dějin na Institutu pro bavorské dějiny univerzity Ludvíka Maxmiliána v Mnichově.\n\nVe své práci se zaměřoval na regionální historii jižního Německa, ústavní historii, šlechtu, duchovenstvo, vlastníky půdy a města ve franckém a starobavorském regionu.\n\n\n"}
{"id": "806428", "url": "https://cs.wikipedia.org/wiki?curid=806428", "title": "Mara Wilson", "text": "Mara Wilson\n\nMara Elisabeth Wilson (* 24. červenec 1987, Los Angeles, USA) je americká divadelní a bývalá filmová herečka.\n\nNarodila se v Los Angeles do židovské rodiny Michaela a Suzie Shapiro Wilsonových. Pochází z pěti sourozenců, z nichž tři jsou starší bratři (Danny, Jon a Joel) a jedna mladší sestra (Anne). Její matka zemřela v roce 1996 v průběhu natáčení filmu \"Matilda\", který byl věnován její památce.\n\nVystudovala \"Idyllwild Arts Academy\" a \"University of New York\", obor drama. V jednom rozhovorů přiznala, že jí filmové herectví nebavilo a proto jej ukončila. Dnes se věnuje pouze divadelnímu herectví.\n\nPřed kamerou se objevila poprvé v roce 1993 a to konkrétně ve filmu \"Táta v sukni\", kde ztvárnila nejmladší z dětí hlavního hrdiny. Vidět jsme jí mohli dále ve snímku \"Zázrak v New Yorku\" a také ve filmu \"Matilda\", kam si jí vybral režisér Danny DeVito.\n\nPřed upřednostněním studií před hereckou kariérou si zahrála například ještě v seriálu \"Melrose Place\" či ve snímku \"Stačí si přát\".\n\nZa film \"Matilda\" sklidila několik významných cen, ke kterým patří ShoWest Award, YoungWest Award a Young Artist Award. Nominována byla i na Saturn Award.\n\n\n\n\n"}
{"id": "806429", "url": "https://cs.wikipedia.org/wiki?curid=806429", "title": "Marsaglia", "text": "Marsaglia\n\nMarsaglia je italská obec v oblasti Piemont, provincii Cuneo. K 31. prosinci 2010 měla 277 obyvatel.\n\nSousedí s obcemi Clavesana, Rocca Cigliè, Castellino Tanaro, Igliano a Murazzano.\n"}
{"id": "806433", "url": "https://cs.wikipedia.org/wiki?curid=806433", "title": "Nathan East", "text": "Nathan East\n\nNathan Harrell East (* 8. prosince 1955 Filadelfie, Pensylvánie, USA) je americký baskytarista, zpěvák a kontrabasista. Je členem smooth jazzového kvartetu Fourplay a hrál na nahrávkách Erica Claptona, Joe Satrianiho, B. B. Kinga, Phila Collinse, Stevieho Wondera, skupiny Toto a dalších.\n"}
{"id": "806434", "url": "https://cs.wikipedia.org/wiki?curid=806434", "title": "Selen (herečka)", "text": "Selen (herečka)\n\nLuce Caponegro (* 12. prosinec 1966, Řím, Itálie) je italská herečka, televizní osobnost a bývalá pornoherečka, známá pod svým uměleckým pseudonymem Selen.\n\nNarodila se v Římě do rodiny obchodníka s benzinem. Jako dítě navštěvovala kurzy zpěvu, tance a jízdy na koni. Poté, co se v 18 letech provdala, žila až do svých dvaceti let v komunitě bez tekoucí vody. Hovoří plynule francouzsky a anglicky.\n\nKe kariéře pornoherečky se dostala ve 20 letech a sama přiznala, že k práci v pornoprůmyslu jí svedla touha po exhibicionismu, vášeň pro sex a touha po tom bouřit se proti společnosti.\n\nPřed kamerou se objevila poprvé v roce 1993 a to konkrétně ve filmu \"Adolescenza perversa\". Poté hrála v několika pornofilmech, některé z nich se dostaly i do České republiky a dočkaly se i českého dabingu. Patří k nim snímky jako \"Sahara\", \"Cindy\", \"Divoška\" či \"Selen, královna slonů\". Některé filmy i sama režírovala.\n\nJejí vlastní barva vlasů je hnědá, ve filmech je však téměř vždy obarvena na blond.\n\nDnes se již pornoprůmyslu nevěnuje, v Itálii je však stále velmi populární. Objevila se i v několika celovečerních snímcích, z nichž nejznámější je drama \"Osamělá kočka\" s Asiou Argento v hlavní roli.\n\nJe držitelkou několika ocenění z různých erotických festivalů.\n\nSelen je známou milovnicí zvířat. Žije v přístavu Romagna, je podruhé vdaná a má dva syny. V roce 2006 dokončila maturitu a projevila zájem dále studovat.\n\n\n\n"}
{"id": "806435", "url": "https://cs.wikipedia.org/wiki?curid=806435", "title": "Amodimethikon", "text": "Amodimethikon\n\nAmodimethikon je silikon (dimetikon) obsahující aminoskupinu, používá se v kosmetice na vlasy.\n\nAmodimethikon pomáhá vytvářet klouzavý efekt, čímž je dosaženo snadnějšího rozčesávaní vlasů. Amodimethikon je sám o sobě ve vodě nerozpustný silikon, který může vlas v konečném důsledku vysušovat. V kombinaci s cetrimoniumchloridem a trideceth-12 se ovšem stává silikon ve vodě rozpustným, čímž je odstraněno riziko vysušování vlasů. Proto je důležité věnovat pozornost složení a kontrolovat, zda se ve složení objevuje amodimethikon samostatně nebo v kombinaci s cetrimoniumchloridem a trideceth-12.\n"}
{"id": "806437", "url": "https://cs.wikipedia.org/wiki?curid=806437", "title": "Snooky Young", "text": "Snooky Young\n\nEugene Edward „Snooky“ Young (3. února 1919 Dayton, Ohio, USA − 11. května 2011 Newport Beach, Kalifornie, USA) byl americký jazzový trumpetista. V letech 1939-1942 hrál hlavní trubku v souboru Jimmie Lunceforda. Hrál také s Count Basieem a byl původním členem souboru The Thad Jones/Mel Lewis Orchestra. Hrál také s B. B. Kingem, Sarah Vaughan, Quincy Jones nebo skupinou The Band (album \"Rock of Ages\"), Lalo Schifrinem (album \"The Dissection and Reconstruction of Music From the Past as Performed By the Inmates of Lalo Schifrin's Demented Ensemble as a Tribute to the Memory of the Marquis De Sade\") a dalšími.\n"}
{"id": "806438", "url": "https://cs.wikipedia.org/wiki?curid=806438", "title": "Blind Lemon Jefferson", "text": "Blind Lemon Jefferson\n\nBlind Lemon Jefferson (* jako Lemon Henry Jefferson; 24. září 1893 − 19. prosince 1929) byl americký bluesový zpěvák a kytarista. V roce 1980 byl mezi prvními uveden do Blues Hall of Fame. Je považován za otce texaského blues. Spolu s Charlie Pattonem patří k nejstarším hudebníkům, kteří po sobě zanechali záznam na gramofonových deskách. Ovlivnil celou řadu pozdějších hudebníků, mezi které patří i B. B. King, T-Bone Walker, Lightnin' Hopkins, Canned Heat, Nick Cave, Son House nebo Robert Johnson. Skupina Nick Cave and the Bad Seeds po něm pojmenovala skladbu na svém albu \"The Firstborn Is Dead\".\n\n"}
{"id": "806440", "url": "https://cs.wikipedia.org/wiki?curid=806440", "title": "Bitva o Nanking (1856)", "text": "Bitva o Nanking (1856)\n\nBitva o Nanking se odehrála v roce 1856 během povstání tchaj-pchingů mezi Nebeskou říší velkého míru a oddíly armády zelené zástavy hájící čchingskou říši, které čítaly zhruba 80 000 vojáků. Milice Nebeské říše čítaly skoro 6× více vojáků. Město se podařilo ubránit a po sérii ústupů začali tchaj-pchingové opět vítězit.\n\nV červnu 1856 se podařilo Siang Žungovi, který velel 10 000 mužů čchingské armády zelené zástavy, obklíčit Nanking, hlavní město Nebeské říše velkého míru. Poté se čchingské armádě dostalo ještě posil čítajících asi dalších 70 000 mužů. Milice ve městě měly okolo 460 000 mužů. Dne 1. června 1856 se čchingské síly snažily obsadit Nanking, ale ten útokům velice dobře odolával. Milice poté bez přestávky útočila na čchingské bojovníky. Během července a srpna ztratili obléhatelé kolem 46 000 vojáků a museli se stáhnout. Zelená armáda ustupovala a milice útočila v jejích stopách. Po dlouhé sérii ústupů Nebeské říše velkého míru opět začala nabírat nové síly a nová území. 9. srpna 1856 Siang Žung spáchal sebevraždu oběšením, ačkoli jiní prohlašovali, že požil smrtelnou dávku opia kvůli bolestem ze svých zranění.\n"}
{"id": "806441", "url": "https://cs.wikipedia.org/wiki?curid=806441", "title": "Jimmy Reed", "text": "Jimmy Reed\n\nMathis James „Jimmy“ Reed (6. září 1925 Dunleith, Mississippi, USA − 29. srpna 1976 Oakland, Kalifornie, USA) byl americký bluesový zpěvák, hráč na foukací harmoniku a kytarista. Jako svůj vzor ho označili například The Rolling Stones, Elvis Presley nebo Billy Gibbons. V roce 1980 byl jako jeden z prvních uveden do Blues Hall of Fame. V roce 1991 byl uveden do Rock and Roll Hall of Fame.\n\n"}
{"id": "806445", "url": "https://cs.wikipedia.org/wiki?curid=806445", "title": "Memphis Minnie", "text": "Memphis Minnie\n\nMemphis Minnie (3. června 1897 Algiers, Louisiana, USA − 6. srpna 1973 Memphis, Tennessee, USA) byla americká bluesová zpěvačka a kytaristka. V roce 1980 byla jako jedna z prvních uvedena do Blues Hall of Fame a spolu s Bessie Smith byla jedinou ženou, která tam v tom roce byla uvedena. Její skladbu „When the Levee Breaks“ předělala skupina Led Zeppelin. Jejím manželem byl Kansas Joe McCoy.\n\n"}
{"id": "806452", "url": "https://cs.wikipedia.org/wiki?curid=806452", "title": "Otis Spann", "text": "Otis Spann\n\nOtis Spann (21. března 1930 Jackson, Mississippi, USA − 24. dubna 1970 Chicago, Illinois, USA) byl americký bluesový klavírista a zpěvák. V roce 1969 nahrál společné album se skupinou Fleetwood Mac s názvem \"The Biggest Thing Since Colossus\". Dále spolupracoval například s T-Bone Walkerem nebo Muddy Watersem. Zemřel v roce 1970 ve věku čtyřiceti let, je pochován na Burr Oak Cemetery u města Alsip ve státě Illinois. V roce 1980 byl jako jeden z prvních posmrtně uveden do Blues Hall of Fame.\n\n\n"}
{"id": "806455", "url": "https://cs.wikipedia.org/wiki?curid=806455", "title": "Tatarský průliv", "text": "Tatarský průliv\n\nTatarský průliv, Татарский пролив (\"Tatarskij proliv\"), je průliv mezi asijským kontinentem a ostrovem Sachalin. Propojuje Ochotské moře na severu s Japonským mořem na jihu.\n\nV nejužším místě je průliv široký 7,3 km, největší šířka se udává 324 km v jižní části, 40 km v severní. Údaje o délce průlivu se liší od 663 km po 900 km. Nejmenší hloubka plavební dráhy je 8 m.\n\nTatarský průliv je nejchladnější částí Japonského moře. Délka zamrznutí kolísá mezi 40 a 80 dny v jižní části, 140 a 170 dny v části severní. Tloušťka ledu dosahuje až 1,5 m. Vzniká zde 90 % ledu pozorovaného v Japonském moři.\n\nPrůliv byl dlouhou dobu považován za záliv. První evropští cestovatelé (Ivan Moskvitin a Maarten Gerritsz Vries) sem dorazili v 17. století, ovšem průliv neobjevili. Jméno „zálivu“ bylo odvozeno od evropského názvu území, které nazývali Čínská Tartarie na jih od ústí Amuru a Ruská Tartarie na sever od něj. Ani Jean-François de La Pérouse při své plavbě v r. 1787 průliv neobjevil, přestože Sachalin popsal jako ostrov. Prvním, kdo prokazatelně proplul průlivem byl japonský mořeplavec Mamija Rinzó v roce 1809, a jeho jménem nazývají průliv Japonci. Teprve v r. 1848 proplul průlivem Gennadij Něvelskoj jako první Rus. Ještě v době Krymské války byla existence průlivu ruským státním tajemstvím s cílem zabránit případnému proplutí britské flotily do Ochotského moře.\n\nPrůliv byl místem velkého napětí během studené války. Mezi jinými zde leží vrak sestřeleného letadla letu Korean Air 007.\n\nOd r. 1973 je přes průliv provozován železniční trajekt mezi přístavy Vanino v Chabarovském kraji a Cholmskem na Sachalinu. \n\nPro malou hloubku průlivu, která je v mořeplavbě charakterizována již jako útes, je průliv využíván pouze zřídka, a to za dobrých podmínek v případech, že loď není plně naložena. Všeobecně je dávána přednost obeplutí Sachalinu.\n\nNa přelomu 20. a 30. let se uvažovalo o vybudování železničního tunelu, který by pod průlivem propojil Sachalin s pevninou. Později dostal tento plán pevný rámec tajným usnesením Rady ministrů SSSR z 18. srpna 1950. Do zastavení projektu bylo z plánovaných 327 km postaveno na pevnině 120 km železnice; na Sachalinu nebylo postaveno nic. V největší aktivitě na stavbě pracovalo 27 000 lidí, z toho 8 000 trestanců z gulagů, kteří byli předčasně propuštěni a posláni sem na nucenou práci. Vzhledem k chybějící infrastruktuře zde byly podmínky ubytování horší než v trestaneckých táborech. Projekt byl zastaven po amnestii, která byla vyhlášena po smrti Stalina.\n\nProjekt tunelu přežil i rozpad Sovětského svazu a byl diskutován v 90. letech. Existují dva návrhy tunelu s různými délkami (12,4 a 16 km) a také návrh propojení mostem délky 6,6 km. Uvolnění financí na projektové práce se předpokládá v r. 2013.\n"}
{"id": "806457", "url": "https://cs.wikipedia.org/wiki?curid=806457", "title": "Tenkrát na záchodě", "text": "Tenkrát na záchodě\n\nTenkrát na záchodě je album od brněnské hudební skupiny Morčata na útěku, které vyšlo v roce 2010. Obsahuje 16 skladeb.\n\n"}
{"id": "806461", "url": "https://cs.wikipedia.org/wiki?curid=806461", "title": "Mistrovství světa v inline hokeji 2012", "text": "Mistrovství světa v inline hokeji 2012\n\nMistrovství světa v inline hokeji mužů 2012, které spadá pod federaci IIHF.\n"}
{"id": "806463", "url": "https://cs.wikipedia.org/wiki?curid=806463", "title": "Bitva o Šanghaj (1861)", "text": "Bitva o Šanghaj (1861)\n\nBitva o Šanghaj bylo hlavní střetnutí povstání tchaj-pchingů, ke kterému došlo v letech 1861-62. Britští a francouzští vojáci poprvé používají moderní dělostřelectvo v Číně ve velkém měřítku.\n\nŠanghaj byla poprvé obsazená tchaj-pchingy již v roce 1851, ale dynastie Čching v únoru 1853 dokázala město dobýt zpět. Povstalci chtěli ale v roce 1861 dobýt město zpět.\n\nGenerálporučík Li Ronfar začal bitvu s 20,000 muži přepravovaných v tisícovce lodí. Na ubránění město požaduje pomoc od anglických a francouzských vojáků. V říjnu (podle čínského kalendáře), Američan Frederick Townsend Ward přišel s 2.000 filipínských vojáků, které on sám cvičil.\n\n15. dubna 1861 začaly síly Nebeské říše velkého míru obkličovat město Šanghaj a dochází k prvním potyčkám. Dne 1. května je město Šanghaj kompletně obklíčeno vojáky Nebeské říše velkého míru. Vojáci také dobyly menší města na periférii Šanghaje. Dne 8. května však síly dynastie Čching vyhnaly povstalce ze všech periférií a vojáci se začínají opevňovat ve městě Šanghaj.\n\nPoslední - třetí fáze\nCheng Xuechi dostal v prosinci 1861 vážné střelné rány do hrudníku, ale byl odměněn - byl povýšen na generálporučíka. Spojené síly dynastie Čching, britské a francouzské armády byly vítězné a velmi úspěšně. Nebeská říše velkého míru už do konce války ani nepomyslela na to, aby získala Šanghaj do svých rukou.\n\nHong Rengan byl velmi proti tomuto boji, protože myslel, že Šanghaj není důležité město.\n"}
{"id": "806464", "url": "https://cs.wikipedia.org/wiki?curid=806464", "title": "Kvalifikace na Mistrovství Evropy ve fotbale hráčů do 21 let 2013 – skupina 1", "text": "Kvalifikace na Mistrovství Evropy ve fotbale hráčů do 21 let 2013 – skupina 1\n\nSkupiny 1 kvalifikace na Mistrovství Evropy ve fotbale hráčů do 21 let 2013 se účastnilo 6 týmů. Vítěz skupiny a druhý tým (za předpokladu, že se umístil mezi čtveřicí nejlepší týmů na druhých místech) postoupili do baráže.\n"}
{"id": "806466", "url": "https://cs.wikipedia.org/wiki?curid=806466", "title": "František Hantschel", "text": "František Hantschel\n\nFrantišek Hantschel (19. listopadu 1752 – 18. března 1846 Horní Police) byl český katolický kněz, osmý infulovaný arciděkan v Horní Polici.\n\nNa kněze pro litoměřickou diecézi byl vysvěcen 29. září 1775. Po svém vysvěcení se, jako novokněz, stal v Horní Polici kaplanem. Jako kaplan zde sloužil do roku 1788, než byl poslán na jiné pastorační působiště. Do Horní Police se vrátil za episkopátu litoměřického biskupa Vicence Eduarda Mildeho 10. září 1824, kdy se konala Hantschelova prezentace na úřad polického arciděkana.\nK tomuto úřadu se váže ustanovení papežského breve ze 6. prosince 1736 papeže Klementa XII. Získal právo, tak jako jeho předchůdci, používat pontifikálie \"„ad instar Abbatum”\", tzn. stal se infulovaným arciděkanem.\nV roce 1834 byl jmenován v Litoměřicích konzistorním radou. Zemřel ve vysokém věku 18. března 1846.\n\n\n\n"}
{"id": "806470", "url": "https://cs.wikipedia.org/wiki?curid=806470", "title": "Blind Willie McTell", "text": "Blind Willie McTell\n\nBlind Willie McTell (* jako William Samuel McTier; 5. května 1898 Thomson, Georgie, USA − 19. srpna 1959 Milledgeville, Georgie, USA) byl americký bluesový zpěvák, kytarista, skladatel a kazatel. Narodil se slepý na jedno oko, o druhé přišel v dětství. V roce 1981 byl uveden do Blues Hall of Fame. Bob Dylan po něm pojmenoval svou píseň „Blind Willie McTell“, vyšla na albu \"The Bootleg Series Volumes 1–3 (Rare & Unreleased) 1961-1991\" v roce 1991.\n\n"}
{"id": "806471", "url": "https://cs.wikipedia.org/wiki?curid=806471", "title": "Ignác Meisner", "text": "Ignác Meisner\n\nIgnác Meisner (30. prosince 1785 Cvikov – 17. září 1864, Horní Police) byl český katolický kněz, devátý infulovaný arciděkan v Horní Polici.\n\nPozdější devátý hornopolický arciděkan byl na kněze vysvěcen 20. července 1808. Na úřad hornopolického arciděkana byl prezentován v roce 1846 za episkopátu litoměřického biskupa Augustina Bartoloměje Hilleho. K tomuto úřadu se váže ustanovení papežského breve ze 6. prosince 1736 papeže Klementa XII. Meisner tak získal právo, jako jeho předchůdci, používat pontifikálie \"„ad instar Abbatum”\", tzn. stal se infulovaným arciděkanem.\nZemřel po 18 letech služby 17. září 1864.\n\n\n\n"}
{"id": "806474", "url": "https://cs.wikipedia.org/wiki?curid=806474", "title": "Valentine (film)", "text": "Valentine (film)\n\nValentine je americko-australský hororový film z roku 2001. Film režíroval Jamie Blanks.\n\nJe Den svatého Valentýna. Na párty je chlapec, jehož spolužáci jej neustále ignorují, diskriminují a vybíjí si na něm jejich zlost. Po 13 letech dojde k několika vraždám. Kate Daviesová je se svými kamarádkami lehce vyslýchána detektivem, který má podezření na jejich přítele. Ale k nim zatím stopy nevedou. Onen chlapec, kterého všichni tenkrát tak nenáviděli, se nejspíš rozhodl zabíjet své bývalé spolužáky jako pomstu, a to v masce anděla. Poté se na Valentýna pořádá párty a hrozí nebezpečí jeho přítomnosti. Otázkou je, jestli je to vůbec onen chlapec, protože žádné stopy k němu nevedou a podezřelý je tedy každý, hlavně na samotné párty.\n"}
{"id": "806477", "url": "https://cs.wikipedia.org/wiki?curid=806477", "title": "Mississippi John Hurt", "text": "Mississippi John Hurt\n\nMississippi John Hurt (3. července 1893 Teoc, Mississippi, USA − 2. listopadu 1966 Grenada, Mississippi, USA) byl americký bluesový kytarista, zpěvák a farmář. Wizz Jones nahrál skladbu „Mississippi John“ na svém albu \"Magical Flight\" z roku 1977. V roce 1988 byl uveden do Blues Hall of Fame.\n\n"}
{"id": "806480", "url": "https://cs.wikipedia.org/wiki?curid=806480", "title": "Güssing", "text": "Güssing\n\nGüssing (maďarsky \"Németújvár\", chorvatsky \"Novi Grad\") je okresní město okresu Güssing v rakouské v spolkové zemi Burgenland. Žije zde obyvatel.\n\nMěsto leží v jižním Burgenlandsku, v údolí řeky Strem.\n\nČásti obce: Glasing, Güssing (střed obce), Krottendorf, Sankt Nikolaus, Steingraben, Langzeil, Rosenberg a Urbersdorf.\n\n\n\n\n"}
{"id": "806485", "url": "https://cs.wikipedia.org/wiki?curid=806485", "title": "Jie Čchiao-po", "text": "Jie Čchiao-po\n\nJie Čchiao-po (; * 3. srpna 1964 Čchang-čchun) je bývalá čínská rychlobruslařka.\n\nNa mezinárodní scéně debutovala v roce 1981 na Mistrovství světa juniorů, kde skončila na 28. místě. V průběhu 80. let se zúčastnila ještě např. Mistrovství světa juniorů 1982 (18. místo) a 1983 (21. místo), Asijských zimních her 1986 (bronzové medaile z tratí 500 a 1500 m) a Mistrovství světa ve sprintu 1988, kde byla diskvalifikována kvůli dopingu. Po vynucené přestávce vybojovala na Asijských zimních hrách 1990 stříbrnou medaili v závodě na 1000 m. Na podzim 1990 debutovala ve Světovém poháru, kde se začala umisťovat na předních příčkách a na sprinterském světovém šampionátu 1991 získala stříbrnou medaili. V následující sezóně vyhrála Mistrovství světa ve sprintu a na Zimních olympijských hrách 1992 vybojovala stříbrné medaile v závodech na 500 a 1000 m. V sezóně 1992/1993 obhájila prvenství na sprinterském světovém šampionátu a zvítězila v celkovém hodnocení Světového poháru v závodech na 500 m. V roce 1993 se podrobila operaci kolena a vrátila se zpět k rychlobruslení. Na Mistrovství světa ve sprintu 1994 dojela pátá, na zimní olympiádě v Lillehammeru získala bronzovou medaili v závodě na 1000 m. Kvůli přetrvávajícím problémům s kolenem poté ukončila aktivní závodní kariéru.\n"}
{"id": "806490", "url": "https://cs.wikipedia.org/wiki?curid=806490", "title": "Sole Agency and Representation", "text": "Sole Agency and Representation\n\nSole Agency and Representation je jediné studiové album skupiny The Javelins.\n\nSkupina existovala krátce počátkem šedesátých let, zpěvákem skupiny byl Ian Gillan, pozdější frontman skupiny Deep Purple. Za dobu existence nenahrála žádné nahrávky. V roce 1994 se skupina znovu setkala za účelem nahrání skladeb, které v době existence hráli. Za krátkou dobu skupina album nahrála a hned v září téhož roku jej společnost RPM Records vydala.\n\nV roce 2000 vyšla u společnosti Purple Records reedice alba pod názvem \"Raving with Ian Gillan & The Javelins\".\n\n\n"}
{"id": "806502", "url": "https://cs.wikipedia.org/wiki?curid=806502", "title": "Billy Boy Arnold", "text": "Billy Boy Arnold\n\nBilly Boy Arnold (* jako William Arnold; 16. září 1935 Chicago, Illinois, USA) je americký bluesový zpěvák, kytarista, skladatel a hráč na foukací harmoniku. Na harmoniku začal hrát již v dětství. Svou první nahrávku s názvem „Hello Stranger“ vydal v roce 1952. V roce 2012 byl uveden do Blues Hall of Fame.\n\n"}
{"id": "806503", "url": "https://cs.wikipedia.org/wiki?curid=806503", "title": "Magdeburské právo", "text": "Magdeburské právo\n\nMagdeburské právo () označovalo typ městského práva vycházející z městského práva Magdeburgu, které mělo značný vliv na městské právo v severovýchodním Německu, Slezsku, Polsku, v severní části Čech a Moravy, Litvě, Bělorusku, Uhersku a na Ukrajině. Magdeburské městské právo vycházelo ze Saského zrcadla. První doložená písemná zmínka se vztahuje k listině magdeburského arcibiskupa Wichmanna ze Seeburgu z roku 1188.\n\nV českých zemích představovalo magdeburské právo (severoněmecké) spolu s právem norimberským (jihoněmeckým) dominantní typ městského práva. Od 13. až do 17. století byl pro města magdeburského okruhu nejvyšší autoritou právě magdeburský městský soud – možnost odvolávat se do zahraničí budila nelibost, např. města pod českou korunou měla možnost odvolání od 14. století zakázanou (nejvyššími autoritami pak zůstaly Litoměřice pro česká a Olomouc pro moravská města). Jednotnost městského práva v příslušném obvodu se vztahovala na královská města stejně jako na poddanská města bez rozdílu.\n\n\n"}
{"id": "806536", "url": "https://cs.wikipedia.org/wiki?curid=806536", "title": "Monmouthpedie", "text": "Monmouthpedie\n\nMonmouthpedie (v originále psáno anglicky MonmouthpediA) je mnohojazyčný projekt v rámci encyklopedie Wikipedie, který se zabývá městem Monmouth v Jižním Walesu. Kromě psaní článků o monmouthských pamětihodnostech do Wikipedie se také snaží tyto pamětihodnosti označit tabukami s QR kódy, a tak usnadnit přístup k článkům lidem s chytrým telefonem.\n\nProjekt podporuje sdružení Wikimedia UK, lokální pobočka nadace Wikimedia a také místní rada Monmouthu. K jeho formálnímu otevření došlo 19. května 2012 a s ohledem na množství již vzniklých článků a umístěných QR kódů se díky němu dostalo Monmouthu přezdívky „první wikipedizované město“.\n\nZakladatel Wikipedie Jimmy Wales se o projektu vyjádřil pochvalně: „Jsem z projektu Monmouthpedie skutečně nadšený. Přenést do Wikipedie celé město je něco nového a je to důkaz pokrokovosti lidí z Monmouthu, všech dobrovolníků a pobočky Wikimedia UK. Těším se, až se do podobné práce pustí i další města.“\n\n"}
{"id": "806537", "url": "https://cs.wikipedia.org/wiki?curid=806537", "title": "Lé La", "text": "Lé La\n\nLé La je čtvrté studiové album brněnské skupiny Čankišou hrající hudbu stylu world music. Vyšlo v roce 2008 ve vydavatelství Indies Scope Records. Na CD se také nachází videoklip ke skladbě „Zuha“.\n\n"}
{"id": "806538", "url": "https://cs.wikipedia.org/wiki?curid=806538", "title": "Seznam zámků v Jihočeském kraji", "text": "Seznam zámků v Jihočeském kraji\n\nSeznam zámků v Jihočeském kraji. Jedná se o seznam dosud stojících zámků v Jihočeském kraji:\n\n\n"}
{"id": "806542", "url": "https://cs.wikipedia.org/wiki?curid=806542", "title": "Neues Sehen", "text": "Neues Sehen\n\nNeues Sehen (Nové vidění, New Vision nebo Neue Optik) je specifický styl ve fotografii, který se rozvíjel ve 20. letech. O Novém vidění se hovoří společně se směrem Bauhaus. Obrazové vyjadřování Neues Sehen chtělo uvolnit zkostnatělé struktury ve fotografické kompozici, osvětlení a exponování. Místo toho tento styl předpokládal dynamickou orientaci, která odpovídala sociálnímu pokroku a tento dokumentovala odpovídajícím způsobem. \n\nPřed první světovou válkou se fotografie změnila. Nesnažila se již napodobovat malířství jako piktorialismus, ale obrátila se k tzv. přímé fotografii (\"straight photography\"). Za tohoto objektivního přístupu (viz též Nová věcnost) se na počátku dvacátých let rozvíjelo přání, udržet sociální zvraty, optimismus a dynamiku. Směr Neues Sehen, jako rezultát přehnaného požadavku označil takzvanou „\"pupeční perspektivu\"“ jako nepodstatnou a interpretoval vyhasínající současnou fotografii jako neatraktivní a nezajímavou reprezentaci reality. \n\nPředevším mladí ruští konstruktivisté okolo Alexandra Rodčenka a rostoucí počet fotografů Bauhausu vnímali budoucnost v zajímavých úhlech (extrémní nadhledy nebo podhledy) ve svém bezprostředním okolí. Také se experimentovalo se světlem a stíny, což v konečném důsledku vedlo často k příliš velkým stinným plochám v obrazu. Kompozičně si nekladl styl Nového vidění žádná pravidla. Spíše aplikoval tvůrčí impulsy na osvícení předmětů a vytváření nového výkladu reprodukovaných momentů ve fotografii. \n\nCelkově lze zařadit Neues Sehen do kategorie velmi experimentálních stylů, které jsou vždy otevřeny novým impulsům a nejsou prezentovány jednotně. Záměrem Nového vidění bylo rozšířit fotografii od pouhého kopírování a reprodukování k produkčnímu médiu. Autoři měli asi tento didaktický přístup: divák musí být nejprve uveden do nových zobrazovacích metod a vypořádat se s vnímáním toho, co líčí. Jemu doposud známé předměty jsou pak uváděny v neznámém vyobrazení. \n\nHnutí Neues Sehen je vytýkán často experimentální charakter a s tím související také neschopnost vyjádření jednotného stylu. Především zástupci nové věcnosti a přímé fotografie odsoudili amatérské pokusy a očividný nedostatek technického fotografického vzdělání fotografů Neues Sehen.\n\nSe zavedením vyhraněných (čistých) fotografických tříd v Bauhausu bylo určitým způsobem na tuto kritiku reagováno, ale vedlo to také k tomu, že se – do té doby nejvíce – tvůrčí přístup fotografie v Bauhausu změnil na velmi objektivní formu.\n\n\nLászló Moholy-Nagy, odmítající současnou uměleckou fotografii jako neorganicky a bez vnitřního oprávnění vázanou na formální snahy malířství, učil své žáky znovu vidět a překvapujícím způsobem zobrazovat svět novou perspektivou, zdánlivě náhodnými (ve skutečnosti však dokonale promyšlenými) výřezy, jejichž absurdnost, nevídané nadhledy nebo podhledy by mohly být považovány za pouhou provokaci nebo plytké novotářství, kdyby za nimi nestála rozsáhlá a poctivá teoretická zdůvodňující práce. Fotografie byla pro Moholyho-Nagye buď čistou kompozicí světelných hodnot, nebo zprávou, opticky nedosažitelně názornou a autentickou. Neuznával kompromisy. Pro realizaci světelné kompozice používal záměrně a promyšleně i technik s expresivním abstraktním efektem – montáže, inverze světelných hodnot, dvojího osvětlení, fotografiky. K získání přesné a detailní zprávy však naopak učil žáky používat nejpokročilejších technických pomůcek, tehdejší výtvarnou fotografií jednoznačně odmítaných, a ve své fotografické výuce vycházel spíše z metod např. kriminalistické a lékařské fotografie než z fotografie tzv. umělecké.\n\n\n"}
{"id": "806543", "url": "https://cs.wikipedia.org/wiki?curid=806543", "title": "Josef Pečírka", "text": "Josef Pečírka\n\nJosef Pečírka (11. října 1818, Jindice u Uhlířských Janovic – 27. června 1870, Praha) byl český lékař, pedagog, spisovatel a překladatel. Vystudoval medicinu, lékařské praxi se ale nevěnoval. Roku 1843 přispíval do Tylova časopisu \"Květy\". Během revoluce 1848 byl členem studentské legie a deputace do Vídně. V roce 1850 podnikl cestu do Stockholmu, kde zkoumal české rukopisy; objevil zde např. Legendu o sv. Kateřině. V 50. letech působil jako učitel na gymnáziích v Praze a Jindřichově Hradci. Napsal a přeložil přes sto literárních prací, zejména učebnic, knih pro mládež a popularizačních spisů pro širokou veřejnost. Založil \"Pečírkův národní kalendář\", v jehož vydávání později pokračovala vdova Marianna Pečírková.\n\nNarodil se 11. října 1818 v Jindicích u Uhlířských Janovic, kde jeho otec působil jako zahradník na zdejším panství. Matka pocházela z Uhlířských Janovic, kam se rodina později přestěhovala a kde prožil dětství. Studoval na staroměstském gymnáziu v Praze. V r. 1848 promoval na lékařské fakultě. Již během studií se seznámil s řadou osobností vědy a kultury (např. František Palacký, Kašpar Šternberk, Pavel Josef Šafařík a Václav Hanka, pro které přepisoval české a latinské rukopisy). Josef Kajetán Tyl ho podnítil k prvním literárním pracím, které uveřejnil r. 1843 v jeho \"Květech\". V revolučním roce 1848 se stal centurionem (setníkem) Akademické studentské legie, členem výboru Slovanské lípy, účastníkem deputace do Vídně a poslancem českého sněmu (který se nakonec nesešel).\n\nAč lékař, tuto praxi neprovozoval, ale působil jako gymnazijní učitel — nejprve v Praze (1849-53), pak v Jindřichově Hradci (do r. 1856, propuštěn z politických důvodů). Roku 1850 byl zvolen mimořádným členem Královské české společnosti nauk a z jejího pověření podnikl cestu do Skandinávie. Během ní objevil ve Stockholmu rukopis Legendy o sv. Kateřině ze 13. století, který za přispění Karla Jaromíra Erbena r. 1860 vydal. O cestě samotné podal obšírnou zprávu pro \"Časopis českého Museum\".\n\nV letech 1851-52 rovněž redigoval \"Týdeník hospodářský\". Po návratu z Jindřichova Hradce do Prahy 1856 – 1858 si doplňoval lékařské vzdělání a z těchto studií vznikl oblíbený spis \"Domácí lékař\". Od r. 1856 se převážně zabýval literární činností a jen zřídka prováděl lékařskou nebo i zvěrolékařskou praxi.\n\nKe konci života byl delší dobu vážně nemocný, krátce před smrtí ho postihla těžká duševní choroba. Zemřel 27. června 1870 v Praze.\n\nK literární činnosti jej povzbudil Josef Kajetán Tyl. Roku 1843 přispíval do \"Květů\" a po otevření českého divadla v pražské Růžové ulici přeložil několik her včetně tří oper.\n\nCelkem napsal přes sto prací v češtině a němčině. Zaměřil se zejména na učebnice, knihy pro mládež a popularizační spisy pro širokou veřejnost.\n\nKnižně vyšly např.:\n\nPřeklady:\n\nPo roce 1864 vydával \"Pečírkův Národní kalendář na rok obyčejný\" a \"Pečírkův Národní kalendář velký na rok obyčejný\".\n\n\n"}
{"id": "806548", "url": "https://cs.wikipedia.org/wiki?curid=806548", "title": "Anke Baierová-Loefová", "text": "Anke Baierová-Loefová\n\nAnke Baierová-Loefová (* 22. května 1972 Eisenach), rodným jménem Baierová, je bývalá německá a východoněmecká rychlobruslařka.\n\nNa prvních juniorských mezinárodních závodech se objevila v roce 1987, v roce 1989 se poprvé účastnila Mistrovství světa juniorů, kde vybojovala stříbrnou medaili, kterou o rok později obhájila. Na podzim 1990 se začala pravidelně účastnit Světového poháru, v roce 1991 skončila na seniorském sprinterském světovém šampionátu na 10. místě a Mistrovství světa juniorů vyhrála. V následujících sezónách se již pravidelně umísťovala na tratích 500 m a 1000 m na velkých závodech v první desítce, byla druhá v celkovém hodnocení Světového poháru 1992/1993 v závodech na 1 km, účastnila se Zimních olympijských her 1992 (500 m – 10. místo, 1000 m – 9. místo) a 1994, kde získala svoji jedinou seniorskou medaili – stříbrnou z tratě 1000 m. Mimo to byla na distanci 500 m patnáctá a v závodě na 1500 m jedenáctá. V dalších sezónách bylo jejím nejlepším výsledkem páté místo v celkovém hodnocení SP 1997/1998 v závodech na 1000 m, šesté místo z téže trati na Mistrovství světa na jednotlivých tratích 1997 a šestá příčka z Mistrovství světa ve sprintu 1997. Po sezóně 1997/1998 ukončila aktivní závodní kariéru.\n\nOd roku 1997 je vdaná za bývalého nizozemského rychlobruslaře Arie Loefa.\n"}
{"id": "806554", "url": "https://cs.wikipedia.org/wiki?curid=806554", "title": "Ramón Cabanillas", "text": "Ramón Cabanillas\n\nRamón Cabanillas Enríquez (3. června 1876, Cambados – 9. listopadu 1959 tamtéž) byl španělský spisovatel tvořící v galicijštině.\n\nCabanillas navštěvoval v letech 1889 až 1893 \"Seminario de San Martiño Pinario\". Pracoval deset let ve svém rodném městě v notářské kanceláři a později v administrativě obecní správy. V roce 1910 odjel na Kubu. Působil jako provozní ředitel \"Teatro Nacional\" v Havaně a vydával \"El centro\", bulletin \"Centro Gallego\". V novinách \"Suevia\" mu otiskli první báseň. V roce 1912 se krátce vrátil do Španělska, kde se zúčastnil \"Acción Gallega\" a podporoval Álvareze'.\n\nV roce 1913 vyšel na Kubě jeho první román \"No desterro \". Po dvou letech odjel Cabanillas zpět do Španělska. Byl v letech 1916 a 1924 tajemníkem obecní rady a kandidoval v roce 1931 do ústavního shromádění. Před občanskou válkou byl členem organizace \"Irmandades da Fala\" a jedním ze symbolů galicijského nacionalistického hnutí. Na \"Real Academia Galega\" přednesl v roce 1920 přednášku na téma \"A saudade nos poetas galegos\" a na \"Real Academia Española\" v Madridu v roce 1929 spolu s Valledorem přednášku o životě a díle Pondala.\n\nVypuknutí občanské války překvapilo Cabanillase v Madridu. Vrátil se přes Valencii, kde se setkal s Castelaonem, do rodného města. V následujících letech pracoval jako tajemník v několika galicijských obcích.\n\n\n"}
{"id": "806555", "url": "https://cs.wikipedia.org/wiki?curid=806555", "title": "Eva Šolcová", "text": "Eva Šolcová\n\nEva Šolcová (24. května 1945 Suchdol nad Lužnicí – 21. března 1967 Šumperk) byla česká divadelní a filmová herečka.\n\nStudovala herectví na DAMU, poté získala angažmá v Divadle Vítězného února v Hradci Králové a Severomoravském divadle v Šumperku. Proslavila se rolí Božky Martinové ve filmu Karla Kachyni \"Závrať\" z roku 1962, později účinkovala ve filmech \"Místenka bez návratu\" a v povídkovém filmu \"Místo v houfu\", povídka \"Optimista\" (oba z roku 1964).\n"}
{"id": "806557", "url": "https://cs.wikipedia.org/wiki?curid=806557", "title": "Kostel svatého Bartoloměje (Litultovice)", "text": "Kostel svatého Bartoloměje (Litultovice)\n\nKostel svatého Bartoloměje v Litultovicích je římskokatolický jednolodní kostel s odsazenou apsidou postavený v letech 1844–1847 v historicko-eklektickém stylu.\n\nKostel byl vybudován v letech 1844–1847 na místě staršího kostela stejného zasvěcení, který se v Litultovicích zmiňuje už v roce 1480. Benedikován byl v roce 1849.\n"}
{"id": "806558", "url": "https://cs.wikipedia.org/wiki?curid=806558", "title": "Závrať (film)", "text": "Závrať (film)\n\nZávrať je psychologický film Karla Kachyni natočený podle námětu Jana Procházky. Scénář k filmu vytvořili Jan Procházka a Karel Kachyňa společně. Kameramanem byl Josef Vaniš. \n\nFilm vypráví o prvním milostném vzplanutí sedmnáctileté dívky Boženy k řidiči náklaďáku Gabrielovi. Děj filmu je zasazen do krušnohorské Moldavy.\n\nPostavu mladičké Božky Martinové vytvořila Eva Šolcová a řidiče Gábu hrál Petr Skála.\n\nFilm vyrobilo Filmové studio Barrandov. Do kin byl uveden 8. února 1963.\n"}
{"id": "806559", "url": "https://cs.wikipedia.org/wiki?curid=806559", "title": "Jevgenij Leopoldovič Nedzelskij", "text": "Jevgenij Leopoldovič Nedzelskij\n\nJevgenij Leopoldovič Nedzelskij (3. listopadu 1894 v Ivanovcích u Čorného Chutoru , Ukrajina - 27. května 1961, Praha) byl překladatel české literatury do ruštiny.\n\nStudoval v Petrohradě, Moskvě, dokončil studium v Praze. V Praze začal studovat slovanské literatury, speciálně českou, a jako druhý předmět k doktorátu dějiny umění. Téma pro doktorát převzal od prof. Máchala, jmenovitě: „Pohřební žalozpěvy Slovanů“. \n\nV roce 1925 se oženil s Helenou Hrabarovou, která vystudovala Karlovu univerzitu v roce 1932 jako odborná zubní lékařka. V roce 1947 obdržel od generála Svobody odznak československý partyzán, za činnost za války na Podkarpatské Rusi. Do roku 1944 žil v Užhorodě na Podkarpatské Rusi, kde byl redaktorem ruských novin „Karpatoruskij Golos“. Z Užhorodu se přestěhoval přes Košice, kde vyučoval ruštinu na Obchodní akademii, do Prahy, kde vyučoval ruštinu na Reálném gymnáziu v Ječné ulici, a to do roku 1947, kdy byl na hodinu propuštěn za nepodepsání komunistického manifestu. Pak přešel do vydavatelské sekce Ekzarchátu Pravoslavné Moskevské Patriarchie, kde redigoval od roku 1947 do roku [1958] pět žurnálů ve třech jazycích a vydal 37 knih i v církevněslovanském jazyce, prostřednictvím fototypie.\n\nZemřel v Praze v roce 1961 po dlouhé nemoci.\n\nV zaměstnání byl jako historik rusínské literatury, překladatel české literatury do ruštiny, novinář, básník, folklorista. \n\nI.Sredin, S.Lošak, P.Ivašina, Jurij Vir, I.Hoverla, V.Turij, A.Izvorin, E.N., Patriot, Zavějchvost) \n\nVydal významné studie rusínské literatury „Očerk karpatoruskoj literatury“, „Nakanuně“, „Literaturnyj almanach“, divadla „Ugro-ruskij teatr“ a výtvarného umění „Sovčasnyje rusjnskije chudožniki“ Po roce 1945 vydal v Prešově ve vydavatelství překlady do ruštiny: Janko Jesenski „Iz českoj lyriki“.\n\nVe vydavatelství RNG byl vydán překlad K.H.Máchy „Máj“ s úvodním článkem. Kruh přátel Podkarpatské Rusi v Brně, který vydával měsíčník „Podkarpatoruské revue“ (Jar. Zatloukal), vydal k jubileu T.G. Masaryka jeho práci „T.G. Masaryk v podkarpatoruském zpěvu a básnictví“, části které přetiskla v ruštině „Centraľnaja Ěvropa“. V roce 1930 byly poprvé v ruštině vydány „Izbrannyje Rasskazy“ Jana Nerudy s jeho úvodem. Tyto povídky byly okamžitě rozebrány, jen v Berlíně bylo prodáno 200 exemplářů.\nSborníky rusínského folkloru : „Pochorony i pričitanija v Podkarpaťju“ „Iz ust naroda“.\n\nV díle z roku 1928 „ Iz češskoj liriki“ v úvodu s popisem o české poezii jsou překlady básníků : Jan Kollár: „Iz poemy Doč Slávy“, Karel Hynek Mácha: „Iz poemy Máj“ (později byl v Praze vydán kompletní překlad), Karel Havlíček Borovský „Epigrammy“, Vítězslav Hálek z písní „V přírodě“: „Ja vižu laň“ a „Les rozvjazal zvonki“. Z  „Večerních písní“ : „Staň na koleni“ a „ V daľ otjezžajet“. Adolf Hejduk: „Smerť Břetislava“ a „Brakonjer“, Jan Neruda: „V zemle čaši“, „Gorskaja ballada“ „Iz kosmičeskich pesen“, „Posledňaja ballada“, „Posledňaja ballada“. Svatopluk Čech: „ Orel Balkana“, „Iz knigi Pesni raba“, „Bratstvo“, „Krest nad mogiloj“. Jaroslav Vrchlický: „Gazela na Pragu“, „Jan Hus“, Pesň v tišině“, „Za krochoj ľubvi“ Julius Zeyer: „Mať“. Josef Svatopluk Machar: „Na pamjať“, „Tristia Vindobona“, „Solus sibi“. Antonín Sova: „Buduščeje“, „V pustotě polěj“. Otokar Březina: „Letnij solncevorot“, „Vozvraščenije“, „Priroda“ , „Legenda tajnoj viny“. Petr Bezruč: „70.000“. Stanislav Kostka Neumann: „Makovyj buket“. Viktor Dyk: „Češskaja kolybeľnaja“, Fráňa Šrámek: „Strannoje poseščenije“ Otakar Ter: „O vinogradnyj sbor“, „Fevraľskij deň“ Miroslav Rutte: „Poet“, „Million“ Otakar Fišer: „Troil“, „Perstenek“, „Novyj god“ Petr Křička: „Děvuška iz predměstija“, „Jesli strogij vzgľad“ Rudolf Medek: „Pustyňa“, „Nad bezdnami mira“ František Kubka: „ Velikaja slavjanskaja zemľa roždala“, „Při otplyťji“ Jaroslav Seifert: „Marseľ“ Jiří Wolker: „Boľnaja vozljublennaja“, „Doroga k oseni“, „Proč, poet“, „Rošča“.\nTato díla byla rovněž vydána v časopise „Centraľnaja Evropa“ a v jiných tehdejších časopisech.\n\n"}
{"id": "806561", "url": "https://cs.wikipedia.org/wiki?curid=806561", "title": "Petr Kralert", "text": "Petr Kralert\n\nPetr Kralert (* 20. října 1979 Praha) je český tenisový trenér a bývalý profesionální hráč. Ve své kariéře na okruhu ATP World Tour nevyhrál žádný turnaj. Na challengerech ATP a okruhu Futures získal čtyři tituly ve dvouhře.\n\nNa žebříčku ATP byl ve dvouhře nejvýše klasifikován v červnu 2000 na 138. místě a ve čtyřhře pak v říjnu 2004 na 321. místě. Trénovali jej Vojtěch Flégl, Robert Krechler a Jan Taussig.\n\nK roku 2012 byl trenérem české hráčky Kláry Zakopalové. V současnosti trénuje ruskou tenistku Jekatěrinu Alexandrovovou, která žije dlouhodobě v Česku.\n\nV roce 1996 v juniorské kategorii vyhrál dvouhru na Pardubické juniorce, na Banana Bowlu a spolu s krajanem Robinem Vikem získali titul také na americkém Orange Bowlu.\n\nV daviscupovém týmu České republiky odehrál jednu vítěznou dvouhru roku 1999, v zápase o udržení ve Světové skupině proti Uzbekistánu, který Česko vyhrálo 5:0.\n\nHlavní soutěž na Grand Slamu si zahrál na US Open 2000, kde v úvodním kole porazil Španěla Davida Sancheze a ve druhém skončil na raketě Agustina Calleriho.\n\n\n\n"}
{"id": "806563", "url": "https://cs.wikipedia.org/wiki?curid=806563", "title": "Sušun", "text": "Sušun\n\nSušun (japonsky 崇峻天皇; zemřel 592) byl v letech 587-592 v pořadí 32. japonským císařem. \n\nNarodil se jako dvanáctý syn císaře Kimmei, jeho matka pocházela se šlechtického rodu Soga. Když zemřel jeho nevlastní bratr, císař Jómei, chtěli příslušníci rodu Mononobe dosadit na trůn jiného z bratrů. Soga no Umako, hlava rodu a příbuzný Sušunovy matky, tomu však zabránil a pomohl k dosazení Sušuna na trůn. Rostoucí moc Sogy no Umako však začala Sušunovi vadit a uvažoval, že se ho zbaví. Ten ho však předešel a dal ho zavraždit jedním z jeho dvořanů. Po něm nastoupila císařovna Suiko. Sušun byl buddhista a jediný japonský císař, o němž se bezpečně ví, že byl zavražděn, a naopak neví, kde je pohřben.\n"}
{"id": "806567", "url": "https://cs.wikipedia.org/wiki?curid=806567", "title": "František Josef Görner", "text": "František Josef Görner\n\nFrantišek Josef Görner (1. ledna 1809, Blíževedly – 24. října 1883, Horní Police) byl český katolický kněz, desátý infulovaný arciděkan v Horní Polici.\n\nNa kněze pro litoměřickou diecézi byl vysvěcen 28. září 1832. Desátým hornopolickým arciděkanem byl instalován 25. března 1865.\nK tomuto úřadu se váže ustanovení papežského breve ze 6. prosince 1736 papeže Klementa XII. Görner tak získal právo, jako jeho předchůdci, používat pontifikálie \"„ad instar Abbatum”\", tzn. stal se infulovaným arciděkanem. Dne 21. srpna 1879 byl jmenován tajemníkem českolipského vikariátu. Litoměřický biskup Antonín Ludvík Frind ocenil jeho schopnosti a 11. září 1879 ho jmenoval konsistoriálním radou. Desátý hornopolický arciděkan František Josef Görner zemřel v roce 1883.\n\n\n\n"}
{"id": "806569", "url": "https://cs.wikipedia.org/wiki?curid=806569", "title": "Suiko", "text": "Suiko\n\nSuiko (japonsky 推古天皇; 554 – 628) byla v pořadí 33. císařovnou Japonska (vládla 593 – 628). Byla vdovou po Bidacuovi a vnučka Soga Inameho.\n\nRoku 593 pověřila svého synovce Šótokua (tehdy dvacetiletého) regentem (vládcem). Ten roku 594 vydal edikt vyzývající k přijetí a podpoře buddhismu. Dále postavil řadu chrámů jako Šitennódži v Osace a Hórjúdži v Ikaruze. Přednášel 3 velké sútry a komentáře pro ty, co neuměli číst. Spojil se se Sogou Umakem a spolu upevňovali stát za pomoci náboženství. Roku 604 zavedl Systém čepicových hodností (předáci rodů měli být hodnoceni podle svých schopností a ne podle nároku). Čepice byly děleny do různých barev a tvarů. Roku 604 ještě vydal Ústavu o sedmnácti odstavcích (soubor morálních a politických zásad či rad úředníkům). Psáno čínsky. Obsahuje citáty z konfuciánství a buddhismu. Hlavní myšlenkou byla oddanost císaři jakožto nejvyššímu vládci.\n\nSnaha o navázání spojenectví s Koreou, ale je bezvýsledná. Snaha o navázání spojenectví s čínským rodem Suej. Bylo posláno 5 výprav. Rozezlili si čínského císaře, ale styky se nezpřetrhaly. Prvním oficiálním poslem je Ono no Inoko.\n"}
{"id": "806575", "url": "https://cs.wikipedia.org/wiki?curid=806575", "title": "Alena Vašková", "text": "Alena Vašková\n\nAlena Vašková, provdaná Alena Neštická (* 8. listopadu 1975 Rožnov pod Radhoštěm) je česká tenisová trenérka a bývalá profesionální hráčka – mistryně České republiky ve dvouhře žen pro rok 2003. Ve své kariéře nevyhrála na okruhu WTA Tour žádný turnaj. V rámci okruhu ITF získala osm titulů ve dvouhře a jedenáct ve čtyřhře.\n\nNa žebříčku WTA byla ve dvouhře nejvýše klasifikována v červenci 2001 na 115. místě a ve čtyřhře pak v dubnu 2002 na 135. místě. Trénoval ji otec Arnošt Vašek. V roce 1992 absolvovala střední oděvní školu.\n\nV sezóně 1994 vyhrála turnaj ITF ve švýcarském Langenthalu. V roce 2003 se stala mistryní České republiky ve dvouhře žen, když ve finále porazila Lucii Hradeckou. Následující rok s ní na domácím šampionátu prohrála ve čtvrtfinále.\n\nNa grandslamu US Open 2000 podlehla v prvním kole Portoričance Kristině Brandiové a na US Open 2003 také v úvodní fázi ruské turnajové jedenátce Věře Zvonarevové 2–6 a 3–6. V posledním třetím kole kvalifikace na Australian Open 2003 podlehla Marii Šarapovové.\n\nV českém fedcupovém týmu debutovala roku 2001 ve Světové skupině proti Rusku, když s Květou Peschkeovou prohrály čtyřhru s párem Jelena Lichovcevová a Naděžda Petrovová.\nV sezóně 2001 se na québeckém Bell Challenge společně s krajankou Klárou Zakopalovou probojovaly do finále, v němž nestačily na americko-italský pár Samantha Reevesová a Adriana Serraová Zanettiová.\n\n\n\n"}
{"id": "806578", "url": "https://cs.wikipedia.org/wiki?curid=806578", "title": "Ignác Jaksch", "text": "Ignác Jaksch\n\nJméno a příjmení Ignác Jaksch se může vztahovat k následujícím osobnostem:\n\n"}
{"id": "806581", "url": "https://cs.wikipedia.org/wiki?curid=806581", "title": "Regenerace (Star Trek: Enterprise)", "text": "Regenerace (Star Trek: Enterprise)\n\nRegenerace (v originále Regeneration) je epizoda seriálu \"\". Jde o dvacátý třetí díl druhé řady pátého seriálu ze světa Star Treku.\n\nPři průzkumu neznámých trosek v Arktidě objeví vyprošťovací tým zmrzlé mrtvoly, které nepatří lidem. Mají různé genetické profily a navíc byla jejich tkáň nahrazena množstvím technologických vylepšení. Postupem času vyjde najevo, že jejich krev obsahuje miniaturní zařízení, která opravují živou tkáň i poškozené součástky. Krátce poté jsou výzkumníci napadeni plně funkčním Borgem.\n\nProtože se vyprošťovací tým nehlásí, podnikne admirál Forrest inspekční cestu do Arktidy. Na místě nikoho nenajde a transportní loď chybí. O celé události informuje kapitána Archera, protože Enterprise leží blízko předpokládané trasy uprchlíků. Hoshi zachytí nouzové vysílání tarkaleanského transportu a Archer se rozhodne jim pomoci. Po příletu na místo je tarkaleanská loď znehybněna a její posádka se podrobuje asimilaci. Na Archerovy výzvy odpoví Borgové palbou, takže jim Enterprise vyřadí zbraně. Z posádky transportu se nakonec podaří zachránit dva Tarkaleany, které Phlox důkladně analyzuje: některé jejich vnitřní orgány byly nahrazeny přístroji a nanosondy dále pokračují v přeměně těl na kyborgy. Stíhání Borgů dále pokračuje a mezitím si Archer projde staré záznamy. Podle jeho teorie se o těchto cizincích poprvé zmínil Zefram Cochrane ve svém projevu v Princetonu. Cochrane hovořil o kybernetických tvorech z budoucnosti, kteří se pokusili mu překazit první let warpem. T'Pol namítne, že Zefram byl známý svými smyšlenými příběhy a sklony k alkoholismu. Dva Tarkaleané na ošetřovně se proberou a napadnou Phloxe i strážného, a přitom vpíchnou doktorovi do těla nanosondy. Vzápětí utečou a začnou v útrobách Enterprise pracovat na zařízení neznámého účelu.\n\nTrip analyzuje borgskou loď a objeví slabé místo, které by se dalo využít. Malcolm s bezpečnostním týmem najde Borgy, ale palba ze zbraní jim neublíží. Malcolm se stáhne a Archer nechá celou sekci uzavřít a dekomprimovat, čímž oba Borgy vypustí do vesmíru a tím je zabije. Phlox sám na sobě zkusí drastickou léčbu: vystaví se silné omikronové radiaci, která vadí mikroprocesorům uvnitř nanobotů. Enterprise dostihne borgskou loď, ale v tu chvíli začne fungovat tajemné zařízení na palubě a vyřadí pohon i zbraně. Archer s Reeedem se přenesou na nepřátelské plavidlo a probojují si cestu k EPS rozdělovači, aby zde umístili nálože. Poté se transportují zpátky na Enterprise, nálože odpálí a těžce poškozenou borgskou loď rozstřílí torpédy. Phloxova léčba je úspěšná, takže jediným neúspěchem mise je fakt, že se Borgům podařilo odvysílat souřadnice Země kamsi do Delta kvadrantu...\n\n"}
{"id": "806584", "url": "https://cs.wikipedia.org/wiki?curid=806584", "title": "František Albert", "text": "František Albert\n\nJméno a příjmení František Albert se může vztahovat k následujícím osobnostem:\n\n"}
{"id": "806585", "url": "https://cs.wikipedia.org/wiki?curid=806585", "title": "Calkská přehradní nádrž", "text": "Calkská přehradní nádrž\n\nCalkská přehradní nádrž () je přehradní nádrž na řece Chrami v Gruzii v kraji Kvemo Kartli. Byla pojmenována podle okresního městečka Calka (, ).\n\nVoda z nádrže je dvěma tlakovými tunely o průměru 3 m a dlouhými 7,5 km svedena do údolí řeky pod hrází na dvě vodní elektrárny Chrami 1 a Chrami 2.\n\nVodní dílo s oběma elektrárnami je po Ingurském a Žinvalském třetím nejvýkonnějším v Gruzii.\n"}
{"id": "806605", "url": "https://cs.wikipedia.org/wiki?curid=806605", "title": "Seznam olympijských medailistů ve vzpírání mužů – ukončené soutěže", "text": "Seznam olympijských medailistů ve vzpírání mužů – ukončené soutěže\n\nPřed ustálením vzpírání v programu olympijských her se v letech 1896 a 1904 soutěžilo z dnešního pohledu v atypických disciplínách.\n"}
{"id": "806614", "url": "https://cs.wikipedia.org/wiki?curid=806614", "title": "Radim Vlasák", "text": "Radim Vlasák\n\nRadim Vlasák (* 5. ledna 1974 Brno) je bývalý český prvoligový fotbalový brankář a mládežnický reprezentant České republiky.\n\nOdchovanec brněnských klubů Lokomotivy Horní Heršpice a Zbrojovky. Nejvyšší soutěž hrál za Brno (1993–2001) a Teplice (2002–2004). Na hostování byl v Prostějově, SK Sigma Olomouc a FK Ústí nad Labem, později hrál nižší rakouskou soutěž za ASK Kottingbrunn (2005/06). V létě 2006 se stal posilou Palavanu Bavory (společně s Pavlem Šustrem, bývalým prvoligovým spoluhráčem ze Zbrojovky Brno). Zde strávil tři a půl sezony (2006/07-2009/10) (v prvních třech sezonách s ním postoupil z Okresního přeboru Břeclavska až do Krajského přeboru jižní Moravy). Od jara 2011 působí ve Slovanu Brno, který je účastníkem 1. A třídy Jihomoravského kraje.\n\nDebutoval ještě ve federální lize, stihl to v jejím posledním kole vůbec, a sice 30. kole ročníku 1992/93 v zápase Brna proti Nitře, který Brňané vyhráli 2:1. V 1. Československé lize nastoupil v 1 utkání, dalších 39 přidal v 1. lize ČR (35 za Brno v období 1993-2002, 4 za Teplice v období 2002-2004).\n\nDvakrát nastoupil za reprezentaci do 21 let (8. května 1994 - 16. března 1995), v obou případech proti Slovensku.\n\nOd 30. září 2001 je zatím posledním brankářem Zbrojovky, který odchytal prvoligové utkání na stadionu Za Lužánkami.\n\nV současnosti působí ve Zbrojovce Brno jako trenér mládežnických brankářů.\n\n"}
{"id": "806620", "url": "https://cs.wikipedia.org/wiki?curid=806620", "title": "Peter Drozd", "text": "Peter Drozd\n\nPeter Drozd (* 12. listopadu 1973) je bývalý československý fotbalový obránce.\n\nHrál za FC Baník Ostrava, FC Hradec Králové, MŠK Žilina, SK Kladno a FC Hlučín. V lize nastoupil ve 173 utkáních a dal 9 gólů. V evropských pohárech nastoupil ve 4 utkáních. S Baníkem Ostrava získal v roce 2004 mistrovský titul.\n\n"}
{"id": "806625", "url": "https://cs.wikipedia.org/wiki?curid=806625", "title": "Alois Veselý", "text": "Alois Veselý\n\nAlois Veselý (31. října 1928 Šlapanice – 1. srpna 1996 Brno) byl český sbormistr, dirigent, klarinetista, hudební skladatel a pedagog.\n\nPo studiu na nižším gymnáziu ve Starém Brně vstoupil na brněnskou konzervatoř, kde studoval hru na klarinet u Františka Horáka a dirigování u Bohumíra Lišky. Ve studiu dirigování pokračoval na Janáčkově akademii múzických umění v Brně. Od roku 1951 byl členem \"Symfonického orchestr brněnského kraje\" a po absolvování JAMU stal členem Státní fiharmonie Brno. Kromě toho hrál v komorním souboru \"Brněnské dechové kvinteto\". \n\nV roce 1961 se stal sbormistrem Vachova sboru moravských učitelek, který řídil 26 let. Vedle toho dirigoval \"Helfertovo orchestrální sdružení\" a externě spolupracoval s \"Divadlem Julia Fučíka\" jako hudební skladatel i jako dirigent. Od roku 1981 působil jako pedagog na brněnské konzervatoři a řídil \"Orchestr posluchačů brněnské konzervatoře\".\n\n\n\n"}
{"id": "806626", "url": "https://cs.wikipedia.org/wiki?curid=806626", "title": "Miroslav König", "text": "Miroslav König\n\nMiroslav König (* 1. června 1972, Nitra) je bývalý slovenský fotbalový brankář. Je rekordmanem slovenské nejvyšší ligy v počtu odchytaných minut bez inkasované branky (1 129 minut, sezona 1998/99 v dresu Slovanu Bratislava). Přispěl tak výrazně k zisku ligového titulu.\n\nPůsobil i jako trenér brankářů ve Slovanu Bratislava.\n\nHrál na Slovensku za FC Nitra, FC Spartak Trnava, ŠK Slovan Bratislava. Po zisku titulu se Slovanem odešel do zahraničí, kde působil nejprve ve Švýcarsku (Grasshoppers Zürich, FC Basel, FC Concordia Basel, FC Zürich), poté v Turecku (Elazığspor), České republice (FC Baník Ostrava), následně se vrátil na Slovensko (MŠK Žilina) a jeho posledním angažmá bylo účinkování v řeckém Panionios GSS. V evropských pohárech nastoupil v 43 utkáních.\n\nNa jaře 2008 se dohodl s vedením řeckého klubu Panionios GSS na rozchodu (kvůli zdravotním problémům se zády) a vrátil se domů na Slovensko.\n\nVe slovenské reprezentaci nastoupil v letech 1997–2004 ve 45 utkáních (některé zdroje uvádí 43 zápasů - např. National Football Teams).\n\nPo návratu z Řecka se na začátku sezony 2008/09 objevil v realizačním týmu Slovanu Bratislava jako trenér brankářů.\n\n"}
{"id": "806632", "url": "https://cs.wikipedia.org/wiki?curid=806632", "title": "Karel Žárský", "text": "Karel Žárský\n\nKarel Žárský (* 25. října 1967) je bývalý český fotbalista, záložník.\n\nHrál za Bohemians Praha a FK Dukla Banská Bystrica. V Poháru UEFA nastoupil v roce 1987 za Bohemians ve 2 utkáních proti KSK Beveren.\n\n"}
{"id": "806634", "url": "https://cs.wikipedia.org/wiki?curid=806634", "title": "Ivan Slamnig", "text": "Ivan Slamnig\n\nIvan Slamnig (24. června 1930, Metković - 3. července 2001) byl chorvatský básník, prozaik a esejista. \nSlamnig se učil na základní škole v Metkovići a Dubrovníku. V Záhřebu vystudoval gymnázium a později i univerzitu. Později na ní také i působil jako profesor srovnávací literatury.\n\nPodobně jako celá řada chorvatských autorů, kteří byli aktivní především po druhé světové válce, i on ve své tvorbě zachytil celou řadu zkušeností z této nelehké epizody národních dějin. Válečné útrapy zcela logicky viděl a popisoval z pozice dítěte. Často užíval ve svých pracích nespisovný jazyk a hru slov; nezřídkakdy přistupoval k tématům komicky, satiricky, nebál se užít ani parodie. Svoji první básnickou sbírku s názvem „Aleja poslije svečanosti“ uveřejnil v roce 1956.\n\nJeho balada „Barbara“ se stala po zhudebnění v roce 1975 velmi populární. Dodnes se považuje za nejvýznamnější autorovo dílo.\n\nKromě četných básnických sbírek Aleja poslije svečanosti, Odron, Naronska siesta, Pjesme, Dronta i dr.) a prozaických děl (Neprijatelj i Povratnik s Mjeseca) sepsal s Antunem Šoljanem také i kriminalistický román. V prvním postmoderním chorvatském románu, díle „Bolja polovica hrabrosti“ (1972) se soustředil na aktuální problematiku společnosti. \n\nSlamnig sepsal také několik antologií chorvatské literatury. V roce 1992 se také stal řádným členem Chorvatské akademie věd\n\nV roce 1988 byl za celoživotní dílo vyznamenán chorvatskou Cenou Vladimira Nazora.\n"}
{"id": "806648", "url": "https://cs.wikipedia.org/wiki?curid=806648", "title": "Frederick Douglass", "text": "Frederick Douglass\n\nFrederick Douglass, původním jménem Frederick Augustus Washington Bailey (1818–20. února 1895), byl americký sociální reformátor, řečník, spisovatel a politik. Poté, co uprchl z otroctví, se stal jednou z vůdčích osobností amerického abolicionistického hnutí. Proslavil se především svým řečnickým uměním a svými spisy, ve kterých ostře kritizoval otroctví. Stal se živoucím důkazem toho, že otrokáři byli na omylu, když tvrdili, že otroci nejsou natolik inteligentní, aby se mohli stát nezávislými americkými občany. Mnozí nemohli uvěřit tomu, že tak velkolepý řečník byl dříve otrokem.\n\nDouglass napsal několik autobiografických knih. Obzvlášť významné pro abolicionistické hnutí je jeho \"Narrative of the Life of Frederick Douglass, an American Slave\" (\"Vyprávění o životě Fredericka Douglasse, amerického otroka\"), které vyšlo v roce 1845 a ve kterém Douglass výmluvně popisuje své zážitky z otroctví. Napsal ještě další dvě autobiografie. Ta poslední, nazvaná \"Life and Times of Frederick Douglass\" (\"Život a okamžiky Fredericka Douglasse\"), vyšla v roce 1881. Douglass v ní pokrývá události, které se staly během americké občanské války a po ní. I po válce se tento muž aktivně podílí na boji za Ameriku – „zemi svobodných“. Aktivně také podporuje boj za volební právo žen. Bez svého souhlasu se stal prvním Afroameričanem, který byl nominován na funkci viceprezidenta USA, ovšem jen za nepříliš významnou Equal Rights Party (Stranu rovných práv). Douglass zastával několik politických funkcí. Založil a v letech 1847–1851 vedl abolicionistické noviny \"The North Star\" (\"Severní hvězda\"). Později je přejmenoval na \"Frederick Douglass' Paper\" (\"Noviny Fredericka Douglasse\").\n\nCelý svůj život Douglass pevně věřil v rovnost všech lidí, ať už černých, žen, indiánů nebo imigrantů. Často bývá citován jeho výrok: „Kvůli správné věci bych se spojil s kýmkoliv, pro nesprávnou bych se však nespojil s nikým.“ Jeho životu je věnován film \"Glory\" z roku 1989, kde ho ztvárnil Raymond St. Jacques.\n\nFrederick Augustus Washington Bailay, který vešel ve známost jako Frederick Douglass, se narodil v Marylandu jako otrok. Přesné datum jeho narození není známo; narozeniny se rozhodl slavit 14. února. Známý není ani přesný rok jeho narození, protože, jak Douglass píše ve své autobiografii, nikdy neviděl žádný záznam. Dále píše, že se šuškalo, že je jeho otcem jeho pán. Svou matku si každopádně nepamatoval, protože ho od ní odloučili, když byl ještě nemluvně. Vyrůstal pak se svou babičkou Betty Bailey.\n\nKdyž mu bylo sedm, odloučili ho i od jeho babičky a poslali ho na plantáž. Když mu bylo asi dvanáct, sloužil Hughovi Auldovi v Baltimoru. Hughova žena Sophia ho začala učit abecedu, i když to bylo proti pravidlům učit otroky číst. Douglass ji popsal jako laskavou a vlídnou ženu, která se k němu chovala způsobem, kterým se jedna lidská bytost chová k druhé. Když se o její činnosti dozvěděl Hugh Auld, odsoudil ji. Tvrdil, že pokud se otrok naučí číst, začne být se svým životem nespokojený a bude si přát svobodu. Jak Douglass píše, toto byla první protiotrokářská lekce, kterou kdy slyšel.\n\nV učení pak tajně pokračoval. Proslavil se svým výrokem, že „vědění je cestou od otroctví ke svobodě”. Jakmile začal číst noviny, politické materiály a knihy všeho druhu, dostal se k novým myšlenkám, které ho přivedly k tomu, že otroctví jako instituci zpochybnil a zavrhnul.\n\nKdyž Douglass pracoval pro Williama Freelanda, učil během pravidelných „nedělních škol“ ostatní otroky na plantáži číst Nový zákon. Když se o tom dozvěděli, projevilo zájem mnoho otroků. Každý týden jich na hodiny docházelo více než 40. Zatímco Freelanda jejich činnost nezajímala, majitelé okolních plantáží se rozlítili, když zjistili, že se jejich otroci vzdělávají. Jednou v neděli na jejich setkání vtrhli s holemi a kameny v rukou a jejich shromáždění natrvalo rozehnali.\n\nV roce 1833 Auld Douglasse poslal pracovat pro Edwarda Coveyho, chudého farmáře. Ten Douglasse, kterému tehdy bylo téměř šestnáct, pravidelně bil. Jednou se mu však Douglass rozhodl vzepřít a bránil se. Během této konfrontace byl Covey poražen a od té doby ho už nezkoušel bít.\n\nDouglass se poprvé pokusil uprchnout už od Freelanda, ale nepodařilo se mu to. V roce 1836 se pokusil utéct svému novému majiteli Coveymu, ale opět nebyl úspěšný. O rok později se setkal s Annou Murrayovou, svobodnou černoškou z Baltimoru, která byla asi o pět let starší než on. Zamiloval se do ní. Její svoboda posílila jeho důvěru v možnost získat svobodu.\n\n3. září 1838 se Douglassovi podařilo uprchnout vlakem. Pomohla mu Murrayová, která mu obstarala uniformu námořníka a darovala část vlastních úspor, aby měl za co zaplatit cestu. Během ani ne 24 hodin se dostal do bezpečí domu abolicionisty Davida Rugglese v New Yorku.\n\nJakmile tam Douglass dorazil, poslal pro Murrayovou. Černošský presbyteriánský kněz je 15. září 1838 oddal. Pár se poté usadil v New Bedfordu v Massachusetts. Začali používat příjmení Douglass, připojili se k několika organizacím a začali pravidelně navštěvovat setkání abolicionistů. Douglass si předplatil týdeník \"The Liberator\" vedený abolicionistou Williamem Lloydem Garrisonem. Brzy poté se sám stal známým abolicionistou a řečníkem.\n\nAnna Murrayová-Douglassová, se kterou měl pět dětí, zemřela v roce 1882. Douglass se o dva roky později oženil znovu, a to s bílou feministkou Helen Pittsovou, která byla téměř o dvacet let mladší než on.\n\n20. února 1895 se Douglass zúčastnil setkání jedné z organizací, které bojovaly za práva žen (National Council of Women), ve Washingtonu, D. C. Během tohoto setkání si jej pozvali na pódium, kde sklidil ovace ve stoje. Brzy poté, co se vrátil domů, zemřel na srdeční infarkt nebo na mozkovou mrtvici. Aby mu vzdali hold, dostavily se k jeho pohřbu tisíce lidí. Pohřben byl na rodinném pozemku v Rochesteru v New Yorku, kde prožil více než 25 let.\n\n\n"}
{"id": "806654", "url": "https://cs.wikipedia.org/wiki?curid=806654", "title": "Köveskál", "text": "Köveskál\n\nKöveskál je obec v Maďarsku v župě Veszprém.\n\nRozkládá se na ploše 14,49 km² a v roce 2011 zde žilo 367 obyvatel.\n"}
{"id": "806666", "url": "https://cs.wikipedia.org/wiki?curid=806666", "title": "Tarik Ben Ziyad (613)", "text": "Tarik Ben Ziyad (613)\n\nTarik Ben Ziyad (613) je fregata marockého královského námořnictva. Jedná se o plavidlo nizozemské modulární konstrukce typové řady SIGMA (obdoba německé rodiny válečných lodí MEKO), postavené ve verzi Sigma 10513. Představuje vylepšenou verzi indonéské třídy \"Diponegoro\". Fregata vstoupila do služby v prosinci 2011.\n\nFregata \"Tarik Ben Ziyad\" byla objednána roku 2008, v rámci kontaktu na tři nové fregaty třídy \"Sigma\", zadaného nizozemské loděnici Damen Schelde. Zatímco \"Tarik Ben Ziyad\" je jediný kus objednaný ve verzi Sigma 10513, zbylé dvě fregaty představují menší typ Sigma 9813. Fregata byla postavena v letech 2009–2011 a do služby vstoupila 23. prosince 2011.\n\nPlavidlo je vybaveno bojovým řídícím systémem TACTICOS. Palbu kanónu řídí radar LIROD Mk2 FC, vzdučné cíle sleduje 3D radar typu Smart-S Mk2 a fregata nese rovněž trupový sonar. Hlavňovou výzbroj tvoří jeden 76mm kanón Oto Melara Super Rapid v dělové věži na přídi a dva 20mm kanóny. K obraně proti vzdušným cílům slouží protiletadlové řízené střely MBDA MICA s dosahem 20 km, startující z vertikálních vypouštěcích sil. Údernou výzbroj představují čtyři protilodní střely MM.40 Exocet. Fregata dále nese dva trojhlavňové 324mm torpédomety B515 pro lehká protiponorková torpéda EuroTorp A244/S. Na zádi se nachází přistávací plocha a hangár pro uskladnění jednoho vrtulníku. Pohonný systém tvoří dva diesely SEMT-Pielstick 20PA6B STC, roztáčející dva pětilisté lodní šrouby. Nejvyšší rychlost dosahuje 27,5 uzlu. Dosah je 4000 námořních mil při 18 uzlech.\n"}
{"id": "806667", "url": "https://cs.wikipedia.org/wiki?curid=806667", "title": "Stavební membrána", "text": "Stavební membrána\n\nStavební membrána je plošný útvar z textilie s povrchovou úpravou přizpůsobenou pro použití ke stavebním účelům. \n\nJako základní plošná textilie se používá \n\nPlošné textilie na membrány se vyrábějí ze skleněných, polyesterových, polyamidových, aramidových nebo polyethylenových rovingů nebo filamentů. \n\nPovrchová úprava se provádí v mnoha kombinacích nánosováním, \"laminováním\" nebo kašírováním jednostranně nebo po líci i rubu textilie. \nK nánosování se používá PVC, PE, PU, PTFE, silikon, kaučuk a mnoho jiných látek ve formě pasty, disperze nebo fólie. K případnému lakování povrchu slouží např. akryláty nebo polyvinylfluorid. \n\nPatří k nim zejména:\n\nMimořádně velké rozpětí některých parametrů je způsobeno tím, že jednotlivé varianty membrán se svými vlastnostmi vzájemně značně odlišují.\n\nTextilní membrány se začaly prakticky používat na střechy \"přetlakových hal\" v roce 1942 v USA a roce 1961 v Československu. \n\nModerní membrány na \"předepjaté konstrukce\" střešních krytin nebo na fasády vyráběné asi od poslední dekády 20. století mohou pokrývat obrovské plochy v jedné nebo více vrstvách nad sebou.\n\nJednotlivé pruhy se spojují tak, že textilie se sešívá nebo slepuje a vrstvy na ní nanesené se svařují do jednoho celku. Celá membrána se upíná na okrajích na ocelovou konstrukci, rozpětí mezi opěrnými sloupy uvnitř stavby může dosáhnout až 200 metrů.\n\nPříklady: \n"}
{"id": "806668", "url": "https://cs.wikipedia.org/wiki?curid=806668", "title": "Pál Jávor", "text": "Pál Jávor\n\nPál Jávor (5. února 1907, Újpest – 5. února 1989, Budapešť) byl maďarský fotbalista, útočník a fotbalový trenér.\n\nHrál za Újpest FC, Kaposvár FC, ŠK Bratislava a Csepel SC. V roce 1932 nastoupil za maďarskou reprezentaci v utkání s Itálií.\n\nTrénoval ŠK Bratislava, Csepel SC, Újpest FC, Vasas SC, Soroksár, Diósgyőri VTK, Hapoel Haifa FC a Haladás Szombathely.\n\n\n"}
{"id": "806670", "url": "https://cs.wikipedia.org/wiki?curid=806670", "title": "Francesco Schettino", "text": "Francesco Schettino\n\nFrancesco Schettino (* 14. listopadu 1960 Castellammare di Stabia, Kampánie, Itálie) je bývalý italský námořní kapitán, který vedl luxusní výletní loď \"Costa Concordia\" patřící společnosti Costa Cruises, když ztroskotala. Při této katastrofě 13. ledna 2012 poblíž italského ostrova Giglio přišlo o život z řad pasažárů i členů posádky 32 osob. Za své profesní selhání před katastrofou lodi i po ní byl 31. května 2016 odsouzen k 16 letům vězení. 12. května 2017 odvolací soud potvrdil rozsudek nižší instance.\n\n"}
{"id": "806671", "url": "https://cs.wikipedia.org/wiki?curid=806671", "title": "Ladislav Simajchl", "text": "Ladislav Simajchl\n\nLadislav Simajchl (4. června 1922, Horní Hamry – 5. července 2010, Nové Město na Moravě) byl český římskokatolický kněz, kazatel, spisovatel a editor Společného kancionálu českých a moravských diecézí.\n\nVystudoval gymnázium v Německém Brodě (nynějším Havlíčkově Brodě) a po maturitě v roce 1941 vstoupil do brněnského kněžského semináře. V letech 1942 až 1945 byl totálně nasazen v Rakousku (nedaleko koncentračního tábora Mauthausen), kde pracoval na stavbě kanalizace a později jako tlumočník v nemocnici a kde se setkal mimo jiné s Janem Skácelem. Po osvobození dokončil studium teologie a 5. července 1948 přijal v Brně kněžské svěcení.\n\nJako duchovní působil nejprve v Kloboukách u Brna (do roku 1951 jako kaplan) a od roku 1967 v Brně-Králově Poli. Po nástupu normalizace ho Státní bezpečnost několikrát vyslýchala a následně byl v roce 1973 přeložen do Panských Dubenek. Od roku 1981 byl duchovním správcem ve Fryšavě pod Žákovou horou, kde zůstal bydlet i po svém odchodu do důchodu v roce 2000. V roce 1992 mu papež Jan Pavel II. udělil titul Kaplan Jeho Svatosti s právem užívat titul „monsignor“.\n\n"}
{"id": "806673", "url": "https://cs.wikipedia.org/wiki?curid=806673", "title": "Ženský fotbal", "text": "Ženský fotbal\n\nPrvní zmínka o ženském fotbale se objevila ve Francii už ve 12. století, kdy se ženy účastnily lidových her s míčem. Fotbal podobný tomu dnešnímu byl v ženském podání zaznamenán v 18. století ve Skotsku. První oficiální zápas byl odehrán v roce 1892 v Glasgow.\n\nNa britských ostrovech, kde ženský fotbal začal, vznikl i první evropský ženský fotbalový klub. V roce 1894 v Anglii založila Nettie Honeyballová první fotbalový klub pro něžné pohlaví nazvaný British Ladies' Football Club. Za první světové války musely ženy zastoupit muže v těžkém průmyslu a začaly se ve větší míře věnovat i fotbalu. Pro zaměstnankyně zbrojařských továren vznikl \"The Munitionettes' Cup\": uskutečnily se dva ročníky. V roce 1917 byl založen tým Dick, Kerr´s Ladies z Prestonu, který v dubnu 1920 sehrál historicky první mezistátní zápas s Francií a zvítězil 2:0. Popularita ženského fotbalu rostla, na zápasy chodilo až padesát tisíc diváků.\n\nPo roce 1921 však Anglická fotbalová asociace zakázala ženám trénovat a hrát na fotbalových stadionech, takže byly donuceny hledat útočiště v parcích či ragbyových stadionech. Ženský fotbal však nezanikl, například v letech 1937 až 1939 se konal turnaj nazvaný \"Championship of Great Britain and the World\". V roce 1969 byla založena ženská fotbalová asociace Woman´s FA, byl zrušen zákaz vstupu na fotbalové stadiony a roku 1971 se hrál poprvé FA Women's Cup. Téhož roku vyzvala UEFA své členské asociace, aby převzaly záštitu nad ženským fotbalem ve svých zemích.\n\nV sedmdesátých letech v Itálii mohly první ženy hrát profesionální kopanou, ačkoliv na poloviční úvazek. Ženský fotbal se začal rozvíjet v USA od sedmdesátých let jako součást školního tělocviku (v roce 1972 vyšel zákon, který stanovil, že v rámci rovnosti pohlaví má být ženský studentský sport finančně podporován stejně jako mužský). Díky tomu se Američanky staly velmocí v tomto sportu (dvojnásobné mistryně světa, čtyřnásobné olympijské vítězky). První plně profesionální ženská liga L.League vznikla v Japonsku roku 1989.\n\nV roce 1984 se uskutečnilo první mistrovství Evropy ve fotbale žen, roku 1991 první mistrovství světa ve fotbale žen, téhož roku první Copa América Femenina a první mistrovství Afriky ve fotbale žen a v roce 1996 byl ženský fotbal zařazen na program olympiády. Nejvyšší klubová soutěž Liga mistryň UEFA se hraje od roku 2001. Roku 2002 vzniklo Mistrovství světa ve fotbale žen do 20 let. Dalšími významnými soutěžemi jsou \"Turnaj čtyř národů\" v Číně a Algarve Cup v Portugalsku. V březnu 2015 evidovala FIFA 177 zemí, kde se hraje ženský fotbal. O popularitě ženského fotbalu svědčí průměrná návštěvnost na Mistrovství světa ve fotbale žen 2011 v Německu, která překročila 26 000 na zápas. Na evropském kontinentu bylo roku 2014 napočítáno přes 1,2 milionu registrovaných fotbalistek.\n\nV roce 2000 udělila FIFA cenu pro nejlepší fotbalistku 20. století. Získaly ji dohromady Američanka Michelle Akersová a Číňanka Sun Wen. Další Američanka Abby Wambachová vstřelila v kariéře rekordních 182 branek, což je více než kterýkoli muž.\n\nZ roku 1939 pochází zmínka o ženském týmu ŽESKA v Braníku. Roku 1966 byl založen turnaj \"O srdce Mladého světa\" s mezinárodní účastí, roku 1971 vznikl Svaz dívčí kopané a začala se hrát česká nejvyšší soutěž, Československá ženská fotbalová reprezentace sehrála první oficiální zápas 14. dubna 1985 a remizovala v něm s Maďarskem 2:2. Od roku 1993 existuje česká ženská fotbalová reprezentace, která je v březnu 2015 klasifikována na 29. místě světového žebříčku, na mistrovství světa ani Evropy se jí dosud nepodařilo postoupit. Systém ženských fotbalových soutěží v České republice má tři úrovně: první ligu hraje osm týmů, pod ní je česká a moravská liga a čtyři divize.\n\nŽeny hrají stejně jako muži v tričkách, trenýrkách a štulpnách. V roce 2004 navrhl Sepp Blatter, že by fotbalistky mohly přilákat víc diváků, kdyby nosily přiléhavější oblečení, jeho výrok byl označen za projev sexismu. V roce 2008 vzbudily pozornost hráčky nizozemského týmu FC de Rakt, když nastoupily v sukních, jaké nosí pozemní hokejistky.\n\nV roce 2014 povolila FIFA hráčkám z islámských zemí nosit při zápase hidžáb.\n\n"}
{"id": "806675", "url": "https://cs.wikipedia.org/wiki?curid=806675", "title": "Seznam zámků v Plzeňském kraji", "text": "Seznam zámků v Plzeňském kraji\n\nSeznam zámků v Plzeňském kraji. Jedná se o seznam dosud stojících zámků v Plzeňském kraji:\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "806680", "url": "https://cs.wikipedia.org/wiki?curid=806680", "title": "Kamil Matuszny", "text": "Kamil Matuszny\n\nKamil Matuszny (* 25. listopadu 1974) je bývalý český fotbalista polské národnosti, obránce a záložník.\n\nHrál za VTJ Znojmo, Fotbal Třinec, Baník Havířov, Bohemians Praha, FC Slovan Liberec, SK Spolana Neratovice, FK Čáslav a FK Slavoj Vyšehrad. V lize nastoupil v 53 utkáních a dal 5 gólů.\n\n"}
{"id": "806684", "url": "https://cs.wikipedia.org/wiki?curid=806684", "title": "Eden Hazard", "text": "Eden Hazard\n\nEden Michael Hazard [eden azár] (* 7. ledna 1991, La Louvière, Belgie) je belgický fotbalový záložník reprezentant hrající v španělském klubu Real Madrid . Účastník Mistrovství světa 2014 v Brazílii a EURA 2016 ve Francii a bronzový medailista z Mistrovství světa 2018 v Rusku. Oba jeho mladší bratři Kylian a Thorgan jsou také profesionální fotbalisté.\n\nZa mládežnický tým Lille hrál od roku 2005. Svůj první start za první tým Lille OSC si odbyl Eden jako střídající hráč 16. listopadu 2007 v přátelském zápase proti belgickému týmu Club Brugge KV. Na základě dobrého výkonu si vysloužil zahrnutí v nominaci na další ligový zápas a v něm se také dostal na hřiště jako střídající hráč, bylo to 24. listopadu proti AS Nancy. 20. září 2008 se jako střídající hráč v ligovém zápase proti AJ Auxerre zapsal poprvé na listinu střelců, když vyrovnával na 2:2 a stal se tak nejmladším ligovým střelcem klubu. První start za Lille přišel 24. září 2007 v pohárovém zápase proti Montpellier HSC. První ligový start si odbyl v zápase proti AS Saint-Étienne, 15. listopadu 2007.\n\nV ročníku 2010/11 vyhrál s Lille francouzskou ligu i francouzský fotbalový pohár (čili získal s klubem tzv. double) a stal se nejmladším hráčem, který byl zvolen nejlepším hráčem sezóny v Ligue 1. Tuto trofej obhájil i v následující sezóně, ačkoliv Lille neobhájilo titul a stal se prvním hráčem po Portugalci Pauletovi, který dokázal toto ocenění získat ve dvou po sobě jdoucích sezónách. V obou sezónách se také dostal do výběru týmu roku. Dvě sezóny po sobě také dokázal získat trofej pro mladého hráče roku v Ligue 1 a stal se nejprve prvním nefrancouzským hráčem, který tuto trofej získal a o sezónu později prvním hráčem, který ji získal dvakrát.\n\nV roce 2011 získal cenu Bravo a skončil na třetím místě v anketě Golden Boy za vítězným Mario Götzem a druhým Thiago Alcântarou.\n\n20. května 2012 nastoupil ke svému poslednímu utkání v dresu Lille a podílel se hattrickem (prvním ve své kariéře) na vítězství 4:1 proti AS Nancy, klubu, proti němuž si připsal svůj debut v první lize.\n\nV květnu 2012 Hazard oznámil přes svůj účet na Twitteru, že podepíše smlouvu s čerstvým vítězem Ligy mistrů Chelsea FC, nicméně kluby Chelsea ani Lille to nepotvrdily. 4. června 2012 Chelsea oficiálně potvrdila na svých stránkách, že souhlasí s podmínkami přestupu stanovené francouzským klubem Lille. Hráč podstoupil vstupní prohlídku, cena za přestup se odhadovala na cca 32 milionů £ (40 milionů €). Eden Hazard se pro klubové stránky vyjádřil takto: \"„Jsem rád, že jsem konečně zde. (Chelsea FC) je úžasný klub a já se nemohu dočkat startu.“\"\n\nVe svém prvním oficiálním zápase za Chelsea prohrál s mužstvem proti Manchesteru City v Community Shieldu 2:3, podílel se však na gólu Fernanda Torrese. Při svém debutu v Premier League proti Wiganu již ve 2. minutě asistoval Ivanovičovi a následně byl v 7. minutě faulován v pokutovém území, takže následovala penalta, kterou proměnil Frank Lampard. Hazard byl nakonec vyhlášen hráčem zápasu. První (ligový) zápas na Stamford Bridge odehrál 22. srpna proti Readingu. Opět byl zvolen hráčem zápasu poté, co po faulu na něj Lampard proměnil penaltu a asistoval při gólu Gary Cahilla a Branislava Ivanoviće.\n\nPrvní gól v dresu Chelsea si připsal ve 2. ligovém kole 25. srpna 2012 proti Newcastlu, domácí Chelsea zvítězila 2:0. Hazard zastoupil tradičního exekutora pokutových kopů Franka Lamparda (jenž zůstal pouze na střídačce) a ve 22. minutě proměnil penaltu, upravil stav utkání na průběžných 1:0.\n\nDne 27. října 2012 v ligovém utkání (9. kolo) byl u domácí prohry Chelsea 2:3 proti Manchesteru United. Rozhodčí přísně udělili dvě červené karty, obránci Branislavu Ivanovićovi a útočníkovi Fernandu Torresovi, navíc uznali rozdílový gól z ofsajdu, který vstřelil Javier Hernández Balcázar. Chelsea tak poprvé prohrála v sezoně 2012/13 v lize. Duel Chelsea-Manchester United se vzápětí opakoval 31. října, tyto týmy se potkaly v zápase anglického ligového poháru (Capital One Cup), kde Chelsea v atraktivním utkání Manchesteru ligovou prohru oplatila, i když dlouhou dobu pouze dotahovala soupeře. Hazard v 93. minutě srovnával z pokutového kopu na 3:3, zápas tak dospěl do prodloužení. Skončil výhrou Chelsea 5:4, která se po vyřazení Manchesteru United ve čtvrtfinále utkala s Leedsem United. 16. ledna 2013 přispěl jedním gólem v Premier League k remíze 2:2 se Southamptonem, když ve 45. minutě zvyšoval na průběžných 2:0. Ve 30. kole se podílel svým gólem na vítězství 2:0 nad domácím West Hamem United, Chelsea se zároveň posunula na třetí místo před Tottenham.\n\nDo jarního šestnáctifinále Evropské ligy 2012/13 byl Chelsea přilosován český klub AC Sparta Praha, Hazard nastoupil 14. února 2013 v Praze v základní sestavě, anglický celek zvítězil 1:0 gólem mladého brazilského fotbalisty Oscara. O týden později se představil v odvetě na Stamford Bridge, Sparta dlouho vedla 1:0, ale Hazard ve druhé minutě nastaveného času obehrál dva bránící hráče a tvrdou ranou do šibenice zařídil vyrovnání na 1:1. Chelsea vyřadila Spartu z Evropské ligy a přes rumunskou Steauu Bukurešť a ruský FK Rubin Kazaň postoupila do semifinále soutěže. 15. května 2013 získala Chelsea titul v Evropské lize po vítězství 2:1 ve finále nad Benfikou Lisabon, Hazard v zápase kvůli zranění nenastoupil.\n\nV závěru sezóny byl zařazen do Jedenáctky roku Premier League (Premier League Team of the Year) 2012/13.\n\n8. února 2014 vstřelil svůj první hattrick za londýnský klub v utkání proti Newcastle United FC, Chelsea zvítězila 3:0 a poskočila na první místo ligové tabulky. Hazard se stal zároveň nejmladším hráčem Chelsea, který třikrát skóroval v jednom utkání Premier League. Potvrdil tak i své dosavadní postavení nejlepšího střelce klubu sezóny 2013/14.\n\n3. května 2015 tři kola před koncem sezóny 2014/15 získal s Chelsea ligový titul, v téže sezóně vyhrál i Football League Cup. V této sezóně se stal nejlepším hráčem Premier League podle sportovních novinářů (FWA Footballer of the Year) i podle fotbalistů (PFA Footballer of the Year).\n\nPrvní polovinu sezóny se Eden střelecky i herně trápil. Svůj první gól vstřelil až 31. ledna 2016 ve třetím kole FA Cupu proti MK Dons. Proměněnou penaltou navýšil skóre na 4:1 pro Chelsea (5:1, postup do dalšího kola). Byl to jeho první gól v dresu Blues od 3. května 2015. 2. května 2016, ve 32. kole Premier League, v zápase proti Tottenhamu rozhodl vyrovnávacím gólem na 2:2 o výhře Leicesteru City v Premier League.\n\nEden Hazard hrál v různých belgických mládežnických výběrech, např. v U-17 nebo U-19. V dresu belgické reprezentace do 17 let nastoupil k 17 zápasům. Na evropském šampionátu do 17 let, který pořádala Belgie, skóroval Hazard z pokutového kopu proti Nizozemsku a přispěl tak k remíze 2:2. Během šampionátu mladý hráč zapůsobil na média a experty, v Belgii jej začali přirovnávat k místní fotbalové legendě Enzu Scifovi. Belgie vypadla v semifinále turnaje se Španělskem, když prohrála 7:6 na pokutové kopy. Byla blízko postupu, vedla vlastním gólem Davida Rochela, nicméně útočník FC Barcelony Bojan Krkić vyrovnal a poslal zápas do prodloužení.\n\nDíky umístění na 3. příčce v tomto turnaji se Belgie kvalifikovala na světový šampionát hráčů do 17 let v roce 2007 v Jižní Koreji. Hazard nastoupil ve všech 3 zápasech skupinové fáze (postupně prohra 2:4 s Tuniskem, výhra 1:0 nad Tádžikistánem a prohra 0:2 s USA), v  níž Belgie obsadila se 3 body nepostupovou čtvrtou příčku.\n\nOd října 2007 se začal objevovat v belgické reprezentaci do 19 let.\n\nAčkoli byl Eden Hazard stále ve věku, kdy mohl hrát za mládežnické reprezentace, 18. listopadu 2008 byl povolán trenérem René Vandereyckenem do A mužstva pro zápas s Lucemburskem. Ještě předtím byl osloven zástupci Francouzské fotbalové federace, zda by nepřijal dres francouzské reprezentace (splňoval patřičné podmínky). Hazard odmítl.\n\nProti Lucembursku 19. listopadu 2008 si Hazard odbyl svůj reprezentační debut v dospělých, v 67. minutě vystřídal Wesley Soncka. Utkání skončilo remízou 1:1. Tímto startem se stal osmým nejmladším hráčem ve fotbalové historii své země (ve věku 17 let a 316 dní).\n12. srpna 2009 (po třech zápasech v řadě za reprezentaci, v nichž se dostal na hřiště vždy jako střídající hráč) nastoupil pod trenérem Franky Vercauterenem k utkání proti České republice v základu, Belgie zápas na hřišti soupeře prohrála 1:3. V následujícím reprezentačním zápase 5. září 2009 v kvalifikaci na MS 2010 proti domácímu Španělsku byl u prohry 0:5. Hazarda střídal na hřišti v 58. minutě Kevin Mirallas. Belgie se neprobojovala na závěrečný turnaj, skončila až čtvrtá ve své kvalifikační skupině. V belgické reprezentaci Vercauterena nahradil Dick Advocaat, pod nímž Eden Hazard začal pravidelně nastupovat v základní sestavě. 14. listopadu 2009 odehrál celé utkání proti Maďarsku a přihrál na 2 góly, Belgie vyhrála 3:0.\n\n6. února 2013 nastoupil v Bruggách proti hostujícímu Slovensku, Hazard se prosadil v 10. minutě gólem z pokutového kopu. Belgie zvítězila 2:1 gólem Driese Mertense z 90. minuty. 22. března 2013 nastoupil v kvalifikačním zápase ve Skopje proti domácí Makedonii, který skončil vítězstvím Belgie 2:0. Hazard vstřelil v 62. minutě druhý gól z pokutového kopu. Proti Makedonii se prosadil i v domácí odvetě 26. března, kdy svým gólem (tentokrát ze hry) zařídil vítězství Belgie 1:0.\n\nTrenér Marc Wilmots jej vzal na Mistrovství světa 2014 v Brazílii, kam Belgie suverénně postoupila z prvního místa evropské kvalifikační skupiny A. V prvním utkání Belgie v základní skupině H proti Alžírsku přihrál míč do čisté šance Driesi Mertensovi, který dokonal belgický obrat na konečných 2:1. Ve druhém zápase proti Rusku (1:0) přihrál v 88. minutě na vítězný gól Divocku Origimu, jeho trefa mužstvu zajistila další tři body a jistotu osmifinále. Se šampionátem se Belgie rozloučila čtvrtfinálovou porážkou 0:1 s Argentinou.\n\nMarc Wilmots jej nominoval na EURO 2016 ve Francii, kde byli Belgičané vyřazeni ve čtvrtfinále Walesem po porážce 1:3. Nastoupil ve všech pěti zápasech svého mužstva na šampionátu a vstřelil jednu branku (v osmifinále proti Maďarsku).\n\n\n"}
{"id": "806696", "url": "https://cs.wikipedia.org/wiki?curid=806696", "title": "Franziska Schenková", "text": "Franziska Schenková\n\nFranziska Schenková (* 13. března 1974 Erfurt) je německá televizní moderátorka a bývalá rychlobruslařka.\n\nPrvního velkého mezinárodního závodu se zúčastnila v roce 1991, kdy startovala na Mistrovství světa juniorů, na němž skončila na pátém místě. V roce 1992 byla čtvrtá a v roce 1993 juniorský světový šampionát vyhrála. Tehdy již startovala i v závodech Světového poháru a objevila se i na Mistrovství světa ve sprintu, které nedokončila. V následující sezóně se v závodech na 500 a 1000 m Světového poháru výsledkově pohybovala již v první desítce, na Zimních olympijských hrách 1994 získala na trati 500 m bronzovou medaili, na distanci 1000 m byla čtvrtá. Podobných výsledků, včetně několika medailí ze světových šampionátů, dosahovala i v dalších letech, její nejlepší sezónou byl ročník 1996/1997, kdy vyhrála celkové hodnocení Světového poháru v závodech na 1000 m, byla druhá v závodech SP na poloviční trati, zvítězila na Mistrovství světa ve sprintu a získala dvě bronzové medaile ze sprinterských distancí na Mistrovství světa na jednotlivých tratích. Na Zimních olympijských hrách 1998 byla čtvrtá na trati 500 m, závod na 1000 m nedokončila. Po sezóně 1998/1999 ukončila aktivní závodní kariéru a začala se věnovat práci televizní moderátorky.\n\n"}
{"id": "806700", "url": "https://cs.wikipedia.org/wiki?curid=806700", "title": "Strážce duše", "text": "Strážce duše\n\nStrážce duše () je koprodukční životopisný film italského režiséra Roberta Faenza z roku 2002 inspirovaný životem ruské psychoanalytičky Sabiny Spielreinové, konkrétně jejím milostným vztahem se švýcarským psychoanalytikem Carlem Gustavem Jungem.\n\n"}
{"id": "806702", "url": "https://cs.wikipedia.org/wiki?curid=806702", "title": "Eurobondy", "text": "Eurobondy\n\nEurobondy (popř. evropské bondy, e-bondy, bondy stability) jsou přetrvávající, avšak nikdy neuskutečněnou myšlenkou o společném dluhopisu eurozóny, který by v eurech emitovalo společně všech 19 členských zemí. Eurobondy by se staly dluhovou investicí, kdy investor půjčí určitou částku peněz, na určitou dobu, s určitou úrokovou sazbou bloku eurových zemí jako celku, a teprve poté by byly získané peníze přerozděleny jednotlivým vládám členských států. \n\nEurobondy byly navrhovány jako efektivní způsob ukončení evropské dluhové krize, přesto zůstávají kontroverzní. Předpoklad je, že společný dluhopis by byl vnímán jako velmi bezpečná investice do aktiva, za nějž ručí blok nejvyspělejších zemí planety představující třetí největší ekonomiku světa s jednotnou měnou po USA a Číně. Eurobondy by proto, podobně jako americké dluhopisy, byly velmi drahé a nesly velmi nízký výnos. Jejich výhoda je proto zřejmá především pro ty členské státy, u jejichž dluhopisů dnes investoři požadují výnos relativně vyšší. Naopak pochopitelná je zdrženlivost u těch členských států (např. Německa), které se těší velké přízni investorů na finančních trzích a výnos u jejich dluhopisů je v současné době pravděpodobně nižší, než by byl hypotetický výnos u eurobondů. Těm by se naopak, za předpokladu zavedení jednoduchého konceptu eurobondů, dluhové financování prodražilo. Oprávněná obava pak je, že takto efektivní nástroj sdílení rizika by pomocí eliminace tlaku trhů mohl u problémových států v důsledku zastavit jakékoli snahy o reformy a nápravná opatření vedoucí ke znovunastolení vlastní konkurenceschopnosti. Nicméně velice záleží na tom, jak konkrétně by bylo fungování eurobondů nastaveno. \n\nNejčastěji zmiňovaná konkrétní koncepce eurodluhopisů pochází od Jean-Claude Junckera a Giulia Tremontiho.\n\n\n"}
{"id": "806712", "url": "https://cs.wikipedia.org/wiki?curid=806712", "title": "Svatoslav Štěpánek", "text": "Svatoslav Štěpánek\n\nSvatoslav (Sváťa) Štěpánek (25. prosince 1911, Roudnice nad Labem – 8. listopadu 1938, Praha-Pankrác (popraven)) byl český sériový vrah usvědčený ze 3 vražd a 2 pokusů o vraždu.\n\nŠtěpánek pocházel z dobré a vážené rodiny. Jeho otec byl inženýrem v cukrovaru, matka původně učitelkou v mateřské škole, později ženou v domácnosti. Jeho dva sourozenci se odstěhovali na Slovensko, kde po smrti otce krátce pobýval s matkou i on. Ve svém okolí byl neoblíbený. Ačkoliv se vyučil zahradníkem, nikdy opravdu nepracoval. Rád týral a zabíjel zvířata a jeho koníčkem bylo pozorovat práci hrobníka. V páté třídě pobodal svého spolužáka nožem. Byl také obviněn z několika krádeží. Za jednu z nich mu v roce 1930 hrozil trest odnětí svobody až na 1 rok. Ten se podařilo jeho matce zvrátit tak, že zařídila Svatoslavovo psychiatrické vyšetření u svého známého, který označil jeho ovládací schopnosti v době spáchání činu za snížené. Při vyšetření upozornil matku také na to, že s ním není něco v pořádku a doporučil jeho ústavní léčbu. Matka tento názor odmítla.\n\n10. ledna 1936 došlo k napadení 13leté Růženy Jebavé. Na svůj věk vyspělou dívku dohonil cestou ze školy mladík na kole. Zastavil u ní, přiložil jí flobertku na levou lopatku, vystřelil a popojel o kus dál. K Jebavé se vrátil, řekl jí \"Tady to máš\" a aniž by v útoku pokračoval, nasedl opět na kolo a odjel. Dívka útok přežila jen náhodou, když kulka těsně minula srdeční sval. 23. ledna narazila 26letá Zdeňka Drobná cestou z návštěvy manžela v nemocnici na mladého cyklistu opravujícího kolo. Když ho minula, dohonil ji a srazil do příkopu. Začal jí sprostě nadávat a hrozit, proto se dala na útěk. Útočník ji opět dohonil, z kapsy vytáhl flobertku a přiložil ji Drobné k srdci. Ta mu instinktivně srazila ruku, takže ji výstřel zasáhl do břicha. Náhodný svědek Štěpánka vyrušil a ten raději z místa odjel, ačkoliv se právě chystal přichystanou sekerou vraždu dokonat. Popis pachatele odpovídal Štěpánkovi pouze částečně. Neseděla barva vlasů a popis kola, na kterém útočník odjel. Naopak souhlasil fakt, že pachatel měl v obličeji stopy po neštovicích a povislý levý koutek úst. Alibi mu zajistili sousedé a matka. Potvrdili, že byl v době útoků doma s chřipkou. Později přiznal, že nemoc pouze předstíral a vzhled svého kola kvůli útokům výrazně pozměnil.\n\n5. dubna 1936 se při roznášce mléka ztratila čtyřicetiletá mlékařka Františka Třísková. Bylo zjištěno, že jako poslední pravděpodobně navštívila dům Štěpánkových. Paní Štěpánková byla tou dobou na Slovensku v Modře, kde onemocněla a musela se podrobit operaci. Štěpánek popřel, že by mlékařku ten den viděl. V době mezi 6. a 7. hodinou ranní, kdy zmizela, prý spal a potom odešel do evangelického kostela. Přítelkyně Třískové nepravdivě vypověděla, že s ní mluvila ještě několik hodin po návštěvě u Štěpánkových. Tím jej zbavila podezření. Později přiznal, že mlékařku střelil do hlavy. Byla stále na živu, proto ji utloukl sekerou. Otevřel jí břišní dutinu, odřezal prsa, stáhl kůži z hlavy, kterou jí otvorem nasadil na ruku a nakonec tělo rozřezal na 11 dílů. Krev umyl jejím oblečením. Tělo zabalil do pytle a i s její bandaskou na mléko zakopal na zahradě.\n\nV době své nepřítomnosti požádala jeho matka svoji sestru, aby mu zařídila dovoz jídla. Během týdne se o něj starali její zaměstnanci, v neděli 17. května musela poslat svou dceru Jiřinu. Před odchodem ji varovala, aby nevstupovala do bytu a jídlo nechala pouze za dveřmi. Když se Jiřina nevracela, poslala ke Štěpánkům svého syna. Toho Štěpánek odbyl s tím, že sestřenice už dávno odešla. Později ke Štěpánkovým přišla její matka sama a všimla si, že v rohu místnosti stojí taška, ve které nesla Jiřina jídlo a kterou by si určitě odnesla. Podle krevních stop došla až do sklepa, kde objevila ukryté tělo dcery. Byla svlečená a měla vystřelené oko. Šťastná začala Štěpánka pronásledovat po bytě. Jemu se podařilo vyběhnout na zahradu a přilehlou stráň, kde se pokusil oběsit. Byl však zachráněn okolo jdoucím poštmistrem.\nPo zatčení přiznal, že když mu Jiřina nandávala jídlo na talíř, střelil ji do obličeje. Aby se ujistil, že je opravdu mrtvá, bodl ji nožem do srdce. Tělo odtáhl do sklepa, protože věděl, že ji budou hledat. Krátce před příchodem Jiřiny napsal pro vlastní potěšení dopis, ve kterém oslovuje svou sestru, byl však určen právě Šťastné, které ho chtěl původně ukázat a sledovat její zděšení. Stálo v něm \"„Milá Dobruško! V neděli 17. V. 1936 nepřišla do večera Jiřinka Šťastných domů. U Šťastných je to jako po vyhoření a každý tam naříká. Teprve dnes byla nalezena její bílá zástěrka a v ní byly zabalené oba její uříznuté prsy, uši a pravá ruka uříznutá v zápěstí. Neví se, kde a kým byla zabita a tak hrozně zohavena. Její mrtvola nebyla vůbec nalezena.\" \"V celé Roudnici se o ničem jiném nemluví než o příšerné vraždě, které padla za oběť Jiřinka Šťastných. Jiřinka chudinka si objednala u Báti dámské kolo, aby mohla dojížděti do kanceláře na pilu. Nyní, když se na něj těšila, nějaký ničema ji takovým hrozným způsobem zprovodil ze světa. Dovedeš si asi představit, jak to tu vypadá. S Vláďou jsme na kolech hledali Jiřinku po celé Roudnici i v okolí již v neděli odpoledne, ale nikde nebyla k nalezení. Četníci se tu jen hemží, ale ani ti nic nevědí.\"\"\n\nNa dotaz, co plánoval s tělem udělat, odpověděl, že chtěl vidět, jak vypadají mladá prsa, když se odřežou. Potom chtěl tělo rozčtvrtit a zakopat na zahradě.\n\nPolicisté si při prohledávání pozemků u domu Štěpánkových všimli, že v jedné části zahrady je tráva zakrytá čerstvou hlínou. Zahradu překopali a objevili tělo Třískové a jeden prázdný hrob. Další prázdný hrob byl nalezen ve sklepě pod podlahou. Byl tak malý, že vedl vyšetřovatele k domněnce, že v něm bylo pohřbené dítě. Podařilo se zjistit, že se před deseti lety u Štěpánků ztratil malý Bedřich. Svatoslav ale spojitost s jeho zmizením odmítl. Mluvilo se o pravděpodobném únosu. Při pátrání v zahradě se však našly kosterní pozůstatky dítěte zahrabané v kompostu. Až poté se doznal. Bedřich, kterého měla ten den na starost starší sestra, se zašel podívat právě ke Štěpánkovým. Svatoslav ve sklepě otloukal kladivem omítku. Bedřich ho přitom pozoroval. Bez zjevného důvodu po chvíli Štěpánek chlapce udeřil kladivem do hlavy. Tělo rozčtvrtil a na místě zakopal. Později ho ještě dvakrát přemístil. U těla se také našel zrezivělý hřebík, jeho přítomnost však Štěpánek nevysvětlil.\n\nPolicie nevěřila, že se Štěpánek od vraždy chlapce na 10 let odmlčel. Ve svém pokoji měl mapu, na které si křížky označil několik lokalit. Jednou z nich bylo i místo nedaleko Bohnic, kde byla 2. srpna 1932 na silnici v lese Líska ubodána 28letá Mária Zemancová. Dvě rány vedly do krku a zbytek do prsou oběti. Štěpánek tehdy v Praze pobýval u místního zelináře. Podíl na vraždě nejdříve popřel, později se však doznal a podrobil se rekonstrukci na místě činu. Při ní přesně popsal místo nálezu a uvedl další důležité skutečnosti, jako například, že se mu při útoku zlomila střenka nože. V průběhu rekonstrukce si však v jednom okamžiku vše rozmyslel a své přiznání vzal zpět. Ani svědci, kteří tehdy pachatele na místě činu zahlédli, Štěpánka nepoznali a jeho popis oběti neodpovídal reálu. Za tento zločin nakonec nebyl shledán zodpovědným.\n\n16. října 1932 se účastnil prohlídky slovenského hradu Červený Kameň. Při ní se ztratil spolu s 15letou Marií Riganovou. Zatímco Štěpánka po zavírací době pouštěl kastelán ven, Riganová nebyla nikdy nalezena.\n\nŠtěpánek byl vyšetřován také ve spojitosti s vraždou Otýlie Vranské. Jeho podíl na tomto zločinu je však nepravděpodobný.\n\nJeho jednání mělo jednoznačně sexuální motiv. Přiznal nepřirozenou fixaci na ňadra. Prsa své sestry jednou polil kyselinou solnou. Obrázky dobře vyvinutých žen si lepil nad postel. Užíval přípravek na růst prsou. Přiznal také, že sám sebe jednou poranil na bradavce. Zakrvácený obvaz potom napíchl na strom a připojil k němu smyšlený dopis podobný tomu, který napsal před vraždou Šťastné. Vydával se za mladou matku, která zabila své hladové dítě a ze zoufalství, že mu nedokázala poskytnout dostatek mléka, si odřezala bradavky.\n\nZa 3 vraždy a 2 pokusy o vraždu byl v roce 1938 odsouzen k trestu smrti. Jeho matka během procesu zemřela. Žádost o milost nemohla být adresována prezidentovi, jelikož v pomnichovském období republika nějaký čas prezidenta neměla. Nakonec byla zamítnuta vládou a 8. listopadu 1938 byl Štěpánek na nádvoří pankrácké věznice oběšen.\n\n"}
{"id": "806716", "url": "https://cs.wikipedia.org/wiki?curid=806716", "title": "John H. White", "text": "John H. White\n\nJohn H. White (* 18. března 1945 Lexington, Severní Karolína) je americký fotograf.\n\nWhiteův otec také hrál klíčovou roli v jeho fotografie. Když bylo Johnu Whitovi 14 let, vyhořel jejich kostel a jeho otec ho požádal, zda by fotograficky nezdokumentoval destrukci a rekonstrukci. Byl to jeho vůbec první úkol se zaměřením na fotografický příběh.\n\nPo práci pro \"Chicago Daily News\" začal v roce 1978 pracovat u \"Chicago Sun Times\", kde doposud pracuje. Vyučuje fotožurnalistiku na Columbia College Chicago, před tím učil na Northwestern University.\n\nV letech 1973 a 1974 se podílel na projektu DOCUMERICA americké agentury pro ochranu životního prostředí. Fotografovak Chicago a jeho afroamerické komunity, jejich problémy, kterým čelí obyvatelé, stejně jako jejich smysl života a hrdost.\n\nV období 1971-77 vznikl program sponzorovaný americkou Agenturou pro ochranu životního prostředí (EPA), jehož úkolem bylo pořídit „fotografický dokument subjektů z hlediska životního prostředí“ na území Spojených států. EPA najala externí fotografy k fotografování objektů jako například zeměpisné oblasti s environmentálními problémy, EPA aktivity a každodenní život. Správa národních archivů a záznamů část tohoto katalogu zdigitalizovala a lze v něm najít odkaz na řadu fotografií autora.\n\nStovky jeho snímků spadají do kategorie public domain a jsou k dispozici na úložišti obrázků Wikimedia Commons.\n\nWhite v roce 1982 získal ocenění Pulitzer Prize for Photojournalism za \"za konzistentní vynikající práci na různých projektech.\" Jako fotograf byl v roce 1990 vybrán pro projekt \"Songs of My People\". Vyhrál také tři národní ceny National Headliner Awards, byl prvním fotografem uvedeným do síně slávy Chicago Journalism Hall of Fame, pětkrát získal ocenění fotograf roku Chicago Press Photographer Association's Photographer of the Year award a v roce 1999 dostal medaili Chicago Medal of Merit.\n\nHal Buell, bývalý šéf Associated Press Photography Service, o Whitovi prohlásil, že je jedním z nejlepších fotografů v zachycení každodenního života. White publikoval knihu o kardinálovi Bernardinovi a v plánu má ještě jednu knihu o jeho životě mimo náboženské oblasti.\n\n"}
{"id": "806727", "url": "https://cs.wikipedia.org/wiki?curid=806727", "title": "Ketóza (rozcestník)", "text": "Ketóza (rozcestník)\n\nSlovo ketóza může mít různé významy:\n\n\n"}
{"id": "806729", "url": "https://cs.wikipedia.org/wiki?curid=806729", "title": "Nebezpečná metoda (kniha)", "text": "Nebezpečná metoda (kniha)\n\nNebezpečná metoda \"Příběh Junga, Freuda a Sabiny Spielreinové\" je monografie z roku 1993 o počátcích a vývoji psychoanalýzy a o vztazích mezi jejími zakladateli.\n\nJohn Kerr provedl výzkum na základě nově objevených dokumentů v polovině 70. let 20. století, kdy ve sklepení jednoho ženevského domu byla objevena bedna s dokumenty. Poté zkoumal 8 let vztah mezi Sigmundem Freudem, Carlem Gustavem Jungem a Sabinou Spielreinovou a vytvořil nový příběh o zrodu psychoanalýzy.\n\nV roce 2011 natočil režisér David Cronenberg stejnojmenný film \"Nebezpečná metoda\" (org. \"A Dangerous Method\").\n"}
{"id": "806730", "url": "https://cs.wikipedia.org/wiki?curid=806730", "title": "1981 ve fotografii", "text": "1981 ve fotografii\n\nTento článek obsahuje významné fotografické události v roce 1981.\n\n\n\n\n\n\n\n\n\n\n\n\n\n\n"}
{"id": "806735", "url": "https://cs.wikipedia.org/wiki?curid=806735", "title": "1980 ve fotografii", "text": "1980 ve fotografii\n\n\n\n\n\n\n\n\n\n\n\n\n\n\n\n"}
{"id": "806736", "url": "https://cs.wikipedia.org/wiki?curid=806736", "title": "Modulární dům", "text": "Modulární dům\n\nModulární dům je dům, jehož konstrukční systém je tvořen jednotlivými prefabrikovanými buňkami – tzv. moduly. Rozměrově unifikované buňky jsou seskládány a smontovány k sobě, čímž vytvářejí požadovaný prostor. Dům může být tvořen jedním či několika moduly v závislosti na potřebách stavebníka. \n\nK přednostem použití modulárních systémů v bytové výstavbě patří zejména rychlost výstavby. Oproti tradičnímu stavitelství, probíhá téměř celá stavba modulárního domu suchým procesem. Je pouze třeba nejprve připravit základy, na které se modulární konstrukce osazuje. Následně se k sobě kotví předem připravené modulární jednotky. Prvky se spojují systémem, který předem určí architekt. Může tak vzniknout jednoduchá rastrová kompozice připomínající klasický bytový dům nebo originální konstrukce. V obou případech rytmus vzniklý opakováním jednoho totožného prvku - buňky vytváří oku lahodící kompaktnost budovy. Navíc je u velkorysých staveb poskládaných z jednotlivých buněk díky rozměrům jednotlivých buněk zachováno lidské měřítko. Lze se ale rozhodnout i tak, že modulární - stavebnicový princip stavby nepřiznáme a konstrukci zakryjeme obvodovým pláštěm z libovolného materiálu. Pak se v podstatě modulární dům vizuálně vůbec neliší od standardně vystavěného domu.\n\nJednotlivé místnosti modulárního domu, přesně vyrobené v suchém prostředí tovární dílny, s rozvody a vybavením, jsou smontovány až na stavbě v požadovaný byt a následně v celý dům. Stavba domu je díky tomu takřka nezávislá na počasí a navíc některé práce mohou probíhat současně, čímž se radikálně snižuje doba výstavby. například na staveništi se připravují základy a v dílně se mezitím montuje sanitární vybavení jednotlivých modulů. Moduly i výsledný modulární dům mají mimořádnou pevnost a tuhost, čímž se liší od klasických montovaných i zděných staveb. Zároveň však nabízí možnost celý dům poměrně snadno demontovat, či nastavovat, deformovat a přistavovat v závislosti na nejrůznějších okolnostech. Na rostoucí, či naopak klesající poptávce po bytech, na společenské a ekonomické situaci – na požadavcích na velikost bytu apod. Domy z modulárních systémů mohou být i efektivním řešením v situacích, kdy je třeba rychle reagovat. Katastrofální následky živelních pohrom často zmírňují rychle vystavěné a adaptabilní modulární provozy. Modulární školky zase nacházejí uplatnění, tam, kde se náhle zvýší počet obyvatel a tím i poptávka po umístění dětí do zařízení předškolní výchovy. Modulární stavby bývají díky všem zmíněným výhodám také mnohem méně finančně náročné.\n\nMezi nevýhody modulární výstavby patří určitá uniformita a absence architektonického výrazu. Často se modulární systémy užívají jako nevzhledné obytné buňky na staveništích. Představa modulárního domu pak není nepodobná těmto utilitárním stavbám. Na výrobu obytných modulárních buněk jsou často použity vizuálně laciné materiály, přestože to jsou ty, které umožňují snadnou manipulaci a montáž a mají vynikající tepelně technické vlastnosti. Plastová okna a linoleum pravděpodobně nikdy nebudou moci esteticky konkurovat dřevu. \n\nVývoj materiálů a úsilí architektů by ale ještě mohl ukázat nové možnosti a potvrdit již prokázané klady modulárních domů.\n\n\n"}
{"id": "806739", "url": "https://cs.wikipedia.org/wiki?curid=806739", "title": "Tumwater", "text": "Tumwater\n\nTumwater je město v okrese Thurston v americkém státě Washington. Leží nedaleko ústí řeky Deschutes do Buddovy zátoky, nejjižnějšího bodu Pugetova zálivu. V roce 2010 žilo ve městě 17 371 obyvatel.\n\nMěsto bylo založeno nedaleko vodopádů na řece Deschutes, jižně od Pugetova zálivu, v roce 1846 jako \"New Market\" skupinou osadníků vedenou Michaelem Simmonsem a Georgem Bushem. Jednalo se o první americké osídlení v oblasti Pugetova zálivu. Osadníci zde viděli energetický potenciál zdejších vodopádů, lehký přístup k obchodování prostřednictvím Buddovy zátoky a velké otevřené prérie pro pastvu dobytka.\n\nHlavním důvodem, proč se tato skupina vydala na sever od řeky Columbie, za hranice teritoria Oregon, byl oregonský zákon. Ten totiž zakazoval jakékoli americké osídlení v teritoriu někým, kdo nebyl běloch, aby bylo zabráněno problémům s otroctvím. Bush, který byl mulat, tedy nemohl v teritoriu vlastnit půdu, a tak se se skupinou vydal na sever. Později, když se k tomuto teritoriu připojilo i území dnešního státu Washington, sepsali bílí osadníci petici americkému Kongresu, aby bylo Bushovi povoleno vlastnit půdu, a tak se také stalo.\n\nPozději bylo jméno města změněno na Tumwater, název, který pochází z pidžinového jazyka Chinook Jargon. Původem tohoto slova je sousloví \"tumtum chuck\", které v tomto jazyce znamená vodopády nebo peřeje. Přestože bylo město opravdu brzy založeno, začlenění se dočkalo až v listopadu 1875.\n\nPo mnohá léta bylo město známo regionálně jako domov pivovaru Olympia Brewing Company. Ten začal vyrábět pivo roku 1896 v budově na břehu řeky Deschutes a pokračoval ve své činnosti až do doby prohibice. Poté, co skončila, nový pivovar byl postaven jen kousek proti proudu řeky od původního. Později jej zakoupila společnost SABMiller a pivovar fungoval až do roku 2003.\n\nMěsto má rozlohu 26,1 km², z čehož 1 % tvoří vodní plocha. Sousedí s hlavním městem Washingtonu, Olympií.\n\nPodle důchodu na hlavu se jedná o 89. nejbohatší obec ve státě Washington.\n\nZe 17 371 obyvatel, kteří zde žili roku 2010, tvořili 85 % běloši, 5 % Asiaté a 2 % Afro-Američané. 6 % obyvatelstva bylo hispánského původu.\n\nZdejší školní obvod provozuje dvě střední školy a několik základních škol. Ministerstvo náprav státu Washington má své sídlo v Tumwateru.\n"}
{"id": "806740", "url": "https://cs.wikipedia.org/wiki?curid=806740", "title": "Posucice", "text": "Posucice\n\nPosucice (česky \"Posutice\", německy \"Poßnitz\") je ves v jižním Polsku, v Opolském vojvodství, v powiatu głubczyckém, ve gmině Branice. \n\nVes leží v Opavské pahorkatině. Přes ves protéká potok Kałuża (též \"Dopływ z Posucic\", něm. \"Kaluscha\"), pravý přítok Troji.\n\nV roce 1939 měla ves 711 obyvatel, v roce 2008 měla 220 obyvatel.\n"}
{"id": "806741", "url": "https://cs.wikipedia.org/wiki?curid=806741", "title": "Havran (příjmení)", "text": "Havran (příjmení)\n\nPříjmení Havran nosí více různých osobností:\n\n\n"}
{"id": "806743", "url": "https://cs.wikipedia.org/wiki?curid=806743", "title": "Krvavý Valentýn", "text": "Krvavý Valentýn\n\nKrvavý Valentýn (ang. titul: My Bloody Valentine) je americký hororový filmový remake z roku 2009. Je remakem kanadského hororu Valentýnská pomsta z roku 1981. Režisérem filmu je Patrick Lussier. Formát filmu je 3D.\n\nKvůli nezkušenému mladému horníkovi Tomu Hanningerovi došlo v šachtě k zavalení a usmrcení pěti horníků, z nichž přežil jenom Harry Warden. Rok po události se Harry nachází v kómatu, jenže po probuzení se mu podaří utéct. Chce se pomstít, a tak v před šachtou, kde se koná párty, brutálně povraždí dvaadvacet lidí. Policie Harryho několikrát postřelí a tím ho i zažene a deset let je nezvěstný a prohlášený za mrtvého. Po deseti letech se do města vrací ubohý Tom Hanninger, aby se s tím vším vyrovnal. Najde si svou bývalou přítelkyni Sarah, jenže ta je už provdaná za jeho nejlepšího kamaráda Axela, který je šerifem. Náhle se ale začnou hromadit vraždy a největší podezření směřuje právě na samotného Toma.\n"}
{"id": "806746", "url": "https://cs.wikipedia.org/wiki?curid=806746", "title": "Fox (příjmení)", "text": "Fox (příjmení)\n\nPříjmení Fox mohou nosit následující osobnosti:\n\n\n"}
{"id": "806748", "url": "https://cs.wikipedia.org/wiki?curid=806748", "title": "Heptózy", "text": "Heptózy\n\nHeptóza (dříve běžně \"heptosa\") je obecný název monosacharidů, jejichž základ sestává ze sedmičlenných heterocyklů s jedním heteroatomem kyslíku.\n\nPolotriviální název heptóza vznikl z řecké číslovky sedm (hepta) a z přípony charakteristické pro sacharidy -óza.\n\nDělí se podle karbonylové funkční skupiny na aldoheptózy (odvozené od aldehydů) a ketoheptózy (odvozené od ketonů), přičemž obě obsahují tzv. chirální atom uhlíku, který způsobuje optickou aktivitu látky.\n\n"}
{"id": "806757", "url": "https://cs.wikipedia.org/wiki?curid=806757", "title": "John Kerr", "text": "John Kerr\n\nJohn Kerr (31. ledna 1950 Washington, D.C. – 18. července 2016 Portland, Maine) byl americký spisovatel. Proslavil se zejména svým dílem \"Nebezpečná metoda\".\n\nNarodil se v Washingtonu, D.C.. Krátce po jeho narození se přestěhovala jeho rodina do New Rochelle, New York. Jeho matka byla Jean Kerr a otec byl Walter Kerr. Měl pět sourozenců - Christopher, Colin (jeho dvojče), Gilbert, Gregory a Kitty.\n\nVystudoval obor „Klinická psychologie“ na univerzitě v New Yorku.\n\nPracuje jako redaktor v \"The Analytic Press\" (Odborné vydavatelství zaměřené na vydávání publikací a děl s psychoanalytickou tematikou). Podílel se na vydání knihy \"Freud a historie psychoanalýzy\" (org. \"Freud and the History of Psychoanalysis\").\n\nŽil střídavě v Bostonu a New Yorku.\n\n\n"}
{"id": "806766", "url": "https://cs.wikipedia.org/wiki?curid=806766", "title": "Městská občina Celje", "text": "Městská občina Celje\n\nMěstská občina Celje () je jednou z 11 městských občin ve Slovinsku. Nachází se v Savinjském regionu na území historického Dolního Štýrska. Občinu tvoří 39 sídel, její rozloha je 94,9 km² a k 1. lednu 2017 zde žilo 49 380 obyvatel. Správním střediskem občiny je město Celje.\n\nObčina se dělí na sídla:\n\n\n"}
{"id": "806767", "url": "https://cs.wikipedia.org/wiki?curid=806767", "title": "Třída Diponegoro", "text": "Třída Diponegoro\n\nTřída Diponegoro je třída korvet indonéského námořnictva. Jedná se o plavidla nizozemské modulární konstrukce typové řady SIGMA (obdoba německé rodiny válečných lodí MEKO), postavené ve verzi Sigma 9113. Postaveny byly celkem čtyři jednotky této třídy, zařazené do služby v letech 2007–2009.\n\nČtveřice plavidel byla objednána v roce 2004. Všechny čtyři jednotky této třídy postavila nizozemská loděnice Damen Schelde Naval Shipbuilding ve Vlissingenu. Fregaty byly pojmenovány \"Diponegoro\" (365), \"Sultan Hasanuddin\" (366), \"Sultan Iskandar Muda\" (367) a \"Frans Kaisiepo\" (368).\n\nJednotky třídy \"Diponegoro\":\n\nHlavňovou výzbroj korvet tvoří jeden dvouúčelový 76mm kanón Oto Melara Super Rapid v dělové věži na přídi a dva 20mm kanóny Denel Vektor G12. Údernou výzbroj představují čtyři protilodní střely MM.40 Exocet umístěné na střeše nástavby. K obraně proti nebezpečí ze vzduchu plavidla nesou dvě čtyřnásobná vypouštěcí zařízení Tetral pro protiletadlové řízené střely velmi krátkého dosahu Mistral. K ničení ponorek slouží dva trojhlavňové 324mm protiponorkové torpédomety B515. Korvety jsou vybaveny bojovým řídícím systémem TACTICOS, 3D radarem Thales MW08, systémem řízení palby LIROD Mk2 a trupovým sonarem Kingklip. Na zádi jsou vybaveny přistávací plochou, umožňující operace jednoho vrtulníku střední kategorie. Pohonný systém tvoří dva diesely SEMT Pielstick 20PA6B STC, roztáčející dva lodní šrouby. Nejvyšší rychlost dosahuje 28 uzlů.\n\nV dubnu 2010 byla korveta \"Frans Kasiepo\" nasazena v  Libanonu v rámci mise Organizace spojených národů UNIFIL.\n"}
{"id": "806773", "url": "https://cs.wikipedia.org/wiki?curid=806773", "title": "Městská občina Koper", "text": "Městská občina Koper\n\nMěstská občina Koper (, ) je jednou z 212 občin ve Slovinsku. Nachází se v Pobřežně-krasovém regionu na území historického Přímoří. Občinu tvoří 104 sídel, její rozloha je 303,2 km² a k 1. lednu 2017 zde žilo 51 361 obyvatel. Správním střediskem občiny je město Koper.\n\nObčina se dělí na sídla: Abitanti, Babiči, Barizoni, Belvedur, Bertoki, Bezovica, Bočaji, Bonini, Boršt, Bošamarin, Brezovica pri Gradinu, Brežec pri Podgorju, Brič, Butari, Cepki, Cerej, Dekani, Dilici, Dol pri Hrastovljah, Dvori, Čentur, Čežarji, Črni Kal, Črnotiče, Fijeroga, Gabrovica pri Črnem Kalu, Galantiči, Gažon, Glem, Gradin, Gračišče, Grinjan, Grintovec, Hrastovlje, Hrvatini, Jelarji, Kampel, Karli, Kastelec, Kolomban, Koper, Koromači-Boškini, Kortine, Kozloviči, Koštabona, Krkavče, Krnica, Kubed, Labor, Loka, Lopar, Lukini, Manžan, Marezige, Maršiči, Močunigi, Montinjan, Movraž, Olika, Osp, Peraji, Pisari, Plavje, Pobegi, Podgorje, Podpeč, Poletiči, Pomjan, Popetre, Prade, Praproče, Predloka, Pregara, Premančan, Puče, Rakitovec, Rižana, Rožar, Sermin, Sirči, Smokvica, Socerb, Sočerga, Sokoliči, Spodnje Škofije, Srgaši, Stepani, Šalara, Šeki, Škocjan, Šmarje, Sveti Anton, Tinjan, Topolovec, Trebeše, Triban, Trsek, Truške, Tuljaki, Vanganel, Zabavlje, Zanigrad, Zazid, Zgornje Škofije, Župančiči.\n\n\n"}
{"id": "806776", "url": "https://cs.wikipedia.org/wiki?curid=806776", "title": "Slovany (okres Martin)", "text": "Slovany (okres Martin)\n\nSlovany jsou obec na Slovensku v okrese Martin.\n\nSlovany je obec ležící pod hradem Zniev na významné cestě známé už před 11. stoletím a spojující Nitru s regionem Turiec. Jméno, které vzniklo z kořene Slověne - Sloveny - Sloväna - Slovany, dostala pravděpodobně v 11. století.\n\nPrvní písemná zmínka o Slovanech je z roku 1252. V obci se nachází římskokatolický neogotický kostel svatého Michaela archanděla z roku 1896 a evangelický kostel z roku 1934.\n\nObec se nachází v nadmořské výšce 470 metrů a rozkládá se na ploše 14,303 km². K 31. prosinci roku 2017 žilo v obci 461 obyvatel.\n"}
{"id": "806777", "url": "https://cs.wikipedia.org/wiki?curid=806777", "title": "Kostel svatého Cyrila a Metoděje (Paříž)", "text": "Kostel svatého Cyrila a Metoděje (Paříž)\n\nKostel svatého Cyrila a Metoděje (fr. \"Église Saint-Cyril-Saint-Méthode\") je luterský farní kostel ve 20. obvodu v Paříži, v ulici \"Rue de Bagnolet\". Stavba byla dokončena v roce 1962 v novobyzantském slohu.\n\n"}
{"id": "806782", "url": "https://cs.wikipedia.org/wiki?curid=806782", "title": "Haindorf", "text": "Haindorf\n\nHaindorf je německý název sídel v Česku:\n\nTéž se jedná o častý název částí obcí v německy mluvících zemích:\n\n\nZámek:\n\nPříjmení:\n"}
{"id": "806790", "url": "https://cs.wikipedia.org/wiki?curid=806790", "title": "Evropská silnice E49", "text": "Evropská silnice E49\n\nEvropská silnice E49 je evropskou silnicí 1. třídy. Začíná v německém Magdeburku, vede přes západní a jižní Čechy a končí ve Vídni.\n\n\n"}
{"id": "806791", "url": "https://cs.wikipedia.org/wiki?curid=806791", "title": "Znievský hrad", "text": "Znievský hrad\n\nZnievský hrad je zřícenina hradu na vápencovém vrchu Zniev v nadmořské výšce 985 metrů, tedy téměř 500 metrů nad městečkem Kláštor pod Znievom. Hradní vrch tvoří severní zakončení samostatného pohoří Žiar, které navazuje na Lúčanskou část Malé Fatry.\n\nV listině z roku 1243, kterou vydal uherský král Béla IV., se hrad uvádí jako Vznikl však pravděpodobně předtím u starší osady, která v roce 1113 patřila zoborským benediktýnům. O jeho stavitelích se dozvídáme z listiny krále Béla IV. z roku 1253, ve které oceňuje zásluhy Ondřeje, syna Ivankového za to, že tu s velkou námahou dal postavit hrad.\n\nOd poloviny 13. století byl komitátním hradem, a proto se nazýval Turčianským. Před rokem 1266 se osada pod hradem stala poddanským městečkem. Původní královský hrad se v roce 1320 stal majetkem prepošta. Pravděpodobně v tomto čase ho rozšířili o objekt situovaný východně, na níže položené terase. Ve 14. století vyčlenili Turiec z velké Zvolenské župy a vznikla samostatná Turčianská župa. Jejím sídlem se stal Sklabinský hrad.\n\nVýznam hradu upadal a z tohoto období pochází i jeho nové pojmenování, hrad Zniev. V roce 1530 tamější hradní kapitán odevzdal objekt Kostkovi, který byl ve službách Zápoľského. Když později kapitán krále Ferdinanda I. hrad dobýval, těžce ho poškodil. V následujících desetiletích často měnil majitele, kteří postupně jednotlivé objekty opravovali. V roce 1605 hrad získali Bočkajovci, 1681 Tököliovci a 1705 Rákociovci. Poslední zpráva z roku 1713 nás informuje, že tu byl uschován archív. Od tohoto data hrad postupně upadal.\n\nV letech 1962–1963 probíhal na hradě rozsáhlý archeologický výzkum.\n\nHrad byl vystavěný na těžko dostupném vrchu. Na nejvyšším místě vrchu Zniev stály budovy horního hradu, které postupně sestupovaly směrem k dolní budově, vzdálené od horního hradu asi sto metrů. Horní hrad byl chráněn příkopem a věžemi. Dále tu byly pravděpodobně hospodářské budovy a obytné budovy stráží. Dolní novější budova byla pravděpodobně palácového typu, ale měla i obranné prvky.\n\nZ hradu zůstaly velmi poškozené základy budov a staveb v horním hradě. Poschoďová budova, situovaná níže, je ze 14. století. Z nejpozdějších budov stojí jen torzo malé věžičky, přistavěné ke gotické budově na její východní straně. Z ostatních objektů jsou viditelné jen nepatrné části zarostlé vegetací.\n\n"}
{"id": "806796", "url": "https://cs.wikipedia.org/wiki?curid=806796", "title": "Volejbal na Letních olympijských hrách 2004", "text": "Volejbal na Letních olympijských hrách 2004\n\nTurnaj se odehrál v rámci XXVIII. olympijských her ve dnech 14. - 29. srpna 2004 v Aténách.\n\nTurnaje se zúčastnilo 12 mužstev, rozdělených do dvou šestičlenných skupin. První čtyři mužstva postoupili do play off. Olympijským vítězem se stalo mužstvo Brazílie.\n\n Polsko - Srbsko a Černá Hora 3:0 (25:21, 25:17, 25:16)\n\n15. srpna 2004 (9:00) – Atény\n\n15. srpna 2004 (19:30) – Atény\n\n15. srpna 2004 (14:00) – Atény\n\n17. srpna 2004 (9:00) – Atény\n\n17. srpna 2004 (11:25) – Atény\n\n17. srpna 2004 (19:30) – Atény\n\n19. srpna 2004 (14:00) – Atény\n\n19. srpna 2004 (16:00) – Atény\n\n19. srpna 2004 (19:30) – Atény\n\n21. srpna 2004 (14:00) – Atény\n\n21. srpna 2004 (16:10) – Atény\n\n21. srpna 2004 (19:30) – Atény\n\n23. srpna 2004 (9:00) – Atény\n\n23. srpna 2004 (16:00) – Atény\n\n23. srpna 2004 (19:30) – Atény\n Nizozemsko - Rusko 3:2 (25:23, 19:25, 17:25, 27:25, 18:16)\n\n15. srpna 2004 (11:00) – Atény\n\n15. srpna 2004 (16:00) – Atény\n\n15. srpna 2004 (21:30) – Atény\n\n17. srpna 2004 (14:00) – Atény\n\n17. srpna 2004 (16:00) – Atény\n\n17. srpna 2004 (21:45) – Atény\n\n19. srpna 2004 (9:00) – Atény\n\n19. srpna 2004 (11:00) – Atény\n\n19. srpna 2004 (21:30) – Atény\n\n21. srpna 2004 (9:00) – Atény\n\n21. srpna 2004 (11:20) – Atény\n\n21. srpna 2004 (22:20) – Atény\n\n23. srpna 2004 (11:15)– Atény\n\n23. srpna 2004 (14:00) – Atény\n\n23. srpna 2004 (22:20) – Atény\n Rusko - Srbsko a Černá Hora 3:1 (29:27, 23:25, 27:25, 28:26)\n\n25. srpna 2004 (14:00) – Atény\n\n25. srpna 2004 (16:30) – Atény\n\n25. srpna 2004 (19:30) – Atény\n\n25. srpna 2004 (22:25) – Atény\n\n Itálie - Rusko 3:0 (25:16, 25:17, 25:16)\n\n27. srpna 2004 (19:30) – Atény\n\n27. srpna 2004 (21:30) – Atény\n\n Brazílie - Itálie 3:1 (25:15, 24:26, 25:20, 25:22)\n\n29. srpna 2004 (14:30) – Atény\n\n Rusko - USA 3:0 (25:22, 27:25, 25:16)\n\n29. srpna 2004 (12:30) – Atény\n1. Brazílie\n2. Itálie\n3. Rusko\nTurnaj se odehrál v rámci XXVIII. olympijských her ve dnech 14. - 29. srpna 2004 v Aténách.\n\nTurnaje se zúčastnilo 12 družstev, rozdělených do dvou šestičlenných skupin. První čtyři mužstva postoupili do play off. Olympijským vítězem se stalo družstvo Číny.\n\n Brazílie - Japonsko 3:0 (25:21, 25:22, 25:21)\n\n14. srpna 2004 (14:00) – Atény\n\n14. srpna 2004 (16:00) – Atény\n\n14. srpna 2004 (19:30) – Atény\n\n16. srpna 2004 (9:00) – Atény\n\n16. srpna 2004 (14:00) – Atény\n\n16. srpna 2004 (16:00) – Atény\n\n18. srpna 2004 (11:50) – Atény\n\n18. srpna 2004 (16:35) – Atény\n\n18. srpna 2004 (21:30) – Atény\n\n20. srpna 2004 (14:00) – Atény\n\n20. srpna 2004 (16:00) – Atény\n\n20. srpna 2004 (19:30) – Atény\n\n22. srpna 2004 (11:00) – Atény\n\n22. srpna 2004 (16:00) – Atény\n\n22. srpna 2004 (19:30) – Atény\n Německo - Kuba 3:2 (22:25, 24:26, 25:22, 25:15, 17:15)\n\n14. srpna 2004 (9:00) – Atény\n\n14. srpna 2004 (11:35) – Atény\n\n14. srpna 2004 (21:30) – Atény\n\n16. srpna 2004 (11:00) – Atény\n\n16. srpna 2004 (19:30) – Atény\n\n16. srpna 2004 (22:05) – Atény\n\n18. srpna 2004 (9:00) – Atény\n\n18. srpna 2004 (14:00) – Atény\n\n18. srpna 2004 (19:30) – Atény\n\n20. srpna 2004 (9:00) – Atény\n\n20. srpna 2004 (11:00) – Atény\n\n20. srpna 2004 (21:30) – Atény\n\n22. srpna 2004 (9:00) – Atény\n\n22. srpna 2004 (14:00) – Atény\n\n22. srpna 2004 (21:30) – Atény\n Čína - Japonsko 3:0 (25:20, 25:22, 25:20)\n\n24. srpna 2004 (14:00) – Atény\n\n24. srpna 2004 (16:00) – Atény\n\n24. srpna 2004 (19:30) – Atény\n\n24. srpna 2004 (21:55) – Atény\n\n Rusko - Brazílie 3:2 (18:25, 21:25, 25:22, 28:26, 16:14)\n\n26. srpna 2004 (19:30) – Atény\n\n26. srpna 2004 (22:15) – Atény\n\n Čína - Rusko 3:2 (28:30, 25:27, 25:20, 25:23, 15:12)\n\n28. srpna 2004 (20:10) – Atény\n\n Kuba - Brazílie 3:1 (25:22, 25:22, 14:25, 25:17)\n\n28. srpna 2004 (18:00) – Atény\n1. Čína\n2. Rusko\n3. Kuba\n"}
{"id": "806802", "url": "https://cs.wikipedia.org/wiki?curid=806802", "title": "Sklabinský hrad", "text": "Sklabinský hrad\n\nSklabinský hrad je zřícenina hradu na nevysokém návrší (626 metrů) nad obcí Sklabinský Podzámok v dolní části Kantorské doliny v severozápadní části Velké Fatry, přibližně 9 kilometrů na východ od Martina.\n\nPrvní písemná zmínka o hradu pochází z roku 1309, ale postaven byl zřejmě již na přelomu třináctého a čtrnáctého století nejspíše županem Dončem. Od roku 1328 byl sídlem župy. V roce 1436 vyhořel, a poté byl nákladně opravován. V současné době je hrad znovu opravován.\n\nHrad dostal v roce 1527 nového majitele, Františka Révaie. V roce 1554 byl hrad rozšířen o jižní, druhé předhradí. Tyto stavební úpravy souvisely i s tureckým nebezpečím, které ohrožovalo především jižní kraje Slovenska.\n\nNejstarší částí je horní hrad nepravidelného půdorysu s vnitřním nádvořím, které bylo postupně zastavěno obytnými a hospodářskými budovami. Dominantou byla mohutná věž, situovaná na nejvyšším bodě. V letech 1460–1480 byl hrad přestavěn a rozšířen o předhradí na severní straně, které bylo opevněno dvěma polygonálními baštami. V roce 1468 byla na místě, kde stála kdysi východní věž, postavena kaple. V roce 1554 byl hrad opraven a dostavěno druhé předhradí chráněné baštou.\n\nZ hradu se zachovala značná část kaple, ve které se zachovaly gotické klenby, části věže, paláce, hospodářských budov, opevnění, bašt i kaštela. Místy stojí zdi do výšky několika metrů, jinde jsou viditelné jen v terénu.\n\nV letech 1610 až 1612 nechali Révaiové postavit v třetím předhradí pohodlný renesanční jednopatrový kaštel, který byl podle tehdejších obranných požadavků opevněn. Kaštel byl sídlem Turčianské župy až do poloviny 18. století, kdy byl postaven nový župní dům v Martině. Kaštel byl obyvatelný až do roku 1944, kdy ho v rámci partyzánských bojů hitlerovská vojska podpálila. Od té doby jsou z něj ruiny. V roce 1970 se uskutečnily opravné práce u vstupu do areálu.\n\n"}
{"id": "806804", "url": "https://cs.wikipedia.org/wiki?curid=806804", "title": "Roberto Faenza", "text": "Roberto Faenza\n\nRoberto Faenza (* 21. února 1943, Turín, Itálie) je italský filmový režisér a scenárista.\n\n\n"}
{"id": "806821", "url": "https://cs.wikipedia.org/wiki?curid=806821", "title": "La Pérousův průliv", "text": "La Pérousův průliv\n\nLa Pérousův průliv, (\"Proliv Laperuza\"), (\"Sōja-kaikjō\") je průliv mezi ostrovy Hokkaidó a Sachalin. Propojuje Japonské moře na západě s Ochotským mořem na východě.\n\nV nejužším místě je průliv široký 43 km, střední hloubka je mezi 20 a 40 m. Délka průlivu se většinou uvádí 94 km.\n\nV zimě průliv zamrzá. Na ruské straně v severovýchodní části průlivu, asi 14 km od Sachalinu, leží malý ostrov Kámen Nebezpečí (Камень Опасности), na kterém je umístěn maják. Na japonské straně straně leží ostrůvek Bentendžima asi 1 km od Hokkaida.\n\nPrůliv je Japoncům znám od nepaměti a nazývají ho podle nejsevernějšího mysu ostrova Hokkaidó Sója. Pro Evropany ho objevil Jean-François de La Pérouse při své plavbě v r. 1787 a nese po něm jméno ve většině evropských jazyků.\n\nVe vodní dopravě je tomuto průlivu dávána přednost před Tatarským průlivem, a to i v ruské vnitrostátní mořeplavbě.\n\nJaponské výsostné vody sahají v průlivu pouze 3 námořní míle od pobřeží namísto obvyklých 12 proto, aby průlivem mohly proplouvat americké jaderné ponorky, aniž by to porušilo japonský bezjaderný status.\n"}
{"id": "806824", "url": "https://cs.wikipedia.org/wiki?curid=806824", "title": "Andrej Alexandrovič Melnikov", "text": "Andrej Alexandrovič Melnikov\n\nAndrej Alexandrovič Melnikov (, ; 11. dubna 1968 Mogilev – 8. ledna 1988, Afghánistán) byl sovětský voják, střelec, držitel vyznamenání Hrdina Sovětského svazu in memoriam, který zahynul v noci 8. ledna 1988 v bitvě o kótu 3234 během Sovětské války v Afghánistánu. Za cenu vlastního života přispěl k odražení útoku přesily mudžahedínů na pozice sovětské armády. \n"}
{"id": "806831", "url": "https://cs.wikipedia.org/wiki?curid=806831", "title": "Révfülöp", "text": "Révfülöp\n\nRévfülöp je obec v Maďarsku v župě Veszprém. Leží na severním pobřeží Balatonu.\n\nRozkládá se na ploše 10,36 km² a v roce 2011 zde žilo 1 081 obyvatel.\n"}
{"id": "806833", "url": "https://cs.wikipedia.org/wiki?curid=806833", "title": "Sója (rozcestník)", "text": "Sója (rozcestník)\n\nSlovo sója může být: \n\n"}
{"id": "806835", "url": "https://cs.wikipedia.org/wiki?curid=806835", "title": "Lucie z Rujány", "text": "Lucie z Rujány\n\nLucie z Rujány († 12. února mezi lety 1208 a 1231) byla dcera rujánského knížete Jaromara a jeho manželky Hildegardy, nemanželské dcery Knuta V. Dánského. Stala se polskou kněžnou jako manželka Vladislava III.\n\nLuciin vzhled ani povaha nejsou známy. V roce 1186 se provdala za Vladislava III., nejmladšího syna Měška III., manželství však zůstalo bezdětné. Vladislav měl během manželství množství milenek.\n\nJediný známý fakt o Luciině životě v Polsku je ten, že se účastnila křtu nejmladšího dítěte Jindřicha I. Bradatého a Hedviky Slezské 25. prosince 1208. Luciino manželství s Vladislavem může být spojováno s dánskou politikou a jeho rostoucím vlivem v západním Pomořansku.\n"}
{"id": "806837", "url": "https://cs.wikipedia.org/wiki?curid=806837", "title": "Agent Smith", "text": "Agent Smith\n\nAgent Smith je fiktivní postava z filmu \"Matrix\". Příjmení \"\"Smith\"\" patří v USA k nejčastějším a symbolizuje tak uniformitu a neosobnost agentů Matrixu.\n\nJde o antivirus, který se snaží spolu s ostatními agenty (\"Brown\", \"Jones\") očistit Matrix. V dalších dvou dílech je však svobodný a stává se z něj naopak virus, který ničí Matrix.\n\nPoprvé je viděn, když se agenti a policie snaží chytit \"Trinity\". Agenti však zjistí, kdo je jejich další cíl a snaží se ho poštvat proti \"Morpheovi\". \"Neo\" je odbyde a oni mu dají do břicha štěnici. Poté se domlouvá s \"Cypherem\" o místě, kde odchytí a zabijí posádku. Toto se jim však nepodaří; podaří se jim pouze zabít \"Mouse\" a chytit \"Morphea\". Od něj se snaží získat přístupové kódy do \"Zionu\". Pro \"Morphea\" si ovšem přiletí \"Neo\" a \"Trinity\" a vysvobodí ho. Když ovšem odchází telefonem ve stanici metra, Agent Smith se tam objeví a prostřelí sluchátko. Neo tedy s agentem svede boj, který skončí Smithovou prohrou. Smith s ostatními agenty ho však pronásledují až k východu, kde se nečekaně objeví právě Smith a několika ranami z pistole \"Nea\" zabije. \"Neo\" se ovšem probouzí jako \"Vyvolený\"; kulky, které po něm stříleli agenti, dokáže zastavit, agenta Smithe dokáže porazit jednou rukou a dokáže i létat. Vletí do agenta Smithe a smaže ho z Matrixu.\n\nSmith se ovšem objevuje znovu; už ne jako agent, nýbrž jako svobodný Smith. Umí ovšem něco, co nikdo nečekal. Dřív se dokázal přemístit do jiného programu člověka. Teď se umí zkopírovat do programu člověka. Zkopíruje se také do opravdového člověka, \"Banea\". Ten, jakmile se vrátí, pod Smithovým ovládáním, si přísahá, že zabije \"Nea\". Smith se sty svými kopiemi přijde za \"Neem\" těsně poté, co si \"Neo\" promluví s \"Vědmou\". \"Neo\" se popere se Smithy, kteří začínají postupně přibývat. \"Neo\" Smithům nakonec těsně uteče. Smithové se také objeví před \"Neovými\" osudnými dveřmi a pokusí se vkopírovat mezi sebe i \"Morphea\". Neo ho však zachrání, tak Smithové zastřelí klíčníka.\n\n\"Bane\" se posléze dostane na loď \"Trinity\" a \"Nea\", když chtějí letět do \"města strojů\". S \"Neem\" svede bitvu na život a na smrt. \"Baneovi\" se podaří \"Neovi\" vypálit oči, ale \"Neo\" přesto vidí a \"Banea\" zabije. Když se dostane do \"města strojů\", připojí ho do Matrixu. Tam, za pozornosti miliónů kopií Smithů, svede hlavní Smith a \"Neo\" rozhodující bitvu. Do \"Nea\" se nakonec Smith zkopíruje. Připojení \"města strojů\" ovšem nechce, aby Smith ovládl Matrix; zabijí \"Nea\". \"Neo\" spolu se všemi Smithy exploduje a to je jejich konec.\n"}
{"id": "806840", "url": "https://cs.wikipedia.org/wiki?curid=806840", "title": "Okres Sümeg", "text": "Okres Sümeg\n\nOkres Sümeg ( ) je okres v Maďarsku v župě Veszprém. Jeho správním centrem je město Sümeg.\n\nV okrese je jedno město (Sümeg) a 20 obcí.\n\n"}
{"id": "806848", "url": "https://cs.wikipedia.org/wiki?curid=806848", "title": "Bonnie Blairová", "text": "Bonnie Blairová\n\nBonnie Kathleen Blairová (* 18. března 1964 Cornwall, New York) je bývalá americká rychlobruslařka.\n\nNa mezinárodních závodech debutovala v roce 1983, v roce 1984 se poprvé zúčastnila Zimních olympijských her (500 m – 8. místo) a Mistrovství světa ve sprintu (8. místo). V roce 1986 nastoupila do premiérového ročníku Světového poháru (SP) a na světovém sprinterském šampionátu získala první medaili – bronzovou. Druhý ročník sprinterských závodů na SP již ovládla a zvítězila v celkovém hodnocení jak na trati 500 m, tak na dvojnásobné distanci. Ze Zimních olympijských her 1988 si odvezla zlatou medaili za výhru v závodě na 500 m a bronzovou za třetí místo z tratě 1000 m. Na přelomu 80. a 90. let patřila k nejlepším rychlobruslařkám světa, neboť celkem jedenáctkrát vyhrála celkové hodnocení Světového poháru, získala celkově šest olympijských medailí (kromě těch z roku 1988 rovněž po dvou zlatých z Albertville a Lillehammeru) a z každého světového sprinterského šampionátu mezi lety 1986 a 1995 (vyjma ročníku 1991, kdy byla pátá) si odvezla medaili, z toho tři zlaté. Po sezóně 1994/1995 ukončila aktivní závodní kariéru.\n\nV roce 1992 získala jako první žena v historii cenu Oscara Mathisena.\n\nJe vdaná za bývalého amerického rychlobruslaře Davea Cruikshanka, se kterým má syna Granta a dceru Blair.\n\n"}
{"id": "806853", "url": "https://cs.wikipedia.org/wiki?curid=806853", "title": "Okres Veszprém", "text": "Okres Veszprém\n\nOkres Veszprém ( ) je okres v Maďarsku v župě Veszprém. Jeho správním centrem je město Veszprém.\n\nV okrese se nacházejí dvě města a 18 obcí.\n\n"}
{"id": "806854", "url": "https://cs.wikipedia.org/wiki?curid=806854", "title": "Kanaďané", "text": "Kanaďané\n\nKanaďané jsou národ, jehož identita je spjata se státem Kanada (Kanadská konfederace vznikla roku 1867). Podobně jako Američané tak patří ke státním národům, které identitu neopírají o etnicitu či jazyk. Historicky byl kanadský národ složen převážně z francouzských a britských přistěhovalců a také z původních obyvatel, ve 20. století však začalo přibývat i přistěhovalců z jiných kulturních okruhů. V roce 2016 byl odhad počtu Kanaďanů 36 milionů. Kanadskou identitu si uchovává též zhruba milion těch, kteří odešli z Kanady do Spojených států amerických. Děti jsou v kanadském vzdělávacím systému vedeny k bilingvismu, tedy aby ovládaly angličtinu i francouzštinu, dva hlavní jazyky užívané v Kanadě. Francouzsky mluvící Kanaďané, tzv. Quebečané, se někdy považují za svébytný národ.\n\nJako rodilí Kanaďané přebírali Nobelovu cenu za fyziku Arthur B. McDonald, Willard Boyle (též občan USA), Bertram Brockhouse a Richard Taylor.\n\nV Kanadě se narodili také nositelé Nobelovy ceny za chemii Rudolph A. Marcus (též občan USA), Sidney Altman, Henry Taube a William Giauque (též občan USA). Krom toho toto ocenění získali i naturalizovaní Kanaďané Michael Smith (narozen v Anglii), John Charles Polanyi (narozen v Německu) a Gerhard Herzberg (narozen v Německu).\n\nNobelovu cenu za fyziologii nebo lékařství získali Kanaďané Ralph M. Steinman, David H. Hubel (též občan USA), Charles B. Huggins (též občan USA) a Frederick Banting. Navíc také dva muži, kteří získali kanadské občanství až v průběhu života: Jack W. Szostak (narozen v Anglii) a John James Rickard Macleod (narozen ve Skotsku).\n\nNaturalizovaným Kanaďanem byl také slavný vynálezce telefonu Alexander Graham Bell (narozen ve Skotsku). Velmi rozvinutá je v Kanadě již tradičně počítačová věda, Kanaďany byli vynálezce jazyka Java James Gosling, jazyka C a operačního systému UNIX Brian Kernighan, jazyka APL Kenneth Iverson, jazyka Awk Alfred Aho či standardu IEEE 754 William Kahan. K významným matematikům patřili nositel Fieldsovy medaile Manjul Bhargava a Abelovy ceny Louis Nirenberg. Fieldsova medaile se ostatně jmenuje po dalším Kanaďanovi: Johnu Charlesi Fieldsovi.\n\nKanadským průkopníkem v oblasti elektromagnetismu, radiového a rozhlasového vysílání byl vynálezce Reginald Fessenden. V oblasti zbraní, konkrétně děl s velkým dostřelem, bádal Gerald Bull. Norman Bethune proslul jako průkopník krevní transfúze ve frontových podmínkách (během španělské občanské války) a zaváděl moderní zdravotní péči v Číně. Farmakoložka Frances Oldham Kelseyová se proslavila ve Spojených státech, když včas rozpoznala nebezpečnost léčivé látky thalidomid a zasadila se o zákaz jejího šíření. James Randi je známým propagátorem vědeckého skepticismu.\n\nV oblasti humanitních a sociálních věd patří k nejproslulejším Kanaďanům filozof a teoretik médií Marshall McLuhan. Jeho učitelem a mužem, který McLuhana přivedl k vnímání klíčovosti komunikace v dějinách civilizací, byl Harold Innis. Americkou politiku nesmírně ovlivnil politický filozof a představitel liberalismu John Kenneth Galbraith. V politologii se prosadila i kritička konzumu a kapitalismu Naomi Kleinová, tzv. komunitarismus propaguje Charles Taylor. Nejslavnějším kanadským sociologem byl Erving Goffman. Douglas Coupland zavedl populární koncepty Generace X či tzv. McJob. Bestsellerem \"Bod zlomu\" se proslavil Malcolm Gladwell (narozen v Anglii). Nejvýznamnějším kanadským psychologem je Albert Bandura, autor slavného experimentu s panenkou Bobo. Významnými psychology byli i Donald Hebb a Mary Ainsworthová. Eric Berne přidal do seznamu psychoterapeutických metod tzv. transakční analýzu. V současnosti velmi populární komputační teorii mysli rozvíjí Steven Pinker. Důležitým představitelem literární vědy 20. století byl Northrop Frye. Kanaďané Robert Mundell, Myron Scholes a William Vickrey získali Nobelovu cenu za ekonomii.\n\nJako cestovatel a objevitel proslul Louis Jolliet. Nejslavnějším kanadským architektem je Frank Gehry. Ke známým malířům patřili Philip Guston a Jean-Paul Riopelle.\n\nNobelovu cenu za literaturu získali Alice Munroová a Saul Bellow. Ke známým autorům patřili i Margaret Atwoodová, Yann Martel (narozen ve Španělsku) či Lucy Maud Montgomeryová. Především prózou Anglický pacient získal mezinárodní slávu Michael Ondaatje (narozen na Srí Lance). V oblasti science fiction patří k významným autorům A. E. van Vogt.\n\nVýznamným hudebním skladatelem je Howard Shore, který se proslavil zejména v oblasti filmové hudby, je mj. autorem hudby k filmové trilogii \"Pán prstenů\". Jako sólový klavírista v oblasti vážné hudby se prosadil Glenn Gould. V jazzu to byl skladatel Oscar Peterson.\n\nKanaďané se jako i jiní Anglosasové poměrně hodně prosazují i v globální populární a rockové hudbě. Průkopníky v tom byli Leonard Cohen, Paul Anka a Neil Young. Později si status globálních celebrit vysloužili Celine Dion, Bryan Adams, Alanis Morissette a Shania Twain. Celkem nedávno pak Avril Lavigne, Nelly Furtado či Michael Bublé. První globální \"youtube hvězdou\" se stal Justin Bieber. Nejznámějšími kanadskými kapelami jsou pop-punkoví Sum 41 a Simple plan, rocková kapela Nickelback (frontman Chad Kroeger) či indie kapela Arcade Fire. Kritiky byla vždy velmi oceňována Joni Mitchellová či představitelka \"keltské\" hudby, harmonikářka Loreena McKennittová. Jako hudební producent se prosadil David Foster.\n\nKanaďané se tradičně prosazují i v Hollywoodu a v amerických televizních produkcích, které jim jsou schopné zajistit globální popularitu (kanadský film a televize méně). Hvězdami Hollywoodu byla ještě v němé éře Marie Dresslerová a Norma Shearerová. V éře klasického Hollywoodu to byla Mary Pickfordová. Později se hvězdami pláten stali Jim Carrey, Christopher Plummer, Michael J. Fox, Mike Myers, Keanu Reeves (narozen v Libanonu), Donald Sutherland či Leslie Nielsen. \"Krotitelé duchů\" proslavili Dana Aykroyda, \"Kokosy na sněhu\" Johna Candyho, série \"Vřískot\" Neve Campbellovou. Nedávno proslavili snímky \"Sherlock Holmes\" Rachel McAdamsovou, \"X-men\" Ellen Pageovou, \"Matrix\" Carrie-Anne Mossovou.\n\nV seriálu \"Pobřežní hlídka\" se proslavila Pamela Andersonová, v seriálu \"Ztraceni\" Evangeline Lilly, v seriálu \"24\" Elisha Cuthbertová a Kiefer Sutherland (narozen v Anglii), v kultovním sci-fi \"Star Trek\" William Shatner, v sitcomu \"Jak jsem potkal vaši matku\" Cobie Smuldersová, seriálu \"Castle\" Nathan Fillion a Stana Katic, v seriálu \"Beverly Hills 90210\" Jason Priestley.\n\nK nejmladším kanadským hvězdám, které se prosadili v Americe, patří Ryan Gosling\n\nZ režisérů se v Hollywoodu prosadili James Cameron a David Cronenberg. K průkopníkům filmu patřil Mack Sennett. Naopak v Kanadě povětšinou tvoří Atom Egoyan (narozen v Egyptě), Denis Villeneuve, Denys Arcand či Paul Haggis. V americké televizi je známé jméno producenta a scenáristy Davida Shorea, tvůrce seriálu \"Dr. House\" či \"Směr jih\". \n\nLegendou tzv. nového cirkusu je sdružení Cirque du Soleil, jeho ústřední postavou byl Guy Laliberté.\n\nCelosvětově známou modelkou je Linda Evangelista. V oblasti podnikání a obchodu se prosadili zakladatel filmových studií Warner Bros. Jack Warner či zakladatelka slavné kosmetické značky Elizabeth Ardenová. Sue Gardnerová sehrála významnou úlohu při rozvoji wikipedie.\n\nNejvýznamnějším otcem zakladatelem kanadské konfederace byl první premiér Kanady John Alexander Macdonald. Jiný premiér Lester B. Pearson získal jako dosud jediný Kanaďan Nobelovu cenu míru, a to za zorganizování pohotovostních jednotek OSN během Suezské krize roku 1956. Známým ekologickým aktivistou je David Suzuki.\n\nKanadským národním sportem je lední hokej. Nejslavnější kanadští hokejisté patří i k nejslavnějším hokejistům všech dob: Wayne Gretzky, Mario Lemieux, Gordie Howe, Sidney Crosby, Bobby Orr, Mark Messier, Maurice Richard, Joe Sakic, Bobby Hull či Martin Brodeur. V Kanadě je ovšem populární i ženský lední hokej, k nejslavnějším hokejistkám patří Hayley Wickenheiserová, čtyřnásobná zlatá olympijská medailistka. Stejnou olympijskou bilanci má i Jayna Heffordová a Caroline Ouelletteová.\n\nMistrem světa v závodech Formule 1 se stal Jacques Villeneuve.\n\nNejslavnějším kanadským basketbalistou je Steve Nash (narozen v JAR). Zajímavostí je, že i zakladatel basketbalu James Naismith byl Kanaďan, i když sport se ujal nakonec více v USA.\n\nVelkým sportovním symbolem je jednonohý běžec Terry Fox.\n\nTři zlaté olympijské medaile mají rychlobruslaři Charles Hamelin a Marc Gagnon, veslařky Kathleen Heddleová a Marnie McBeanová, dvě zlaté mají rychlobruslaři Catriona LeMayová-Doanová, Gaétan Boucher a François-Louis Tremblay, biatlonistka Myriam Bédardová, bobistky Kaillie Humphriesová a Heather Moyseová, plavci Alex Baumann a George Hodgson, synchronizovaná plavkyně Carolyn Waldo a lyžař na boulích Alexandre Bilodeau. Také sprinteři Donovan Bailey, rodák z Jamajky, a Percy Williams jsou dvojnásobnými zlatými olympijskými medailisty. Ke sportovním ikonám Kanady patří i rychlobruslařka Clara Hughesová, která dokázala získat zlato ze zimních a bronz z letních olympijských her (v cyklistice), či boxer Lennox Lewis.\n\n"}
{"id": "806855", "url": "https://cs.wikipedia.org/wiki?curid=806855", "title": "HMS Eagle (R05)", "text": "HMS Eagle (R05)\n\nHMS \"Eagle\" byla letadlovou lodí britského královského námořnictva třídy \"Audacious\". Sloužila v letech 1951-1972. Spolu se svou sesterskou lodí HMS \"Ark Royal\" jsou to dosud největší britské letadlové lodě, jaké kdy byly postaveny. \n\nPůvodně měla být jednou ze čtyř letadlových lodí třídy \"Audacious\". Stavba byla zahájena 24. října 1942 v loděnici Harland & Wolff v Belfastu. S výstavbou těchto lodí se tedy započalo už během druhé světové války. Nicméně výstavba dvou lodí byla po konci války zrušena a výstavba zbylých dvou byla pozastavena. Prvotně pojmenovaná \"Audacious\" byla přejmenovaná na \"Eagle\", přičemž převzala jméno od zrušené třetí lodi 21. ledna 1946. Byla to patnáctá loď Royal Navy, která nesla toto jméno. Na vodu byla spuštěna za přítomnosti princezny Alžběty 19. března 1946. \n\nDo projektu byla začleněna řada změn poté, co už byla \"Eagle\" spuštěna na vodu, kvůli vybudování úhlové letové paluby. Loď vstoupila do služby v říjnu roku 1951. O rok později už se zúčastnila námořního cvičení sil NATO.\n\nJejí první válečné nasazení nastalo v roce 1956, kdy se účastnila bojů při Suezské krizi.\n\nZe služby byla loď vyřazena v roce 1972. Nicméně do roku 1976 působila v rezervě. Roku 1978 byla sešrotována.\n\n"}
{"id": "806857", "url": "https://cs.wikipedia.org/wiki?curid=806857", "title": "Seznam zámků v Karlovarském kraji", "text": "Seznam zámků v Karlovarském kraji\n\nSeznam zámků v Karlovarském kraji. Jedná se o seznam dosud stojících zámků v Karlovarském kraji:\n\n\n"}
{"id": "806858", "url": "https://cs.wikipedia.org/wiki?curid=806858", "title": "Gustavo Dezotti", "text": "Gustavo Dezotti\n\nGustavo Abel Dezotti (* 14. února 1964, Monte Buey, Córdoba, Argentina) je bývalý argentinský fotbalový útočník a reprezentant.\nMimo Argentiny hrál v Mexiku, Itálii a Uruguayi.\n\nGustavo Dezotti většinu své fotbalové kariéry strávil v klubu CA Newell's Old Boys a byl součástí týmu, který vyhrál argentinskou nejvyšší soutěž Primera División v sezóně 1987/88.\n\nDíky tomu se na něj upřela pozornost evropských klubů, v roce 1988 se Dezotti přesunul do Itálie, kde hrál za kluby Lazio Řím a US Cremonese. V roce 1994 odešel do Mexika, kde působil v týmech Club León a Club Atlas. Jeho posledním klubem byl uruguayský Defensor Sporting, v němž ukončil hráčskou kariéru v roce 1998.\n\nV národním dresu Argentiny odehrál celkem 9 utkání a vstřelil jediný gól.\n\nV průběhu Mistrovství světa ve fotbale 1990 odehrál 3 utkání. Ve čtvrtfinále proti Jugoslávii přišel v 89. minutě na hřiště, zápas dospěl až do pokutových kopů, Dezotti proměnil jako poslední argentinský hráč na 3:2 pro Argentinu.\n\nNeslavným momentem Dezottiho kariéry bylo vyloučení v 87. minutě finále MS 1990 proti Západnímu Německu (Argentina prohrála 0:1). Byl druhým hráčem v historii fotbalu, jenž byl vyloučen ve finále Mistrovství světa, prvním byl v tomtéž finálovém utkání jeho spoluhráč Pedro Monzón (vyloučen v 65. minutě).\n\n"}
{"id": "806859", "url": "https://cs.wikipedia.org/wiki?curid=806859", "title": "Mach (jádro)", "text": "Mach (jádro)\n\nMach (výslovnost ) je jádro operačního systému, které bylo vyvinuto na Univerzitě Carnegie Mellon pro podporu výzkumu operačních systémů a paralelních výpočtů. Přestože je Mach často označován jako jeden z prvních příkladů mikrojádra, ne všechny jeho verze jsou mikrojádra. Mach posloužil jako základ moderních jader operačních systémů, např. Apple XNU – součást systémů macOS, iOS a Darwin (zde se nejedná o mikrojádro, ale hybridní jádro) a GNU Hurd ([gnu: hɜːd]; zde se jedná o mikrojádro).\n\nProjekt na Univerzitě Carnegie Mellon probíhal od roku 1985 do 1994, kdy skončil zdánlivým neúspěchem s jádrem Mach 3.0, které konečně bylo pravým mikrojádrem. Projekt poté převzali a zcela přepracovali na Utažské univerzitě, jako Mach 4; ten byl vyvíjen jako náhrada za jádro v BSD verzích UNIXu. Dnes už je experimentální vývoj jádra Mach zřejmě u konce, ačkoliv Mach a systémy od něj odvozené se používají v mnoha komerčních operačních systémech, zejména v Apple macOS a iOS – oba používají jádro XNU, které je založeno na předchozí verzi jádra Mach. Také systém správy virtuální paměti jádra Mach byl použit pro vývoj BSD a objevuje se ve všech moderních UNIXových systémech odvozených od BSD.\n\n"}
{"id": "806863", "url": "https://cs.wikipedia.org/wiki?curid=806863", "title": "Sasebo", "text": "Sasebo\n\nSasebo ( \"Sasebo–ši\") je speciální město ( \"tokureiši\") v prefektuře Nagasaki na západě japonského ostrova Kjúšú. Sasebo bylo od konce 19. století až do konce druhé světové války významnou základnou císařského námořnictva – nacházely se tu \"Sasebo kaigun kóšó\" (), jeden z pěti arzenálů císařského námořnictva, a \"Sasebo čindžufu\" (), jedna ze čtyř hlavních námořních základen. Díky hlubokomořskému přístavu a strategické poloze nedaleko Koreje a Číny hrálo Sasebo významnou roli v první čínsko–japonské, rusko–japonské i druhé čínsko–japonské válce. Koncem druhé světové války bylo Sasebo několikrát bombardováno (7./8. července 1944, 28./29. června, 31. července a 10. srpna 1945). Po druhé světové válce zde americké námořnictvo založilo \"U.S. Fleet Activities Sasebo\" – jednu z vojenských základen USA v Japonsku. Vedle toho je Sasebo jednou ze základen japonských námořních sil sebeobrany.\n\nSoučástí města je i národní park Saikai () a v jižní části města se nachází zábavní park Huis Ten Bosch s napodobeninami nizozemských staveb.\n\n"}
{"id": "806864", "url": "https://cs.wikipedia.org/wiki?curid=806864", "title": "Sklabinský Podzámok", "text": "Sklabinský Podzámok\n\nSklabinský Podzámok je obec na Slovensku v okrese Martin ležící na úpatí Velké Fatry.\n\nPrvní písemná zmínka o obci pochází z roku 1258.\n\nObec se nachází v nadmořské výšce 508 metrů a rozkládá se na ploše 27,146 km². K 31. prosinci roku 2017 žilo v obci 194 obyvatel.\n\nNad obcí se nachází zřícenina Sklabinského hradu ze 13. století.\n\n"}
{"id": "806866", "url": "https://cs.wikipedia.org/wiki?curid=806866", "title": "Operace Compass", "text": "Operace Compass\n\nOperace Compass byla první velká spojenecká ofenzíva v Severní Africe. Jejím cílem bylo vyhnat Italy z Egypta, kteří jej napadli 13. září 1940. Ofenzíva nakonec skončila drtivým vítězstvím spojenců, kteří dobyli zpět Egypt a obsadili italskou kolonii Kyrenaiku. K porážce Italů přispěla jednak špatně naplánovaná obrana a jednak naprostý nedostatek tanků schopných čelit britským protějškům.\n\nBritové však tohoto úspěchu nevyužili a místo aby vyhnali Italy z Afriky, tak se rozhodli, i přes varování generála O'Connora, poslat většinu sil na již téměř marnou obranu Řecka. V březnu, když na africký kontinent připlul německý Afrikakorps včele s Erwinem Rommelem, se šance Britů na rychlé ovládnutí Severní Afriky zcela rozpadly.\n\n10. června 1940 vstoupila Itálie do války a napadla jižní Francii. Šlo o zcela neúspěšný vpád, který ukázal obrovské nedostatky Italských vojenských sil, a to jak v oblasti vybavení, tak v oblasti strategie a taktiky. Mussolini však i přes tyto skutečnosti přikázal porazit Brity ve Východní a Severní Africe.\n\n3. srpna 1940 vpadly Mussoliniho jednotky do Britského Somálska a přemohly slabou posádku, čítající pouhých 1 500 vojáků. De facto šlo o jediný úspěch Itálie za celé období války. Za méně než jeden rok však Britové znovudobyli ztracené území a dokonce obsadili zbývající italské kolonie Etiopie, Eritrea a Italské Somálsko.\n\n13. září 1940 vpadly síly italské 10. armády do Egypta a zatlačily Brity až k Sidi Barrani. Tam však generál Graziani, velitel italské 10. armády, svou ofenzivu zastavil. Nacházel se před otevřenou pouští, jež byla doménou pohybové války obrněných jednotek. Italské tanky byly proti britským beznadějně zastaralé a Britové jich měli dvojnásobný počet. Italové vybudovali na jih od Sidi Barrani množství opevněných táborů a Graziani začal plánovat nový postup. Nyní však byli na řadě Britové. 36 000 mužů a 300 tanků Britské pouštní armády se připravovalo na protiútok.\n\nPoté co útok Grazianiho a jeho 10. armády ztroskotal, zahájili Britové protiofenzívu. Problém italské obrany spočíval v přílišné vzdálenosti mezi obrannými tábory, které se nemohly vzájemně podporovat. Britská vojska měla početní převahu v tancích, navíc britské tanky \"Matilda\" byly slabými protitankovými děly Italů prakticky nezničitelné.\n\nBritové pod velením generálporučíka O'Connora zaútočili 9. prosince 1940 na zranitelnou mezeru mezi dvěma opevněnými tábory, za nimi se obrátili a obklíčili je. Během útoku zajali téměř 40 000 Italů a dalších 70 000 u Bardíje a Tobruku. Potom O'Connor vyslal motorizované jednotky přes poušť do Beda Fomm, aby přerušily ústupové komunikace Italů a zpečetily jejich osud.\n\nJednalo se o jednu z největších porážek italských vojsk ve druhé světové válce.\n"}
{"id": "806868", "url": "https://cs.wikipedia.org/wiki?curid=806868", "title": "Vjačeslav Alexandrovič Alexandrov", "text": "Vjačeslav Alexandrovič Alexandrov\n\nVjačeslav Alexandrovič Alexandrov ( (4. dubna 1968 Orenburg - 7. ledna 1988, Afghánistán) byl sovětský voják, střelec, který zahynul 7. ledna 1988 v bitvě o kótu 3234. Výnosem Prezídia Nejvyššího Sovětu Sovětského svazu z 28. června 1988 obdržel mladší seržant V. A. Alexandrov titul Hrdiny Sovětského Svazu \"in memoriam\".\n"}
{"id": "806869", "url": "https://cs.wikipedia.org/wiki?curid=806869", "title": "Szentbékkálla", "text": "Szentbékkálla\n\nSzentbékkálla je obec v Maďarsku v župě Veszprém.\n\nRozkládá se na ploše 10,70 km² a v roce 2011 zde žilo 185 obyvatel.\n"}
{"id": "806871", "url": "https://cs.wikipedia.org/wiki?curid=806871", "title": "Socovce", "text": "Socovce\n\nSocovce jsou obec na Slovensku v okrese Martin.\n\nPrvní písemná zmínka o obci pochází z roku 1258. V obci se nachází římskokatolický původně románský kostel Narození Panny Marie ze 13. století stojící nad řekou Turiec.\n\nObec se nachází v nadmořské výšce 444 metrů a rozkládá se na ploše 5,108 km². K 31. prosinci roku 2017 žilo v obci 249 obyvatel.\n\n"}
{"id": "806875", "url": "https://cs.wikipedia.org/wiki?curid=806875", "title": "Mindszentkálla", "text": "Mindszentkálla\n\nMindszentkálla je obec v Maďarsku v župě Veszprém.\n\nRozkládá se na ploše 10,84 km² a v roce 2011 zde žilo 289 obyvatel.\n"}
{"id": "806878", "url": "https://cs.wikipedia.org/wiki?curid=806878", "title": "Městská občina Kranj", "text": "Městská občina Kranj\n\nMěstská občina Kranj () je jednou z 212 občin ve Slovinsku. Nachází se v Hornokraňském regionu na území historického Kraňska. Občinu tvoří 48 sídel, její rozloha je 150,9 km² a k 1. lednu 2017 zde žilo 56 081 obyvatel. Správním střediskem občiny je město Kranj.\n\nObčina se dělí na sídla:\n\n\n"}
{"id": "806879", "url": "https://cs.wikipedia.org/wiki?curid=806879", "title": "Pedro Monzón", "text": "Pedro Monzón\n\nPedro Damián Monzón (*23. února 1962, Goya, Corrientes, Argentina) je fotbalový trenér a bývalý argentinský fotbalový obránce.\n\nHrával za různé kluby z jihoamerického kontinentu (Unión Santa Fe, CA Huracán, Alianza Lima a další). Období největší slávy prožil v argentinském klubu CA Independiente, s nímž získal 4 tituly včetně Interkontinentálního poháru v roce 1984.\n\nPedro Monzón se zapsal do fotbalové historie také neslavným způsobem, stal se prvním vyloučeným hráčem ve finále Mistrovství světa. Ve finálovém utkání Argentiny proti Západnímu Německu na Mistrovství světa ve fotbale v roce 1990 mu mexický rozhodčí Edgaro Colesal udělil v 65. minutě rovnou červenou kartu po faulu na německého hráče Jürgena Klinsmanna. Stalo se tak jen 20 minut poté, co vystřídal obránce Oscara Ruggeriho. V 87. minutě byl vyloučen i jeho spoluhráč Gustavo Dezotti a Argentina zápas prohrála 0:1.\n\nV národním dresu Argentiny odehrál celkem 15 utkání a vstřelil jediný gól v utkání MS 1990 proti Rumunsku.\nPo ukončení aktivní hráčské kariéry se stal fotbalovým trenérem, vedl různé jihoamerické týmy (zejména z Mexika a Ekvádoru).\n\n"}
{"id": "806881", "url": "https://cs.wikipedia.org/wiki?curid=806881", "title": "Bělotrn kulatohlavý", "text": "Bělotrn kulatohlavý\n\nBělotrn kulatohlavý (\"Echinops sphaerocephalus\") je v České republice nepůvodní rostlina, která začala být původně vysazována v okrasných zahradách pro svá nápadná kulovitá květenství. Již roku 1871 byl zaznamenán ve volné přírodě a postupně se z něho stal invazivní druh, který se hlavně v teplejších oblastech dále rozšiřuje.\n\nPůvodním domovem tohoto druhu jsou stepní a polopouštní areály Střední Asie, Předkavkazska, Malé Asie a jižní Evropy. Druhotně se rozšířil ze Středomoří téměř do celé Evropy (roste až po Pobaltí, Skandinávii a Britské ostrovy) i do Severní Ameriky. Nejčastěji si vybírá slunná a teplá stanoviště s mírně zásaditou půdou hlinitou až písčitou která je dobře zásobenou živinami. Obsazuje nížiny, pahorkatiny i podhůří.\n\nV České republice se tento neofyt, zplanělý až téměř zdomácnělý, vyskytuje roztroušeně po celém území. Lze ho spatřit na antropogenně ovlivněných ruderálních stanovištích okolo železničních a silničních náspů, v suchých příkopech podél cest nebo na březích řek, v opuštěných sadech a vinicích, na zanedbaných polích, v bývalých pískovnách a lomech. V termofytiku a mezofytiku je mnohem hojnější, roste především ve společenstvech svazu \"Onopordion acanthii\".\n\nVíceletá nebo vytrvalá rostlina jejíž lodyha vyrůstající z větveného, kulovitého kořene s protáhlou hlavou dosahuje do výše obvykle 50 až 200cm, někdy i více. Hranaté, tuhé, ve spodní části vlnatě chlupaté, v horní části hustě pýřité lodyhy jsou přímé, jednoduché nebo pouze ve vrchní polovině jednoduše větvené. Přízemní dlouze řapíkaté listy vytvářející listovou růžici jsou eliptické až kopinaté, peřenosečné nebo peřenoklané a mohou dosáhnou délky až 70 cm. Peřenoklané listy vespod lodyhy jsou s řapíky a mají čepele obvejčité až podlouhle eliptické; na tmavě zelené svrchní straně jsou pýřité, na šedobílé spodní jsou porostlé plstnatými chlupy a mohou být dlouhé do 50 a široké do 18 cm. Listy uprostřed a nahoře jsou menší, přisedlé až objímavé, jinak jsou tvarem podobné spodním. Střídavě vyrůstající lodyžní listy jsou nestejně zubaté a jejich listové úkrojky jsou špičatě zakončené s ostny na koncích. Je to hemikryptofyt, obnovovací pupeny má u povrchu země.\n\nKulovitá, terminální, bělavě šedá květenství, strbouly (někdy také nazývané hlávky), měří v průměru 4 až 8 cm a jsou pravidelně sestaveny z velkého počtu jednokvětých úborů dlouhých asi 2 cm. Květenství vyrůstají na dlouhých stopkách s červeno hnědými žláznatými chlupy. Zákrov květů se skládá ze tří řad světle žlutých listenů kopinatého tvaru, vnější a střední listeny jsou krátké, namodralé barvy, brvité a na hřbetě žláznaté, vnitřní jsou dvakrát delší a bez žláznatých chlupů. Trubkovitá koruna oboupohlavných květů je složena z pěti srostlých, bělavě šedých nebo namodralých plátků z vnějšku žláznatých. V květu je pět tyčinek nesoucích šedé prašníky. Spodní semeník je srostlý ze dvou plodolistů. Kvete od června do srpna, opylován je létajícím hmyzem.\n\nPlody jsou válcovité, chlupaté, žlutavě hnědé nažky, dlouhé 6 až 10 mm a široké 1,5 až 2 mm. Na vrcholu mají korunku chmýru vytvořeného šupinkovitými štětinkami které jsou asi do poloviny třásnité rozpraskané. Nažky jsou rozšiřovány větrem, zvířaty i lidskou činností, velký počet míst výskytu bělotrnu kulatohlavého je poblíž venkovských silnic nebo vedlejších železničních tratí. Semena jsou za příhodných podmínek schopná vyklíčit ihned po dozrání nebo až na jaře po zimní stratifikaci. Rozmnožuje se také pomoci výběžků z adventivních pupenů na kořenové hlavě.\n\nJako jeden z mála invazivních druhů má v našich podmínkách i přirozené nepřátele, jsou to ploštice pocházející z jižní Evropy klopuška bělotrnová (\"Macrolophus glaucescens\") a síťnatka bělotrnová (\"Elasmotropis testacea\").\n\nByť je řazen mezi nepůvodní, invazivní druhy není pro svou malou konkurenceschopnost považován za rostlinu nebezpečnou pro českou krajinu, vyskytuje se jen lokálně. Je někdy ve volné přírodě vědomě rozšiřován pro svůj netypický vzhled a hlavně jako medonosná rostlina, jeho květy mají schopnost vyprodukovat velké množství nektaru a pylu pro včely.\n\nNektarium bělotrnu vyprodukuje za 24 hodin 0,22 - 2,08 mg nektaru s cukernatostí 58%. Cukerná hodnota, tedy množství cukru vyprodukovaného v květu za 24 hodin, je 0,53-1,2 mg. Pyl bělotrnu poskytuje včelám výživu v podletí. Rousky pylu jsou šedé nebo mírně namodralé. Druhové medy bělotrnu nejsou známé.\n\nBělotrn kulatohlavý je také pěstován jako okrasná rostlina pro použití v suchých vazbách.\n\nZralá semena obsahují alkaloid echinopsin s vlastnostmi podobnými strychninu. V lidovém lékařství se drogy používá při svalové atrofii, zánětech nervů a neuralgií. V malých dávkách podporuje činnost srdce, ve velkých vyvolává jeho křeče.\n\nBělotrn kulatohlavý se v Evropě vyskytuje ve třech poddruzích::\nV České republice roste pouze jeho nominální poddruh.\n\n\n\n \n"}
{"id": "806883", "url": "https://cs.wikipedia.org/wiki?curid=806883", "title": "Městská občina Lublaň", "text": "Městská občina Lublaň\n\nMěstská občina Ljubljana ( \"\") je jednou z 11 slovinských městských občin. Správním centrem je město Lublaň.\n\n\n"}
{"id": "806889", "url": "https://cs.wikipedia.org/wiki?curid=806889", "title": "Sean Parker", "text": "Sean Parker\n\nSean Parker (* 3. prosince 1979, Herndon, Virginie, Spojené státy americké) je americký podnikatel. Byl spoluzakladatelem hudební peer-to-peer sítě Napster. Byl také prvním předsedou společnosti Facebook, při uvedení společnosti na burzu v ní držel podíl 3,9 %. Je členem představenstva společnosti Spotify. V březnu 2012 byla hodnota jeho majetku odhadována na 2,1 miliardy USD. \n"}
{"id": "806890", "url": "https://cs.wikipedia.org/wiki?curid=806890", "title": "Kostel Narození Panny Marie (Brumovice)", "text": "Kostel Narození Panny Marie (Brumovice)\n\nKostel Narození Panny Marie v Brumovicích je římskokatolický jednolodní kostel postavený v letech 1783–1784. Je chráněn jako kulturní památka České republiky.\n\nKostel byl vybudován v letech 1783–1784 na místě staršího kostela, který se zmiňuje už v roce 1561. Z původního kostela se snad dochovalo jádro věže. Nad vstupním portálem umístěn znak Aloise Josefa z Lichtenštejna.\n"}
{"id": "806895", "url": "https://cs.wikipedia.org/wiki?curid=806895", "title": "Jan Klak", "text": "Jan Klak\n\nJan Klak (*  Podivín) je český ekonom a politik, člen ODS. Na počátku 90. let působil ve funkci ministra financí ČSFR.\n\nDo roku 1970 působil jako pedagog na VŠE, poté do roku 1978 na Generálním ředitelství Průmyslu technického skla. V období let 1978–1990 byl pracovníkem Výzkumného ústavu ekonomiky spotřebního průmyslu.\n\nOd roku 1990 pracoval na Ministerstvu financí ČSFR, kde v letech 1991–1992 zastával funkci náměstka. Od 2. července do 31. prosince 1992 působil v poslední československé federální vládě Jana Stráského jako ministr financí.\n\nV letech 1993–1997 působil na Ministerstvu financí ČR jako první náměstek. Působil rovněž jako člen správní rady Českých drah a dozorčí rady Komerční banky.\n\n"}
{"id": "806897", "url": "https://cs.wikipedia.org/wiki?curid=806897", "title": "Chudonská přehradní nádrž", "text": "Chudonská přehradní nádrž\n\nChudonská přehrada () je rozestavěná přehradní nádrž s vodní elektrárnou na řece Inguri v Gruzii, kraj Samegrelo-Horní Svanetie. Hráz této přehrady má stát 32 km proti proudu nad stávající Ingurskou přehradou ve vesnici Chaiši, kterou čeká spolu s dalšími menšími vesnicemi přesídlení obyvatelstva.\n\nPlánování bylo zahájeno v roce 1979, stavební práce byly zahájeny 1986. Stavba vyvolávala i za éry SSSR protestní akce a vládou Gruzínské SSR byla v červnu 1989 zastavena.\n\nV rámci této stavební etapy došlo podle tehdejšího okresního státního zástupce Isaaka Kardavy k rozmachu ilegálního obchodu se stavebním materiálem ze stavby. Nejen celé osady, ale i města po celé Gruzii byla postavena ze zpronevěřeného stavebního materiálu. Kolem 200 lidí bylo vzato do vazby za obchod s kradeným materiálem, ale tehdejší první tajemník Komunistické strany Gruzie Mjavanadze všechny soudní procesy nechal zastavit.\n\nMinisterstvo obchodu a paliv Gruzie pak nechalo původní projekt přepracovat. V rámci této změny projektu byla původně plánovaná výška hráze snížena ze 200,5 m na 170 m, čemuž odpovídá zmenšení rozlohy nádrže z 520 na 400 ha. Původní plánovaný výkon elektrárny 740 MW (s 10 turbínami po 74 MW) byl snížen na 638 MW. Takto zmenšená nádrž má mít objem 230 miliónů m³.\n\nZměněný projekt byl veřejnosti představen roku 1992. V letech 1992 až 2003 gruzínská vláda několikrát prohlašovala, že příčinou energetické krize v Gruzii je právě nedostavěná Chudonská přehrada.\n\nV letech 2005 až 2006 začala gruzínská vláda hledat investory za účelem dokončení stavby. Vybraný provozovatel Trans Electrica pak stanovil zahájení výstavby této etapy na duben 2012.\n"}
{"id": "806899", "url": "https://cs.wikipedia.org/wiki?curid=806899", "title": "Programovací paradigma", "text": "Programovací paradigma\n\nProgramovací paradigma je základní programovací styl (na rozdíl od metodiky, která představuje způsob vývoje konkrétních aplikací v softwarovém inženýrství). Paradigmata se liší v pojmech a abstrakcích, které tvoří jednotlivé prvky programu (objekty, funkce, proměnné, omezení, aj.), a krocích, ze kterých se výpočet skládá (přiřazení, vyhodnocení, continuations (pokračování), datové toky, atd.).\n\n\"Programovací model\" je abstrakce počítačového systému. Například von Neumannův model je používán v běžných sekvenčních počítačích. Paralelní výpočty mohou být znázorněny mnoha různými modely odrážejícími způsoby propojení procesorů. Nejběžnější modely jsou založeny na sdílené paměti, oddělené paměti s posíláním zpráv nebo kombinaci obou.\n\nProgramovací jazyk může podporovat vícero paradigmat. Například programy psané v jazyce C++ nebo Object Pascal mohou být čistě procedurální, čistě objektové nebo kombinace obou paradigmat. Vývojáři pak mají možnost se rozhodnout, jak a které prvky paradigmat použijí.\n\nV objektově orientovaném programování lze program vidět jako soubor navzájem propojených objektů, zatímco ve funkcionálním programování je programem sled vyhodnocení bezstavových funkcí. V systémech s více procesory nalezne uplatnění procesně orientované programování, v němž je aplikace množina souběžných procesů pracujících se sdílenými datovými strukturami.\n\nStejně jako různé skupiny softwarových inženýrů prosazují různé metodiky, různé programovací jazyky představují různá programovací paradigmata. Některé jazyky jsou navrženy tak, aby umožňovaly použití jediného programovacího paradigmatu (Smalltalk je čistě objektově orientovaný, Haskell je čistě funkcionální), zatímco jiné jazyky podporují více paradigmat (např. Object Pascal, Scala, C++, Java, C#, Visual Basic, Common Lisp, Scheme, Perl, Python, Ruby, Oz a F#).\n\nMnohá programovací paradigmata se vyznačují tím, že umožňují, či neumožňují některé specifické programovací techniky. Kupříkladu čistě funkcionální programování zakazuje používání vedlejších účinků, zatímco strukturované programování znemožňuje používání příkazu goto. I z tohoto důvodu jsou nová paradigmata oproti dřívějším často považována za dogmatická a příliš přísná. Znemožnění použití některých technik však může usnadnit pochopení programu, nebo automatické dokazování jeho správnosti.\n\nMultiparadigmatický programovací jazyk je jazyk, který podporuje více než jedno programovací paradigma. Timothy Budd, autor jazyka Leda, to vysvětlil takto: „Myšlenka multiparadigmatického jazyka je poskytnutí frameworku, v němž mohou programátoři pracovat mnoha různými způsoby a volně mísit konstrukty z různých paradigmat.“ Cílem těchto jazyků je umožnit programátorům využití nejlepšího možného nástroje pro daný úkol, neboť žádné paradigma neumožňuje nejjednodušší a nejefektivnější řešení všech úloh.\n\nPříkladem může být jazyk Oz, který obsahuje prvky logického, funkcionálního, objektově orientovaného, a dalších programovacích paradigmat.\n\nPůvodně byly počítače pevně zapojeny, tj. konstrukčně předurčeny k určitému úkonu, později programovány binárním kódem, který reprezentoval ovládací sekvence předávané procesoru. Tento způsob byl obtížný a náchylný k chybám. Přechod od pevného zapojení ke strojovému kódu představuje realizaci Von Neumannova stroje. Pevně zapojený systém odpovídá stroji s přenosovou funkcí pro data mezi vstupem a výstupem. Funkce je tvořena propojením komponent mezi oběma rozhraními. Pozdější stroje využívají koncepce s uloženým programem. Příkladem je Von Neumannův stroj, ve kterém jsou uloženy program i data. Ve Von Neumannově stroji každý program reprezentuje jiný, pevně zapojený stroj. Program definuje přenosovou funkci pro data.\n\nBinární kód je též nazýván strojovým kódem. Programování ve strojovém kódu je programovací paradigma nejnižší úrovně. Kvůli usnadnění programování byly vyvinuty jazyky symbolických instrukcí, někdy souhrnně nazývané jako assembler. Ty nahradily funkce strojového kódu zkratkami jejich názvů a adresy v paměti symbolickými popisky. Programování v jazyce symbolických instrukcí je považováno za paradigma nejnižší úrovně, ač je o generaci dál než strojový kód. Dokonce i jazyky symbolických instrukcí ze 60. let 20. století podporovaly knihovní funkci COPY a relativně sofistikované generování podmíněných maker a předzpracování. Mimoto podporovaly i funkce modulárního programování jako např. instrukci CALL (volání podprogramů), externí proměnné a společné (globální) části kódu, čímž umožnily značné znovupoužití kódu a nezávislost na vlastnostech hardwaru použitím logických operátorů jakými jsou instrukce READ, WRITE, GET nebo PUT. Assemblery se dodnes používají v časově kritických a vestavěných systémech.\n\nDalším pokrokem byl rozvoj procedurálních jazyků. Tyto jazyky třetí generace (první generace vyšších programovacích jazyků) používají slovní zásobu související s řešeným problémem. Jsou jimi například jazyky:\n\n\nVšechny tyto jazyky se řídí procedurálním paradigmatem. To znamená, že popisují krok po kroku postup, který musí být vykonán k vyřešení dané úlohy. Kvalita takového řešení závisí na schopnostech programátora.\n\nPozději byly vytvořeny objektově orientované jazyky (Simula, Smalltalk, Eiffel, Java, apod.). V těchto jazycích jsou data a metody sloužící k manipulaci s těmito daty uloženy v jednotkách zvaných objekty. Jediný způsob, jakým lze k datům přistupovat, je přes metody objektu. Díky tomu lze změnit či optimalizovat vnitřní chování objektu, aniž by měnil kód, který s objektem pracuje. Objektově orientované programování je stále kritizováno věhlasnými programátory, jakými jsou např. Alexandr Stepanov a Richard Stallman z důvodu nižší efektivity oproti procedurálnímu paradigmatu. Nutnost existence metod v každém objektu je označována za bloat, tedy plýtvání. Jako reakce na tuto kritiku byl vyvinut polymorfismus.\n\nVzhledem k tomu, že je objektově orientované programování paradigma, nikoli jazyk, bylo možné vytvořit dokonce i objektově orientovaný jazyk symbolických instrukcí. Příkladem může být High Level Assembly, který plně podporuje pokročilé datové typy a objektově orientované programování symbolickými instrukcemi navzdory svému stáří.\n\nV rámci imperativního programování existuje alternativa ke strukturovanému programování v podobě tzv. „literate programming“, ve kterém není vše přizpůsobováno počítači, ale naopak programátorovi. Programy jsou strukturovány jako sítě propojených textů – dokumentace je zahrnuta v kódu programu a program je strukturován v závislosti na psaném textu, nikoli na požadavcích kompilátoru.\n\nNezávisle na imperativním paradigmatu, založeném na procedurálních jazycích, byla vyvinuta deklarativní programovací paradigmata. V deklarativních jazycích je počítači řečeno, co má vykonat, nikoli jak. Program je strukturován jako soubor vlastností, které má výsledek mít, ne jako procedura, jež má být vykonána. Počítač pracuje s databází, nebo souborem pravidel a pokouší se najít řešení které má všechny požadované vlastnosti. Příkladem deklarativního programování je jazyk čtvrté generace SQL, funkcionální a logické jazyky.\n\nFunkcionální programování je podmnožinou deklarativního. Programy psané s využitím tohoto paradigmatu jsou založeny na funkcích, blocích kódu s vlastnostmi matematických funkcí. Funkcionální jazyky neumožňují změnit hodnotu proměnných, namísto toho se používá rekurze.\n\nV logickém programování je výpočtem automatické uvažování nad znalostmi. Fakta o řešené úloze jsou vyjádřena logickými výrazy. Za běhu programu se na fakta aplikují odvozovací pravidla dokud není nalezena odpověď na dotaz, nebo dokud není prokázáno, že jsou fakta nekonzistentní.\n"}
{"id": "806900", "url": "https://cs.wikipedia.org/wiki?curid=806900", "title": "Jaroslav Kubečka", "text": "Jaroslav Kubečka\n\nJaroslav Kubečka (* 1934 Turá Lúka) je slovenský ekonom a politik HZDS. Na počátku 90. let působil ve funkci ministra hospodářství ČSFR.\n\nOdmaturoval v roce 1953 na gymnáziu v Myjavě na Slovensku. Vysokoškolské studium absolvoval v roce 1958 na tehdejší Vysoké škole ekonomické v Bratislavě (dnešní Ekonomická univerzita v Bratislavě), kde studoval obor ekonomika průmyslu.\n\nNásledně působil ve Slovenském statistickém úřadě v Nitře a na okresní statistické službě v Trenčíně. V letech 1961–1969 působil na ONV v Trenčíně. Poté, co z ONV odešel, působil na generálním ředitelství Slovakotexu (1969–1973) a v Technicko-ekonomickém ústavu textilního a oděvního průmyslu (1973–1990).\n\nV roce 1990 byl jmenován do funkce náměstka ministra průmyslu SR a později i do funkce náměstka ministra hospodářství ČSFR.\n\nV poslední československé federální vládě Jana Stráského zastával od 2. července do 31. prosince 1992 post ministra hospodářství a od 2. července do 29. října 1992 funkci ministra pověřeného řízením ministerstva pro strategické plánování.\n\nFunkci ministra hospodářství zastával i po rozdělení federace ve druhé vládě Vladimíra Mečiara, od 19. března do 10. listopadu 1993.\n\nPo odchodu z ministerstva začal pracovat v Asociaci textilního a oděvního průmyslu SR, kde působí do dnes.\n\n"}
{"id": "806901", "url": "https://cs.wikipedia.org/wiki?curid=806901", "title": "Kvalifikace na Mistrovství Evropy ve fotbale hráčů do 21 let 2013 – skupina 2", "text": "Kvalifikace na Mistrovství Evropy ve fotbale hráčů do 21 let 2013 – skupina 2\n\nSkupiny 2 kvalifikace na Mistrovství Evropy ve fotbale hráčů do 21 let 2013 se účastnilo 6 týmů. Vítěz skupiny a druhý tým (za předpokladu, že se umístil mezi čtveřicí nejlepší týmů na druhých místech) postoupili do baráže.\n"}
{"id": "806906", "url": "https://cs.wikipedia.org/wiki?curid=806906", "title": "Karel Kroupa (1980)", "text": "Karel Kroupa (1980)\n\nKarel Kroupa (* 27. dubna 1980, Brno) je český fotbalový útočník v současnosti působící v 1. SK Prostějov. Je odchovancem Zbrojovky Brno, kde strávil největší část své kariéry. Mimo ČR působil v Turecku v Denizlisporu a na Slovensku v MFK Ružomberok, FK Senica a FC Nitra.\n\nJe synem slavného fotbalisty Karla Kroupy, jeho sestrou je basketbalistka Barbora Kašpárková a starším bratrem bývalý fotbalový brankář Mgr. Michal Kroupa.\n\nOdchovanec Zbrojovky Brno. Hrál za kluby FC Zbrojovka Brno, FC Dukla SEKOPT Hranice, FK Mladá Boleslav, FK Baník Ratíškovice, 1. FK Drnovice, FK Teplice, Denizlispor, SK Kladno, FC Tescoma Zlín, MFK Ružomberok, FK Senica a FC Nitra. V sezóně 2009/10 byl společně s Pavlem Černým a Danim Chigou se 14 góly nejlepším střelcem druhé české ligy.. V evropských pohárech nastoupil ve 2 utkáních. V lize nastoupil ve 156 utkáních a dal 19 gólů. V zimě 2013 zamířil na testy do FC Vysočina Jihlava. 25. července 2014 odešel hostovat do 1. SK Prostějov. V dresu Prostějova během 2 sezon odehrál 59 utkání, vstřelil 43 branek a pomohl k postupu do Fotbalové národní ligy.\n\nTřikrát se stal nejlepším střelcem MSFL, aktuálně je třetím nejlepším střelcem této soutěže v historii s 87 brankami (B-mužstvo Zbrojovky 15, Dukla Hranice 2 a Prostějov 70) – platné po skončení ročníku 2017/18.\n\nV březnu 2013 přestoupil do FC Zbrojovka Brno. 22. května 2013 vstřelil hlavou gól na průběžných 2:0 v zápase proti hostující Spartě Praha. Utkání skončilo vítězstvím moravského celku 3:2. Byl to jeho druhý ligový gól v dresu Brna (od jarního přestupu), první vstřelil o týden dříve 14. května proti dalšímu pražskému klubu FK Dukla Praha (také výhra 3:2).\n\nAktuální ke konci sezony 2017/18\n\n"}
{"id": "806911", "url": "https://cs.wikipedia.org/wiki?curid=806911", "title": "Seznam olympijských medailistek v moderní gymnastice", "text": "Seznam olympijských medailistek v moderní gymnastice\n"}
{"id": "806913", "url": "https://cs.wikipedia.org/wiki?curid=806913", "title": "Jan Šimek (fotbalista)", "text": "Jan Šimek (fotbalista)\n\nJan Šimek (* 1917) byl československý fotbalista, útočník. Zmizel po roce 1948, nejpravděpodobnější je emigrace nebo smrt ve vězení nebo v komunistickém pracovním táboře.\n\nHrál za SK Ervěnice, AFK Kolín, SK Olomouc ASO a SK Židenice (dnes Zbrojovka Brno). V lize nastoupil v 72 utkáních a dal 75 gólů.\n\nS ASO Olomouc vyhrál český pohár 1939-40.\n\nJeho 26 gólů v 1. lize v sezóně 1945-1946 je klubový rekord Zbrojovky Brno.\n\nPrvní ligové utkání: 31. 8. 1941 SK Prostějov-ASO Olomouc 1:0\n\nPrvní ligová branka: 7. 9. 1941 SK Židenice-ASO Olomouc 3:4\n\nPoslední ligová branka: 8. 12. 1946 Bohemians Praha-SK Židenice 3:4\n\nPoslední ligové utkání: 8. 12. 1946 Bohemians Praha-SK Židenice 3:4\n\n\n"}
{"id": "806919", "url": "https://cs.wikipedia.org/wiki?curid=806919", "title": "Mlejn", "text": "Mlejn\n\nMlejn může být:\n\n\n\n"}
{"id": "806929", "url": "https://cs.wikipedia.org/wiki?curid=806929", "title": "Městská občina Maribor", "text": "Městská občina Maribor\n\nMěstská občina Maribor je jednou z 11 městských občin ve Slovinsku. Nachází se v Podrávském regionu na území historického Dolního Štýrska. Občinu tvoří 33 sídel, její rozloha je 147,5 km² a k 1. lednu 2017 zde žilo 111 079 obyvatel. Správním střediskem občiny je město Maribor.\n\nObčina se dělí na sídla: Bresternica, Brezje, Celestrina, Dogoše, Gaj nad Mariborom, Grušova, Hrastje, Hrenca, Jelovec, Kamnica, Košaki, Laznica, Limbuš, Malečnik, Maribor, Meljski Hrib, Metava, Nebova, Pekel, Pekre, Počehova, Razvanje, Ribniško selo, Rošpoh - del, Ruperče, Srednje, Šober, Trčova, Vinarje, Vodole, Vrhov Dol, Za Kalvarijo, Zgornji Slemen - del, Zrkovci.\n\n\n"}
{"id": "806932", "url": "https://cs.wikipedia.org/wiki?curid=806932", "title": "Městská občina Murska Sobota", "text": "Městská občina Murska Sobota\n\nMěstská občina Murska Sobota ( \"\") je jednou z 11 městských občin ve Slovinsku. Nachází se v Pomurském regionu na území historického Zámuří. Občinu tvoří 12 sídel, její rozloha je 64,4 km² a k 1. lednu 2017 zde žilo 18 870 obyvatel. Správním střediskem občiny je město Murska Sobota.\n\nObčina se dělí na sídla:\n\n\n"}
{"id": "806933", "url": "https://cs.wikipedia.org/wiki?curid=806933", "title": "Stanislav Skříček", "text": "Stanislav Skříček\n\nStanislav Skříček (* 5. května 1956) je bývalý fotbalista, obránce. Po skončení aktivní kariéry působí jako trenér u mládeže.\n\nOdchovanec Přerova. Hrál za Duklu Vyškov, PS Přerov, v lize za Sigmu Olomouc, a v nižších soutěžích v Baníku Havířov a Spartaku Hulín. V lize nastoupil v 35 utkáních a dal 1 gól.\n\n\n"}
{"id": "806946", "url": "https://cs.wikipedia.org/wiki?curid=806946", "title": "Labyrint revue", "text": "Labyrint revue\n\nLabyrint revue byl český kulturní časopis. Pod názvem \"Labyrint\" jej v prosinci 1990 založil Joachim Dvořák, který později své vydavatelské aktivity rozšířil rovněž o nakladatelství Labyrint. Časopis se v roce 1993 přejmenoval na \"Labyrint revue \"a byl rozšířen o barevnou obrazovou přílohu; zároveň se ustavila periodicita 10 čísel ročně. Od roku 1997 vycházelo pravidelně jedno obsáhlé tematicky zaměřené dvojčíslo ročně. Podle NK ČR zřejmě poslední číslo vyšlo v roce 2014.\n\nRedakci v současné době tvoří Joachim Dvořák (šéfredaktor), Ondřej Kavalír (editor), Karel Císař (editor) a Marie Iljašenko (editorka). Grafickou supervizi má Boris Meluš.\n\nMezi přispěvateli \"Labyrint revue \" najdeme mj. tyto autory: Tereza Brdečková, Michal Hvorecký, Jan Keller, Stanislav Komárek, Lubomír Martínek, Iva Pekárková, Tomáš Pospiszyl, Jaroslav Rudiš, Jan Suk, Jáchym Topol, Miloš Urban, Zdeněk Vašíček, Olga Walló, Markéta Pilátová a další.\n\nSvými překlady do revue přispívají mj.: Tomáš Dimter, Pavel Dominik, Barbora Gregorová, Jana Holá, Jiří Našinec, Martin Pokorný, Jovanka Šotolová, Veronika ter Harmsel Havlíková a Jana Zoubková.\n\nČasopis ve svých počátcích kromě literárních ukázek přinášel také recenze a přehledy edičních plánů, postupně se však hlavní důraz přenesl na původní české, slovenské a překladové beletristické texty a esejistiku. Vedle současné literární produkce se revue zaměřuje rovněž na česky dosud nepublikované \"archivní\" texty dnes už klasických moderních autorů (např. Walter Benjamin, Émile Cioran, Ernst Jünger, André Malraux, Vladimir Nabokov, Samuel Beckett, Michel Foucault, Roland Barthes, Filippo Tommaso Marinetti). Významný prostor je věnován aktuálnímu výtvarnému umění, a to jak prostřednictvím teoretické a kritické reflexe, tak v podobě barevné vizuální přílohy. Další rubriky mapují oblasti filmu, hudby, divadla a komiksu.\n\n\n"}
{"id": "806947", "url": "https://cs.wikipedia.org/wiki?curid=806947", "title": "Okres Ajka", "text": "Okres Ajka\n\nOkres Ajka ( ) je okres v Maďarsku v župě Veszprém. Jeho správním centrem je město Ajka.\n\nV okrese je jedno město (Ajka) a 11 obcí.\n\n"}
{"id": "806948", "url": "https://cs.wikipedia.org/wiki?curid=806948", "title": "Příliš blízko jatek", "text": "Příliš blízko jatek\n\nPříliš blízko jatek (v anglickém originále \"The People Look Like Flowers at Last\") je sbírka básní amerického spisovatele a básníka Charlese Bukowského z roku 2007.\nBásně uspořádal autorův dlouholetý nakladatel John Martin.\n\nČesky vydalo knihu v roce 2012 nakladatelství Argo.\n\nBásně jsou rozděleny do 4 částí:\n\n1 - Co nám to provedli? Srdce řve jako lev (the heart roars like a lion at what they´ve done to us)\n\n\n2 - Pozor na zestárlé ženy, které si připadají stále mladé\n\n3 - Co většina lidí prokecá, já si zapíšu\n\n4 - Zbývá nám už jen umění skončit včas\n\nminuta\n\nJedině minuta, o kterou bojuješ, má cenu. Nebuď jako oni.\n\npříliš blízko jatek\n\nMůj život je tak zatuchlý, že mě zaskočí prakticky cokoli. Možná je to tím, že žiju až příliš blízko jatek.\n\nlidi? ne\n\nJe s podivem, jaké odhodlání se skrývá v okolním primitivismu. Nikdy se nepřestanou rojit, energie vyplýtvaná pro zbytečnosti. Bezcenné cíle, strach. Jen ti nejsilnější umírají o samotě.\n\nuhranut v New Yorku\n\nNěkdy není zcela jasné, proč by člověk měl zůstávat s ženskou. U téhle to bylo jasné, přitahovala mne její rozpolcenost, přestože (protože) mi zahýbala jako žádná jiná.\n\ntelefonní záznamník\n\nJe to velký vynález. Dnes už nikam nevolám, v podstatě ani dřív, pokud nešlo o nějakou ženskou, co mě měla v hrsti. Ta neměla záznamník, jen prášky, nezaplacené účty, děcka a hlavně přehnané mínění o sobě, v čemž jsem ji navíc utvrzoval.\n\nmečbol\n\n72letá žena uškrtila vázankou svého 91letého manžela, se kterým byla třicet let. Seznámili se na tenise. Já mám taky jednu vázanku, ale tenis jsem nikdy nehrál.\n\nech\n\n„Můžete flusat na zem“, řeknu vystrašeným paničkám. Ale ony ne, zpovzdálí si špitají o mé poezii.\n\nchlape, co naproti sekáš trávu\n\nTebe zajímá jen baseball, westerny a sekání trávy. Žádná ženská do tebe nůž nezaboří, bylo by ho pro tebe škoda. Nechceš jeden z mých? Jeden z břicha po lásce, která mě opustila? Nebo ze srdce po další? Mám tu i jeden z pětapadesátého, rána by už neměla bolet. Chlape, nevidíš ty ženské, jak se procházejí po ulicích a v kabelkách schovávají nože?\n\nmrtvý pes\n\nNa sjezdu z dálnice vidím velkého psa, má rozdrcenou hlavu a ještě dýchá. Lidi vozí své psy a nechají je vystrkovat hlavu z okna. Když jim pak vypadne, většinou ani nezastaví. Ty svině je tam nechávají takto chcípnout. Vracím se z dostihů a cestu do garáže mi blokuje kocour. Vystoupím a vezmu ho do auta, společně pak vjedeme do garáže. Další kočky čekají, až odemknu dveře od domu, aby mohly vběhnout dovnitř. Podívám se chvíli na TV, neděle je den odpočinku.\n\ntak jo, Alberte\n\nJeden šílený týpek mi vykládal, že Cizinec od Alberta Camuse byl pěkný prevít. Pro mě byl hrdinou, který pochopil nesmyslnost života a marnost všeho snažení. Ale skutečný Cizinec jsem já.\n\nrakev tvorby\n\nSchopnost snášet strasti pro ideály je vznešenost, je to umění, schopnost snášet bolest po ztrátě lásky je peklo.\n\nsmutek ve vzduchu\n\nSedím sám a přemýšlím, jak asi umřu. Spisovatelé mizí, zapomínají, že každá jejich věta by měla čtenáře srazit k zemi. Už jen vyčpívají. Občas mě napadají myšlenky, o nichž se ani nedá mluvit. Pokud to nechápete, tak necítíte ten smutek\n\nve vzduchu.\n\nzákon\n\nVe větvích visely děcka a pomalu umíraly a on říká, schválili to. Další den tam byli psi, pak kočky a taky koně. Když na mě vytáhl pistoli a donutil mě vyjít ven, všude na stromech viseli oběšení lidé. Když mi dával oprátku na krk, utrousil, že neví, kdo pověsí jeho. Ten, kdo zbude poslední, se bude muset oběsit sám. Co když ne, ptám se. Odpoví mi: musí, je to v souladu s ústavou.\n\nchvalořečení\n\nBěhem pohřebního obřadu se zesnulý vynáší až do nebes, dělá se z něj vpravdě svatoušek bez ohledu na to, jaký ve skutečnosti byl. Nikdo nesebere odvahu a neřekne: \"Vždyť to bylo odporné hovado!\"\n\n"}
{"id": "806963", "url": "https://cs.wikipedia.org/wiki?curid=806963", "title": "Ellen DeGeneresová", "text": "Ellen DeGeneresová\n\nEllen DeGeneres (* 26. ledna 1958 Metairie, Louisiana) je americká komička, herečka a televizní bavička, která se proslavila ve své televizní show \"The Ellen DeGeneres Show\" a v sitcomech \"Ellen\" (1994–1998) a \"The Ellen Show\" (2001–2002). Je držitelkou 14 cen Emmy.\n\nMládí prožila v Texasu a New Orleans. Nejdříve byla zaměstnána jako loupačka ústřic, pak i jako malířka pokojů. Prvně se předvedla na jedné party u přátel, vystoupení mělo úspěch, a tak se snažila více rozvíjet svůj potenciál. Ze začátku předváděla své komediální vystupování v kavárnách a různých klubech v New Orleans, později i po celé USA. V roce 1982 získala první místo v prestižní a uznávané soutěži Nejzábavnější osobnost Ameriky. Vyhrála i American Comedy Award za nejlepší ženský herecký výkon. V roce 1989 si zahrála v TV seriálu \"Open House\" a o tři roky později v seriálu \"Laurie Hill\". Zahrála si i v komedii \"Šišouni v New Yorku\" (1993).\n\nV roce 1994 nabídla televize ABC Ellen DeGeneres vlastní seriál \"ELLEN\". Název Ellen si seriál vysloužil proto, že měl tak velký divácký úspěch, že původní název These Friends Of Mine se zrušil.\n\nPronikla i do filmu, hrála hlavní roli Marthy Alstonové ve snímku \"Mr. Wrong\", vedlejší ve snímcích jako \"EDtv\" nebo \"The Love Letter\", dala hlas rybičce Dory v animovaném hitu \"Hledá se Nemo\", nebo jednomu ze psů ve filmu \"Dr. Dolittle\". V roce 2010 se proslavila jako porotce v deváté řadě talentové soutěže American Idol (v ČR formát známý jako Česko hledá SuperStar), objevila se v této roli i v jednom z dílů animovaného seriálu \"Simpsonovi\" (epizoda \"Judge Me Tender\"). Roku 1997 se v talk-show Oprah Winfrey (\"The Oprah Winfrey Show\") veřejně přihlásila ke své lesbické orientaci a stala se významnou představitelkou LGBT hnutí a boje proti AIDS. Do roku 2000 chodila s herečkou Anne Heche. V roce 2004 začala chodit s herečkou Portia de Rossi, kterou si 16. srpna 2008 vzala v jejich domě v Beverly Hills. DeGeneress a Rossi žijí v Beverly Hills se třemi psy a čtyřmi kočkami. 6. srpna 2010 si de Rossi podala návrh na změnu jména na Portia Lee James DeGeneres. Návrh byl schválen 23. září 2010.\n\n"}
{"id": "806965", "url": "https://cs.wikipedia.org/wiki?curid=806965", "title": "Algebraický prvek", "text": "Algebraický prvek\n\nAlgebraický prvek je pojem z matematiky, respektive z jejího podoboru zvaného obecná algebra. Jedná se o zobecnění pojmu \nalgebraické číslo pro jiná tělesa než pro těleso racionálních čísel. Je-li \"L\" nadtěleso tělesa \"K\", pak prvek \"a\" z tělesa \"L\" se nazývá algebraický nad \"K\", pokud existuje nenulový mnohočlen formula_1 s koeficienty z \"K\" takový, že \"a\" je jeho kořenem, tedy že formula_2. Prvky nadtělesa \"L\", které nejsou algebraické nad \"K\", se označují transcendentní nad \"K\".\n\n\nNásledující podmínky jsou pro libovolný prvek \"a\" z nadtělesa \"L\" ekvivalentní:\n\nDále lze ukázat, že součet, rozdíl, násobek i podíl algebraických prvků nad \"K\" je zase algebraickým prvek nad \"K\". Z toho plyne, že množina všech algebraických prvků nad \"K\" z tělesa \"L\" sama tvoří těleso, které obsahuje \"K\" a samo je obsaženo v \"L\".\n\nPokud je \"a\" algebraické nad \"K\", pak existuje mnoho nenulových mnohočlenů splňujících definici. Lze mezi nimi ovšem vybrat jediný, který z nich má nejmenší stupeň a jeho vedoucí koeficient je rovný jedné. Ten se označuje minimální polynom a jeho podoba obsahuje mnohé informace o povaze \"a\".\n\nTělesa, která nelze rozšířit o další algebraické prvky, se nazývají algebraicky uzavřená. Příkladem takového tělesa je těleso komplexních čísel.\n"}
{"id": "806979", "url": "https://cs.wikipedia.org/wiki?curid=806979", "title": "Lama energy", "text": "Lama energy\n\nLAMA energy a.s. se sídlem v Hradci nad Moravicí je český dodavatel zemního plynu a elektřiny, který působí na českém trhu od 1. 4. 2007, kdy došlo k liberalizaci odvětví. Pod tehdejším jménem LAMA INVESTMENTS a.s. začala společnost dodávat plyn velkoodběratelům a později i domácnostem pod značkou LEVNYPLYN.CZ.\n\nOd června 2011 LAMA energy prodává plyn i na Slovensku pod značkou LACNYPLYN. Od ledna 2012 dodává českým zákazníkům i elektřinu. Na rozdíl od firem, které pouze přeprodávají energetické komodity, LAMA energy a.s. je součástí firemní skupiny s vlastní těžbou ropy a plynu na Břeclavsku. Plyn těžený v rámci skupiny LAMA pokrývá potřebu zákazníků LAMA energy z jedné pětiny. Díky tomu je LAMA energy do značné míry nezávislá na výkyvech trhu. I přes současný prudký nárůst dodavatelů na trhu s energiemi LAMA energy zvyšuje objem dodávek a počet svých odběratelů od domácností po teplárny, nemocnice a továrny.\n\nKonsolidovaný výnos skupiny LAMA přesáhl 3 miliardy Kč, ukazatel EBITDA 300 mil. Kč (údaj za rok 2011). Většina zisku je reinvestována do rozvoje skupiny LAMA.\n\nPodle organizací na ochranu práv spotřebitelů i sdělovacích prostředků využívá firma LAMA energy a.s. agresivní marketingové praktiky, které jsou v rozporu s dobrými mravy a právy spotřebitele. Konkrétně se jedná o nevyžádané \"dárky\" LED žárovek za cenu 1,- Kč, která je v případě odstoupení od sdružené smlouvy o dodávce energií automaticky zvýšena na až 3.500,- Kč. Skutečná běžná tržní cena poskytnutých žárovek je několikanásobně nižší. Smlouvu o \"prodeji\" žárovek přitom lze vypovědět pouze ve lhůtě 14 dnů, která je kratší, než zákonná měsíční lhůta pro výpověď smlouvy o dodávkách energií. Podle spotřebitelského časopisu D-test je však popsané ustanovení nezákonné. Na uvedenou zkušenost si stěžují i takto postižení zákazníci, přičemž podle jejich vyjádření firma neposkytuje spotřebitelům kopii smlouvy o \"prodeji\" žárovek.\n"}
{"id": "806984", "url": "https://cs.wikipedia.org/wiki?curid=806984", "title": "Liberecký párek", "text": "Liberecký párek\n\nLiberecký párek je tlustší jemná uzenina připomínající svým vzhledem spíše dlouhé buřty, která se pravděpodobně začala jako první vyrábět v Liberci. Podle místní tradice se místní chtěli pochlubit nějakou krajovou specialitou.\n\nLiberecké párky se vyráběly z vepřového a hovězího masa, směsi koření, česneku a vody. Později se jejich výroba rozšířila do celého Československa.\n\nPo zrušení československých norem na výrobu potravin počátkem 90. let 20. století se přestala původní receptura dodržovat a jednotliví výrobci začali pod touto značkou vyrábět prakticky rozdílný výrobek s diametrálně odlišnou kvalitou.\n"}
{"id": "806986", "url": "https://cs.wikipedia.org/wiki?curid=806986", "title": "Seznam zámků v Ústeckém kraji", "text": "Seznam zámků v Ústeckém kraji\n\nSeznam zámků v Ústeckém kraji obsahuje alespoň částečně zachované zámky v Ústeckém kraji.\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "806988", "url": "https://cs.wikipedia.org/wiki?curid=806988", "title": "Ostravská klobása", "text": "Ostravská klobása\n\nOstravská klobása je druh klobásy, kterou vymyslel původně soukromý řezník a uzenář František Pekárek, který působil jako technolog v martinovském masokombinátu. Jeho klobása získala v roce 1963 jedno z nejvyšších potravinářských ocenění a postupně se rozšířila do celého Československa.\nKlobásy se vyráběly z vepřového masa, které bylo z části pomleté a z části zde byly kousky nakrájeného libového vepřového masa, které bylo v řezu dobře vidět.\n\nPo zrušení státních norem počátkem 90. let 20. století začaly masokombináty pod názvem Ostravská klobása vyrábět klobásy rozdílné a spíše nevalné kvality. V roce 2000 si martinovský masokombinát nechal registrovat označení Pravá ostravská klobása.\n"}
{"id": "806989", "url": "https://cs.wikipedia.org/wiki?curid=806989", "title": "Hradní strašidlo", "text": "Hradní strašidlo\n\nHradní strašidlo je strašidlo, které má spojitost s některým hradem (ať už zříceninou nebo třeba i s hradem obyvatelným). Velmi příbuzná jsou i tzv. zámecká strašidla. Obě skupiny těchto strašidel proto občas bývají slučovány do jedné skupiny hradních a zámeckých strašidel. Nejznámějším strašidlem je paní Markéta, bílá paní hradu a zámku v Jindřichově Hradci (ta pokaždé s jinou barvou rukaviček), dále Perchta z Rožmberka. Straší ale i Zvíkovský rarášek, černá paní Marie Magdalena v Novém Městě nad Metují, černí kohouti, červení kohouti, čerti, draci, kapucín, černý kočár, morové vojsko, černí psi, bezhlaví rytíři, skřítci, správcové panství, vlci, zvuky… \n\nKolem těchto strašidel se vyskytuje množství pověstí, báchorek a legend. Výskyt těchto strašidel podtrhuje tajemnost dotyčného hradu či zámku. V Čechách a na Moravě je to skupina poměrně rozsáhlá, zahrnující desítky druhů strašidel a celkově se jedná o stovky případů. Podle povahy jejich strašení je lze rozdělit na strašidla nebezpečná, překvapivá a blíže nespecifikovaná, u nichž je málo informací.\n\n"}
{"id": "806991", "url": "https://cs.wikipedia.org/wiki?curid=806991", "title": "Seznam zámků v Libereckém kraji", "text": "Seznam zámků v Libereckém kraji\n\nSeznam zámků v Libereckém kraji. Jedná se o seznam dosud stojících zámků v Libereckém kraji:\n\n\n"}
{"id": "806997", "url": "https://cs.wikipedia.org/wiki?curid=806997", "title": "Markéta Záleská", "text": "Markéta Záleská\n\nMarkéta Záleská (* 18. prosince 1966 Olomouc) je česká politička, ředitelka spolku Muzeum Olomoucké pevnosti (do roku 2018) a překladatelka. V letech 2012 až 2016 byla zastupitelkou Olomouckého kraje za ODS a v roce 2018 se stala náměstkyní primátora statutárního města Olomouc.\n\nPo vystudování Slovanského gymnázia v Olomouci (1981–1985) nastoupila na Filozofickou fakultu Univerzity Palackého, kde v roce 1991 získala titul magistr v pedagogických oborech čeština – francouzština. V rámci studií absolvovala stáže ve francouzském Grenoblu (1988) a italské Perugii (1989).\n\nHovoří francouzsky a anglicky a částečně italsky, španělsky a rusky. Pracovala jako asistentka na katedře romanistiky Filozofické fakulty Univerzity Palackého a v letech 1991–1993 působila jako lektorka francouzského a italského jazyka na jazykové škole. Kromě toho se živila jako průvodkyně. Poté nastoupila na dráhu novinářky; pracovala postupně v \"Metropolitanu\", \"Telegrafu\", \"Českém deníku\" a \"Českém Týdeníku\". Provozovala také studentskou kavárnu, kde uspořádala řadu výstav a koncertů, a v roce 1995 se podílela na založení olomouckého městského informačního střediska, jež také dva roky vedla. V té době také s manželem začala překládat knihy a filmy pro dabing, za níž v roce 2005 získala nominaci na cenu Magnesia Litera za překladovou literaturu a v roce 2010 nominaci na překladatelskou Cenu Josefa Jungmanna.\n\nVyučovala též cestovní ruch na Vysoké škole logistiky v Přerově a byla odborným garantem projektu „Zvyšování standardů kvality v oblasti cestovního ruchu na Střední Moravě“. V roce 2007 spoluzaložila občanské sdružení Muzeum Olomoucké pevnosti a začala se svými kolegy rekonstruovat Korunní pevnůstku, ojedinělý areál z doby Marie Terezie. V současné době je ředitelka tohoto spolku. Stále se věnuje se překladům a v Olomouci pořádá farmářské trhy. Podílela se také na řadě publikací z oblasti turismu v rámci celé České republiky.\n\nDo ODS vstoupila v roce 2005. Je členkou místní rady MS ODS Olomouc-město, v letech 2012–2014 byla místopředsedkyní tohoto sdružení. V současné době je členka Regionální rady ODS Olomouckého kraje.\n\nOd roku 1998 pracovala jako asistentka v poslanecké kanceláři a v letech 2002–2006 byla předsedkyní kulturní komise Rady města Olomouce. Je členkou komise městské části Olomouc-střed. V březnu 2012 byla nominována na první místo kandidátky ODS pro krajské volby v Olomouckém kraji a v říjnu 2012 zvolena jeho zastupitelkou a stala se také předsedkyní krajského zastupiteského klubu ODS. Druhé volební období působí jako členka Výboru pro rozvoj cestovního ruchu Zastupitelstva Olomouckého kraje, přestože ve volbách v roce 2016 svůj mandát krajské zastupitelky neobhajovala. V obecních volbách roku 2018 byla zvolena zastupitelkou statutárního města Olomouce a dne 5. listopadu 2018 se stala náměstkyní primátora.\n\nJe spoluautorkou jazykové příručky \"Jedeme do Itálie\", od roku 1998 přeložila se svým manželem Davidem Záleským na 30 odborných knih a beletrie a přes 150 překladů pro filmový dabing.\n\n"}
{"id": "807005", "url": "https://cs.wikipedia.org/wiki?curid=807005", "title": "Petr Mrázek (1961)", "text": "Petr Mrázek (1961)\n\nPetr Mrázek (* 8. ledna 1961) je bývalý český fotbalista, obránce. Po skončení aktivní kariéry trénuje v nižších soutěžích.\n\nOdchovanec SK Sigma Olomouc. V lize hrál za SK Sigma Olomouc a Škodu Plzeň, dále hrál na vojně za VTJ Tachov, v Německu třetí ligu za 1. FC Schweinfurt, na Islandu za Fimleikafélag Hafnarfjarðar, Valur a třetiligový Neisti Hofsós a v Německu za Kickers Würzburg ve 4. lize.\n\n"}
{"id": "807013", "url": "https://cs.wikipedia.org/wiki?curid=807013", "title": "Monmouthské převorství", "text": "Monmouthské převorství\n\nMonmouthské převorství ( ) je bývalé benediktýnské převorství v Monmouthu v Monmouthshiru, jehož zachované budovy v sousedství převorského kostela svaté Marie dnes slouží jako komunitní centrum. Samotné převorství bylo založeno v roce 1075 a do dnešního dne se zachovaly části středověkých budov, jež byly ovšem v devatenáctém století podstatně předělány pro potřeby zde sídlící školy. Od 27. června 1952 je soubor budov zařazen na seznam chráněných památek coby Grade II* listed building. Také je jednou ze zastávek na naučné stezce Monmouthem.\n\nPřevorství bylo založeno Withenocem, Bretoncem, který se stal pánem Monmouthu v roce 1075. V Liber Landavensis je zmínka o starším keltském kostela a je možné, že stál na místě pozdějšího převorství. Převorství bylo poskytnuto opatství v Saumuru a bylo vysvěceno v roce 1101. Později ve dvanáctém století byl kostel rozšířen a stal se farním kostelem. Převorství samo ovšem zaniklo v roce 1536 v rámci rušení anglických klášterů.\n\nKlášterní budovy byly umístěny na severní straně převorského kláštera. V roce 1906, kdy se připravovala stavba baptistického kostela v Monmouthu, byly nalezeny stopy po ošetřovně. Dochované budovy byly ubytovnou. Jediným viditelným prvkem středověké architektury je vystouplé okno možná z patnáctého století, které bývá občas omylem dáváno do souvislosti s Geoffreym z Monmouthu, který ovšem žil o tři století dříve. Okno je podpíráno třemi konzolami s ozdobnými hlavami, u kterých není jisté, koho mají zobrazovat. Podle Keitha Kissacka by se mělo jednat o „rytíře, anděla a mlynáře“.\n\nBudova byla rekonstruována s podporou Heritage Lottery Fund, práce skončily v roce 2002. Dnes je k disposici pro veřejné užití, například pro svatby, konference a výstavy.\n\n"}
{"id": "807029", "url": "https://cs.wikipedia.org/wiki?curid=807029", "title": "Boogeyman 2", "text": "Boogeyman 2\n\nBoogeyman 2 je americký hororový film z roku 2008, který natočil režisér Jeff Betancourt. I když oproti 1. a 3. dílu ve filmu vrahem není smyšlený tvor, obsahově částečně navazuje v první film v sérii Boogeyman.\n\nLaura Porterová, která se se svým bratrem Henrym Porterem stala svědkem vraždy svých rodičů, které zabil vrah v masce pověstného Boogeymana, žije neustále ve strachu a začíná mít fóbii, díky čemuž nastoupí do psychiatrické léčebny, kterou jí bratr, který léčebnu absolvoval, sám doporučil. Tam se setkává se svými spolupacienty, kteří jsou vlastně vězni svých fóbií. Vyšetřování je vedené Dr. Allenem, díky němuž se fóbií zbavil i Lauriín bratr Henry. Krátce po ubytování se ale v nemocnici začnou nenápadně množit smrtelné nehody, což si přeživší nijak nedokážou vysvětlit a když se snaží z nemocnice utéct, zjistí, že klíč od hlavních dveří má pouze nezvěstný Dr. Allen. Laura ale později zjišťuje pravdu o vyšetřování svého bratra, které tenkrát nedopadlo podle představ. Všechny smrtelné nehody v nemocnici má nejspíš na svědomí jediná osoba...\n\n"}
{"id": "807031", "url": "https://cs.wikipedia.org/wiki?curid=807031", "title": "Heřmánek (příjmení)", "text": "Heřmánek (příjmení)\n\nPříjmení Heřmánek nosí více různých osobností:\n\n"}
{"id": "807036", "url": "https://cs.wikipedia.org/wiki?curid=807036", "title": "Čáp (příjmení)", "text": "Čáp (příjmení)\n\nPříjmení Čáp nosí více různých osobností:\n\n\nČáp je také pseudonymem těchto osobností:\n"}
{"id": "807039", "url": "https://cs.wikipedia.org/wiki?curid=807039", "title": "Malá Skála (zámek)", "text": "Malá Skála (zámek)\n\nZámek Malá Skála (do r. 1775 pouze \"Skála\") stojí v obci Malá Skála nad pravým břehem řeky Jizery. V současné době je v soukromém vlastnictví a nepřístupný. Je chráněn jako kulturní památka České republiky.\n\nPrvní písemná zmínka o Malé Skále pochází z roku 1422, kdy ji vlastnila štěpanická větev Valdštejnů. Zda v té době již tvrz, která zámku předcházela, stála, není známo. V roce 1538 ji od Karla Felixe z Valdštejna odkoupil Jan z Vartemberka, jenž jí připojil k Hrubému Rohozci. V roce 1543 panství zdědil Adam z Vartemberka a roku 1565 Karel z Vartemberka. Právě za jeho vlastnictví došlo na místě tvrze k výstavbě zámku. V roce 1613 došlo k rozdělení panství mezi Jana Jiřího a Jindřicha Otu z Vartemberka, který získal Malou Skálu. Od něj ji již o dva roky později odkoupil Albrecht Jan Smiřický ze Smiřic. Po Bílé hoře mu byl majetek zkonfiskován a zámek získal Albrecht z Valdštejna, který jej udělil v léno Mikuláši Desfoursovi, jenž v tu dobu vlastnil Hrubý Rohozec. Od té doby zámek sloužil především jako sídlo správce panství. Na počátku 18. století za Ferdinanda Ignáce Desfourse prošel barokní přestavbou a následně jej občas využívala i vrchnost. Od roku 1775 pak pro odlišení od Hrubé Skály nese název Malá Skála. V roce 1802 hrabě František Václav Desfours prodal panství továrníku šlechtici Franzi Zachariasovi Römischovi. Ten nechal zámek kolem roku 1810 přestavět v duchu empíru a jeho okolí parkově upravit. V roce 1832 panství zdědil Karel Römisch, jehož dědicové jej prodali svobodnému pánu Ludwigovi von Oppenheimerovi v Lipsku a od něj následně Vilém Medinger. Na počátku 20. století prošel zámek secesní přestavbou. V roce 1945 připadl státu a následně sloužil jako rekreační zařízení národního podniku Mototechna Mladá Boleslav.\n\nJedná se jednopatrovou budovu o půdorysu obdélníka. Ve vstupním, k severu orientovaném, průčelí se nachází balkón. Uprostřed jižní části zámku se nachází trojúhelníkový štít, v patře pak balkón nad dvouramenným schodištěm a vchodem do terasovitého parku. Součást areálu tvoří také pivovarské sklepy, vybudované po roce 1731, zámecký skleník, zahrada s rokokovými vázami a park s pozoruhodnými dřevinami.\n\n\n\n"}
{"id": "807043", "url": "https://cs.wikipedia.org/wiki?curid=807043", "title": "Scream", "text": "Scream\n\nSlovo Scream má více významů:\n\n\n"}
{"id": "807046", "url": "https://cs.wikipedia.org/wiki?curid=807046", "title": "Hypotalamohypofyzární komplex", "text": "Hypotalamohypofyzární komplex\n\nHypotalamohypofyzární komplex (systém) je systém, v němž zaujímají nejvyšší postavení neurosekreční buňky spodiny mezimozku (hypotalamu) a tvoří dvě odlišné skupiny.\nTato skupina buněk vysílá svá zakončení ke kapilárním kličkám hypofyzárního stonku, kterými prochází krev, zásobující přední lalok podvěsku mozkového (adenohypofýza). Produkují jednak neurohormony stimulační-liberiny, jednak neurohormony inhibující-statiny, které ovlivňují produkci adenohypofyzárních hormonů buňkami adenohypofýzy.\nSomatotropní hormon STH, ovlivňující metabolismus bílkovin, tuků, sacharidů a minerálních látek. Uplatňuje se především v dětství a v dospívání. Při jeho nadměrném vyměšování (\"hyperfunkci\") v době neukončeného růstu dochází k obřímu růstu (gigantismu); naopak při sníženém vyměšování (\"hypofunkci\") dochází u postižené osoby k trpasličímu růstu (nanismu). Je-li tvorba hormonu zvýšena po ukončení růstu, narůstají dále části kostry, které nebyly ještě osifikovány (\"čelní kost, dolní čelist, články prstů\") a také se nadměrně zvětšují vnitřní orgány. Soubor těchto příznaků se označuje jako akromegalie.\nOvlivňuje činnost nadledvin.\nOvlivňuje činnost štítné žlázy.\nOvlivňují růst a činnost ženských a mužských pohlavních žláz. Mezi ně patří folikulostimulující hormon FSH, který u žen podporuje růst folikulů ve vaječnících a produkci ženských pohlavních hormonů (estrogenů); u mužů ovlivňuje tvorbu pohlavních buněk (\"spermiogenezi\") a luteinizační hormon LH, podporující u žen růst žlutého tělíska a produkci hormonů žlutého tělíska (progesteron); u mužů ovlivňuje produkci mužského pohlavního hormonu (testosteronu) Leygidovými buňkami.\nProlaktin (\"luteotropní hormon LTH\") řídí rozvoj mléčných žláz, vyměšování mléka, rozvoj žlutého tělíska a ovlivňuje rodičovské chování.\nTato skupina neurosekrečních buněk hypotalamu vysílá svá zakončení do zadního laloku hypofýzy (neurohyphophysy) a produkuje neurohypofyzární hormony, mzi něž patří:\nTento hormon ovlivňuje propustnost ledvinových kanálků pro vodu a její zpětné vstřebávání z moče do krve.\nTento hormon působí na hladké svalstvo dělohy, vyvolává jeho stahy při porodu a stahy hladkého svalstva ve vývodech mléčné žlázy při sání kojence.\n"}
{"id": "807048", "url": "https://cs.wikipedia.org/wiki?curid=807048", "title": "Jesenný (zámek)", "text": "Jesenný (zámek)\n\nZámek Jesenný stojí v obci Jesenný v okrese Semily.\n\nZámek vznikl někdy po roce 1664 barokní přestavbou renesanční tvrze a spadala pod něj obec Jesenný, okolní vesnice a pět mlýnů. v roce 1664 po smrti Gertrudy Lamottové panství zdědil Vincent Lamotte, oddělil jej od hradu Návarov a připojil k němu statek Albrechtice. V roce 1715 přibyla u zámku kaple se sklenutou kopulí a oltářem svatého Jana Křtitele. Po Vincentově smrti byl jeho majetek rozdělen mezi jeho syny Jana Jakuba, jenž zdědil Sychrov, Starý Dub a Domaslavice, a Maxmiliána Rudolfa, kterému zůstalo Jesenný. V roce 1708 k němu přikoupil Stračov a v roce 1728 Holovousy. Jeho potomci, konkrétně Maxmilián Karel, roku 1794 panství odprodali Dejmům ze Stříteže, kteří jej roku 1810 připojili k panství Semily. Zámek následně sloužil pouze jako hospodářské a administrativní centrum. V letech 1948-1989 jej vlastnilo místní JZD. Dne 22. dubna 2007 zámek vyhořel, dnes je bez střechy a uvažuje se o jeho zbourání.\n\n"}
{"id": "807059", "url": "https://cs.wikipedia.org/wiki?curid=807059", "title": "Court Philippe Chatrier", "text": "Court Philippe Chatrier\n\nCourt Philippe-Chatrier je tenisový stadion, největší a hlavní dvorec areálu Stade Roland-Garros, který leží v 16. městském obvodu Paříže vedle Boulogneského lesíka. Od roku 1928, kdy byl postaven, je dějištěm druhého grandslamu sezóny French Open, a to včetně finálových zápasů. Představuje otevřený dvorec s antukovým povrchem.\n\nDo roku 2010 jeho kapacita činila 15 166 diváků. K jejímu snížení došlo vznikem novinářských boxů na 14 840 míst. Do roku 1998 nesl stadión jednoduchý název „Court Central“ (centrální dvorec), poté získal jméno po dlouholetém prezidentu Francouzské tenisové federace Philippu Chatrierovi, jenž v roce 1988 pomohl tenis znovupřivést do rodiny olympijských sportů.\n\nČtyři tribuny stadiónu byly v roce 2008 pojmenovány po tzv. čtyřech mušketýrech francouzského tenisu – Jacquesi Brugnonovi, Jeanu Borotrovi, Henri Cochetovi a René Lacostovi, kteří dominovali tenisu ve dvacátých letech a na počátku třicátých let.\n\nDvorec hostil šestkrát za sebou finále Davisova poháru, poprvé v roce 1928, kdy byl otevřen a následně v letech 1929, 1930, 1931, 1932 a 1933.\n\nSídlí zde národní tenisový svaz Fédération Française de tennis.\n\n"}
{"id": "807071", "url": "https://cs.wikipedia.org/wiki?curid=807071", "title": "Větrný Jeníkov (zámek)", "text": "Větrný Jeníkov (zámek)\n\nZámek Větrný Jeníkov (do r. 1572 pouze \"Jeníkov\") stojí v centru městyse Větrný Jeníkov. Dnes slouží obecnímu úřadu a místní knihovně, dále jsou v něm i byty. Je chráněn jako kulturní památka České republiky.\n\nPrvní písemná zmínka o obci pochází z roku 1226 z listiny papeže Honoria III. Někdy v této době zde majitelé obce, Želivský klášter, nechali postavit tvrz. V polovině 15. století panství odkoupili Trčkové z Lípy, v jejichž vlastnictví zůstalo do roku 1601, kdy jej odkoupil rytíř Matyáš Štubík z Königštejna. V roce 1619 však byl majetek Štubíkům z Königštejna zkonfiskován a na krátkou dobu se dostal do vlastnictví císaře Ferdinanda II. Následně došlo k rychlému střídání majitelů, až jej v roce 1719 zakoupil rytíř Jan z Minetti, jenž v roce 1729 provedl přestavbu tvrze na barokní zámek. V roce 1838 jej zakoupil hrabata z Rumerskirchu a nechali zámek klasicistně opravit. V roce 1904 za nového majitele, Richarda Fiedlera, prošel zámek novobarokní přestavbou do současné podoby. V roce 1906 zámek zdědila jeho manželka Františka, která se roku 1909 provdala za italského šlechtice Franze con Mangnoni, ovšem už v roce 1911 jej zakupuje JUDr. Oto Metal. V roce 1927 se novým majitelem stala Strakova nadace, ovšem roku 1948 přešel pod stát. Zámek je zapsán na seznamu ohrožených nemovitých památek, od roku 2018 zde probíhají částečné opravy.\n\n"}
{"id": "807073", "url": "https://cs.wikipedia.org/wiki?curid=807073", "title": "Call of Duty: Black Ops II", "text": "Call of Duty: Black Ops II\n\nCall of Duty: Black Ops II je devátý díl série 3D akčních her z pohledu první osoby. Vyvinulo jej americká vývojářská společnost Treyarch.\n\nHra byla vydána 12. listopadu 2012 pro Microsoft Windows a herní konzole Xbox 360 a PlayStation 3. O pár dnů později vyšla i verze pro Wii U. Vydání pro Japonsko zajistil Square Enix, pro zbytek světa pak společnost Activision.\n\nNavzdory všem spekulacím, že série Black Ops zůstane ve Vietnamu, byla přesunuta do nedaleké budoucnosti. Hlavní postavou je David Mason, syn Alexe Masona, hrdiny z . Hra obsahuje různá vozidla, mj. i kvadrikoptéry. Nový díl také nabízí výrazně přepracovanou hru více hráčů.\n\nNa rozdíl od ostatních dílů série Call of Duty se zde nepočítá jen killstreak, ale scorestreak. Ten krom počtu zabitých započítává např. i body za asistence.\n\nSyn Alexe Masona, David, vyrazí společně se svým týmem do starého sídla, domova Franka Woodse, velkého přítele jeho otce. Woods postupně odkrývá celou odpornou historii ze svého pohledu. David mezitím také vyráží na několik misí za účelem uvěznění a zneškodnění Raula Menendeze, hlavního záporáka celé hry. Během hry střídáte postavy, nejčastěji však hrajete za jednoho z Masonů. Dále si zahrajete chvílí za Raula, který běží zachránit svou sestru, dále za Franka Woodse a v roce 2025 za Farida, amerického zvěda v Menendezových řadách. Ve hře můžete rozhodovat v určitý momentech, co bude dál. Hra má 4 konce, z toho jeden tajný.\n\n"}
{"id": "807085", "url": "https://cs.wikipedia.org/wiki?curid=807085", "title": "Oláh", "text": "Oláh\n\nPříjmení Oláh nebo Olah má více nositelů:\n\n\n"}
{"id": "807093", "url": "https://cs.wikipedia.org/wiki?curid=807093", "title": "Tom Clancy's Ghost Recon: Future Soldier", "text": "Tom Clancy's Ghost Recon: Future Soldier\n\nTom Clancy's Ghost Recon: Future Soldier je počítačová hra – střílečka pod jménem Toma Clancyho, kterou vydal londýnský Ubisoft. Má vytvořit konkurenci Modern Warfare od Activisionu nebo Battlefieldu od Electronic Arts. Hra se, jak název napovídá, odehrává ve futuristické blízké budoucnosti. Jako voják jednotky Ghost má hráč spoustu moderního vybavení, které například vojáka zneviditelní, když si lehne nebo klekne, nebo mu v šeru ukazují, kde se nachází nepřítel. Inteligence jak spolubojovníků, tak nepřátel je velmi vysoká, a tak se musí hráč mít na pozoru. Často vojáky zabije jen jedna kulka nebo malý výbuch, proto se hra snaží hráče pobízet k prověřenému Stealth hraní. Příběh opakuje pravidlo, že Rusko musí vyhlásit USA válku a vojáci jsou odhodlaní svoji zemi bránit. Příběh se odehrává ve Skandinávii, na Středním Východě a Rusku. Hráč bude hrát ve čtyřčlenném týmu, který tvoří Kozak, Pepper, Bones a 30k.\n"}
{"id": "807094", "url": "https://cs.wikipedia.org/wiki?curid=807094", "title": "Nařízení Řím I", "text": "Nařízení Řím I\n\nNařízení Řím I (nařízení Evropského parlamentu a Rady (ES) č. 593/2008, o právu rozhodném pro smluvní závazkové vztahy) je nařízením, které určuje rozhodné právo pro smluvní závazkové vztahy s mezinárodním prvkem v rámci většiny členských států Evropské unie. Obsahově navazuje na Římskou úmluvu z roku 1980.\n\nNařízení se použije před soudy členských států EU na smluvní závazkové vztahy podle občanského, obchodního a pracovního práva, které mají vztah k více státům (nevztahuje se např. na věci osobního stavu, věci rodinné a další věci) bez ohledu na to, jestli je právo určené na jeho základě právem některého z členských států nebo ne. Použije se na smlouvy uzavřené po 17. 12. 2009.\n\nSmlouva se s dalšími výjimkami řídí právem, které si strany zvolí. Lze zvolit právo rozhodné pro celou smlouvu nebo její část a tuto volbu je možno později změnit (pokud se nedotkne formální platnosti smlouvy nebo nepříznivě neovlivní práva třetích osob). Takto se však nelze vyhnout ustanovením právního řádu země, kde se nachází ostatní prvky pro situaci významné, od nichž se nelze smluvně odchýlit. Podobně se nelze vyhnout ustanovením práva ES, od kterých se nelze smluvně odchýlit.\n\nJestliže si strany právo nezvolí, řídí se vztah obecně právem země, ve které má obvyklé bydliště strana poskytující charakteristické plnění (např. prodávající, poskytovatel služeb apod.). Jestliže má však smlouva užší spojení s jinou zemí nebo nelze právo podle předchozího postupu určit, řídí se právem této jiné země.\n\nNařízení se nedotýká použití imperativních ustanovení, tj. ustanovení, jejichž dodržování je pro stát při ochraně jeho veřejných zájmů zásadní do té míry, že se uplatní na jakoukoliv situaci, která spadá do jeho působnosti.\n\nZvláštní pravidla platí pro smlouvy o přepravě a smlouvy se slabší stranou (spotřebitelské, pojistné a individuální pracovní smlouvy).\n\nStrany mají omezenou možnost volby práva. Pokud jej nezvolí, smlouva se řídí právem obvyklého bydliště dopravce (jestliže je zde i místo převzetí, doručení nebo obvyklé bydliště odesílatele) nebo právem místa doručení. Smlouva o přepravě cestujících se pak řídí právem místa obvyklého bydliště cestujícího (pokud je zde i místo odjezdu nebo místo určení) nebo právo místa, kde má dopravce obvyklé bydliště. Lze také uplatnit princip užšího spojení (úniková doložka).\n\nJako spotřebitelská smlouva je zde chápána taková, kde obchodník provozuje svou činnost v zemi spotřebitele nebo se jeho činnost na tuto zem zaměřuje (s dalšími výjimkami). Smlouva se řídí právem místa, kde má spotřebitel obvyklé bydliště. Strany si mohou právo zvolit, ale spotřebitel nesmí být zbaven ochrany, kterou mu poskytuje právní řád jeho obvyklého bydliště.\n\nSmlouva kryjící velké riziko se řídí právem, které si strany zvolí a jestliže tak neučiní, právem země, kde má pojistitel obvyklé bydliště. V případě ostatních smluv je zde omezená možnost volby práva. Pokud si strany právo nezvolí, řídí se smlouva právem země, v níž se v okamžiku uzavření smlouvy nachází riziko.\n\nStrany si mohou právo zvolit, zaměstnanec však nesmí být zbaven ochrany, kterou mu poskytuje právní řád, který by se jinak uplatnil. Pokud si strany právo nezvolí, řídí se smlouva právem země, v níž zaměstnanec obvykle vykonává práci. Pokud toto nelze určit, právem místa, kde se nachází provozovna, jež jej zaměstnala. Může se též uplatnit princip užšího spojení.\n\n\n"}
{"id": "807108", "url": "https://cs.wikipedia.org/wiki?curid=807108", "title": "Střední odborná škola služeb", "text": "Střední odborná škola služeb\n\nStřední odborná škola služeb s.r.o. v Olomouci je jediná střední škola v Olomouckém kraji, která je zaměřená výhradně na cestovní ruch. Ostatní školy jsou integrované – mají více studijních oborů, proto se nemohou všem žákům věnovat výhradně v jejich oboru.\n\nHlavní důraz je kladen na odbornou přípravu žáků. Odborná praxe probíhá v reálných cestovních kancelářích, hotelech, informačních centrech a památkových objektech. Žáci mají možnost absolvovat praxi v zahraničí – Řecko, Chorvatsko, Rakousko, Itálie aj.. Škola je zapojena do různých projektů a grantů, pro žáky je v průběhu studia připravená řada zájezdů a exkurzí, např. v prosinci je uspořádán pro žáky tradiční adventní zájezd do Vídní, Prahy nebo Krakova, a každoročně je také nabídnut vícedenní zájezd do zahraničí (Spojené království, Francie, Benelux aj.).\n\nOd roku 2014 zde pracuje cestovní agentura CA.CAM.cz, která nabízí nejen jednodenní zájezdy a exkurze široké veřejnosti, ale také se věnuje službám v oblasti incomingového cestovního ruchu.\n\nOd roku 2016/2017 nabízí škola v rámci oboru Cestovní ruch ŠVP \"Služby v oblasti cestovního ruchu -\" zkrácené jednoleté studium pro absolventy jiných středních škol \"a ŠVP Management v cestovním ruchu a hotelnictví\" pro uchazeče o denní čtyřleté studium. Výuka se zaměřuje nejen na humanitní předměty (jazyky, společenské vědy, zeměpis, dějepis), ale také na předměty ekonomického charakteru. Předměty z oblasti tzv. přírodovědných jsou vyučovány pouze okrajově. Žáci se povinně učí dva cizí jazyky. Prvním z nich, povinným pro všechny, je angličtina, druhým je povinně volitelný jazyk, ruština, němčina nebo francouzština. Školné je od školního roku 2016/2017 sníženo na 11000 Kč ročně pro žáky denního čtyřletého studia, 15000 Kč ročně pro žáky zkráceného jednoletého studia.\n\nJednoleté zkrácené studium je zaměřeno na výuku odborných předmětů z oblasti cestovního ruchu, dále výuku cizích jazyků na vyšší úrovni, než nabízí středoškolské studium a absolventi mají možnost, díky autorizaci Ministerstva pro místní rozvoj, na základě které má škola právo zkoušky profesních průvodců, získat mezinárodní Osvědčení průvodce cestovního ruchu.\n\nVzhledem k tomu, že se jedná o soukromou školu, škola má právo si určit typ přijímacího řízení, v tomto případě pouze osobní pohovor s ředitelkou školy, kde se mimo jiné zjišťují komunikační schopnosti studenta, které jsou pro tento obor nezbytné.\n\nNa této škole studovala tenistka Adriana Gerši nebo TV moderátorky Vanda Rajnochová a Andrea Bzonková.\n\n"}
{"id": "807120", "url": "https://cs.wikipedia.org/wiki?curid=807120", "title": "Rozděleni (Hvězdná brána: Hluboký vesmír)", "text": "Rozděleni (Hvězdná brána: Hluboký vesmír)\n\nRozděleni (v originále Divided) je dvanáctá 1. řady americko-kanadského sci-fi seriálu .\n\nChloe je na lodi mimozemšťanů, kde je vhozena do nádrže. Přichází k ní její matka a hledí na ní. Náhle se probudí a zjistí, že to byl jen další sen. Jde do jídelny, kde se setkává s Rushem, který jí poví, že na vnějším trupu Destiny je mimozemšťanské sledovací zařízení. Eli vezme KINO a jde ho najít. Když objeví stíhačku mimozemšťanů, vysílají raketoplán s plukovníkem Youngem a poručíkem Scottem, aby ji zničili. Podaří se, ale při návratu jim z neznámého důvodu nejdou zapojit kotevní svorky a loď brzy skočí do FTL. Toho využívá Rush, který převádí příkazy k ovládání Destiny do konzole v jedné výzkumné laboratoři a s ostatními civilisty chtějí odříznout vojáky a ostatní voj. personál od zbytku lodi. Převod ovšem přeruší kvůli záchraně Younga a Scotta. Poté uzavře s Wrayovou loď, oddělí téměř všechny vojáky od civilistů a přebírají velení na lodi. Příkazy ovšem nebyly převedeny všechny , vojákům totiž zbyl důležitý příkaz k podpoře života. Proto po nich chtějí Eliho, který jediný by uměl použít jejich výhodu. Eli se po svém vydání dozvídá od Rushe, že je ještě jedno sledovací zařízení v jeho hrudi. Vojáci mají plán, jak proniknout do uzavřené části lodi civilistů tak, žen projdou dírou, kterou vyřízli do lodi mimozemšťané. Když už tam skoro jsou, přilétají tři lodě mimozemšťanů a začínají palbu na Destiny. Vojáci opět přeberou kontrolu nad Destiny, a když zjistí, že Rush má v sobě sledovací zařízení, pošlou ho na operaci, aby to vyjmuli. Na operaci přichází, pomocí antických komunikačních kamenů v těle Chloe, doktorka ze Země. Kameny se však odpojí kvůli palbě Nakaiů. Operaci je tedy nucena provést TJ. Operace se podaří, ale začnou selhávat štíty. Loď naštěstí skočí do FTL. Civilisté se rozejdou do svých pokojů a Wrayová s Youngem se dohodnou, že se budou chovat, jako by se nic nestalo.\n"}
{"id": "807122", "url": "https://cs.wikipedia.org/wiki?curid=807122", "title": "Wisdom", "text": "Wisdom\n\nWisdom je maďarská power metalová skupina z Budapešti, založená na konci roku 2001. Mnoho textů skupiny, stejně tak obaly jednotlivých alb, se soustředí na příběh starého fiktivního muže jménem Wiseman, který je tak kapelním maskotem.\n\nNa přelomu milénia se baskytarista Máté Molnár a kytarista Gábor Kovács díky svým společným přátelům často potkávali ve stejných klubech a hospodách. V té době měl Gábor poměrně známou kapelu, jenž dosáhla úspěchu díky jejich jediné demo nahrávce. Tato nahrávka se velmi líbila právě Mátému, který brzy začal uvažovat o založení nové heavy metalové či power metalové kapely. Na různých akcích se tedy začaly objevovat první společné myšlenky: Máté měl cíl zformovat kapelu, ve které by hráli dobří hudebníci maďarského undergroundu společně. Gábor tuto myšlenku podporoval, až nakonec došlo k dohodě: pokud Máté najde pro kapelu ty správné lidi, začnou hrát.\n\nPo 1–2 letech hledání skutečně našli ty správné členy. Těmi byli István Nachladal (zpěvák a bývalý člen kapely Morpheus), Balázs Hornyák (bubeník kapely Dynasty), Zsolt Galambos (kytarista Gáborovy kapely Legendary). Během seskupování kapely měl Gábor jednu námitku – nechtěl míchat svou stávající kapelu Legendary s novou, vznikající formací, takže byl potřeba další kytarista, aby nahradil Zsolta. \nPrvní setkání nové kapely se odehrálo v říjnu roku 2001: Máté, Gábor a István seděli v hospodě a plánovali, co dál, jak započnou svou činnost. Dohodli se tak na tom, že vytvoří několik coververzí známých skladeb (Gamma Ray – Man On A Mission, Judas Priest – Night Crawler, Helloween – Eagle Fly Free).\n\nBrzy již začaly první zkoušky, které probíhaly v garáži Gáborova bytu. V této době kapele pomohl Olivér Lukács, kytarista Mátého druhé kapely. Když však Gáborova kapela Legendary neprokazovala žádné známky života, Zsolt se k dosud nepojmenované kapele připojil. Tak byla dokončena první kompletní sestava.\n\nI když byla sestava kompletní, stále kapele něco rozhodujícího scházelo: jméno. Mnoho týdnů projednávali různé nápady, avšak bez výsledku. Nakonec si Máté vzpomněl na film z roku 1986, ve kterém hrál Emilio Estevez hlavního hrdinu jménem John Wisdom. Mátému přišlo toto jméno pozoruhodné jakožto název pro rockovou kapelu, a tak dal svůj návrh ke zvážení ostatním členům. Gáborovi se nápad okamžitě zalíbil, a tak již zbývalo pouze zjistit jedinou věc: jestli již existuje jiná kapela s tímto jménem. Po krátkém průzkumu se ukázalo, že toto jméno před svým rozpadem používala německá old school skupina a také rapová skupina. Rozhodlo se však, že vzhledem k rozdílu v hraných žánrech by nemělo dojít k žádné záměně, a tak bylo rozhodnuto: zrodili se Wisdom.\n\nPrvní zkoušky započaly s nacvičováním domluvených písní od jiných kapel. Poté Gábor přišel s novou písní (a tím pádem první písní Wisdom), později nazvanou Fate. Ta byla vzápětí následována další: King Of Death, načež začalo přicházet stále více a více nápadů. Po roce tvrdého nacvičování, zkoušení a psaní písní se kapela konečně rozhodla představit publiku. Snažili se vstoupit ve známost doma v Maďarsku za pomoci známějších kapel, díky svým 3 demo nahrávkám. Poté se však kapela Kalapacs rozhodla vzít Wisdom na turné jako svou předkapelu. Skoro přesně rok poté, co se obě kapely poprvé setkaly v klubu, odehráli Wisdom svůj první koncert ve městě Miskolc. \nDíky prvním koncertům tak kapela získala první fanoušky, publikum z jejich vystoupení bylo obvykle nadšené a novou skupinu přijalo. Na jednom z koncertů v Maďarsku, kde vystupovali, byl v publiku člověk, zabývající se mezinárodními vystoupeními v Maďarsku. Ten v této době pracoval na turné anglické skupiny Iron Maiden s názvem Give Me Ed... 'Til I'm Dead Tour a následně zaslal demo nahrávku Wisdom managementu Iron Maiden. Díky tomu byli Wisdom zanedlouho požádáni, aby vystoupili před Maiden jako předkapela a otevřeli tak koncert, na kterém bylo více jak 15 000 lidí. Toto vystoupení bylo velkým mezníkem pro Wisdom, kterým se tak odstartovala začínající kariéra.\n\nPozději, díky časopisu Born To Be Wild, přicházelo Wisdom stále více nabídek na koncerty, včetně možnosti předskakovat kapele Saxon či být hosty na turné UDO-Doro. Právě na turné UDO-Doro se o kapelu začal zajímat Ronny Milianowicz, frontman švédsko-německé kapely Dionysus, která byla na tomto turné dalším hostem. Ronny začal plánovat společný projekt s Istvánem a rozhodl se stát se zahraničním managerem Wisdom, což umožnilo smlouvu pro první nahrávku. Wisdom se rozhodli nahrát 7 svých písní ve studiu, z nichž 4 byly vydány v Maďarsku a dokončené nahrávky byly poslány nahrávacím společnostem a organizátorům koncertů za účelem reklamy. \nMezitím se začal formovat koncept kapely. Máté Molnár chtěl vytvořit fiktivní příběh kolem kapely a jejího názvu, čerpaje inspiraci od Eddieho, maskota Iron Maiden a maskota kapely Megadeth, jménem Vic Rattlehead. Při komponování vznikajícího singlu byl stvořen maskot Wiseman, jemuž dal podobu grafický designér Gyula Havancsák společně se samotnými členy kapely. \nBrzy Wisdom natočili své první video k písni Strain Of Madness. Natočeno bylo v kryptě slavného maďarského výrobce šampaňského (Törley) v únoru roku 2004. Video bylo následně kvůli problémům se serverem YouTube přidáno na první nahrávku, Wisdom EP. \nV létě téhož roku byly dokončeny veškeré studiové práce, a tak v červenci 2004 vychází \"Wisdom EP\" se čtyřmi skladbami (Fate, King Of Death, Strain Of Madness a Evil Disguise). Kapela, věrná svému jménu (wisdom = moudrost), přidala malý citát slavných osobností (vědců, filozofů, umělců..) ke každé své písni. Tento citát měl stručně shrnout význam každé písně a jejího textu, což ostatně kapela dělá dodnes. V této době z kapely také odešel bubeník Balázs Hornyák. Nahradil jej Csaba Czébely. \nPrvní možností zahrát písně z nového EP byl velký koncert švédských Europe, kde Wisdom zahráli opět jako předkapela. \"Wisdom EP\" zaznamenalo úspěch hlavně v domovském Maďarsku, kde Wisdom odehrávali stále více a více koncertů, v zahraničí však kapela stále ještě příliš známá nebyla. Na jaře roku 2005 dokončila turné s kapelou Ossian. Díky vysokému tlaku kvůli přislíbenému, ale nedokončenému albu se kapela rozhodla natočit nové video k akustické písni Unholy Ghost, jenž měla vyjít onom albu. Video bylo natočeno v lese nedaleko maďarského závodního okruhu Hungaroring, na kterém se často odehrávají závody Formule 1 a GP2.\n\nPo vydání videa Unholy Ghost bylo rozhodnuto, že Wisdom již jsou připraveni stát se nezávislou kapelou bez potřeby být stále jen předkapelou jiných, slavnějších skupin. První takto \"nezávislý\" koncert byl odehrán 19. listopadu 2005 v Budapešti před publikem o přibližném počtu 1200 lidí. \nTento koncert nesl název Keep Wiseman Alive, což znamená: Wisdom budou hrát tak dlouho, dokud bude publikum. Během let Wisdom odehráli ještě několik koncertů s tímto názvem, přičemž jednotlivé koncerty byly vždy vzestupně číslovány. \nJak se počet fanoušků stále zvětšoval, Wisdom do svých show zařazovali lepší vizuální efekty, zejména pyrotechniku.\n\nZačátek roku 2006 byl významný několika událostmi: Wisdom byli osloveni, aby zahráli jako předkapela skupině Helloween, která byla již roky jejich vzorem, načež po přijetí této nabídky následovalo i turné. Také mezitím začaly práce na novém albu a bylo oznámeno, že pravděpodobně vyjde do konce roku. Kapelu v té době opustil bubeník Csaba Czébely, který byl nahrazen Péterem Kernem. Péter se tak ujal role bubeníka na nahrávání alba. \nPo dlouhém vyjednávání s nahrávací společností bylo album vydáno s názvem \"Words Of Wisdom\" pod společností Hammer Records. Nedlouho poté se o hudební materiál Wisdom začala zajímat i japonská společnost Soundholic Record Company a nahrávce \"Words Of Wisdom\" udělila vlastní licenci. Tím pádem se z Wisdom stala první maďarská rocková kapela, která vydala své album v Asii. Album bylo velmi úspěšné a Wisdom byli díky němu nominováni spolu s dalšími pěti interprety na soutěž Eurovision. Kvůli oblíbenosti pop music však Wisdom soutěž nevyhráli, avšak tato nominace byla kapele velikou motivací k další činnosti. Druhý den po vyhlašování soutěže byla kapela vyzvána společností Kiscelli Museum, aby natočila videoklip ke své stejnojmenné písni 'Wisdom'. V tomto klipu se objevil také Wiseman, aby se zdůraznilo jeho postavení v kapele. Na jaře roku 2007 se Wisdom pustili do turné, propagující jejich dosavadní nahrávky. V létě tohoto roku byli Wisdom požádáni, aby zahráli jako předskokani britské skupině Heaven & Hell, jenž se skládala z bývalé sestavy Black Sabbath. Wisdom tak získávali stále více a více nabídek, aby hráli na největších a nejznámějších maďarských festivalech a koncertech (například Sziget Festival).\n\nJak popularita kapely rostla, zvyšovalo se i napětí mezi jejími členy. István měl stále větší potíže se svými závazky, a proto se po nějaké době s Wisdom dohodli, že své cesty rozdělí. István tedy ze skupiny odešel a zbylí členové kapely nevěděli, jak se z nastálé situace posunout dál. Samozřejmě, že existují kapely, které se proslavily i po výměně zpěváka (například Iron Maiden), to je však velmi neobvyklé. Proto Wisdom ztratili motivaci, museli ale odehrát koncerty, které byly domluveny ještě před Istvánovým odchodem. Požádali proto Zoltána Kisse, aby jim pomohl se zbývajícími koncerty. Nikdy se však nestal oficiálním členem kapely. Během tohoto krátkého turné Wisdom vydali singl s názvem \"At The Gates\". Po vypuštění tohoto singlu a úspěšném odehrání koncertů se Wisdom roku 2008 stáhli do ústraní, aby si dopřáli přestávku a dohodli se, co bude nejlepší pro budoucnost kapely.\n\nTicho bylo prolomeno až koncertem, kdy Wisdom otevírali show Judas Priest. Tehdy ale začal mít bubeník Péter Kern zdravotní problémy, kvůli kterým musel skončit se svou hudební kariérou. Nahradil ho Bálazs Ágota. \nBěhem těchto dvou tichých let, kdy Wisdom byli mimo veřejnost, členové kapely usilovně psali písně a nahrávali materiál pro nové album. Stále však neměli hlavního zpěváka.\nPoté však, na jaře roku 2010, Gábor potkal na večírku Gábora Nagyho. Představil je jejich společný kamarád a zanedlouho si uvědomili, že spolu jednou hráli na koncertě, když Gábor Nagy se svojí skupinou hrál právě před Wisdom. Gábor N. také prohlásil, že by se rád stal zpěvákem ve Wisdom a zbytek noci strávili zpíváním karaoke. Zanedlouho poté Gábor K. zavolal Gáborovi N. s tím, aby mu poslal nějaké nahrávky zpěvu. NG nahrávky opravdu poslal a během léta po krátkém rozhodování bylo Wisdom jasné, že konečně našli toho správného zpěváka a frontmana. Konečný zvuk nového alba se tak začal formovat a Wisdom se rozhodli natočit další videoklip, tentokrát k rychlé písni Live Forevermore, která odráží maďarskou historii. \nJeště před tím, než album vyšlo, se kapela vydala na turné propagovat nové písně. Gábor Nagy měl během všech koncertů na obličeji masku a kápi přes hlavu, což mělo svůj důvod: Wisdom nechtěli, aby se lidé zajímali o nového zpěváka dříve, než vyjde album. Kápě přes hlavu zase měla ukrýt fakt, že Gábor neměl příliš dlouhé vlasy a vizuálně se tak neshodoval se zbytkem kapely. Tento tah se později ukázal být velice chytrým – lidé byli zvědaví na nové album a o to úspěšnější poté bylo jeho následné vydání v dubnu 2011 pod názvem \"Judas\". Na tomto albu hostuje i Mats Levén, bývalý člen skupiny Therion, který zpívá vedlejší vokály v hlavní písni alba, Judas. Album bylo následně vydáno i v Japonsku a USA. \nNásledně kapela natočila další videoklip, tentokrát k lyrické písni Heaven and Hell. Natáčen byl v zahradách a okolí zámku Dég, který kdysi patřil bohaté maďarské rodině. Nový videoklip, ve kterém jsou členové kapely jednotlivě převáženi řeckým bohem Charónem na \"druhý břeh\", byl fanoušky přijat velice dobře a samotnou kapelou je považován za (do té doby) nejlepší. \nV té době Wisdom oslavovali 10 let své existence a uspořádali turné s názvem X. Wise Years, během kterého navštívili 10 maďarských největších měst a v Budapešti odehráli i Keep Wiseman Alive V.\n\nZačátek roku 2012 představoval podepisování smluv s velkými nahrávacími společnostmi (Rock the Nation, Noise Art Records). Tím se skupině otevřely ony pomyslné dveře na zahraniční scénu. Avšak i tento výstup měl svou stinnou stránku: neustálý nárůst povinností a odpovědnosti nedokázal zvládnout kytarista Zsolt Galambos a skupinu posléze opustil. Jeho místa se ujal Máté Bodor, který si právě dokončoval své bakalářské studium na škole Institute of Contemporary Music Performance v Londýně. \nV srpnu bylo album Judas vydáno celosvětově a skupina se poté přidala ke švédským Sabaton na jejich turné Swedish Empire Tour. Společně se Sabaton a Eluveitie koncertovali dva měsíce po západní Evropě a následně dva týdny v Anglii. V roce 2013 se po krátké pauze vydali na zbytek turné Swedish Empire Tour, tentokrát po východní Evropě. Celkově tak odehráli 58 koncertů v 38 zemích. \n27. září 2013 vyšlo třetí album Wisdom s názvem \"Marching For Liberty\". Toto album bylo vydáno mezinárodně společností Noise Art Records. Deska se umístila v maďarském oficiálním žebříčku Hungarian Album Charts na prvním místě. V hlavní písni zpívá také Fabio Lione z Rhapsody of Fire. Ihned po vydání alba se kapela vydala na turné po Evropě společně s kapelami Powerwolf, Majesty a Battle Beast.\n\nWiseman je fiktivní postava, maskot skupiny Wisdom. Objevuje se na obalech alb. Jeho životní příběh je vyprávěn i v několika textech písní a na albech napříč celou diskografií kapely. \n\nVzhled této postavy vznikl spoluprací mezi členy skupiny a známým grafickým designérem jménem Gyula Havancsák. Wiseman je zobrazován jako starý a velmi moudrý muž s dlouhými bílými vlasy a bradkou a zarudlýma očima. Jeho nejvýraznějším znakem je ocelový zámek na čelisti, kvůli kterému nemůže mluvit. Jeho největším pokladem je kniha Words Of Wisdom s nejmoudřejšími rčeními a fakty světa. \nV roce 2006 se dokonce přidal ke kapele na podium, i když pouze na pár minut. O sedm let později, v roce 2013 se Wiseman na podiu objevil znovu během show, jenž oslavovala vydání nového alba Marching For Liberty.\n\nNásleduje Wisemanův příběh, popisovaný po částech na jednotlivých albech skupiny (překlad příběhu z bookletů):\n\nTemné a bezútěšné časy prostupovaly zeměmi říše, kde se ještě nedávno zdála spravedlnost a svoboda býti nezlomnou. Zlé síly se chopily moci a jejich podlým cílem bylo očarovat nevinné lidi, aby je mohly kontrolovat, jak jen se jim zachce. Nejprve se však pouze pokrytecká stvoření stala objekty uchvatitelů, ale jejich vytrvalá zrada shořela tak mocným plamenem, že se téměř všechny smrtelné bytosti zanedlouho poddaly. Knihy, jež byly prohlášeny za prostředky ďábelské síly a vše, co podporovalo ducha starých hrdinských časů, bylo spáleno na hranici. Ti, kteří dokázali prohlédnout očarování, stejně tak dlouho mučení lidé, byli odsouzeni k trestu smrti. Jeden starý moudrý muž byl tehdy odsouzen k svému osudu, připoutaný na místo řetězy. Aby nemohl říkat pravdu ve svých posledních hodinách před popravou, byl mu na ústa strašlivou kletbou připevněn tepaný zámek, vyrobený ze železa. Nikdo neznal jeho jméno ani původ, říkalo se mu tedy jednoduše Wiseman. Nakonec se mu však podařilo zázračně, či snad díky boží vůli, uniknout z jeho uvěznění a zachránit knihu vědění, zvanou Words Of Wisdom (Slova moudrosti)\n\n\nDlouhé roky uplynuly od doby, kdy starý moudrý muž uprchl. Jak čas plynul, moc zlých sil stále více barbarsky rostla a těch pár, kteří byli dost silní na to, aby odolali a nepodřídili se, byli instinktivně vedeni k hledání vědění, které by je vedlo k lepší budoucnosti. Během svého dlouhého, osamoceného vyhnanství našel Wiseman mír v hlubinách dlouho zapomenutého, mystického lesa. Věděl, že ti, co hledají pravdu, jej brzy najdou a tak je bude moci učit starobylé myšlenky ze své knihy Words Of Wisdom, jež byla zachráněna z plamenů, aby lidem dala naději v temných dobách.\n\nTi, kteří hledali pravdu a vědění, se shromáždili ve velkých počtech. Moudré myšlenky zaujaly jejich mysl a naděje na lepší časy v nich byla o to více posílena. Věděli o dlouhé a únavné cestě, jež před nimi stále ležela, rozhodli se po ní však jít i přes všechny komplikace a nebezpečí, jaká s sebou nesla. Ale pravá víra a vytrvalost nebyla v každém z nich tak nezlomná. Využívaje zranitelnosti jednoho z nich, i zde se zlo uhnízdilo. Ďábelská slova mu začala slibovat jednodušší a slavnější cestu, na jejímž konci měla zářit nepochopitelná síla a moc. Ocitl se tak u bran (At The Gates) Nebe a Pekla a jeho slabost jej přemohla. Jakmile byla smlouva se zlem zpečetěna, nebylo pro něj již cesty zpět.\n\n\nUběhly dlouhé měsíce, zatímco se jeho potemnělá duše kompletně naplnila nenávistí k Wisemanovi a jeho výuce. 'Judas' vyhledával správný okamžik k provedení svého příšerného skutku, zradě všeho, v co kdysi věřil a všech, ke kterým patřil. Jeho zmatená mysl jej nabádala k tomu, aby zahubil moudrého vůdce. Kdyby jeho zlý plán skutečně vyšel, poslední odpor vůči již všude rozšířenému zlu by upadl a pekelný chaos se rozšířil zemí, neboť by nebyla žádná síla, která by chaosu překážela a mohla jej zkrotit.\n\n\nJudas byl připraven provést svůj hrozný čin, když najednou se Wiseman otočil a jejich oči se setkaly. Starý muž jej pozoroval, naplněn ohromnou moudrostí, propichoval zrádce hluboko do duše a tak mu zabránil v provedení jeho zákeřného plánu. V ten okamžik si Judas uvědomil, jak hluboko klesl a jak daleko zbloudil od víry a myšlenek, o které kdysi s pýchou usiloval. Pocítěná lítost oživila jeho víru a rozhodl se, že by měl stát s nepochybnou oddaností na straně moudrosti a nikdy již znovu nepodlehnout falešným pokušením. Útlak a bolest po celém světě v tu chvíli zakolísaly. Tyrani bojovali s mnohem tajemnějšími myšlenkami, než kdy jindy, aby mohli zničit rebely, a bez milosti bojovali proti těm, kteří hledali Wisemanův kruh vědění. Wiseman věděl, že den, na který tak dlouho čekal, konečně nadešel. Plamen naděje vzplál v srdcích jeho následovníků, když vyšel ze svého přístřešku, aby je vedl k porážce zlé říše. \nToto byl začátek, pochod za svobodou...\n\n\n\n\n"}
{"id": "807123", "url": "https://cs.wikipedia.org/wiki?curid=807123", "title": "Previews", "text": "Previews\n\nPreviews je čtrnáctá epizoda amerického televizního muzikálového seriálu Smash. Epizoda se poprvé vysílala dne 7. května 2012 na americké televizní stanici NBC.\n\nJe první den veřejných zkoušek a s nimi mnoho práce a potíží.\n\nIvy (Megan Hilty) se probouzí vedle Deva (Raza Jaffrey). Po prvním představení Karen (Katharine McPhee) představí Deva Ivy a oba před ní předstírají, že se neznají a nikdy se nepotkali. Dev a Karen se usmíří a Karen kladně odpovídá na jeho požádání o ruku z dřívějška.\n\nMichael Swift (Will Chase) je zpět a Julia (Debra Messing) se odmítá bavit s Tomem (Christian Borle), protože jednal za jejími zády. Když se Michael pokusí Juliu políbit, Julia konfrontuje Toma a přichází na myšlenku, že oni dva ve skutečnosti nejsou moc dobrý tým. Sam (Leslie Odom mladší) vezme Toma zbytek obsazení a tvůrců muzikálu do kostela. Julia a Tom se nakonec v kostele usmíří.\n\nPři konci muzikálu Marylin zemře, ale nikdo z diváků netleská. Tom, Julia, Derek (Jack Davenport) and Eileen (Anjelica Huston) se snaží vymyslet nové zakončení, které by vybídlo obecenstvo k potlesku. Rebecca (Uma Thurman) sdílí s Karen své obavy kvůli nedostatku ohlasu a poté se začne dusit díky alergické reakci na arašídy, které byly obsaženy v jejím koktejlu. Když se Rebecca zotavuje v nemocnici, je to šance pro Karen i Ivy, aby získaly roli Marylin a zároveň všichni spekulují, kdo Rebeccu otrávil. Rebecca se poté co se uzdraví rozhodne, že je příliš vystrašená, než aby pokračovala v muzikálu a proto muzikál těsně před premiérou opouští.\n\nSkladatelé seriálu Marc Shaiman a Scott Wittman měli v této epizodě cameo role jako pianista v restauraci, který doprovází Eileen při \"September Song\" a barový mecenáš.\n\nInternetový server \"The A.V. Club\" dal této epizodě známku 2-.\n\nTuto epizodu sledovalo v den vysílání 5,72 milionů amerických diváků a získala rating 1,8/5.\n"}
{"id": "807125", "url": "https://cs.wikipedia.org/wiki?curid=807125", "title": "Lékařské tajemství", "text": "Lékařské tajemství\n\nJednou z podstatných povinností, která je uložena každému zdravotnickému pracovníkovi, je udržení lékařského tajemství, tedy zachování mlčenlivosti o skutečnostech, se kterými se setkal ve výkonu svého zdravotnického povolání. Mlčenlivost lékaře či jiného zdravotního pracovníka musí být zachována jak o skutečnostech medicínského charakteru, tak o skutečnostech osobního života pacienta. Lékař a další zdravotnický personál není oprávněn šířit či poskytovat informace o diagnóze, léčebných postupech a rodinném či osobním životě. Výjimkou jsou případy, kdy tyto informace zdravotník sděluje se souhlasem pacienta nebo při zproštění povinnosti mlčenlivosti nadřízeným orgánem v důležitém státním zájmu. \nPovinnost mlčenlivosti není časově omezená. Povinnost mlčenlivosti trvá i v případech, kdy pacient, ke kterému se daná skutečnost či informace vztahuje, již nežije. Lékařské tajemství musí být zachováno i v době, kdy daný lékař či zdravotník již ve zdravotnictví nepracuje. \n\nMlčenlivostí jsou vázáni všichni zdravotní pracovníci a ostatní osoby, které mohou přijít do kontaktu s údaji o pacientovi na základě zákonného zmocnění. Jde tedy o lékaře, zdravotní sestry, administrativní pracovníky, kteří zpracovávají data pro zdravotní pojišťovny, studenti zdravotních škol a lékařských fakult, zaměstnanci ČSSZ (Česká správa sociálního zabezpečení), kteří se podílejí na vypracování zdravotních posudků, dále pak soudní znalci v oboru zdravotnictví. \n\n\nInformace jiným osobám jsou poskytovány pouze na základě souhlasu pacienta, což platí také o příbuzných. Pokud však pacient není ve stavu, kdy by mohl určit osoby, které mohou být informovány o jeho zdravotním stavu (např. pacient spící v kómatu), mohou být informovány osoby blízké. Osobou blízkou je příbuzný v řadě přímé, sourozenec a manžel, partner; jiné osoby v poměru rodinném nebo obdobném se pokládají za osoby sobě navzájem blízké, jestliže by újmu, kterou utrpěla jedna z nich, druhá důvodně pociťovala jako újmu vlastní. Mezi osoby blízké můžeme řadit příbuzné v nepřímé linii, opatrovníky, pěstouny, druha a družku. \n\nJestliže pacient vyslovil nepodmíněný zákaz o sdělení informací o svém zdravotním stavu, nemohou být tyto informace sděleny ani osobám blízkým s výjimkou, kdy by se jednalo o sdělení informací, jež by byly důležité pro ochranu jejich zdraví nebo zdraví jiných osob (infekční choroby, geneticky podmíněné nemoci). \n\nPacient může vyjádřit svůj nesouhlas s přítomností mediků či jiných studentů zdravotnických škol při lékařském zákroku či vyšetření. Zákonná úprava ustanovuje předpokládaný souhlas, pacient tedy musí vyslovit svůj nesouhlas, jinak se považuje jeho mlčení jako souhlas s přítomností mediků. \n\nPacient může podat stížnost České lékařské komoře, nebo České stomatologické komoře pro porušení profesní etiky, pokud povinnost mlčenlivosti porušil lékař. \nDále se pacient může obrátit se svou stížností ke zřizovateli zdravotnického zařízení, nadřízenému zdravotníka nebo správnímu orgánu, který udělil oprávnění k poskytování zdravotních služeb dané osobě. \nDalší možností je podání žaloby na ochranu osobnosti, případně domáhat se soudně odškodnění. \nPorušením povinnosti mlčenlivosti je možno také spáchat přestupek nebo dokonce i trestný čin. \n\n\n\n\n\n\n\n\n"}
{"id": "807127", "url": "https://cs.wikipedia.org/wiki?curid=807127", "title": "Interogativ", "text": "Interogativ\n\nInterogativ (česky tázací způsob) je slovesný způsob, pomocí kterého se vytváří tázací otázky, tedy věty, kterými se na něco ptáme. Jeho výskyt je vzácný. Většina indoevropských jazyků ho nemá a tázací otázky vytváří pomocí indikativu (tak je tomu i v češtině). Nicméně u několika málo indoevropských jazyků se s ním můžeme setkat, protože se v minulosti odtrhl od indikativu. Příkladem jsou např. keltské jazyky.\n\nVe většině jazyků, které používají tázací způsob se věta, která ho obsahuje ukončí otazníkem. V jazycích, které ho nemají, se tázací věty (nahrazující jeho funkci) také ukončují otazníkem.\n\nV praindoevropském jazyce interogativ neexistoval, jak již bylo zmíněno, tázací věty se tvořily pomocí indikativu. Praindoevropský jazyk měl tyto čtyři způsoby: indikativ, konjunktiv, optativ a imperativ.\n\nVe většině eskymácko-aleutských jazyků, například v grónštině, interogativ existuje a v praeskymácko-aleutském jazyce se vyskytoval také.\n\nZde je uvedeno časování sloves v interogativu v grónštině (koncovky přidávané ke kořenu slovesa).\n\n<nowiki>*</nowiki> Tvary označené hvězdičkou jsou shodné s indikativem.\n<nowiki>**</nowiki> Slovesa zakončená na \"-voq\" mají koncovku \"-ppat\" (\"timmippat?\"), ale slovesa zakončená na \"-poq\" mají koncovku \"-pat\" (\"oqarpat?\").\n"}
{"id": "807129", "url": "https://cs.wikipedia.org/wiki?curid=807129", "title": "Centrum pro sociální a ekonomické strategie", "text": "Centrum pro sociální a ekonomické strategie\n\nCentrum pro sociální a ekonomické strategie (CESES) je vysokoškolské pracoviště Univerzity Karlovy orientované na sociálně-vědní výzkum. Spadá pod Fakultu sociálních věd Univerzity Karlovy v Praze.\n\nBylo založeno v roce 2000. V současné době pokrývají hlavní výzkumné aktivity CESES tyto oblasti: vládnutí, veřejná správa a veřejný sektor; vzdělávací politika, politika výzkumu a vývoje, lidský a sociální kapitál; konkurenceschopnost ekonomiky; bezpečnost a zahraniční politika; populační vývoj; kvalita života a udržitelný rozvoj; evropská integrace; koncepty modernizace; sociální soudržnost, kulturní a národní identita.\n\nSoučasným vedoucím CESES je prof. Martin Potůček.\n\n"}
{"id": "807132", "url": "https://cs.wikipedia.org/wiki?curid=807132", "title": "Disulfidy", "text": "Disulfidy\n\nDisulfidy (též persulfidy nebo thioperoxidy) jsou sloučeniny obsahující skupinu –S–S–. Jsou sirnými analogy peroxidů.\n\nAnorganické disulfidy obsahují disulfidový aniont S. Každý atom síry má oxidační číslo (stejně jako kyslík v peroxidech).\n\n"}
{"id": "807133", "url": "https://cs.wikipedia.org/wiki?curid=807133", "title": "ReinXeed", "text": "ReinXeed\n\nReinXeed je švédská metalová hudební skupina, kterou v roce 2004 založil začínající zpěvák Tommy Johansson. Samotná skupina je silně ovlivňována především skupinami Helloween a Rhapsody of Fire.\n\nPrvní album vydali ReinXeed s Rivel Records v roce 2008 pod názvem \"The Light\". To jim pomohlo získat si fanoušky i mimo Švédsko, například v Japonsku. Druhé album vyšlo pod názvem \"Higher\" a dosud již vydali celkem šest alb.\n\nČleny skupiny jsou Tommy ReinXeed (zpěv, kytary, klávesy), Alexander Oriz (kytara a doprovodné vokály), Chris David (baskytara) a Alfred Fridhagen (bicí). Od vzniku kapely se ale její sestava často mění.\n\n"}
{"id": "807148", "url": "https://cs.wikipedia.org/wiki?curid=807148", "title": "Ségry", "text": "Ségry\n\nSégry je francouzská obec v departementu Indre v regionu Centre-Val de Loire. V roce 2010 zde žilo 519 obyvatel.\n\n\"Počet obyvatel\" \n\n"}
{"id": "807157", "url": "https://cs.wikipedia.org/wiki?curid=807157", "title": "Evropská silnice E3", "text": "Evropská silnice E3\n\nEvropská silnice E3 \"(E03)\" je evropskou silnicí 1. třídy. Začíná ve francouzském Cherbourgu a končí v La Rochelle.\n\n\n"}
{"id": "807159", "url": "https://cs.wikipedia.org/wiki?curid=807159", "title": "Jan Chramosta", "text": "Jan Chramosta\n\nJan Chramosta (* 12. října 1990, Praha) je český fotbalový útočník a bývalý mládežnický reprezentant. V současnosti je kmenovým hráčem prvoligového celku FK Jablonec. Je to technický typ fotbalisty.\n\nJeho děd Jan Šáral byl rovněž prvoligovým fotbalistou.\n\nJan Chramosta je odchovancem klubu FK Mladá Boleslav.\n\nDo prvního mužstva jej přivedl na jaře 2009 bývalý trenér Pavel Hapal a byl to dobrý tah, Chramosta hned ve svém druhém zápase na hřišti Příbrami zajistil Mladé Boleslavi remízu 1:1 (11. dubna 2009 - 23. kolo). V dalším kole v domácím zápase proti Teplicím rozhodl nůžkami o zisku 3 bodů (utkání skončilo 1:0). Prosadil se i v následujícím kole proti Slavii, jedním gólem přispěl k remíze 3:3. 11. května 2009 ve 27. ligovém kole zaznamenal 2 branky v Ostravě (Ml. Boleslav vyhrála 2:0). Celkem Jan Chramosta odehrál ve své první ligové sezóně 2008/09 9 zápasů, v nichž se pětkrát střelecky prosadil.\n\nV sezóně 2009/10 vstřelil celkem 6 branek. V následující ligové sezóně 2010/11 přidal ještě jednu branku navíc a skončil s bilancí 7 gólů.\n\nV sezóně 2011/12 nastupoval v každém kole v základní sestavě a zlepšil si statistiky na 30 zápasů a 10 gólů. Střelecky nejvydařenější utkání odehrál 21. srpna 2011 proti Žižkovu, na konečném výsledku 2:0 pro domácí Mladou Boleslav se podílel oběma brankami. Disciplinární komise potrestala Jana Chramostu pokutou 20 000 Kč a zákazem startu v jednom utkání za nafilmování faulu v pokutovém území Kroměříže během pohárového semifinálového utkání 11. května 2011, po němž byl vyloučen brankář domácí Kroměříže Vogl. Zápas skončil výhrou Mladé Boleslavi 3:1. Hráč simulování popíral.\n\n25. května 2011 se střetla Mladá Boleslav ve finále českého poháru s týmem Olomouce, utkání se rozhodovalo v penaltovém rozstřelu a Jan Chramosta proměnil rozhodující pokutový kop na 4:3, Mladá Boleslav pohár vyhrála poprvé ve své historii.\n\nNa konci července 2012 se zranil na tréninku, když špatně došlápl. Diagnóza zněla přetržení křížového vazu v levém koleni, zranění vyřadilo Jana Chramostu na několik měsíců ze hry. Do hry se vrátil v dubnu 2013, první gól po pauze vstřelil v úvodním domácím utkání semifinále poháru České pošty 1. května proti Spartě Praha. Jan vyrovnával na konečných 1:1. S Mladou Boleslaví se probojoval až do finále proti Jablonci, v němž jednou skóroval. Zápas dospěl po remíze 2:2 do penaltového rozstřelu, který mladoboleslavští prohráli poměrem 4:5. Chramosta svůj pokus proměnil. 28. července 2015 podepsal s týmem nový kontrakt do léta 2018.\n31. července 2016 v prvním ligovém kole sezóny 2016/17 vstřelil svůj první hattrick v české nejvyšší lize, jednalo se o domácí zápas proti FC Slovan Liberec (výhra 3:0).\n\nV červnu 2014 odešel z Boleslavi na roční hostování s opcí do FC Viktoria Plzeň, opačným směrem putovali Michal Ďuriš a Tomáš Wágner (oba také hostování). Dvě kola před koncem ročníku 2014/15 získal s mužstvem Plzně mistrovský titul. Po roce mu v mužstvu skončilo hostování a vrátil se do Mladé Boleslavi.\n\nJan Chramosta nastupoval za různé mládežnické výběry České republiky.\n\nZa českou reprezentaci do 18 let odehrál Jan Chramosta 4 zápasy (2 výhry, 2 remízy, celkem 173 minut) a vstřelil 2 góly.\nPři svém debutu v zápase proti Belgii se dostal v 62. minutě na hřiště a hned vsítil oba své góly (v 76. a 80. minutě utkání, hrálo se v Malmédách v Belgii), utkání skončilo vítězstvím českého týmu 3:1.\n\nZa českou reprezentaci do 19 let odehrál Jan Chramosta také 4 zápasy (2 výhry, 1 remíza, 1 prohra, celkem 228 minut), gól nevstřelil.\n\nZa českou reprezentaci do 20 let odehrál Chramosta 2 zápasy (1 výhra, 1 remíza, celkem 156 minut) a vstřelil 2 góly. Oba zápasy odehrál na Mistrovství světa \"20\" v roce 2009. V základní skupině nastoupil v základní sestavě proti Kostarice a soupeři vstřelil oba své góly, zajistil tak vítězství českého týmu 3:2. Trenér Jakub Dovalil jej nasadil od začátku i do následujícího osmifinálového utkání proti Maďarsku. Jan Chramosta strávil na hřišti 66 minut, než byl za stavu 1:1 vystřídán Michaelem Rabušicem. Utkání skončilo 2:2 po prodloužení, rozhodovat musely pokutové kopy, v nichž ČR podlehla 3:4 a byla z turnaje vyřazena.\n\nZúčastnil se Mistrovství Evropy \"21\" v roce 2011, na němž měl český tým těžkou základní skupinu se Španělskem, Anglií a Ukrajinou. V zápase s ostrovním týmem se dostal Jan Chramosta v 83. minutě na hřiště a za 6 minut skóroval (vyrovnal na 1:1, utkání rozhodl brankou na 2:1 v 94. minutě Tomáš Pekhart). ČR postoupila ze skupiny společně se Španělskem do semifinále, kde se čeští mladíci utkali se Švýcarskem (prohráli 0:1).\n\nStřelecky nejvydařenější zápas sehrál 5. června 2012 proti Andoře v kvalifikaci na ME \"21\" 2013, kde vstřelil všech 5 gólů českého týmu (ČR vyhrála v Andoře 5:1) , což jej vyneslo do čela všech střelců kvalifikace (dal jich celkem 9). Další góly nepřidal, v červenci se zranil. Celkem odehrál v kvalifikaci 5 zápasů a zaznamenal výše zmíněných 9 branek. V závěrečných barážových dvojutkáních jej předstihl španělský hráč Rodrigo Moreno Machado, který během 9 zápasů nastřílel celkem 11 gólů. Jan Chramosta skončil v tabulce střelců na druhém místě.\n\nGóly za českou reprezentaci do 20 let: \nGóly za českou reprezentaci do 21 let: \n"}
{"id": "807162", "url": "https://cs.wikipedia.org/wiki?curid=807162", "title": "Kostel svatého Františka Saleského (Paříž)", "text": "Kostel svatého Františka Saleského (Paříž)\n\nKostel svatého Františka Saleského (fr. \"Église Saint-François-de-Sales\") je katolický farní kostel v 17. obvodu v Paříži, v ulici \"Rue Ampère\". Je zasvěcen Františkovi Saleskému.\nPůvodní kostel měl svůj vchod v ulici \"Rue Brémontier\" č. 6. Kvůli nárůstu počtu obyvatel ve čtvrti Plaine-de-Monceaux na počátku 20. století bylo rozhodnuto o výstavbě nového kostela. Ten byl postaven v letech 1911-1913 se vstupem z ulice \"Rue Ampère\". Dlouhá chodba umožňuje přímý vstup i do bývalého staršího kostela.\n\nVarhany byly v kostele instalovány v roce 1900 a roku 1985 byly restaurovány.\n\n"}
{"id": "807163", "url": "https://cs.wikipedia.org/wiki?curid=807163", "title": "Společenství zahraničních misií v Paříži", "text": "Společenství zahraničních misií v Paříži\n\nSpolečenství zahraničních misií v Paříži (francouzsky \"Société des missions etrangères de Paris\"), zkráceně MEP, je katolická společnost apoštolského života se sídlem v Paříži v ulici \"Rue du Bac\" č. 128 v 7. obvodu. Ve zdejším kněžském semináři se připravují misionáři na působení v cizině. V roce 2010 mělo 247 kněžích, 262 seminaristů a 17 farností.\n\nSpolečenství vybudovali v letech 1658-1663 François Pallu a Pierre Lambert de la Motte ke vzdělávání duchovních i laiků pro misijní činnost v Indočíně. Od svého založení vyslalo společenství do Asie přes 4500 misionářů.\n\nDům pro pařížský seminář vznikl v roce 1663 v ulici \"Rue du Bac\", kde se nachází dodnes. Jeho původní kaple sv. Rodiny (chapelle de la Sainte-Famille) byla roku 1683 nahrazena dnešní kaplí sv. Františka Xaverského. Seminář byl v roce 1792 během Velké francouzské revoluce zrušen a v roce 1796 budova prodána, ale roku 1805 byl obnoven.\n\nV letech 1745-1862 bylo ve Vietnamu umučeno celkem 117 členů společenství. K nejvýznamnějším patří:\n\n"}
{"id": "807164", "url": "https://cs.wikipedia.org/wiki?curid=807164", "title": "Bazilika svaté Klotyldy", "text": "Bazilika svaté Klotyldy\n\nBazilika svaté Klotyldy a Valérie (fr. \"Basilique Sainte-Clotilde-et-Sainte-Valère\") je katolický farní kostel a bazilika minor v 7. obvodu v Paříži, na náměstí \"Square Samuel-Rousseau\".\n\nKostel byl postaven v letech 1846-1857. Na stavbě se podíleli architekti Christian Gau a po jeho smrti roku 1853 Théodore Ballu, který postavil též kostel Nejsvětější Trojice. Kostel byl zasvěcen svaté Klotyldě a svaté Valérii.\n\nV letech 1859-1890 zde byl varhaníkem skladatel César Franck, autorem varhan je Aristide Cavaillé-Coll.\n\nV roce 1897 u příležitosti oslav 1400. výročí přijetí křtu králem Chlodvíkem, jehož druhá manželka byla svatá Klotylda, papež Lev XIII. povýšil kostel na baziliku minor. V roce 2007 byl pořízen nový hlavní oltář.\n\nNovogotická stavba je charakteristická svými dvěma špičatými věžemi o výšce 69 m. Vnitřní prostor je prosvětlený. V oknech jsou vitráže, obrazy namaloval Jules Eugène Lenepveu (kaple Panny Marie), sochy vytvořili James Pradier, Francisque Duret a Eugène Guillaume, který vytvořil sérii ze života svaté Valérie.\n\nBazilika posloužila architektovi Léonu Vautrinovi jako vzor při vytvoření fasády katedrály Nejsvětějšího Srdce Ježíšova v Kantonu.\n\n"}
{"id": "807166", "url": "https://cs.wikipedia.org/wiki?curid=807166", "title": "Seznam olympijských medailistů v taekwondo", "text": "Seznam olympijských medailistů v taekwondo\n\n"}
{"id": "807172", "url": "https://cs.wikipedia.org/wiki?curid=807172", "title": "Evropská silnice E4", "text": "Evropská silnice E4\n\nEvropská silnice E4 je evropskou silnicí 1. třídy. Začíná ve švédském Helsingborgu a končí ve finském Torniu. Celá trasa měří 1590 kilometrů. Po velkém přečíslování sítě evropských silnic v 80. letech měla být E4 nahrazena silnicí E55, vedoucí napříč kontinentem. Jelikož však byla silnice E4 na severu Evropy extrémně dlouhá, byly by náklady jen na výměnu tisíců cedulek, směrovek a tabulí velmi vysoké. Další náklady by spolykaly změny v mapách, turistických průvodcích apod. Proto byla Skandinávii udělena výjimka a E55 zůstala napříč Švédskem i nadále pod původním označením E4. Podobnou výjimku má i E6.\n\n\n\n"}
{"id": "807173", "url": "https://cs.wikipedia.org/wiki?curid=807173", "title": "Trnoještěr kozí", "text": "Trnoještěr kozí\n\nTrnoještěr kozí (\"Acanthosaura capra\") je menší ještěr z čeledi agamovitých. Žije především v jižním Vietnamu a v Kambodži (zprávy o výskytu v Laosu jsou zřejmě nepřesné). Někdy bývá podle cizojazyčných názvů ( , ) označován i jako \"agama zelená\".\n\nZařazuje se do skupiny stromových agam.\n\nJde o menšího olivově, hnědě až tmavošedě zbarveného ještěra dorůstajícího délky až 30 cm, z čehož 17 cm tvoří ocas. Váží 65–70 g. Samci mají pod krkem žlutý hrdelní vak, jehož roztahováním označují své území.\n\nStejně jako ostatní agamy dokáží i trnoještěři kozí měnit barvu podle nálady nebo potřeby. Základní barva je olivová až hnědá. Při spánku převládají tóny do žluta; naopak při napětí nebo stresu velmi tmavé tóny.\n\nSamci jsou velmi podobní samicím. Nejlépe je lze rozlišit podle kořene ocasu. Samci jej mají štíhlejší a mírně se zužující k tělu, zatímco samice spíše kulatější a silnější.\n\nŽije v korunách stromů v deštných pralesích. Je aktivní ve dne; většinu času stráví číháním na kořist přitisknutý k větvi. Dokáže však rychle běhat.\n\nPotravou trnoještěra jsou různí bezobratlí, především hmyz. Samice snáší 10–18 vajec.\n\nTrnoještěr kozí bývá občas nabízen v teraristických prodejnách jako nenáročný plaz. Vyžaduje denní teplotu 27 °C (v noci 22 °C), vlhkost vzduchu 70 % a dostatek větví v teráriu.\nZ českých zoologických zahrad ho chová ZOO Praha, od roku 2014 ZOO Liberec, z blízkých zahraničních pak ZOO ve Vratislavi.\n\n"}
{"id": "807177", "url": "https://cs.wikipedia.org/wiki?curid=807177", "title": "Čchang-paj", "text": "Čchang-paj\n\nČchang-paj (, korejsky \"장백 산맥\" – Čangbek Sanmek) je pohoří na hranici mezi Čínskou lidovou republikou a Severní Koreou. Sahá od severovýchodočínských provincií Chej-lung-ťiang, Ťi-lin a Liao-ning k severokorejským provinciím Rjanggang a Čagang. Mnoho vrcholků je vyšších než 2000 metrů, přičemž nejvyšší hora je Pektusan, u které pramení řeky Sungari, Tumannaja a Amnokkang.\n"}
{"id": "807189", "url": "https://cs.wikipedia.org/wiki?curid=807189", "title": "Samsung Galaxy S III", "text": "Samsung Galaxy S III\n\nSamsung Galaxy S III (GT-i9300) je smartphone vyvinutý společností Samsung. V roce 2013 byl uveden jeho nástupce Galaxy S4. Používá operační systém Android 4.3 Jelly Bean (původně 4.0 Ice Cream Sandwich). V listopadu 2013 proběhla aktualizace na Android 4.3, která však vykazovala mnoho chyb, proto byla pozastavena. V prosinci pak vyšla opravná verze. V březnu 2014 měla být k dispozici aktualizace na Android 4.4 KitKat, která se však bude týkat pouze modelů s 2GB RAM, klasické GT-I9300 se KitKatu pravděpodobně už nikdy nedočkají. Toto rozhodnutí Samsungu je velmi kritizováno, neboť SIII je stále velmi rozšířený telefon, který tímto Samsung hází přes palubu.\n\nSamsung Galaxy S III byl vyvinut jako vlajková loď společnosti Samsung pro rok 2012.\nByl představen na 3.5.2012 ve 20:00 v Londýně na akci Samsung Unpacked 2012.\n"}
{"id": "807198", "url": "https://cs.wikipedia.org/wiki?curid=807198", "title": "Strašidelný dům", "text": "Strašidelný dům\n\nStrašidelný dům je dům nebo jiná budova, o kterém se věří, že je obýván duchy zemřelých, kteří mohou být bývalými obyvateli nebo vlastníky. Parapsychologové přisuzují strašení duchům zemřelých nebo jako jev, který je následkem násilných nebo tragických událostí v budově, jako třeba vražda, sebevražda nebo náhlá smrt. Nabízejí se též vysvětlení na bázi Occamovy břitvy, která přisuzují jevy spojované se strašením dezinterpretaci přirozených zvuků v konstrukcích, živým snům, lidské ovlivnitelnosti a přítomnosti toxických látek, které mohou způsobit halucinace.\n\nV roce 2005 se konal ve Spojených státech amerických, v Kanadě a ve Spojeném království průzkum Gallup Polls, který ukázal, že lidé věří ve strašidelné domy více, než v jakékoliv jiné paranormální jevy – 37 % Američané, 28 % Kanaďané a 40 % v případě Britů.\n\nV roce 2009 se česká média, vědci i paravědci zajímali o tzv. strašidelný dům ve Strašicích, kde se odehrávaly záhadné jevy jako samovolné hoření zásuvek, praskání skel a žárovek a podobně. Mluvčí ČEZ na konci října prohlásil, že jde o vysokofrekvenční jevy, které nejsou popsány v žádné odborné literatuře, a že svědky jevů byli i dva technici ČEZ. Člen klubu skeptiků Sisyfos a bývalý ředitel Fyzikálního ústavu ČSAV Luděk Pekárek naproti tomu tvrdil, že vysvětlovat dění v domě působením nějaké nahromaděné energie nebo dokonce nadpřirozenými silami je nesmysl a příčiny je třeba hledat v lidech a ne v nějakých vnějších silách a elektromagnetických polích. Studie Ing. Cimbolince pro firmu ČEZ Distribuce určila jako příčinu daných jevů rekonstrukci železniční tratě a nádraží v Rokycanech. Koleje byly spojeny s lokomotivami a s kolejemi, jak se ukázalo, bylo spojeno v Roky­canech, i když nezáměrně, staré kovové potrubí s asfaltovou izolací. Na elektrifikované železniční trati vznikající vyso­kofrekvenční signál se tedy šířil do vzdálenějších míst díky kovové trubce v zemi (kam se dostal galvanickou vazbou), která je dobrý vodič. Po odkrytí zeminy před domkem Mračkových se vysokofrekvenční energie (dosud pohl­covaná zeminou) dostala až na základový zemnič, který je u Mračků pod celým domem a sloužil za ja­kousi anténu, zachycující vysokofrekvenční energii z potrubí. Skutečně také po tom, co bylo potrubí zahrnuto, ustaly u Mračků výboje v zásuvkách a už jenom vyskakovaly jističe. Jističe vypadávaly později i v Hořovicích s tím, jak pokračovaly práce na trati. Příčina tohoto jevu nebyla 8. července 2010 vysvětlena.\n\nStrašidelné domy se často vyskytují v gotické fikci a jako druh atrakce v zábavních parcích. Jeden z nejznámějších případů je popsán v knize \"Horor v Amityville\".\n"}
{"id": "807206", "url": "https://cs.wikipedia.org/wiki?curid=807206", "title": "Evropská silnice E5", "text": "Evropská silnice E5\n\nEvropská silnice E5 je evropskou silnicí 1. třídy. Začíná ve skotském Greenocku, pokračuje přes Francii a končí ve španělském Algecirasu. Celá trasa měří 3281 kilometrů.\n\n\n\n\n"}
{"id": "807207", "url": "https://cs.wikipedia.org/wiki?curid=807207", "title": "Faÿt", "text": "Faÿt\n\nFaÿt je páté studiové album brněnské skupiny Čankišou hrající hudbu stylu world music. Vyšlo v roce 2011 ve vydavatelství Indies Scope Records.\n\n"}
{"id": "807210", "url": "https://cs.wikipedia.org/wiki?curid=807210", "title": "Rjanggang", "text": "Rjanggang\n\nRjanggang ( – \"Rjanggang-do\") je jedna z provincií Severní Koreje. Leží na severu státu u hranice s Čínskou lidovou republikou, která se zde nachází v pohoří Čangbek Sanmek a je převážně tvořena hraničními řekami Amnokkang a Tumangang pramenícími na hoře Pektusan. V rámci Severní Koreje sousedí na východě s provincií Severní Hamgjong, na jihu s provincií Jižní Hamgjong a na západě s provincií Čagang. Vznikla v roce 1954 oddělením od Jižního Hamgjongu. Má rozlohu 13 317 čtverečních kilometrů, v roce 2008 měla zhruba 720 tisíc obyvatel a jejím hlavním městem je Hjesan.\n\nAdministrativně se Rjanggang dělí na hlavní město Hjesan a 11 okresů.\n\nNa hranicích s Čínou se zde nachází hora Pektusan.\n"}
{"id": "807214", "url": "https://cs.wikipedia.org/wiki?curid=807214", "title": "Forever the Sickest Kids", "text": "Forever the Sickest Kids\n\nForever the Sickest Kids je americká pop punková hudební skupina, která vznikla v roce 2006 v Burlesonu v Texasu. Dnes čtyřčlennou kapelu vede zpěvák Jonathan Cook, dále ve skupině hrají baskytarista Austin Bello, kytarista Caleb Turman a bubeník Kyle Burns. Při turné se k nim přidává kytarista Rico Garcia, v roce 2011 ze sestavy vypadli dva původní členové klávesista Kent Garrison a kytarista Marc Stewart.\n\nKapela vznikla ze zbytků dvou místních kapel. Pozornosti se jí dostálo již několik dní po založení, když frontman Jonathan Cook neúmyslně zaplatil několik set dolarů na umístění na titulní straně PureVolume.com V té době neměla kapela ani jedinou píseň, a proto narychlo nahrála klip „Hey Brittney“ s prvky emo, který nahráli na titulní stranu. Díky tomu získala kapela několik nabídek od vydavatelství a nakonec přešla k Universal Motown Records. Skupina hraje převážně styly alternativní rock, pop punk s občasnými prvky emo, inspirací jí byly především kapely Bowling for Soup, Every Avenue, blink-182, New Found Glory, Weezer a Fall Out Boy.\n\nZa dobu svého působení kapela vydala dvě studiová a čtyři EP alba. Debutové EP s názvem \"Television Off, Party On\" vydali v roce 2007. První studiové album \"Underdog Alma Mater\" z roku 2008 se umístilo na 45. pozici Billboard 200 a představilo dva nové singly „Whoa Oh! (Me vs. Everyone)“ a „She's a Lady“. Nejnovějším studiovým albem je \"Forever the Sickest Kids\" z roku 2011, které se umístilo o 12 pozic lépe než album předchozí, tj. na 33. příčce.\n\n\n\n"}
{"id": "807218", "url": "https://cs.wikipedia.org/wiki?curid=807218", "title": "Městská občina Nova Gorica", "text": "Městská občina Nova Gorica\n\nMěstská občina Nova Gorica ( \"\") je jednou z 212 slovinských občin. Nachází se v Gorickém regionu (slovinsky \"Goriška regija\"). Správním centrem je město Nova Gorica.\n\n\n"}
{"id": "807221", "url": "https://cs.wikipedia.org/wiki?curid=807221", "title": "Falck", "text": "Falck\n\nFalck A/S je dánská akciová společnost, která zajišťuje zdravotnické služby, požární ochranu, výukovou činnost a další asistenční služby ve 31 zemích světa. Falck je největším poskytovatelem zdravotnické záchranné služby v Evropě a největším poskytovatelem hasičských služeb na světě. Od roku 2006 zajišťuje přednemocniční neodkladnou péči také na Slovensku, kde je největším nestátním poskytovatelem zdravotnické záchranné služby. Společnost Falck byla založena v roce 1906 Sophusem Falckem.\n\nV současné době (2012) zajišťuje společnost Falck zdravotnickou záchrannou službu ve 14 zemích světa. V Belgii, Polsku, Švédsku a na Slovensku je Falck největším poskytovatelem přednemocniční neodkladné péče. Mimo to zajišťuje záchrannou službu také v Brazílii, Kolumbii, Ekvádoru, Salvadoru, Panamě, Uruguayi, Venezuele, Spojených státech a Španělsku. Vlastní více než 1800 sanitních vozidel a ročně přijme na dva miliony tísňových volání. V některých zemích zajišťuje kromě přednemocniční neodkladné péče také hasičské služby. Další zdravotnické služby zajišťuje v Dánsku, Norsku, Polsku, Švédsku, Spojených arabských emirátech a na Slovensku. Výcvikovou a výukovou činnost zajišťuje v Brazílii, Dánsku, Německu, Nizozemsku, Nigérii, Norsku, Malajsii, Rusku, Singapuru, Thajsku, Spojených arabských emirátech, Spojeném království, Spojených státech, ve Vietnamu a Trinidadu a Tobagu. Asistenční služby motoristům a další služby poskytuje v Dánsku, Estonsku, Finsku, Norsku a ve Švédsku.\n\nSoučástí nadnárodní skupiny Falck je společnost Falck Záchranná, která zajišťuje přednemocniční neodkladnou péči na Slovensku.\n\n"}
{"id": "807223", "url": "https://cs.wikipedia.org/wiki?curid=807223", "title": "Hasselblad Award", "text": "Hasselblad Award\n\nThe Hasselblad Foundation International Award in Photography (Ocenění Hasselblad, Cena Hassleblad, Fotografická cena nadace Erna a Victora Hasselblad) je ocenění udělované od roku 1980 \"fotografovi za významné činy\". O Ceně Hassleblad se mluví jako o fotografické „Nobelově ceně“.\n\nOcenění - a také nadace - byly zřízeny z pozůstalosti Erny a Victora Hasselbladových v roce 1980. Victor Hasselblad byl vynálezce kamerového systému Hasselblad. Cena zahrnuje finanční odměnu ve výši 1 000 000 SEK, zlatou medaili, diplom a výstavu v centru Hasselblad v muzeu umění ve švédském Göteborgu. Cena až do roku 2009 sestávala z 500 000 SEK, ale v roce 2010 byla u příležitosti 30. výročí vzniku nadace rozšířena na jeden milion švédských korun.\n\nCena se uděluje od roku 1980.\n\n\n"}
{"id": "807224", "url": "https://cs.wikipedia.org/wiki?curid=807224", "title": "Kostel svatého Gervásia a Protásia (Paříž)", "text": "Kostel svatého Gervásia a Protásia (Paříž)\n\nKostel svatého Gervásia a Protásia novotvarem někdy chybně překládán jako Kostel svatého Gerváce a Protáze (fr. \"Église Saint-Gervais-Saint-Protais\") je katolický, dříve také farní kostel ve 4. obvodu v Paříži na Náměstí svatého Gervásia (\"Place Saint-Gervais\"). Výstavba kostela začala v roce 1494 a byla dokončena v 17. století. Kostel je zasvěcen římským prvomučedníkům, svatým Gervásiovi a Protásiovi z 1. století n. l. , podle jiných pramenů až ze 2. století\n\nPozdně gotický kostel jako halové trojlodí s plaménkovými kružbami oken byl vystavěn na základech nejstaršího křesťanského kostela na pravém břehu Seiny. Bazilika je zde doložena již koncem 4. století, u ní se nacházela nejstarší farnost. Dnešní stavba byla zahájena v roce 1494 na základech románské stavby z konce 12.století a trvala zhruba 150 let. Průčelí bylo dokončené ve stylu renesance roku 1616 a je dílem architekta Clémenta Métezeaua, interiér trojlodí s tribunami nad postranními kaplemi upomíná na jezuitské vzory. Jako nejkrásnější chrámovou architekturu v Paříži jej obdivoval Voltaire\n\nV roce 1862 byl kostel prohlášen za historickou památku, nyní je evidován ve fondu národních historických památek Francie.\n\nDne 29. března 1918 během velkopátečních bohoslužeb dopadla na kostel střela z tzv. Pařížského děla, která probořila klenbu a uvnitř zabila 88 osob a 68 jich zranila. Jednalo se o největší tragédii během bombardování Paříže za první světové války. Tuto událost popisuje Romain Rolland ve svém románu \"Petr a Lucie\".\n\nV roce 1975 kardinál François Marty svěřil kostel laické komunitě Jeruzalémského bratrstva, která farní správu zrušila a poskytuje zde humanitární pomoc bezdomovcům.\n\nI když je architektura kostela převážně gotická, jeho fasáda projektovaná roku 1616 a dokončená v roce 1621 je typickou ukázkou francouzského klasicismu. Jejími autory jsou architekti Salomon de Brosse a zejména Clément II. Métezeau. Průčelí je trojetážové a trojosé: hlavní sloupový portál v přízemí doprovázejí dvě dvojice nárožních sloupů dórského řádu, pokračují čtyřmi páry sloupů iónského řádu v prvním patře a vrcholí volutovým štítem, neseným dvěma páry korintských sloupů ve druhém patře.\n\nFrançois Mansart zopakoval tento etážový vzor rytmu iónských a korintských sloupů v Paříži na fasádě nedochovaného klášterního kostela bernardinů - feuillantů z let 1623-1624.\n\n\n\n"}
{"id": "807229", "url": "https://cs.wikipedia.org/wiki?curid=807229", "title": "Čagang", "text": "Čagang\n\nProvincie Čagang ( – \"Čagang-do\") je provincie Severní Koreje ležící na severu státu u hranice s Čínskou lidovou republikou, od které je oddělena řekou Amnokkang. V rámci Severní Korey sousedí na východě s Rjanggangem, na jihovýchodě s Jižním Hamgjongem, na jihu s Jižním Pchjonganem a na jihozápadě se Severním Pchjonganem. Celá provincie má rozlohu 16 613 čtverečních kilometrů, v roce 2008 v ní žilo 1,3 milionu obyvatel a její hlavní město je Kanggje, nicméně nejrozvinutějším městem je Huičchon.\n\nProvincie je bohatá na přírodní zdroje, v rámci Severní Korey má nejvýznamnější ložiska olova, zinku, zlata, mědi, molybdenu, wolframu, antimonu, grafitu, apatitu, alunitu, vápence, antracitu a železa.\n\nAdministrativně se Čagang dělí na tři města (Kanggje, Huičchon, Manpcho) a 15 okresů.\n"}
{"id": "807232", "url": "https://cs.wikipedia.org/wiki?curid=807232", "title": "Evropská silnice E6", "text": "Evropská silnice E6\n\nEvropská silnice E6 je evropskou silnicí 1. třídy. Začíná ve švédském Trelleborgu, a končí v norském Kirkenesu na ruské hranici. Celá trasa měří 3 140 kilometrů.\n\nDo roku 1985 se trasa jmenovala podle starého značení E6 a pokračovala až do Říma. Poté byla přejmenována na E47 ve většině skandinávské části (Helsingborg – Olderfjord). Název E6 tehdy zůstal na 460 kilometrů dlouhé části od Olderfjordu do Finnmarku. Po politickém vyjednávání v roce 1992 byla celá trasa opět přejmenována na E6.\n\n\n\n"}
{"id": "807234", "url": "https://cs.wikipedia.org/wiki?curid=807234", "title": "2025", "text": "2025\n\nRok 2025 (MMXXV) gregoriánského kalendáře začne ve středu 1. ledna a skončí ve středu 31. prosince. V České republice bude mít 251 pracovních dnů a 13 státních a ostatních svátků, z toho 10 jich připadá na mimovíkendové dny. Dle židovského kalendáře nastane přelom roků 5785 a 5786, dle islámského kalendáře 1446 a 1447.\n\n\n\nZde jsou uvedena některá díla, jejichž děj se odehrává (zcela nebo částečně) v roce 2025.\n\n\n\n\n"}
{"id": "807236", "url": "https://cs.wikipedia.org/wiki?curid=807236", "title": "Aleksi Šedo", "text": "Aleksi Šedo\n\nAleksi Šedo (* 18. června 1961, Helsinky) je český lékař, biochemik a patobiochemik. V roce 2012 byl zvolen děkanem 1. lékařské fakulty Univerzity Karlovy v Praze.\n\nPromoval na Fakultě všeobecného lékařství UK v Praze v roce 1986. Čtyři roky nato získal titul kandidáta věd v oboru lékařská biochemie, v roce 2002 byl jmenován profesorem v oboru biochemie a patobiochemie. V letech 1992–1993 hostoval jako profesor v Pise, Itálie. Potom působil v letech 1994 až 1995 jako vědecký pracovník Institutu Curie v Paříži, Francie. Od roku 1997 vede společné pracoviště Fyziologického ústavu Akademie věd ČR a 1. lékařské fakulty - Laboratoř biologie nádorové buňky . V roce 2007 se stal přednostou Ústavu biochemie a experimentální onkologie 1. lékařské fakulty UK v Praze.\n\nV letech roku 2005 až 2012 působil jako proděkan 1. lékařské fakulty Univerzity Karlovy v Praze pro grantovou problematiku a rozvoj. V roce 2012 byl zvolen děkanem téže fakulty.\n\nProf. Šedo je ženatý, manželka Liliana Raquel je lékařka-revmatoložka, pochází z Uruguaye. Mají dceru Kláru.\n\n"}
{"id": "807239", "url": "https://cs.wikipedia.org/wiki?curid=807239", "title": "Trebostovo", "text": "Trebostovo\n\nTrebostovo je obec na Slovensku v okrese Martin.\n\nPrvní písemná zmínka o obci pochází z roku 1261.\n\nObec se nachází v nadmořské výšce 470 metrů a rozkládá se na ploše 13,122 km². K 31. prosinci roku 2016 žilo v obci 574 obyvatel.\n\nV obci se nachází renesanční zámeček z poloviny 17. století, který byl obnoven v roce 1945.\n\n"}
{"id": "807241", "url": "https://cs.wikipedia.org/wiki?curid=807241", "title": "Heike Warnickeová", "text": "Heike Warnickeová\n\nHeike Warnickeová (* 1. června 1966 Výmar), rozená Schallingová, později provdaná Sinakiová, je bývalá východoněmecká a německá rychlobruslařka.\n\nNa mezinárodních závodech se poprvé objevila v roce 1983, roku 1984 již startovala na Mistrovství světa juniorů (7. místo) a na Mistrovství Evropy (14. místo), v roce 1985 debutovala na světovém šampionátu ve víceboji (6. místo). Na jaře 1986 nastoupila do premiérového ročníku Světového poháru. V roce 1987 skončila pátá na Mistrovství Evropy a osmá na Mistrovství světa ve víceboji. V sezóně 1988/1989 se již pravidelně účastnila závodů Světového poháru (SP), přičemž celkové hodnocení na dlouhých tratích 3/5 km vyhrála. Největších úspěchů dosáhla v následujících letech, kdy se pravidelně umisťovala na předních příčkách v závodech SP na tratích 1500, 3000 a 5000 m (v sezóně 1990/1991 zopakovala celkové vítězství na tratích 3/5 km), získala několik stříbrných a bronzových medailí z vícebojařských světových a evropských šampionátů a v závodech na 3000 a 5000 m vybojovala na Zimních olympijských hrách 1992 stříbrné medaile. V dalších sezónách se na dlouhých tratích výkonnostně pohybovala většinou stále v první desítce, např. byla čtvrtá na distanci 5 km na Mistrovství světa na jednotlivých tratích 1997, zúčastnila se i Zimních olympijských her 1994 a 1998, kde však již úspěchů nedosáhla. Po sezóně 1997/1998 ukončila aktivní závodní kariéru.\n"}
{"id": "807251", "url": "https://cs.wikipedia.org/wiki?curid=807251", "title": "Trnovo (okres Martin)", "text": "Trnovo (okres Martin)\n\nTrnovo je obec na Slovensku v okrese Martin ležící na úpatí Malé Fatry.\n\nPočátky Trnova se datují až do 11. století. Název obce je odvozen od porostu, který tu první obyvatelé při svém usazení našli.První písemná zmínka o obci pochází z roku 1256. Vlastníkem obce se stal roku 1266 zámožný šlechtic a oddaný přívrženec Bély IV., Mladik Ruten. Všechny okolnosti nasvědčují tomu, že v tomto období bylo město prosperující vesnicí. V roce 1360 se začínají objevovat písemné zmínky o místním pánech - zemanech z Trnova. Ti se prý zúčastnili sporu necpalských šlechticů a jejich příbuzných z Dulic. Je důležité připomenou Jána Trnovského z Trnova, který byl roku 1517 komorníkem Ludvíka II.. Oba padli v bitvě u Moháče. V 16. století byla hlášená zvýšená výstavba čtyř zemanských kúrií a tak můžeme na začátku tohoto století očekávat v Trnově organizované obecní správy.\n\nPečeť a znak obce vychází z pečeti z druhé poloviny 19. století, která se našla na dokumentech z roku 1866 a 1867.\n\nObec se nachází v nadmořské výšce 470 metrů a rozkládá se na ploše 7,7 km². K 31. prosinci roku 2017 žilo v obci 279 obyvatel.\n\n"}
{"id": "807254", "url": "https://cs.wikipedia.org/wiki?curid=807254", "title": "Kronika města Kocourkova", "text": "Kronika města Kocourkova\n\nKronika města Kocourkova je kniha o fiktivním městě Kocourkově, kterou pro děti napsal a ilustroval Ondřej Sekora. \n\n\n\"Kronika města Kocourkova\" byla též vydána pod názvem \"Veselé příběhy města Kocourkova\" jako audiokniha v nahrávce Supraphonu, v podání Františka Filipovského.\n\n\"Kronika města Kocourkova\" je trvale v nabídce českých knihkupectví a antikvariátů. V pořadu České televize \"Kniha mého srdce\" 2009 se však v první stovce nejoblíbenějších knih neumístila.\n\nStarosta je nejvyšším představitelem města a je úředně nařízeno ho oslovovat \"„Vaše Moudrosti“\". Vydává osobně řadu závažných a moudrých nařízení, například o krmení Měsíce sypáním jídla do kašny, v níž se Měsíc v noci koupe. Starosta rozhodl též o záznamech významných událostí města, které se od té doby zapisují černou křídou do komína.\n\nRada má dvanáct členů (konšelů), mezi kterými se vystřídali např.: \"Břichopásek\", \"Držmíšek\", \"Halabala\", \"Hromdotoho\", \"Játakyrád\", \"Játovím\", \"Myšišlápek\", \"Nebojsa\", \"Nesmějtesemně\", \"Nicnemám\", \"Semtele\", \"Špindíra\", \"Zimotřas\".\n\nRadní \"Semtele\" je navíc místostarostou a zastupuje starostu v jeho nepřítomnosti, např. když se starosta ztratí v lese.\n\nNa pořádek a bezpečnost ve městě dohlížel obecní strážník \"Řimbaba\". Po tragické události u Vomastilů (viz dále) jej starosta zbavil funkce a nahradil ho obecním pasákem \"Kozíchlupem\", Řimbaba šel místo něj pást dobytek.\n\nV knize je zaznamenán případ s exemplárním potrestáním ptačích zlodějů – vrabců, kteří drze kradli zrní. Na vybraném jedinci byla provedena poprava shozením z radniční věže; exekuce byla úspěšná, z vrabce nezbylo ani pírko a přeživší příslušníci tohoto živočišného druhu od té doby konzumují svůj lup ve skrytu.\n\nPro potrestání zločinců byla u města postavena šibenice – páni radní ji však vyhradili pouze pro zločince z řad občanů Kocourkova a třeba zloděje-cikána poslali, aby se nechal pověsit u knížete pána. Pozdější exekuci provazníka \"Klubíčka\" pak zabránilo vzrostlé obilí na cestě k šibenici.\n\nV Kocourkově byla ustavena městská garda – opět na podnět starosty, který měl zlý té noci sen, že zloději ukradli radniční věž. Pro výběrové řízení byly stanoveny tyto podmínky:\n\nTyto podmínky splnilo osm mužů: kolohnát \"Tojsemselek\" (velitel), pápěrka \"Nebojsa\", kulhavý \"Hejrup\", strašlivě šilhající \"Přeskočoko\" (vidící jen za sebe), dlouhoruký silák \"Pusťtemne\" a tři roztomilí tlouštíci \"Chňachňal\", \"Paťchal\" a \"Šmaťchal\".\n\nVýzbroj gardy: šavle 8 ks, brokovnice 2 ks, halapartna 1 ks, kulovnice 1 ks, vyřezané dřevěné pušky 4 ks. Výstroj gardy: jak se komu povedlo. Příslušenství: gardový buben (pro jeho rozměry jej nebylo možné vyvézt z dílny kováře \"Klepnidráta\" a ten se tak stal tamborem, protože garda prováděla pořadová cvičení na jeho dvoře).\n\nHrdinské činy gardy:\n\nPodnětem ke vzniku hasičského sboru byl extempore rodiny \"Vomastilů\", jejíž nahluchlý dědeček pomáhal roztápět kamna foukáním do komína. Dílo se podařilo, ale syn následně svým voláním na dědu způsobil ve městě planý požární poplach a nejhorlivější občané pak mj. roztrhali sukni na jeho manželce.\n\nStarosta poté inicioval výpravu do okresního města kvůli zakoupení požární stříkačky. Shodou okolností jim ale stříkačku zaslal sám kníže pán a město tak zjevně ušetřilo nemalé prostředky. Při první technické zkoušce na náměstí si radní \"Semtele\" nepočínal šikovně a zasáhl vodním proudem všechny diváky včetně radních a starosty, ale byl za to ještě pochválen.\n\nPři prvním skutečném zásahu došlo k tragédii: obecní strážník Řimbaba totiž zapomněl, že do stříkačky uložil svoje brambory, a tak se nepodařilo uhasit požár kozího chlívku u Vomastilů. Požár se sice nerozšířil a uhasl sám, ale událost vedla k personálním změnám u městské policie a bylo vydáno nařízení, že stříkačka musí být tři dny před každým požárem důkladně prohlédnuta.\n\nNejvýznamnějším agrokulturním počinem Kocourkovských byla snaha vypěstovat si vlastní sůl. Tři pytle soli tedy občan \"Oblízal\" na přelomu dubna a května nasel do čerstvě zorané černozemě za hradbami. Namísto soli sice vyrostly kopřivy, občané neznalí agronomie je však považovali za nedozrálou sůl a množství z nich si způsobilo zdravotní problémy při pokusech o její ochutnání.\n\n„Nedozrálou sůl“ pak kocourkovské ženy zkrmily svým housatům.\n\nKocourkovští také zkusili vysedět hříbátko: zakoupili totiž dýni, kterou považovali za kobylí vejce. Pokusy o jeho vysezení však povolaná kobyla nezvládla ani poté, co jí svázali nohy. Když sežrala podkladové seno i slámu, dali jí tam radní piliny, načež kobyla zdechla hlady.\n\nKocourkovští se také neúspěšně pokoušeli o likvidaci vraních hnízd jako sídel zemědělských škůdců. Hnízda byla v lese a bylo nutno tam jít se žebříky – při první výpravě je nesli napříč a mezi stromy je postupně odřezávali a zkracovali až na nepoužitelnou délku půldruhého kroku. Při druhém pokusu přinesli (nadél) už jen jeden žebřík, byl však o tři stopy kratší než bylo potřeba a občan \"Vymňouk\" se ho neúspěšně pokoušel prodloužit o díl, který předtím dole uřízl. Třetí pokus o lidský žebřík ztroskotal na neukázněnosti nejsilnějšího občana, který byl zvědav na vráňata a podstatným způsobem narušil stabilitu občanů nad sebou.\n\nRůzné metody lovu naučil občany starosta po svém návratu z cest: zajíce chytali na košťál, do džbánu, v noci na bouřku, v zimě na lampu. Bažanty lovili na světlo a medvědy na vozovou oj s medem.\n\nRadní \"Semtele\" se také rozhodl chovat slanečky v městském rybníce. Výlov byl ovšem neúspěšný, v síti se ocitla jen vrata od staré radnice. Podle radního \"Játovíma\" se slanečci provrtali hrází rybníka a odpluli do moře.\n\nKocourkov byl dosažitelný výhradně cestami – tedy pro pěší či pasažéry koněm tažených kočárů. O jiných dopravních prostředcích se kniha nezmiňuje (s výjimkou pramice, která však slouží výhradně k dopravě kostelních zvonů doprostřed rybníka).\n\nJak autor uvádí, veškeré snahy o modernizaci dopravní obslužnosti např. zavedením dálkové kolejové dopravy osob a nákladů zřízením železnice byly Městskou radou zamítnuty. Nejvybranější inženýři projektovali železnici se stříbrnými pražci a zlatými kolejnicemi, nicméně Městská rada nebyla ve svém postoji vedena obavami o krádeže vzácných kovů (v knize ostatně není zmínky o možnosti výkupu druhotných surovin), ale snahou o dodržování nočního klidu po uzavření městských bran – pokud by si najednou nějaký vlak vzpomenul přijet, musel by mu někdo brány otevírat a zase za ním zavřít. Starosta navíc projevil obavu o zachování nízké úrovně dopravního hluku, který by se nepochybně zvýšil, pokud by vedle každého vozu vlaku šel vozka a práskal bičem: \"\"Hrůza! Nic se nebude stavět, žádný vlak sem nepojede a inženýry vyženeme!\"\" Páni inženýři tedy skutečně museli odejít, stejně jako již nasmlouvaní lidé s motykami.\n\nPůvodní městskou radnici, starou a docela malou, zboural býk, který si chtěl podrbat záda o vrata. V této situaci se ukázala i inteligence tehdejšího starosty – obyčejný starosta by tou dobou jistě pracoval a teď by ho tahali zpod trosek, ale kocourkovský doma vyspával po posvícení a demoliční hluk ho pouze probudil. Poté, co se dostavil na místo, jen zívl a vydal pokyn ke stavbě nové radnice.\n\nKe stavbě nové radnice bylo nutné dopravit z vršku nad městem stavební dříví. Skupina osob pod vedením \"Tomáše Přetrhdíla\" pracně na ramenou nosila klády do města, činnost však racionalizoval jistý povaleč \"Filip Nehejbejsa\" využitím gravitace, jež skutálela klády dolů bez námahy. Práce na nové radnici se následně zdržely o čtyři týdny, protože občané vynosili všechny klády zpět na kopec a poté je důkladným kopnutím opět sváleli dolů.\n\nNásledné zednické práce byly ovlivněny nízkou úrovní mechanizace: malta byla připravována ručním mícháním v dížích na těsto a cihly sešívány ševcovskou nití. Starosta, provádějící stavební dozor, se pak pokusil o organizaci zábavy na staveništi zpěvem: plénem vybrané songy však pracovníky uspaly a tak starosta musel vybírat hudební složku sám. Díky němu \"\"... byla radnice hotová jedna dvě a sousedé ani nestačili myslet na to, co dělají\"\". Radnici s vysokou věží nakonec omyli mydlinkami.\n\nNa slavnostní otevření radnice se městští radní rozhodli pozvat i pana knížete a vyslali k němu delegaci. První poselstvo, sestávající z nejvousatějších občanů pod vedením občana \"Ventruby\", se však stalo v hospodě obětí trapného žertu jakéhosi hubeného občana (profesí holiče), který zneužil jejich spánku a všechny zbavil vousů, načež odešel z místa činu. Členové delegace tak ráno nemohli poznat ani sami sebe a postupně se navrátili do Kocourkova, kde je poznaly až jejich manželky. Druhou delegaci, kterou tvořila městská rada, pak vedl sám starosta – na knížecím zámku se však stali obětí nehody (radní mu přišlápl rozvázanou tkaničku) a následující trapné nedorozumění vyřešil kníže pán tak, že \"\"...ráčil všechny Kocourkovské milostivě vyhoditi dáti\"\" a pozvání nepřijal.\n\nSlavnostní otevření nové radnice se konalo následující neděli. Při této příležitosti po celém městě hráli hudebníci (na náměstí trubači, v ulicích a u kostela klarinety, v uličkách flétny a pikoly, na hradbách bicí a v branách basbombardóny), měli však nejednotný repertoár a tím vznikl pojem „Kocourkovská hudba“. Slavnostního průvodu se zúčastnili páni radní, starosta, nejbohatší občané města (všichni s vycpanými břichy) a ozbrojená stráž s vidlemi, kosami a cepy; průvod uzavíral strážník \"Řimbaba\".\n\nTéhož dne byla odhalena vada v projektu: uvnitř radnice nebylo světlo. Starosta vyhlásil dosažení vnitřního osvětlení jako projekt k řešení s tím, že úspěšnému řešiteli jako cílovou odměnu předá svoji funkci. Pokusy radních o transport solární energie dovnitř objektu (pomocí kornoutů, pytlů a povlaků na peřinu) neměly úspěch, nízká úroveň vědomostí o oftalmologii a optice vedla rovněž k neúspěšnému experimentu s nachytáním světla do očí, a naprázdno vyšel i pokus o využití úřední moci a nahnání světla do radnice tlučením holemi. Věc vyřešil až zloděj, mezitím uzavřený do šatlavy: při úspěšném pokusu o útěk vyboural kus zdi a tím přivedl radní na myšlenku vybavit obvodové zdi radnice okny. Zloděj se však starostou nestal, protože za háječkem na sluníčku došlo k nedorozumění a úspěšný řešitel zmizel za kopcem. Věc měla nepříjemnou dohru, když starosta pozval stavitele na opravu poškozené budovy a vlivem nedorozumění strážník tohoto stavitele považoval za rošťáka, takže za ním dveře šatlavy nejen zamkl, ale i zapřel trámem. Stavitel se pokoušel uniknout dírou, ale strážník ho práskal zvenku pometlem a tak stavitele vysvobodil až starosta. Ze zakázky sešlo a Kocourkovští si museli vzít jiného stavitele.\n\nPoslední závadou radnice, kterou odhalily plískanice, bylo chybějící topení. Radní tedy nechali osadit kamna ven, před okna, a únikům tepla zabránil starosta tím, že přes kamna nechal přehodit rybářskou síť. Výhody tohoto uspořádání byly zjevné: v radnici nikdy nebylo horko a nepadaly tam saze.\n\nNa radniční věži také časem vyrostla tráva. Radní se rozhodli nechat ji spást obecním býkem, ale při snaze ho dostat na střechu provazem kolem krku ho namísto zvednutí oběsili.\n\nPrvním ukazatelem času (ovšem jen jednoúčelovým) bylo škrundání ve starostově břichu, signalizující čas oběda. Poté, co si starosta na posvícení pokazil žaludek, se městská rada usnesla na potřebě skutečných hodin.\n\nPrvní skutečné hodiny byly následně postaveny na radniční věži: z krajského města přijel povoz s tajemnými nástroji a po dvou týdnech práce byl na stěně, viditelné ze starostova domu, zřízen ciferník s číslicemi velkými skoro jak vraní hnízdo a ručičkami dlouhými jak koňská noha. Světovou vzácností hodinového stroje byl sponzorský dar samotného starosty: závaží z tvarohu (dva koláče, velké jak mlýnské kolo) – to bylo sice původně tajemstvím, ale pak to starosta prozradil konšelům, ti svým ženám a druhého dne si o tom štěbetali vrabci na střechách. Následně vrabci začali závaží ujídat, hodiny se tedy stále opožďovaly a jednoho dne se nadobro zastavily v 11:45, takže ten den Kocourkovští neobědvali (vyjma starostu, který tajně poobědval po setmění). Poté se čas opět řídil starostovým subjektivním pocitem hladu, neboť v tu chvíli dal pokyn strážníkovi a ten ručně posunul hodiny na poledne.\n\nDruhé hodiny byly sluneční, protože chytří lidé objevili ve světě hodiny, které nemají ani stroje, ani závaží a nemusejí se natahovat. Špatně pochopená objednávka vedla k tomu, že povolaný malíř nakreslil na hodiny na starostově domku doprostřed berana a na jednotlivé hodiny pak ovce, ovšem vždy s podobiznami radních. I to byl světový unikát a Kocourkovští dali malíři dokonce dvojnásobek smluvené částky.\n\nPo nějakém čase spravil zavítavší hodinář i věžní hodiny, takže ve dne se mohli občané dívat na radniční hodiny a v noci si chodili svítit na hodiny na starostově domku. Majitel vedle stojící hospody pak měl nepříjemnost s pocestným, kterého měl ráno vzbudit ve 4:00 a vlivem špatného přístupu ke slunečním hodinám se mu to nepodařilo.\n\nKrásnou a vznešenou kašnu si v Kocourkově postavili jako zdroj vody pro hasební zásahy.\n\nNásledkem stavby zůstal na náměstí velikánský kopec hlíny. Starosta doporučil Kocourkovským vykopat v zemi díru a tam hlínu naházet, zbyla jim však hlína z díry. První radní zahartusil, ať vykopou v zemi jámu a tam hlínu nahážou, zbyla jim však hlína z jámy. Druhý radní poručil vykopat díru, zbyla jim však hlína z díry. Třetí radní doporučil vykopat jámu atd., takže postupně se posouvali k bráně a hlínu vykopanou z poslední díry už házeli rovnou za hradby.\n\nV kašně se však stále voda neobjevovala. Jednoho dne ji naplnili vodou ze studánek, potoků a kádí, ale do druhého dne voda prosákla do země – naplnili tedy kašnu znovu a starosta vydal nařízení, že každý musí do kašny vylít všechnu vodu, co mu zbude. Obyvatelé tam tedy začali lít např. vodu po mytí nohou, nádobí i podlahy, takže po nějakém čase zde rostl všelijaký plevel a neřád, též prasátka zde vesele ryla. Nakonec nechal starosta obsah kašny vyvézt z města ven a na základě poznámky občana \"Nehejbejsy\" byla vykopána studna. Dík předchozím zkušenostem došlo k intenzifikaci práce tím, že odváželi vykopanou hlínu na vozech rovnou za hradby.\n\nPrvní, a jedinou známou, obětí studny byla starostova slepice, která spadla dovnitř a na ni se pak zřítil i sám starosta v okovu. V té době ve studni ještě voda nebyla, kopáčské práce tedy musely pokračovat až do doby, kdy při úředním přeměření dosáhli hloubky šesti kocourkovských mužů (tedy přibližně 10,5 m). Následujícího dne již do studny prosákla voda a další kopání nebylo nutné.\n\nKronika se nezmiňuje o výstavbě kostela, jen o období, kdy je hotov. Podle dochovaných ilustrací jde o jednolodní sakrální stavbu, dřevěnou, s poněkud dadaisticky pojatou věží (s obrovskou cibulí, půdorysně překrývající zdivo), téměř bez vnějších okrasných prvků. Kostel je umístěn na kopečku za městem, neušel tedy pozornosti nekalých živlů a jakýsi otrhaný pocestný z něho ukradl zvony. Kostelník poté svolával lidi na mši voláním z věže.\n\nKdyž kostelník ochraptěl, pořídili Kocourkovští druhou sadu zvonů od jiného pocestného, přičemž zvony vypadaly navlas stejně jako ty původní, ba možná že to byly i ony, takže je měšťané rádi koupili a pocestného ještě pohostili. Po nějakém čase však v obavách před drancujícím nepřátelským vojskem ukryli zvony do rybníka, pak už je nikdy nenašli a kostelník musel svolávat lidi píšťalkou.\n\nBylo tedy nutno transportovat kostel blíže k městu. Technika, použitá například pro přesun mosteckého chrámu, nebyla v této době ještě vyvinuta a tak občané obehnali kostel provazy a pomocí tažného dobytka se jej pokusili odtáhnout k městu. Snaha nevedla k výsledku, až náhodný krajánek poradil, aby kostel jako sakrální stavbu táhli sami lidé. Pomocí starostova kabátce pak krajánek simuloval posouvání kostela, až nakonec kostel na kabát „najel“ a od té doby Kocourkovští subjektivně pociťují cestu do kostela jako výrazně kratší.\n\n\n"}
{"id": "807257", "url": "https://cs.wikipedia.org/wiki?curid=807257", "title": "Kúria", "text": "Kúria\n\nKúria (z lat. \"curia\") bylo v Uhersku skromnější sídlo drobné šlechty nebo městské šlechtické sídlo.\n\nKúria bývala přízemní nebo jednoposchoďová zděná obytná budova se skromnou architektonickou výzdobou, která se vyvinula ze středověkého zemanského dvora. Často bývala umístěná na vyvýšeném místě v obci nebo u vodního toku. Bloková budova či budova s křídly zpravidla sousedila s hospodářským dvorem, zahradou nebo s malým parkem. Stejně jako kaštel, se kterým má některé architektonické prvky společné, i kúria zřejmě mohla mít obrannou funkci. Prvotní kúrie tak mohou být označovány jako tvrz zatímco pozdější jako zámek. Její stavba vycházela z jednoduché, ale vysoko účelné lidové architektury nebo byla ovlivněná uměleckými směry.\n\nKúrie se zachovaly v mnohých slovenských obcích. Nejstarší kúrie jsou z konce 15. století, které měli často jen jednu nebo dvě obytné místnosti. Většina kúrií však pochází z 16. či 17. století. Byly to převážně malé budovy s trámovými stropy.\n\nBaroko v 18. století výstavbu kúrií téměř neovlivnilo, zvýšil se jen počet místností a kúrie dostaly obdélníkový půdorys. V místnostech byly barokní české a pruské klenby.\n\nKlasicistické kúrie z 19. století měly 4-6 obytných místností. Kúrie bývaly s dvorem spojeny sloupořadím.\n\nKúrie svou architekturou dodnes představují dominanty mnohých slovenských obcí, například renesanční kúrie v Necpalech, či rokokovo-klasicistická kúrie v Štítniku.\n\nKromě kúrií jsou na Slovensku ještě honosnější sídla nazývaná kaštel. Posledním typem šlechtických sídel je hrad. Někdy se uvádí ještě jeden druh sídel, jímž je zámok. V odborné literatuře se považuje za přesně nestanovené synonymum pro, nejčastěji zachovalý, hrad na Slovensku. Zřejmě vlivem působení češtiny v období společného státu se mezi českou ale i slovenskou laickou veřejností rozšířil mylný názor že slovenské slovo ,zámok\" je synonymem pro české slova ,zámek\". \n\n"}
{"id": "807258", "url": "https://cs.wikipedia.org/wiki?curid=807258", "title": "Nastie", "text": "Nastie\n\nNastie je označení pro pohyby některých orgánů rostlin, které způsobují některé stimulace. Mezi ně se řadí například střídání dne a noci (nyktinastie), dotek (seismonastie), teplota (thermonastie), světlo (fotonastie) a další. Na rozdíl od tropismu probíhají rychleji a všesměrně. Například květy šafránu a tulipánu se rozvíjejí v závislosti na okolní teplotě. V teple, kdy se zrychluje růst vnitřní strany okvětních plátků, se rozvinou, naopak při chladu, kdy probíhá růst vnější strany okvětních lístků, se zavřou. Mezi nastie se řadí také otevírání a zavírání květů během dne a noci či pohyb listů rosnatky jako reakce na kořist lapenou na lepkavé tentakule.\n"}
{"id": "807263", "url": "https://cs.wikipedia.org/wiki?curid=807263", "title": "Turčianske Jaseno", "text": "Turčianske Jaseno\n\nTurčianske Jaseno je obec na Slovensku v okrese Martin ležící na úpatí Velké Fatry.\n\nPrvní písemná zmínka o obci pochází z roku 1249.\n\nObec se nachází v nadmořské výšce 470 metrů, nejvyšším bodem obce je však kopec Lysec, který je vysoký 1381 metrů. Obec se rozkládá na ploše 20,47 km². K 31. prosinci roku 2017 žilo v obci 400 obyvatel.\n\nV obci se nachází raně-gotický kostel svaté Markéty z 13. století, který byl v 18. a 19. století přestavěn a evangelický kostel z roku 1783.\n\n"}
{"id": "807268", "url": "https://cs.wikipedia.org/wiki?curid=807268", "title": "Kostel Narození Panny Marie (Jakartovice)", "text": "Kostel Narození Panny Marie (Jakartovice)\n\nKostel Narození Panny Marie v Jakartovicích je římskokatolický jednolodní barokní farní kostel postavený v roce 1755. Je chráněn jako kulturní památka České republiky.\n\nKostel byl vybudován v roce 1755. Před kostelem je barokní socha sv. Jana Nepomuckého z roku 1725.\n\nHlavní oltář ze 3. čtvrtiny 18. století s obrazem \"Narození Panny Marie\" pravděpodobně z 19. století. Na bocích sochy sv. Barbory a sv. Tekly.\n"}
{"id": "807269", "url": "https://cs.wikipedia.org/wiki?curid=807269", "title": "Kostel Navštívení Panny Marie (Deštné)", "text": "Kostel Navštívení Panny Marie (Deštné)\n\nKostel Navštívení Panny Marie v Deštné je římskokatolický jednolodní gotický kostel postavený v polovině 14. století. Je chráněn jako kulturní památka České republiky.\n\nU kostela stojí barokní socha \"sv. Jana Nepomuckého\" s erbem donátora Františka Zikmunda ze Schrattenbachu z roku 1727 od Sebalda Kapplera. Na vnější zdi kostela je umístěna obdélníková náhrobní deska manželů Jana Křtitele Renarda a jeho manželky Aloisie rozené z Gašína. Horní dvě třetiny desky zaujímá alianční erb v oválných kartuších, který drží jako štítonoši dva lvi s odvrácenou hlavou.\n\nV kostele je původní oltářní obraz \"Panny Marie Čenstochovské\" z 1. poloviny 18. století.\n\n"}
{"id": "807271", "url": "https://cs.wikipedia.org/wiki?curid=807271", "title": "Deštné (zámek)", "text": "Deštné (zámek)\n\nZámek Deštné je původně gotická tvrz, přestavěna na zámek v 16. století a 17. století. Dnešní vzhled dala zámku přestavba v letech 1727–1730. Je chráněn jako kulturní památka České republiky.\n\nPrvní zmínka o tvrzi pochází z roku 1408, kdy Olomoucký biskup potvrzuje léno na Deštné s tvrzí Zikmundovi z Bítova. \n\nV 60. letech 18. století nechal Ondřej Renard zámek opravit. Střední část zámku byla stažena táhly, zámecké křídlo bylo podchyceno v základech a byla také opravena kaple a budovy hospodářského dvora.\n\nPosledním soukromým majitelem zámku se stal v roce 1936 Josef Mohr. V roce 1945 byl zámek jako německý majetek na základě Benešových dekretů znárodněn a od roku 1951 jej spravovaly Československé státní statky. \n\n\n"}
{"id": "807276", "url": "https://cs.wikipedia.org/wiki?curid=807276", "title": "Prix Arcimboldo", "text": "Prix Arcimboldo\n\nPrix Arcimboldo je každoročně udělované fotografické ocenění, založené v roce 1999 sdružením \"Gens d'Images\", které uděluje již od roku 1955 ceny Prix Niépce a Prix Nadar. Svůj název nese podle italského malíře Giuseppa Arcimbolda.\n\nOcenění dotuje ve výši 8000 € nadace Swiss Life, výhra je udělována fotografovi žijícímu ve Francii za \"vynikající fotografické dílo, koncepci nebo nápad s využitím nových technologií...\"\n\nToto ocenění bylo udělováno do roku 2013.\n\n\n"}
{"id": "807277", "url": "https://cs.wikipedia.org/wiki?curid=807277", "title": "Prix Picto", "text": "Prix Picto\n\nOcenění Prix Picto je udělováno každoročně od roku 1998. Odměna je udělována mladému fotografovi jako zvláštní uznání.\n\nPorota je složena z osobností z oblastí umění a módy. V roce 2008 v ní mimo jiné byli: Éric Colmet-Daage a Louis Decamps, jeden z prvních, kdo ocenění získal.\n\n\n\n\n\n\n\n\n"}
{"id": "807280", "url": "https://cs.wikipedia.org/wiki?curid=807280", "title": "Cor-Ai", "text": "Cor-Ai\n\nCor-Ai je 16. epizoda 1. řady sci-fi seriálu Hvězdná brána.\n\nSG-1 přichází na planetu Cartago. Vejdou do centrální budovy ve vesnici. Krátce po vstupu jsou obklíčeni vesničany vyzbrojenými kušemi. Poté, co plukovník Jack O'Neill se snaží s nimi komunikovat, jeden z vesničanů si všimne Teal'ca a křičí \"Jaffa!\" O'Neill se snaží vesničanům vysvětlit, že Teal'c je dobrý chlap, avšak rozzuřený vesničan tvrdí, Teal'c zabil jeho otce. Teal'c se nechá dobrovolně zajmout a zbytek SG-1 se mohou pohybovat volně.\n\nZatímco Teal'c je uvězněn v cele, O'Neill, kapitán Samantha Carterová a Dr. Daniel Jackson se jej ptají na incident, ze kterého je obviněn. Teal'c připouští, že zabili mnoho lidí ve službách Apophisovi. Vesničané, kteří se nazývají Byrsové, mají zvyk zvaný Cor-ai, což je druh soudního procesu, kdy žalobce vystupuje jako státní zástupce, soudce a porota. Tento zvyk pochází z přesvědčení, že pouze oběť je schopna vydat spravedlivý rozsudek. Během Cor-ai, vesničan jménem Hanno, který obvinil Teal'ca vysvětluje, že když byl dítě, přišel Goa'uld a Teal'c zabil jeho otce. Teal'c si to pamatuje a přiznává svou vinu.\n\nDaniel Jackson, který Teal'ca obhajuje, vysvětluje vesničanům, že Teal'c již není tím stejným Jaffou, kterým byl dříve. Vysvětluje dále, že Teal'c je jeho dobrým přítelem, přestože unesl jeho ženu Sha're. Teal'c odhaluje proč musel Hannova otce zabít. Apophis dal shromáždit všechny vesničany a nařídil Teal’covi, aby pro výstrahu jednoho z nich zabil. Teal’c neměl na vybranou a nakonec se rozhodl pro Hannova otce, protože to byl mrzák. Vesničané se proti Goa'uldům neumí bránit jinak než útěkem do jeskyní a tajných tunelů, kde mají úkryty. Hannův otec by neměl šanci se zachránit a jen by vesničany zdržoval a znemožnil tak, aby všichni uprchli. Hanno však není spokojen a odsuzuje Teal’ca k smrti. Poprava se má uskutečnit příští den.\n\nMezitím se O'Neill vrací na základnu pro posily. Generálmajor George Hammond však odmítá posily poslat s tím, že by se jednalo o vměšování do cizí kultury během procesu s mužem, který není americkým občanem (dokonce ani občanem Země), a který spáchal několik válečných zločinů během služby Apophisovi.\n\nDruhý den, těsně před popravou, je planeta opět napadena Apophisem. Teal'c pozná jednoho z Jaffů Shak'la a podaří se mu ho zabít a zachránit několik lidí před Jaffy, včetně Hanna. Když jsou Jaffové zneškodněni, Hanno se konečně podívá na Teal'c a říká, že se mýlil, že Teal'c není ten Jaffa, který zabil jeho otce. Teal'c, který je připraven přijmout trest, trvá na tom, že je to on. \"Ne\", říká Hanno, \"Ten Jaffa je mrtev. Zabil jsi ho.\" Nakonec, SG-1 nabídne vesničanům ochranu před Goa'uldy a vrací se domů.\n"}
{"id": "807281", "url": "https://cs.wikipedia.org/wiki?curid=807281", "title": "Prix Canon de la femme photojournaliste", "text": "Prix Canon de la femme photojournaliste\n\nOcenění Prix Canon de la femme photojournaliste (Cena Canon pro novinářskou fotografku) je cena udělovaná od roku 2001 společností Association de femmes journalistes ve spolupráci s firmou Canon Inc. Je dotovaná částkou 8000 euro a slouží každý rok jako podpora pro fotografku na volné noze, která zrealizuje kvalitní a hluboký projekt.\n\nSeznam vítězek:\n\n"}
{"id": "807284", "url": "https://cs.wikipedia.org/wiki?curid=807284", "title": "Prix Voies Off", "text": "Prix Voies Off\n\nOcenění Prix Voies Off je francouzská cena udělovaná každý rok od roku 1996 začínajícímu talentovanému fotografovi.\n\n\n\n"}
{"id": "807285", "url": "https://cs.wikipedia.org/wiki?curid=807285", "title": "Petr Kott", "text": "Petr Kott\n\nPetr Kott (* 11. září 1962) je český lékař a politik, počátkem 21. století poslanec Poslanecké sněmovny za ODS, vyloučen ze strany po alkoholovém skandálu, následně podporoval středolevou vládu, později spolupracovník Davida Ratha, roku 2012 zadržen společně s Rathem v korupční kauze.\n\nPřed vstupem do politiky byl lékařem v českolipské nemocnici.\n\nV komunálních volbách roku 1998 byl zvolen do zastupitelstva města Doksy za ODS. Profesně se uvádí jako odborný lékař.\n\nVe volbách v roce 2002 byl zvolen do poslanecké sněmovny za ODS (volební obvod Liberecký kraj). V letech 2002–2004 byl členem výboru pro obranu a bezpečnost, v letech 2002–2003 taky členem sněmovního výboru petičního, v letech 2004–2006 byl místopředsedou volebního výboru, členem ústavněprávního výboru a výboru pro sociální politiku a zdravotnictví. Do října 2003 byl členem poslaneckého klubu ODS, následně zasedal ve sněmovně jak nezařazený poslanec a od července 2004 přešel do poslaneckého klubu US-DEU. Ve sněmovně setrval do voleb v roce 2006.\n\nZnámí a bývalí kolegové z ODS ho popisují jako inteligentního člověka se sklony k alkoholismu. Jeho rozkol s mateřskou stranou začal 26. září 2003, kdy kvůli opilosti zmeškal důležité sněmovní hlasování o reformě veřejných financí, v němž se opoziční ODS snažila zablokovat legislativní plány vládní středolevé koalice. Byl proto místní organizací ODS v Doksech vyloučen ze strany, ovšem poslaneckého mandátu se nevzdal. V únoru 2004 se znovu v poslanecké sněmovně opil a zmeškal rozpravu o zákonu o dani z přidané hodnoty. V červenci 2004 vstoupil do poslaneckého klubu Unie svobody, kterému tím zachránil existenci (poté, co několik unionistů z klubu odešlo). Následně působil jako opora vlády. V roce 2006 jako jeden z mála pravicových politiků ve sněmovně podpořil zákon o neziskových nemocnicích, který prosazoval tehdejší ministr zdravotnictví David Rath.\n\nPo volbách a odchodu ze sněmovny se v roce 2006 stal ředitelem středočeské pobočky Všeobecné zdravotní pojišťovny. Post zastával do roku 2007. Pak se stal koordinátorem Davida Ratha pro záměr převodu pěti středočeských krajských nemocnic na neziskové organizace.\n\nV květnu 2012 se stal jedním z osmi zadržených v souvislosti s kauzou předražené zakázky na opravu zámku v Buštěhradu. Dne 4. března 2015 státní žalobce Petr Jirát navrhl pro Petra Kotta a jeho manželku Kateřinu Kottovou tresty v rozmezí osm až devět let vězení, propadnutí majetku a zákaz činnosti na 9 až 10 let. 7. dubna byl Kott odsouzen k sedmi letům a šesti měsícům odnětí svobody, k propadnutí majetku zajištěného při domovní prohlídce, peněz z účtů, cenných papírů.\n\n"}
{"id": "807286", "url": "https://cs.wikipedia.org/wiki?curid=807286", "title": "Johann Jahn", "text": "Johann Jahn\n\nJohann Martin Jahn (18. června 1750, Tasovice – 16. srpna 1816, Vídeň) byl rakouský biblista a orientalista. Působil převážně na Vídeňské univerzitě, kde přednášel Úvod do Starého zákona a orientální jazyky hebrejštinu, aramejštinu, syrštinu a arabštinu.\n\nNarodil se v Tasovicích u Znojma 18. června 1750. Když vystudoval znojemské gymnázium, odešel studovat filozofii do Olomouce. Poté vstoupil do premonstrátského kláštera v Louce u Znojma, kde studoval teologii. Zde také přijal své řeholní jméno Martin, pod kterým se nachází např. v některých záznamech v miroslavských matrikách. V roce 1774 složil řeholní sliby a v roce 1775 byl vysvěcen na kněze. V následujících letech se podílel na pastoraci v Miroslavi a vyučoval na znojemském gymnáziu a v domovském klášteře.\n\nV roce 1787 nastoupil do olomouckého lycea jako vyučující biblické exegeze a orientálních jazyků. Dva roky nato byl (1879) povolán do Vídně, kde vyučoval až do roku 1806. V roce 1806 byl z důvodu sporů o jeho knihy a názory odvolán z výuky a jmenován kanovníkem při katedrále sv. Štěpána ve Vídni. V této funkci pak setrval až do své smrti 16. srpna 1816.\n\nJde o autora mnoha publikací a studií z oblasti Starého zákona, biblické hermeneutiky a severozápadních semitských jazyků. Všechna svá díla vydal v době svého působení na vídeňské univerzitě a jako kanovník u sv. Štěpána. Psal obvykle německy, teprve když vyšlo nařízení o povinné výuce některých předmětů v latině, začal své texty vydávat i v tomto jazyce, i když to z pedagogického hlediska považoval za nešťastné.\n\n\nJako orientalista patřil mezi významné evropské odborníky. Úzce spolupracoval se syrským arciknězem Antoniem Arydou, odborníkem na syrštinu a arabštinu. Jeho učebnice orientálních jazyků byly používány na rakouských (a českých) univerzitách ještě na přelomu 19. a 20. století.\n\nJako biblista byl jedním z mála rakouských katolických teologů, kteří byli uznáváni a citováni i v zahraničí, především v německé oblasti a ve Velké Británii. Zasloužil se o to především pokrokovými názory ohledně autorství a povahy biblických knih, z nichž některé neváhal označit na \"nehistorické\" a za \"poučný příběh\" (např. knihy Jonáš či Jób) a zdůrazňoval, že je třeba vždy přihlížet k povaze a literárnímu druhu jednotlivých textů.\n\nPro potřebu výuky připravil vlastní vydání hebrejského Starého zákona (1804). To je unikátní nejen jistou pedagogickou úpravou, zjednodušením jazyka (vypuštěním přízvuků apod.) a doplněním nadpisů a úvodů, ale především pořadím knih, které respektuje (předpokládanou) dobu jejich zvyku. Nejzajímavější a unikátní je jeho přístup ke knihnám \"Paralipomenon\", které neponechává na jednom místě jako samostatné knihy, nýbrž jejich jednotlivé pasáže synopticky připojuje na různá místa knih královských, aby čtenář měl k dispozici přehledně to, co o též události říkají \"Knihy královské\" a knihy \"Paralipomenon\".\n\nNesetkal se vždy s pochopením. K prvnímu střetu došlo v roce 1793, když vídeňský kardinál Migazzi Jahnovi vytkl několik tezí (konkrétně že 1) se někde až příliš odchyluje od svých předchůdců a má svérázné názory; 2) knihy Jób, Jonáš, Tóbit a Júdit jsou podle něj pouhé poučné skladby; 3) posedlost zlým duchem v Novém zákoně je podle něj v mnoha případech jen vyjádřením toho, že tito lidé byli vážně nemocní).\n\nK druhému a vážnějšímu střetu došlo mezi ním a maďarským piaristou Janem Nepomukem Alberem. Neshoda panovala ohledně základních hermeneutických východisek. Podle Jahna pravý význam biblického textu je ukryt v textu samém a je třeba jej zjistit za pomoci zkoumání historických okolností jeho vzniku, včetně zvážení dobového způsobu vyjadřování. Alber naproti tomu tvrdil, že význam biblického textu určuje autorita církve a lze jej nalézt mj. ve spisech církevních otců. Tento koncepční spor se rozšířil na celou rakousko-uherskou říši, především však na Uhry, kde se Jahnovy spisy též používaly při výuce, a vedly nakonec k jeho odvolání z výuky a později, už po jeho smrti (1826), i k odsouzení čtyř jeho knih (\"Enchiridion hermeneuticae generalis\", \"Introductio in libros veteris testamenti\", \"Apendix hermeneuticae\", \"Archaeologia biblica in epitomen redacta\").\n\nJeho spisy byly ještě za jeho života přeloženy do angličtiny pro potřeby anglosaských zemí (zejména Británie a amerického kontinentu). Jednalo se především o jeho biblickou archeologii (překládal z latinských výtahů) či o jeho dějiny hebrejského národa (součást jeho první, německé biblické archeologie) a také jeho úvody do starozákonních knih či pojednání o potřebě studia původních biblických jazyků (součást třetí, latinsky psané gramatiky hebrejštiny).\n"}
{"id": "807290", "url": "https://cs.wikipedia.org/wiki?curid=807290", "title": "Lysec (hora)", "text": "Lysec (hora)\n\nLysec (1380 m n. m.) je hora v pohoří Velká Fatra. Nachází se západně od hlavního hřebene nad Belianskou dolinou. Severní svahy hory patří do Národní přírodní rezervace Lysec.\n"}
{"id": "807299", "url": "https://cs.wikipedia.org/wiki?curid=807299", "title": "Tungurahua", "text": "Tungurahua\n\nTungurahua je ekvádorské toponymum, může odkazovat k:\n"}
{"id": "807301", "url": "https://cs.wikipedia.org/wiki?curid=807301", "title": "Jaroslav Kos", "text": "Jaroslav Kos\n\nProfesor MUDr. Jaroslav Kos (5. listopadu 1917 Dobrá Voda u Pelhřimova – 15. října 2012) byl český lékař a anatom, zakladatel anatomického ústavu na Lékařské fakultě UK v Plzni a jeho přednosta v letech 1947 až 1983. Většinu své kariéry působil v Plzni, kde kromě výuky a řízení fakulty vydal desítky odborných článků a publikací. Sklonek života trávil v janovském sanatoriu nedaleko Plzně.\n\nNarodil se dne 5. listopadu 1917 v Dobré Vodě u Pelhřimova jako deváté z deseti dětí drobného rolníka. Jeho otec, vyučený obuvník, hospodařil na tříhektarové chalupě. Pět sourozenců zemřelo již v kojeneckém věku. Dvě sestry po vychození obecné školy odešly do služby, jeden bratr se vyučil truhlářem a druhý zůstal na chalupě. Po vychození pěti oddělení obecné dvoutřídky v Dobré Vodě šel studovat do Pelhřimova. Na reálném gymnáziu studoval v letech 1928 až 1936 a 9. června 1936 zde s vyznamenáním maturoval. Po maturitě poslal žádost o studium medicíny do Hlávkových kolejí v Praze a v září 1936 byl přijat a stal se medikem na Lékařské fakultě UK v Praze a chovancem Hlávkových studentských kolejí.\n\nŽivot v Hlávkových kolejích v Praze, kde byl jako medik ubytován mezi říjnem 1936 a 17. listopadem 1939, popisuje podrobně ve svých vzpomínkách a v četných článcích o Hlávkově nadaci. Již od počátku studia měl hluboký zájem o anatomii, kterou tehdy přednášel profesor MUDr. Karel Weigner a později profesor MUDr. Ladislav Borovanský, u něhož taky s výborným prospěchem složil rigorózum. 1. září 1939 vypukla druhá světová válka. Kvůli tomu odešel k bratrovi na Buštěhrad a přihlásil se jako učedník na truhláře. Po vánocích se mu podařilo získat místo u městského úřadu v Pardubicích v oddělení potravinových lístků a po roce, v únoru 1941, začal sbírat žlázy s vnitřní sekrecí na jatkách v Pardubicích pro potřeby farmaceutického průmyslu, což trvalo až do konce války. V Pardubicích se také 6. září 1941 oženil a 15. června 1944 se mu tam narodil syn.\n\nPo 2. světové válce mu nabídnul profesor Borovanský místo výpomocného asistenta na anatomickém ústavu. 8. července 1945 se mu navíc podařilo se poprvé dostat za katedru po jednom z odcházejících profesorů. Od té doby pak přednášel anatomii denně až do roku 1984 (tedy téměř 40 let). Přednášel tehdy medikům mezencefalon (tj. střední mozek). Strávil denně mnoho hodin v posluchárně, přednášel pro mediky, pro tělocvikáře, zdravotní sestry, Červený kříž. A sám běhal na klinické přednášky, učil se a skládal zkoušky. 25. ledna 1946 odpromoval a stal se odborným asistentem. Po přibližně roce ale byl z pozice uvolněn a odešel na univerzitu do Plzně.\n\nOd ledna 1947 tedy začal z pověření ministra školství a osvěty konat přednášky a cvičení z anatomie na lékařské fakultě v Plzni, budoval a vedl anatomický ústav a zkoušel při dílčích zkouškách. Před koncem ledna 1947 byl přednosta anatomie na zasedání vědecké rady fakulty požádán zastupujícím děkanem profesorem MUDr. Jiřím Scheinerem, aby si ještě ke svému úvazku přibral i ústav histologicko-embryologický zatím na tři semestry, než přijde nový přednosta po habilitaci.\n\nV listopadu 1947 dostal chřipku s vysokými teplotami, a protože nebylo možné nahradit jej jiným přednášejícím, nemoc řádně nevyléčil, i když mu byla nabízena léčba tehdy vzácnými penicilinem. Vbrzku se dostavily následky, nemoc neustupovala a po několika měsících rentgen zjistil ložisko tuberkulózy. Tehdejší možnosti léčby tuberkulózy byly ve srovnání se současností značně omezené, pro něj to znamenalo několikaměsíční pobyt v sanatoriu a následné dvouleté léčení pomocí velkého množství tablet PAS. Pracoval však dál. Jmenování docentem přišlo po habilitaci v roce 1952, řadu let byl vedoucím učitelem ročníku, po dvě volební období vykonával funkci proděkana, a to 1954/55 a 1974/76, přestože se potýkal s recidivou závažného onemocnění plic. V roce 1958 byl požádán děkanem Rudolfem Burešem, aby ho vystřídal ve funkci děkana, což však odmítl s poukazem na své zdravotní potíže. V roce 1959 byl jmenován řádným profesorem.\n\nV Plzni jako přednosta anatomického ústavu působil do konce září 1983, kdy dovršil téměř 37 let ve funkci, a poté ještě zůstal v ústavu jako profesor-konzultant do konce června 1988. I tehdy ještě pln aktivity a zájmu přednášel první léta svého důchodu anatomii studentům stomatologické větve a v rámci studentských vědeckých kroužků stále řídil jejich první kroky na cestách vědeckých, týkajících se zejména anatomie kloubů. V letech 1990 až 1992 znovu nastoupil do ústavu na zkrácený pracovní úvazek, aby v době výměny vedení ústavu vypomohl pedagogicky zvládnout výuku a zkoušení velikého počtu posluchačů. Od roku 1993 ještě na čas působil jako externista na Pedagogické fakultě Západočeské univerzity na katedře biologie pro obor komparativní somatologie a biologie člověka.\n\nKromě práce pedagogické, se stejně tak věnoval i práci výzkumné. V roce 1959 již celý učitelský kolektiv jeho ústavu pracoval na problémech vaskularizace kostí a kloubů a růstu kostí. Byla navázána spolupráce s klinickými obory, hlavně s ortopedií a gynekologií. Později se věnoval důkladnému studiu úpravy synoviální membrány kloubů, studoval anatomii meziobratlových kloubů a s akademikem MUDr. Janem Wolfem se dopátral příčiny vzniku tzv. meniskoidů. Na tuto práci navázaly pak jeho studie v Dánsku na anatomickém ústavu v Kodani (1968 – 1970) na elektronovém a později rastrovacím mikroskopu. Současně se účastnil lékařských sjezdů a konferencí po celé Evropě.\n\nDo jeho knižní tvorby patří práce na učebních textech, v padesátých letech ve spolupráci s profesorem Borovanským, od roku 1955 v rámci kolektivní učebnice (L. Borovanský, K. Žlábek, J. Hromada a J. Kos) „Soustavná anatomie člověka“ (I. vydání 1955, II. vyd. 1960, III. vyd. 1967 a IV. vyd. 1972), v níž zpracoval periferní nervy a smyslové orgány. Ze skript „Přehled topografické anatomie“ se od roku 1964 studovalo na většině našich fakult. V roce 1996 vyšla jeho „Anatomie člověka pro výtvarníky“ se 150 vyobrazeními, v roce 1999 pak „Základy fyzické antropologie“ aj. Celkem vydal na 120 publikací vědeckých prací u nás i v zahraničí (v němčině, angličtině, francouzštině, ruštině), sám z celého souboru vyzvedl tři hlavní okruhy:\n\nJeho práce byla oceněna mnoha poctami: u příležitosti šedesátých narozenin mu byl udělen titul Zasloužilý učitel, byl jmenován čestným členem České anatomické společnosti, obdržel medaili Za vynikající práci. Jak sám uvádí, v průběhu svého působení na vysokých školách (Univerzita Karlova, Západočeská univerzita a Univerzita Kodaňská) v době od roku 1945 do roku 2002 za svoji činnost pedagogickou, vědeckou a společensky významnou obdržel celkem 20 různých medailí (bronzové, stříbrné a 6 zlatých), od Univerzity J. E. Purkyně a Masarykovy univerzity v Brně, Univerzity Karlovy v Praze, Palackého v Olomouci, z rukou prezidenta Akademie věd ČR v roce 1997 medaili Josefa Hlávky a 20. 6. 2007 od České lékařské společnosti J. E. Purkyně.\n\n"}
{"id": "807302", "url": "https://cs.wikipedia.org/wiki?curid=807302", "title": "Bronislav Ostřanský", "text": "Bronislav Ostřanský\n\nPhDr. Bronislav Ostřanský, Ph.D., (* 1972) je český orientalista. Vystudoval arabistiku a dějiny a kulturu islámských zemí na Filozofické fakultě Karlovy univerzity v Praze a v současnosti působí jako vědecký pracovník v Orientálním ústavu Akademie věd ČR. Odborně se specializuje na středověký islám a islámskou středověkou mystiku, především súfijskou. V souvislosti s evropskou migrační krizí je často dotazován médii.\n\n„Islám nemá větší dispozice k násilí než jiná náboženství: Je-li s násilím spojován, je to způsobeno především zpravodajstvím a médii obecně, neboť prakticky všechny zprávy přicházející ze ,světa islámu‘ se týkají násilí, neštěstí, tragédií atd.“\n\n\n"}
{"id": "807307", "url": "https://cs.wikipedia.org/wiki?curid=807307", "title": "Turčiansky Ďur", "text": "Turčiansky Ďur\n\nTurčiansky Ďur je obec na Slovensku v okrese Martin ležící na úpatí Malé Fatry.\n\nPrvní písemná zmínka o obci pochází z roku 1249.\n\nObec se nachází v nadmořské výšce 463 metrů a rozkládá na ploše 0,934 km². K 31. prosinci roku 2017 žilo v obci 179 obyvatel.\n\nV obci se nachází gotický kostel svatého Jiří ze začátku 14. století, který byl v 17. a 19. století přestavěn. Hlavní oltář je barokní z 1. poloviny 18. století.\n\n"}
{"id": "807310", "url": "https://cs.wikipedia.org/wiki?curid=807310", "title": "Turčiansky Peter", "text": "Turčiansky Peter\n\nTurčiansky Peter je obec na Slovensku v okrese Martin ležící na levém břehu řeky Turiec.\n\nPrvní písemná zmínka o obci pochází z roku 1309.\n\nObec se nachází v nadmořské výšce 419 metrů a rozkládá na ploše 4,618 km². K 31. prosinci roku 2017 žilo v obci 483 obyvatel.\n\nV obci se nachází raně-gotický kostel ze začátku 14. století a renesančně upravený v 17. století\na kaštel ze 17. století,\n\n"}
{"id": "807312", "url": "https://cs.wikipedia.org/wiki?curid=807312", "title": "Valča", "text": "Valča\n\nValča je obec na Slovensku v okrese Martin ležící na úpatí Malé Fatry.\n\nPrvní písemná zmínka o obci pochází z roku 1252. V obci se nachází římskokatolický gotický kostel Povýšení svatého Kříže ze začátku 15. století.\n\nObec se nachází v nadmořské výšce 450 metrů a rozkládá na ploše 32,233 km². K 31. prosinci roku 2017 žilo v obci 1703 obyvatel.\n\n"}
{"id": "807313", "url": "https://cs.wikipedia.org/wiki?curid=807313", "title": "Záborie", "text": "Záborie\n\nZáborie je obec na Slovensku v okrese Martin ležící na úpatí Velké Fatry.\n\nPrvní písemná zmínka o obci pochází z roku 1263.\n\nObec se nachází v nadmořské výšce 489 metrů a rozkládá na ploše 5,195 km². K 31. prosinci roku 2017 žilo v obci 165 obyvatel.\n\n"}
{"id": "807314", "url": "https://cs.wikipedia.org/wiki?curid=807314", "title": "Wałbrzych Główny", "text": "Wałbrzych Główny\n\nWałbrzych Główny (česky \"Valbřich hlavní nádraží\") je hlavní nádraží ve Wałbrzychu, okresním městě Dolnoslezského vojvodství, nacházejícího se ve Valbřišských horách (Střední Sudety), v Polsku.\n\nWałbrzych Główny je jednou z nejvýše položených železniční stanic v Polsku, nachází se v nadmořské výšce 500 m n. m., dále od centra města, na kopci v Podgórze, při ulici Gdyńské. Stanice byla otevřena 15. srpna 1867 pod tehdejším německým názvem \"Waldenburg Dittersbach\". Od 27. srpna 1945, po polské anexi Slezska, nesla název \"Wałbrzych Dzietrzychów\" a od 6. září 1947 název \"Wałbrzych Ogorzelec\".\nDnešní název \"Wałbrzych Główny\", neboli \"Valbřich hlavní nádraží\", získala železniční stanice pravděpodobně v roce 1948.\n\nOd 5. ledna 2009 lze využít přepravní služby na železniční trati Wałbrzych - Nowa Ruda - Kłodzko, která byla nedávno znovu uvedena do provozu a prochází na více místech ve vzdálenosti 2 až 3 kilometry od hranice s Českem. Dopravu zajišťuje polský železniční dopravce Koleje Dolnośląskie. Mimo jiné, ve Valbřichu se nachází více železničních stanic a to Wałbrzych Fabryczny, Wałbrzych Miasto, Wałbrzych Szczawienko.\n\nŽelezniční stanicí Wałbrzych Główny prochází železniční tratě:\n\n\nŽelezniční stanici Wałbrzych Główny obsluhují dálkové vnitrostátní, regionální spoje směřující kupříkladu do měst:\n\n\n\n\n"}
{"id": "807316", "url": "https://cs.wikipedia.org/wiki?curid=807316", "title": "OpenWrt", "text": "OpenWrt\n\nOpenWrt je linuxová distribuce primárně určená pro směřovače na embedded zařízeních. Projekt byl zahájen v lednu roku 2004. K dispozici je okolo 3500 softwarových balíčků, které se instalují nebo odebírají pomocí opkg balíčkovacího systému. OpenWrt lze nastavovat pomocí BusyBox ash, nebo webového rozhraní LuCI.\n\nOpenWrt je portováno na různé platformy a tak díky tomu může fungovat na velké spoustě zařízení směřovači začínaje a běžným počítačem konče.\n\nProjekt obsahuje wiki, a fórum, SVN správce verzí a Trac pro správu projektu, hlášení chyb, a vývoj kódu. Další podpora je možná na Internet Relay Chat (IRC).\n\nOpenWrt má tyto vlastnosti:\n\n\nPřed verzí 8.09 bylo pro OpenWrt k dispozici jen minimální webové rozhraní. Ve verzi 8.09 bylo k dispozici již lepší rozhraní, které je založeno na LuCI, což je MVC framework napsaný v jazyce Lua.\n\nProjekt vznikl v lednu 2004 poté, co Linksys vytvořil firmware pro směrovače Linksys WRT54G. Protože firmware bylo založeno na kódu licencovaným GNU licencí, tak podle této licence museli zveřejnit zdrojový kód pod stejnou licencí, což umožnilo ostatním vývojářům vytvořit deriváty původního firmware. Původně bylo OpenWrt určeno jen pro směrovače série WRT54G, ale časem se rozšířila podpora dalších zařízení různých výrobců a různých platforem.\n\nVětšina hlavních verzí dostávala až do verze 15.05.1 jména podle alkoholických koktejlů. Jejich recepty byly k dispozici po přihlášení pomocí SSH. V důsledku zpomalení vývoje po vydání Chaos Calmer došlo k odtrhnutí vývojářů a k vývoji nové větve pod označení LEDE. Verzí 18.06.0 dochází ke sloučení projektu LEDE zpět do projektu OpenWrt. Od sloučení projektů se používá pouze číslené značení verzí.\n\n"}
{"id": "807319", "url": "https://cs.wikipedia.org/wiki?curid=807319", "title": "Martina Slabá", "text": "Martina Slabá\n\nMartina Slabá (* 1991, Praha) je českou závodnicí v taiji, která přivezla první místo z čínské soutěže v taiji v Jiao Zuo (2009), roku 2011, 2013, 2014, 2015 a 2016 se stala mistryní Evropy. Je mnohonásobnou mistryní České republiky v taiji (v letech 2006 – 2014) a pravidelně obsazuje medailové pozice na mezinárodních soutěžích konaných nejen v tuzemsku ale i v dalších evropských zemích (Czech Open, Slovakia Open, Poland Open). Stala se vícemistryní světa v taijijian – taiji meč (2014).\n\nMartina Slabá se narodila v roce 1991 v Praze. Než začala se cvičením taiji, několik let předtím se závodně věnovala tanci. Bojovému umění taiji (taijiquan) se věnuje přibližně od roku 2004. Tehdy začala studovat v Taiji akademii v Praze na Vinohradech pod vedením Radka Koláře (pokračovatel 21. generace rodinného stylu chen taiji), Petra Donáta a později i Jitky Rychnovské (Neumannové). V průběhu let se několikrát učila přímo u mistra Ču Tchien–cchaj a jeho syna mistra Ču Siang-čchien (\"Zhu Xiangqian\") během jejich pobytů v Praze a v Taiji Akademii.\n\nNa národní úrovni začala závodit asi po dvou letech. Tehdy v roce 2006 navštívila Malajsii, kde na světové soutěži poprvé mohla srovnat úroveň cvičení ve světě s cvičením v Čechách. Tentýž rok se naučila sestavu Taiji meč (42 forem taiji s mečem) pod vedením mistryně Zhai Hua. V národní reprezentaci (v tradičním taiji) je Martina Slabá od roku 2006. Nejprve zde reprezentovala juniory, poté dospělé. Českou republiku reprezentuje hlavně v tzv. pěstních formách, tedy sestavách beze zbraně a v sestavách s mečem.\n\nV roce 2009 odjela Martina Slabá s Taiji akademií na měsíční letní poznávací pobyt do Číny. Zde strávila čtrnáct dní ve vesnici Chenjiagou (kolébce Chen taiji) v domě mistra Ču Tchien–cchaj. Tady měla možnost studovat taiji přímo pod vedením mistra Ču Tchien–cchaj. Koncem svého pobytu se zúčastnila závodů konaných ve městě Jiaozuo (Jiao Zuo). Odtud si přivezla i první místo v jedné z kategorií taiji.\n\n\nMartina Slabá je členem reprezentačního týmu ČR od roku 2006. Kromě toho patří mezi rozhodčí České federace wushu a protože vlastní trenérskou licenci (třídy B) vede kurzy taijiquan pro dospělé v Praze a Berouně, dává soukromé lekce a píše články o taijiquan. Od roku 2013 vede sekci taiji v rámci Školy bojových umění Oheň a Voda v Berouně. Od ledna 2014 byla zvolena do funkce Státního trenéra pro taijiquan v rámci České federace wushu. Pravidelně se účastní exhibic a vystoupení, kde v rámci jiných sportů či bojových umění reprezentuje wushu a taijiquan.\n\nMezi záliby Martiny Slabé patří (kromě bojového umění) i cestování, cizí jazyky, jízda na kolečkových bruslích, tanec a četba. Také se věnuje studiu jazyků; ovládá angličtinu, němčinu a základy latiny. Ve volném čase se věnuje studiu čínštiny. Studuje (rok 2016) obor podnikání a administrativa na Česká zemědělské univerzitě.\n\n\n\n"}
{"id": "807321", "url": "https://cs.wikipedia.org/wiki?curid=807321", "title": "Oto Vyskočil", "text": "Oto Vyskočil\n\nOto Vyskočil (15. března 1959 – 23. května 2013) byl český fotbalový obránce. Po skončení aktivní kariéry podnikal v autodopravě. Jeho syn Martin Vyskočil byl rovněž prvoligovým fotbalistou.\n\nByl odchovancem Chválkovic. Hrál za VTJ Tábor, Baník Ostrava, ŽD Bohumín, Sigmu Olomouc, ZVL Žilina, SK Uničov a v rakouských nižších soutěžích.\n\n"}
{"id": "807324", "url": "https://cs.wikipedia.org/wiki?curid=807324", "title": "Pach krve", "text": "Pach krve\n\nPach krve je americko-německý hororový film z roku 2003, který natočil Rob Schmidt.\n\nFilm začíná v lesích západní Virginie. Richard Stocker a Halley Smithová procvičují horolezectví. Oba jsou při tom podezřele zabiti. Následují ukázky z amerických novin o dávných legendách o kanibalech z hor, kteří byli degenerováni a znetvoření z důvodu incestu a o hromadných zmizeních v tamních horách. O několik dnů později jede budoucí lékař Chris Flynn autem na pracovní pohovor do Los Angeles. Je nucen zastavit kvůli zácpě v Greenbrier Backcountry v západní Virginii. Řidič kamionu mu sdělí, že pár kilometrů před nimi se převrhl traktor a na silnici vytekly chemikálie a že zácpa může trvat pár hodin. Chriss se rozhodne zkrátit si cestu přes les. Zastaví u benzinové pumpy, aby se zeptal na cestu a majitel jej pošle po staré nevydlážděné zkratce. Při cestě vidí na silnici zdechlinu jelena a kvůli nepozornosti se srazí s autem pětice turistů - novomanželi Scott a Carley, a jejich přáteli Ryanem, Francine a Jessie, kteří píchli kolo kvůli ostnatému drátu, který byl připraven na cestě. Chriss, Jessica, Scott a Carley se rozhodnou jít dál podél cesty a najít pomoc. Ryan a Francine zůstanou u auta. Ryan slyší šustění za stromy a jde se podívat co by to mohlo být. Když se Ryan nevrací, jde se po něm podívat Francine. Za stromy najde pouze jeho utržené ucho. Náhle se za ní vynoří záhadná osoba a uškrtí ji drátem. Skupina mezitím dorazí k zchátralému domu. Rozhodnou se do něj vkročit a z telefonu zavolat pomoc. Telefon však nefunguje, zato dům vypadá zevnitř ohavně: všude jsou vidět zakrvácené řezné nástroje (nože, sekery, luky, šípy, puška atd.) a zboží za nejméně 30 000 dolarů (brýle, klíče od auta, předměty ze zlata...). Když jde Carley na záchod, najde ve vaně rozřezané lidské tělo. Chriss najde v lednici konzervované lidské orgány. Ve chvíli, kdy se pokusí utéct, přicházejí do domu majitelé — trojice mužů. Skupina se musí schovat. Z úkrytu vidí, jak jeden z mužů přitáhne do domu tělo Francine. Muži tělo rozřežou a snědí. Skupina počká, až kanibalové usnou a unikne. Při úniku si lidé všimnou, že kanibalové mají značně poškozené tváře. Dostanou se na vrakoviště (všechna auta jsou potřísněna krví), kde zmutovaní kanibalové uchovávají zbytky svých obětí. Kanibalové na vrakoviště dorazí, aby svou kořist chytili. Chriss se rozhodne pro odlákání pozornosti a ostatní jdou pro auto. Chriss je střelen kanibalem, ale nakonec umírá Scott. Skupina autem dorazí k dřevěné rozhledně. Ta je ale kanibaly objevena a podpálena. \n\nTrojice je nucena seskočit na strom. Three-finger vyšplhá na horu a zabije Carley. Chriss jej pak skopne ze stromu. On a Jess utečou a přečkají noc v bezpečí pod vodopádem. Ráno uvidí policii. Snaží se ji dohnat ale napadne je Saw-tooth, unese Jess a zabije policistu. Chriss je nucen schovat se pod policejním autem. Sleduje kanibala až do domu, kde se právě One-eye pokusí zabít Jess, která je přivázána k posteli. Saw-tooth přitáhne policistovo tělo do domu a začne jej porcovat. Chriss pak podpálí dveře a boj začíná. Vrazí autem do domu a přejede One-eye. Saw-tooth jej chce zabít sekerou. Chriss mu zabodne do břicha břitvu a Jess jej střelí šípem do hlavy. Pak ale dorazí Three-finger a chce zabít Jess. Chriss jej začne škrtit drátem a Jess mu zarazí do krku sekeru. Pak se ale kanibalové začnou hýbat. Chriss vezme pušku, v níž je jen jeden náboj. Střelí do agregátu s benzínem a kanibalové i s domem shoří v plamenech. Chriss a Jess si berou jejich dodávku a zastaví u benzínové stanice, kde Chriss strhne ze dveří mapu, nastoupí do auta a jedou domů. Nasledují titulky. Film končí scénou, jak se jde šerif podívat na trosky domu kanibalů. Když se otočí i s baterkou, stojí za ním Three-finger se sekerou. Three-finger začne řvát a sekne.\nPach krve je název 2 dílu 1 série seriálu Živí mrtví.\n\n"}
{"id": "807328", "url": "https://cs.wikipedia.org/wiki?curid=807328", "title": "Seznam zámků v Pardubickém kraji", "text": "Seznam zámků v Pardubickém kraji\n\nSeznam zámků v Pardubickém kraji. Jedná se o seznam dosud stojících zámků v Pardubickém kraji:\n\n\n\n\n\n\n\n\n\n\n\n\n\n\n\n\n\n\n\n"}
{"id": "807331", "url": "https://cs.wikipedia.org/wiki?curid=807331", "title": "Audie Murphy", "text": "Audie Murphy\n\nAudie Leon Murphy (20. června 1925 Kingstone, Texas, USA – 28. května 1971 poblíž Roanoke, Virginia, USA) byl americký voják, herec a hudební skladatel. \n\nBěhem druhé světové války se stal nejvíce vyznamenávaným vojákem americké armády. Když byl jako takový zobrazen 16. června 1945 na titulní straně obrazového týdeníku Life, stal se okamžitě celonárodní celebritou. Toho využil Hollywood a během následujících dvaceti let mu nabídl roli ve 44 filmech, často westernech. Jeho knižní autobiografie z roku 1949 nazvaná \"To Hell and Back\" se stala bestsellerem (zfilmována byla roku 1955). Svou slávu se pokusil i využít i v oblasti country hudby, napsal řadu písní, jejichž interprety byli Dean Martin, Porter Wagoner, Charley Pride a mnozí další. Zemřel během letecké havárie u Catawba ve Virginii, pohřben je na Arlingtonském národním hřbitově.\n\n\nV roce 2014 vydala skupina Sabaton album Heroes s písní \"To hell and back\".\n\n\n"}
{"id": "807337", "url": "https://cs.wikipedia.org/wiki?curid=807337", "title": "Madfinger Games", "text": "Madfinger Games\n\nMADFINGER Games je nezávislá česká herní společnost, která vyvíjí a vydává hry pro mobilní telefony a tablety. Společnost byla založena v Brně v roce 2010 a od té doby si získala reputaci herního vývojáře, který vyrábí mobilní hry s vysokou grafickou kvalitou. MADFINGER Games využívá UNITY engine a poskytuje hry na mobilní zařízení opatřené operačním systémem iOS a Android.\n\nJeště předtím, než společnost MADFINGER Games oficiálně vznikla, spolupracovali její dnešní členové na mnoha počítačových a konzolových hrách, například , Mafia II, Korea: Forgotten Conflict, El Matador, Hidden & Dangerous 2, H&D Sabre Squadron, Vietcong, Vietcong 2, Vietcong: Purple Haze or .\nSoučasně se čtyři pozdější zakladatelé společnosti ve volném čase věnovali vývoji svých prvních her určených pro mobilní zařízení. V té době, ještě pod hlavičkou \"Mad Finger Games\", vydali první tři hry:\n\nV květnu roku 2010 založili akciovou společnost MADFINGER Games, a.s. a začali se vývoji her pro smartphony a tablety věnovat naplno. Základní kapitál firmy činil 17 500 000.\nHry od vývojáře MADFINGER Games se vyznačují vysokou grafickou kvalitou srovnatelnou s hrami určenými pro herní konzole a snadným intuitivním ovládáním.\nMADFINGER Games úzce spolupracuje s UNITY a NVIDIA.\n\n\n"}
{"id": "807338", "url": "https://cs.wikipedia.org/wiki?curid=807338", "title": "Žabokreky", "text": "Žabokreky\n\nŽabokreky jsou obec na Slovensku v okrese Martin.\n\nPrvní písemná zmínka o obci pochází z roku 1282.\n\nObec se nachází v nadmořské výšce 426 metrů a rozkládá na ploše 5,231 km². K 31. prosinci roku 2017 žilo v obci 1 243 obyvatel.\n\n"}
{"id": "807346", "url": "https://cs.wikipedia.org/wiki?curid=807346", "title": "Vrícko", "text": "Vrícko\n\nVrícko je obec na Slovensku v okrese Martin. Tvoří ji dvě části: Samotné Vrícko a Predvrícko. Nachází se v Lúčanské Malé Fatře 9 kilometrů na západ od Kláštora pod Znievom. Protéká jí potok Vríca.\n\nTéměř na konci obce se nachází klášter Milosrdných sestier sv. Vincenta de Pal-Satmárky. V obci sídlí i Charitní dům a a kongregace komunity Rodina Nepoškvrnenej. Vrícko se nachází v prostředí člověkem málo dotčené přírody.\n\nV blízkosti se nachází Kľacký vodopád, který je vysoký 30 metrů.\n\nObec vznikla na konci 14. století. První písemná zmínka pochází z roku 1594. Nejdříve vlastnili obec Jezuité sídlící v Kláštore pod Znievom. Vrícko jako součást Hauerlandu bylo osídlené převážně německým obyvatelstvem, které bylo po druhé světové válce odsunuté. Němci, kteří obývali obec Vrícko ji nazývali Munichwiese (Mnichova Lúka).\n\n\nVývin názvu obce\n\nVýrazný pokles počtu obyvatel nastal po druhé světové válce. Poválečný odsun Němců způsobil, že karpatskou oblast opustilo až 90% Němců, kteří museli opustit Slovensko. Přesídlení se nevyhnuli ani obyvatelé Vrícka.\n\n"}
{"id": "807347", "url": "https://cs.wikipedia.org/wiki?curid=807347", "title": "Evropská silnice E7", "text": "Evropská silnice E7\n\nEvropská silnice E7 je evropskou silnicí 1. třídy. Začíná ve francouzském Pau, a končí ve španělské Zaragoze. Celá trasa měří 247 kilometrů.\n\n\n\n"}
{"id": "807352", "url": "https://cs.wikipedia.org/wiki?curid=807352", "title": "Rychlá zdravotnická pomoc", "text": "Rychlá zdravotnická pomoc\n\nRychlá zdravotnická pomoc (RZP) je typ výjezdové skupiny zdravotnické záchranné služby. Skupina pracuje ve dvoučlenném složení, a to řidič-záchranář a zdravotnický záchranář. Součástí skupiny RZP není lékař. \n\nV Česku začaly výjezdové skupiny RZP vznikat až po roce 1993, ale historii rychlé zdravotnické pomoci lze datovat až do období krátce po vzniku Československa. Důležitou roli v poskytování záchranné služby hrál Československý červený kříž, který od roku 1925 budoval záchranné stanice. Od roku 1974 začal v Československé socialistické republice vznikat systém záchranné služby. Na provozu záchranné služby se podíleli především lékaři z anesteziologicko-resuscitačních oddělení nemocnic. Nelékařské posádky prakticky až do roku 1993 neexistovaly, i když na některých místech již byly do poskytování odborné přednemocniční neodkladné péče začleněny. Byla to především Praha, kde posádky bez lékaře vyjížděly už od roku 1987 se zavedením systému Rendez-Vous. Počátkem devadesátých let byly schopny skupiny RZP pomáhat pouze v 10 % případů. Takto nízký podíl na poskytování odborné přednemocniční neodkladné péče byl dán především malým počtem indikací, ke kterým mohly skupiny RZP vyjíždět. V roce 1992 vydalo Ministerstvo zdravotnictví České republiky vyhlášku 434/1992 Sb. o zdravotnické záchranné službě, která definovala jak výjezdové skupiny rychlé lékařské pomoci, tak výjezdové skupiny rychlé zdravotnické pomoci. Přibližně tou dobou začaly také vznikat studijní obory diplomovaný zdravotnický záchranář a bakalářské studijní programy zdravotnický záchranář.\n\nV roce 2012 se v celorepublikovém průměru podílely posádky RZP na 65 % všech výjezdů zdravotnické záchranné služby. V některých místech Česka, například v Praze nebo v Libereckém kraji, byl tento podíl až 80%. Od dubna 2012 je zajištění odborné přednemocniční neodkladné péče posádkami RZP upraveno zákonem 374/2011 Sb. o zdravotnické záchranné službě. Posádka RZP je složena pouze ze zdravotnických pracovníků nelékařského zdravotnického povolání. V Česku vyjíždějí skupiny RZP ve složení řidič-záchranář a zdravotnický záchranář (střední zdravotnický pracovník, SZP). Střední zdravotničtí pracovníci bývají někdy označování také jako paramedici. Takové označení není v Česku zcela přesné; SZP nemá v Česku tak rozsáhlé pravomoce v poskytování odborné přednemocniční neodkladné péče jako paramedici v Kanadě či USA. Výjezdové skupiny RZP používají k výjezdům standardní sanitní vozidla třídy B nebo C, která jsou totožná s vozidly používanými skupinami rychlé lékařské pomoci. Prudkému rozvoji a využití skupin rychlé zdravotnické pomoci od roku 1993 napomohla především několikerá transformace zdravotnické záchranné služby a stále snižující se zájem lékařů o práci ve zdravotnické záchranné službě.\n\n\n\n"}
{"id": "807365", "url": "https://cs.wikipedia.org/wiki?curid=807365", "title": "ArmA 3", "text": "ArmA 3\n\nArmA 3 je český vojenský sandbox od Bohemia Interactive Studio, která je pokračováním série ArmA (ArmA, ArmA 2). V červnu 2012 byla na herním festivalu E3 předvedena alfa verze hry.\nHra byla vydána 12. září roku 2013.\nDěj se odehrává okolo roku 2035 během fiktivní operace Magnitude, kde proti sobě bojují síly NATO a Íránu. Hra byla v soutěži Booom 2013 zvolena Nejlepší českou hrou roku. Současně byla v soutěži Česká hra roku oceněna za technický přínos české herní tvorbě.\n\nPříběhová kampaň se jmenuje Východní vítr a je rozdělena do tří stáhnutelných DLC – Survive, Adapt a Win.\n\nSíly NATO začnou opouštět republiku Altis, kde posledních pět let od konce místní občanské války udržují mír. Napětí se stupňuje a AAF zahajují blokádu. Vakuum vytvořené odchodem sil NATO vytvoří vhodné podmínky pro vpád CSAT.\n\nDemontáž vybavení na ostrově Stratis je v plném proudu, když se hlavní hrdina, desátník Ben Kerry – člen formace \"Task Force Aegis\", z nenadání ocitá pod útokem AAF. Všechna místní velení NATO padla a komunikace s vnějším světem byla přerušena.\nZbylým jednotkám se podařilo přeskupit se v táboře Maxwell.\nVelení se ujímá nejvyšší přeživší důstojník kapitán Scott Miller – britský voják, příslušník \"Combat Technology Research Group\", který se v minulosti účastnil bojů v Afghánistánu, Pacifiku a na Blízkém východě.\nZ tábora Maxwell podnikají výpady proti nepříteli, který má nad nimi početní i technickou převahu. Jednotky AAF však jejich postavení lokalizovali a uprostřed noci zahájili útok. Útok byl s těžkými ztrátami odražen. Kapitánu Millerovi se podaří navázat kontakt s vedením zdravotnické sekce NATO. V posledním zoufalém pokusu útočí na hlavní město s cílem uvolnit cestu posilám. Na ostrov však nečekaně doráží síly CSAT a operace je přerušena. Přeživší vojáci ve dvou člunech ustupují na Altis, na moři jsou však zpozorováni nepřátelskými helikoptérami a potopeni.\n\nDesátník Ben Kerry nabývá vědomí na pobřeží Altisu. Naváže kontakt s dalšími přeživšími a společně se přidávají k partyzánské buňce FIA, kterou vede Kostas Stavrou. S nepřítelem bojují guerillovým stylem.\n\nFIA se dozví o chystané invazi NATO a rozhodne se ji podpořit. NATO ovšem nemá žádné zprávy o působení partyzánů na Altisu, což vede k tomu, že omylem napadá jejich jednotky. Stavrou byl pravděpodobně zabit. Miller a jeho tým jsou nezvěstní, a Kerry se přidává k silám NATO. Při rozhovoru s důstojníkem se dozvídá, že NATO nemá žádné zprávy o působení britských jednotek v oblasti.\n\n\n\nVe hře jsou zpracovány dva řecké ostrovy o celkové rozloze 290 km, nacházející se na severu egejského moře.\n\n\n\nNa obou ostrovech se nachází velké množství vojenských základen.\nNovinkou v sérii ArmA je zpracovaný podvodní svět a možnost se potápět.\n\nJe možné přidat další mapy vytvořené komunitou.\n\n\nDne 11. září 2012 byli na Lémnu zadrženi dva čeští vývojáři a obviněni ze špionáže.\nPodle policejního vyšetřování se provinili dopoledne v neděli 9. září tím, že v těsné blízkosti a okolí vojenské základny na ostrově Lémnos pořizovali různé audiovizuální materiály. Za tento přečin jim teoreticky hrozilo až 20 let vězení.\nNa zadržení měly zásadní vliv vyhrocené řecko-turecké vztahy.\nPropuštěni byli až 15. ledna 2013 na kauci 5000 eur za každého z nich, po celkem 128 dnech ve vazbě.\n\nV současné době se čeká na rozhodnutí řecké justice. Na průtahy ve vyšetřování má zřejmě vliv probíhající krize.\n\nV září 2012 bylo oznámeno, že ArmA 3 nedostala v Íránu licenci, tudíž se tam nesmí prodávat. Organizacím se nelíbí zobrazování íránských jednotek jako nepřátel NATO.\n\nV důsledku incidentu zatčení dvou vývojářů, 2. února 2013 Bohemia Interactive oznámila, že se jméno hlavního ostrova Limnos změní na \"Altis\".\nNové jméno podle tiskové zprávy stále odráží středomořskou identitu prostředí, ale odlišuje jej od skutečného řeckého ostrova, který sloužil jako zdroj inspirace. Menšímu ostrovu s názvem \"Stratis\" jméno zůstalo.\n\n\nV době vydání hry recenzenti vyčítali převážně chybějící kampaň, problémy s umělou inteligencí a technické chyby.\nChválena byla zejména volnost a rozlehlý herní svět, povedená optimalizace, propracovaný editor a multiplayer.\n\n"}
{"id": "807366", "url": "https://cs.wikipedia.org/wiki?curid=807366", "title": "Svazenka vratičolistá", "text": "Svazenka vratičolistá\n\nSvazenka vratičolistá (\"Phacelia tanacetifolia\") je nenáročná, jednoletá, středně vysoká, modrofialově kvetoucí bylina, druh ze širokého rodu svazenka. V české přírodě příležitostně vyrůstá několik druhů svazenek, tento neofyt zjištěný již v roce 1891 je nejběžnějším. Záměrně se vysévá buď na pole jako pícnina, nebo jako okrasná rostlina do zahrad.\n\nTato příjemně vonící rostlina pochází ze Severní Ameriky, ze států Nové Mexiko, Oklahoma a Texas ve Spojených států amerických a ze severních oblastí Mexika (Aguascalientes, Chihuahua, Coahuila, Durango, Nuevo León, Sonora, Tamaulipas a Zacatecas). Se začátkem kolonizace Ameriky byla dovezena do Evropy jako nenáročná, ozdobná rostlina, kde se postupně úmyslně a v teplých oblastech i samovolně rozšiřovala. Byla zavlečena i do Austrálie a na Nový Zéland.\n\nRostlina nejlépe roste na půdách lehkých, propustných, hlinitopísčitých s dostatkem humusu a vápníku. Nesnáší půdy trvale zamokřené nebo kyselé, optimální pH je 6,5 až 7,2. Pro dobré kvetení požaduje teplé stanoviště a plné oslunění, dobře snáší letní sucho.\n\nJednoletá rostlina, která po dozrání semen usychá. Na jaře se vysévá po jarních mrazících a vyznačuje se rychlým růstem i včasným kvetením. Po vyklíčení ze semene rychle narůstá, kvést začíná již za 55 až 60 dnů po vysetí. Rozmnožuje se semeny, která po dozrání z rostliny opadají a obvykle ještě téhož roku vyklíčí. Ve Střední Evropě však semenáče většinou zimu nepřežijí a zmrznou, proto se ve volné přírodě rozšiřuje jen málo a nezaplevelují pole.\nKřehká bylina s lodyhou přímou, nevětvenou nebo jen v horní části, která může vyrůst až do výše 80 cm, vespod bývá lysá a v horní části žláznatě chlupatá. Střídavé lodyžní listy jsou obvykle přisedlé nebo krátce řapíkaté, u báze poloobjímavé, v obryse podlouhlé nebo vejčité, jsou dlouhé 2 až 10 cm a široké 0,5 až 2 cm, dvojitě nepravidelně peřenosečné a oboustranně štětinovitě chlupaté.\n\nOboupohlavné, až 1 cm velké květy na krátkých stopkách vytvářejí čtyřiceti až sedmdesátičetné svinuté dvojité vijany. Kolovitá koruna je tvořena pěti vespod srostlými lístky světle modré, modrofialové, řídce i bílé barvy. Pětičetný, zelený, hluboce dělený kalich má chlupaté lístky stejně dlouhé jako koruna. V květu je pět z koruny vyčnívajících tyčinek s fialovými nitkami, které nesou purpurově červené prašníky s neobvyklým modrým pylem. Ze dvou plodolistů vytvořený semeník má na vrcholu rozdvojenou čnělku a okolo něj je nektárium. Květy na rostlině postupně vykvétají po dobu asi šesti týdnů, opylovány jsou hmyzem. Ploidie druhu je 2n = 22.\n\nPlody jsou šedohnědé, hladké, dvoupouzdré, široce vejčité tobolky obsahující dvě až čtyři semena. Tobolky dlouhé 4 mm a široké 3 mm mají zřetelný pozůstatek po blizně, na bocích dvě žebra a jsou obaleny ve vytrvalém, chlupatém kalichu. Semena jsou šedá nebo hnědá, oválná, na hřbetě vypouklá a na břiše plochá, osemení mají vroubkovaná a jsou dlouhá asi 2,5 mm a široká 1,5 mm. Hmotnost tisíce semen je 2,5 gramů.\n\nSvazenka vratičolistá bývá pěstována jako pícnina, zelené hnojení, květina nebo jako medonosná rostlina. Její píce je pouze průměrná, při zavadání mírně hořkne a musí se sklízet ještě před květem, pak lodyhy dřevnatí. Tím ovšem rostlina ztrácí možnost současně posloužit i jako potrava včelám. Pro rychlý růst, křehké lodyhy, množství drobných lístků a husté, měkké kořeny je vhodná jako letní meziplodina na píci nebo na zelené hnojení, které potlačuje plevel a po kterém se zlepšuje kvalita půdy. Pro co nejrychlejší růst a tvorbu nadzemní i podzemní hmoty jsou v ČR doporučovány vyšlechtěné odrůdy 'Lisette', 'Větrovská', 'Protana', 'Promoce' a 'Meva'. Rostliny jsou citlivé na herbicidy.\n\nKvěty produkují velké množství nektaru, který obsahuje až 40 % cukrů a proto bývají rostliny někdy vysévány na pole nedaleko úlů a po odkvětu se zaorají. Pro nenáročnost, schopnost vzcházet i v suchých podmínkách, dlouhou dobu kvetení a přitažlivost pro včely i motýly bývá svazenka vratičolistá pěstována i na záhonech v okrasných zahradách, pro prodloužení doby kvetení se doporučuje vysévat semena v třítýdenních intervalech.\n\n"}
{"id": "807367", "url": "https://cs.wikipedia.org/wiki?curid=807367", "title": "Cena Oskara Barnacka", "text": "Cena Oskara Barnacka\n\nCena Oskara Barnacka (německy Leica Oskar Barnack Preis) je ocenění, které od roku 1979 každoročně uděluje společnost Leica na počest inženýra Oskara Barnacka, vynálezce a otce kinofilmové fotografie na malý formát.\n\nCena Oskara Barnacka je dotována 5000,- euro. Výsledky soutěže jsou vyhlašovány každý rok na začátku července, v rámci mezinárodního fotografického festivalu v Arles.\n\n\n\n\n"}
{"id": "807368", "url": "https://cs.wikipedia.org/wiki?curid=807368", "title": "Synagoga ve Stráži nad Nežárkou", "text": "Synagoga ve Stráži nad Nežárkou\n\nSynagoga ve Stráži nad Nežárkou, č. p. 24, pochází snad z první poloviny 19. století. Nachází se nedaleko náměstí Emy Destinnové při silnici směrem na Třeboň.\n\nSynagoga sloužila bohoslužebným účelům do začátku druhé světové války, poté byla používána jako skladiště, dnes je v budově obchod.\n\n"}
{"id": "807369", "url": "https://cs.wikipedia.org/wiki?curid=807369", "title": "Evropská silnice E8", "text": "Evropská silnice E8\n\nEvropská silnice E8 je evropskou silnicí 1. třídy. Začíná v norském Tromsø, a končí ve finském Turku. Celá trasa měří 1410 kilometrů.\n\nOd roku 1962 byla trasa pojmenována podle starého systému značení E78. V roce 1992 byla přejmenována na E7 a vedla z Tromsø do Tornia. V roce 2002 byl k trase přidán úsek Tornio – Turku. Ve starém systému značení, jenž byl používán do roku 1985 (v severských zemích do roku 1992), vedla trasa těmito městy: Londýn – Harwich – Hoek van Holland – Hannover – Berlín – Varšava – Brest.\n\n\n\n"}
{"id": "807373", "url": "https://cs.wikipedia.org/wiki?curid=807373", "title": "Městská občina Velenje", "text": "Městská občina Velenje\n\nMěstská občina Velenje je jednou z 212 občin ve Slovinsku. Nachází se v Savinjském regionu na území historického Dolního Štýrska. Občinu tvoří 25 sídel, její rozloha je 83,5 km² a k 1. lednu 2017 zde žilo 32 718 obyvatel. Správním střediskem občiny je město Velenje.\n\nObčina se dělí na sídla: Arnače, Bevče, Črnova, Hrastovec, Janškovo selo, Kavče, Laze, Lipje, Lopatnik, Lopatnik pri Velenju, Ložnica, Paka pri Velenju, Paški Kozjak, Pirešica, Plešivec, Podgorje, Podkraj pri Velenju, Prelska, Silova, Šenbric, Škale, Škalske Cirkovce, Šmartinske Cirkovce, Velenje, Vinska Gora.\n\n\n"}
{"id": "807376", "url": "https://cs.wikipedia.org/wiki?curid=807376", "title": "Městská občina Slovenj Gradec", "text": "Městská občina Slovenj Gradec\n\nMěstská občina Slovenj Gradec ( \"\") je jedna z 212 slovinských občin. Správním centrem občiny je město Slovenj Gradec. Rozkládá se v Korutanském regionu na území historického Štýrska. Občinu tvoří 22 sídel, její rozloha je 173,7 km² a k 1. lednu 2017 zde žilo 16 621 obyvatel.\n\nObčina se dělí na sídla:\n\n\n"}
{"id": "807378", "url": "https://cs.wikipedia.org/wiki?curid=807378", "title": "Městská občina Ptuj", "text": "Městská občina Ptuj\n\nMěstská občina Ptuj () je jednou z 11 městských občin ve Slovinsku. Nachází se v Podrávském regionu na území historického Dolního Štýrska. Občinu tvoří 10 sídel, její rozloha je 66,7 km² a k 1. lednu 2017 zde žilo 23 117 obyvatel. Správním střediskem občiny je město Ptuj.\n\n\n"}
{"id": "807384", "url": "https://cs.wikipedia.org/wiki?curid=807384", "title": "Městská občina Novo mesto", "text": "Městská občina Novo mesto\n\nMěstská občina Novo mesto ( \"\") je jedna ze slovinských městských občin. Správním centrem je město Novo mesto.\n\n\n"}
{"id": "807387", "url": "https://cs.wikipedia.org/wiki?curid=807387", "title": "Ocelová pěst", "text": "Ocelová pěst\n\nOcelová pěst (v anglickém originále Real Steel) je americký akční sci-fi flim z roku 2011, který režíroval Shawn Levy.\n\nNa vrcholu světové ligy Roboboxu stojí šampion jménem Zeus, který likviduje své soupeře brutální silou. Na druhém konci tohoto sportu je Charlie Kenton se svým robotem Ambushem. Když Ambushe porazí obrovský býk a Charlie potřebuje peníze, objeví se jeho švagrová se svým manželem. Ti si chtějí vzít Charlieho syna Maxe do výchovy. Charlie k tomu svolí za větší obnos peněz. Dostane 50 tisíc, aby se o Maxe na chvíli postaral. Charlie koupí robota Noisy Boye, který byl jedním z robotů, bojujících v Japonské robotí lize, kde tento sport rozkvétá. Věří si natolik, že Noisy Boye přihlásí do nejdrsnějšího zápasu v nelegální lize. Charlie ale nerozumí složitému a velmi modernímu ovládání. Když Noisy Boy vstoupí do arény s manuálním robotem Midasem, nedokáže Charlie používat Noisy Boyovy bojové styly. I když profesionální robot má nad manuálním Midasem ohromnou výhodu, nemá Charlie žádné zkušenosti s profesionálními roboty. Noisy Boy je zničen a Charlie jeho hlavu prodá jako trofej do arény. S Maxem se vypraví na vrakoviště, kde si Max nedá pozor a spadne do propasti. Zabrzdí se o tréninkového robota Atoma, kterého vezme domů. Opraví ho a pošle do arény jménem ZOO, kde porazí robota Metra. Atom pak díky stínovému režimu předvádí na robozápasech nejen boj ale i robotdance. Max do Atoma nainstaluje ovládání z Ambushe a vylepší ho obvody z Noisy Boye, včetně hlasového modulu. Přihlásí se do světové ligy roboboxu. Max odmítne použít Atoma jako boxovací pytel pro Zeuse. Půjdou do arény s robotem Twin Cities, který má velmi dlouhé ruce a dvě hlavy. Charlie se naučí používat Noisy Boyovo vybavení, které Max do Atoma namontoval. V aréně Twin Cities Atoma nemilosrdně drtí. Na poslední chvíli se ale Atom vzpamatuje a Twina porazí. Při závěrečné děkovačce Max vyzve Zeuse na souboj. Zeusův tým přijímá a dlouho očekávaný zápas se blíží. Nikdo nevěří že Atom může zvítězit. Při začátku souboje hned Zeus pošle Atoma k zemi. To se opakuje aspoň třikrát. Atom se ale dokáže zvednout a přežije první kolo. Při boji v 4. kole je ale zničen hlasový modul a mnoho Noisy Boyových součástek. Max přemluví Charlieho aby v posledním kole stínoval Atoma. Po velkém množství ran, když to začíná vypadat, že Zeusovi docházejí baterky, ho Kenton pošle k zemi, ale Zeus se zvládne postavit. Následuje další sprška Atomových úderů, ale Zeuse zachrání gong. Zeus dostane lepší hodnocení a zůstane šampionem ale pro diváky je jím Atom. Charieho a Maxe to velmi sblíží.\n\n\n"}
{"id": "807391", "url": "https://cs.wikipedia.org/wiki?curid=807391", "title": "Káptalantóti", "text": "Káptalantóti\n\nKáptalantóti je obec v Maďarsku v župě Veszprém.\n\nRozkládá se na ploše 11,73 km² a v roce 2011 zde žilo 419 obyvatel.\n"}
{"id": "807396", "url": "https://cs.wikipedia.org/wiki?curid=807396", "title": "Technický a zkušební ústav stavební Praha", "text": "Technický a zkušební ústav stavební Praha\n\nTechnický a zkušební ústav stavební Praha, s.p. (TZÚS Praha, s.p.), je největší zkušební a certifikační organizací v České republice v oblasti posuzování shody stavebních výrobků, mezinárodně uznávaný poskytovatel komplexních služeb v této i jiných oblastech, významný partner výrobců, dovozců, projektantů a realizátorů staveb, veřejné správy, výzkumné a vývojové sféry, člen řady národních i mezinárodních organizací, aktivní účastník procesu tvorby technických předpisů a norem.\n\n\n\nČlenství v mezinárodních a národních organizacích je významné především jako zdroj kvalitních informací, image TZÚS Praha s.p., jako instituce s vysokou odbornou reputací a v neposlední řadě z hlediska kvalitní informovanosti našich zákazníků. Členství v jednotlivých organizacích přináší zejména aktuální odborné informace, které jsou pak prostřednictvím pracovníků TZÚS Praha, s.p., předávány zákazníkům. Účast na vybraných mezinárodních jednáních, kde byl TZÚS Praha, s.p., jmenován mluvčím reprezentujícím zájmy České republiky, je částečně podporována prostřednictvím Plánu standardizace - Programu rozvoje zkušebnictví Úřadu pro technickou normalizaci, metrologii a státní zkušebnictví (ÚNMZ).\n\nÚsek výzkumu, vývoje a inovací (VVI) zahájil svoji činnost v únoru 2005. Prvním úkolem bylo sledovat evropské normalizační a výzkumné programy a zapojovat se do nich, druhým pak aktivně se podílet na inovacích stavebních výrobků a technologií a navrhovat odpovídající postupy zkoušek, posouzení vhodnosti k určenému použití a hodnocení jejich vlastností s ohledem na plnění základních požadavků na stavby. Samostatně nebo ve spolupráci s organizacemi RDI se začaly postupně řešit i náročné úkoly vědeckého a aplikovaného výzkumu a vývoje.\n\nOd roku 2006 bylo přihlášeno celkem šest evropských projektů, např. Solar Transfer a EracoBuild nebo Geocluster. Úsek VVI je aktivní v evropském výzkumném prostoru – vedením CCTP (České stavební technologické platformy) dlouhodobě přispíval k aktivitám v rámci ECTP a E2BA jako NLP za ČR, byl aktivní v programech EurekaBuild I a EurekaBuild II, včetně pořádání mezinárodních workshopů a BE v ČR, vyvíjel přímou mezinárodní spolupráci (BTI Linz, IMBIGS Warszawa) atd. Již v širším zapojení pracovníků ostatních poboček jsou nadále rozvíjeny aktivity v rámci CZGBC, SBA aj. \n\nVýznamnou činnost vyvíjí dlouhodobě úsek VVI v oblasti zděných a smíšených konstrukcí: je vedoucím pracovištěm v ČR, řídí Centrum technické normalizace, má předsednictví TNK 37 a zastupuje ČR v CEN/TC 125, CEN/TC 250 / SC 6, jakož i v AGNB SG 10, dlouhodobě působí na TU v Brně a Ostravě v komisích pro udělování doktorátů, má čestné členství ve svazech výrobců apod. Prakticky všechny novodobé zdicí technologie prošly prostřednictvím zkoušek a jejich vyhodnocení přes toto pracoviště až do praxe.\n\nOd roku 2006 bylo vyřešeno 7 velkých inovačních projektů pro firmy: Pichler Wells (AT), Wienerberger CP a.s., Tondach s.r.o., LIAS Vintířov k.s., HELUZ s.r.o., XELLA ČR a H+H ČR. Stále jsou připravovány další úkoly. Příklady vyřešených projektů evropského významu: zdění na PUR pěnu, komplexní vývoj nových průřezů zdicích prvků s integrovanou izolací, přípravu a zavedení Eurokódu 6, včetně Národní přílohy, významné zkoušky zděných stěn a objektů na účinky seismicity opět dovedené až do úprav Národní přílohy k Eurokódu 8, řešení problematiky požární odolnosti novodobých zdicích technologií apod. Zapojení do národního i evropského pre-normativního i co-normativního výzkumu je ve vybraných oborech zajišťováno v plné šíři.\n\nKromě zděných a smíšených konstrukcí je rozvíjena činnost zejména v oblasti obvodových plášťů a systémů staveb (ETICS, External thermal insulation aerated claddings, Vetures, Curtain walls, etc.) incl. its load-bearing substructures.\n\nRozsáhlá je i další činnost v řešení VVI úkolů (např. v oblasti dopravních staveb a technické infrastruktury), aktivní činnost v rámci normalizace domácí i zahraniční, práce ve 14 sektorových skupinách GNB CPD,  v 8 pracovních skupinách WG EOTA a ve 34 komisích TNK, CEN/TC nebo ISO. V podniku dále pracuje jednotné Centrum technické normalizace. O mezinárodním propojení pracovníků TZÚS Praha, s.p. svědčí i kolektivní nebo individuální členství v četných národních a mezinárodních organizacích jako ENBRI, RILEM, CIB, IABSE, IMS.\n\nPraha, Brno, České Budějovice, Hradec Králové (Předměřice nad Labem), Ostrava, Plzeň, Teplice\n\n"}
{"id": "807405", "url": "https://cs.wikipedia.org/wiki?curid=807405", "title": "Seznam zámků v Královéhradeckém kraji", "text": "Seznam zámků v Královéhradeckém kraji\n\nSeznam zámků v Královéhradeckém kraji. Jedná se o seznam dosud stojících zámků v Královéhradeckém kraji:\n\n\n"}
{"id": "807406", "url": "https://cs.wikipedia.org/wiki?curid=807406", "title": "Jan Pavel Veselý", "text": "Jan Pavel Veselý\n\nJan Pavel Veselý, také Johann Paul Wessely či Jean Wessely, (24. června 1762, Hluboká nad Vltavou – 1. června 1810, Ballenstedt) byl český houslista a hudební skladatel žijící v zahraničí.\n\nNarodil se v Hluboké nad Vltavou. Záhy odešel do Prahy ke svému strýci, členu řádu svatého Benedikta, který mu dal základní hudební vzdělání. Stal se výborným houslistou i oblíbeným hudebním skladatelem. Byl členem divadelních orchestrů v Altoně (dnes součást Hamburku) a v Kasselu. V roce 1800 vstoupil do služeb vévody \"Alexia Friedricha Christiana von Anhalt-Bernburg\" v Ballenstedtu, kde setrval až do konce svého života.\n\nJako skladatel byl velmi plodný a oblíbený. Mimo jiné zkomponoval i dva singspiely. Tiskem vyšlo:\n\n\n"}
{"id": "807407", "url": "https://cs.wikipedia.org/wiki?curid=807407", "title": "Seznam olympijských medailistů v moderním pětiboji", "text": "Seznam olympijských medailistů v moderním pětiboji\n\nToto je kompletní seznam olympijských medailistů v moderním pětiboji z roku 1912 až 2016.\n"}
{"id": "807410", "url": "https://cs.wikipedia.org/wiki?curid=807410", "title": "Dietrich Mateschitz", "text": "Dietrich Mateschitz\n\nDietrich Mateschitz (* 20. května 1944, St. Marein im Mürztal, Rakousko) je rakouský podnikatel, spoluzakladatel společnosti Red Bull GmbH, v níž vlastní 49procentní podíl. Jeho majetek odhadl v roce 2012 časopis Forbes na 5,3 miliard dolarů.\n\nSpolu s někdejším rakouským závodníkem v motokrosu Heinzem Kinigadnerem, jehož syn po nehodě ochrnul, založil nadaci \"Wings for Life\". Její činnost je zaměřena na získání prostředků na výzkum poranění míchy, za tímto účelem pořádá také stejnojmenný charitativní běh.\n\nNarodil se v učitelské rodině s chorvatskými předky, rodiče se však rozvedli, když byl ještě malý. Ačkoli se nikdy neoženil, má syna. Vystudoval Institut světového obchodu ve Vídni, ale vynikajícím studentem nebyl a studoval deset let.\n\nVytvořením energetického nápoje Red Bull Mateschitz vytvořil vlastní odvětví v rámci nealkoholických nápojů. Stříbrnomodré plechovky se staly nejslavnější rakouskou značkou moderní éry.\n\nPo studiích nastoupil do Unileveru, kde se stal produkt manažerem. S energetickými nápoji se setkal víceméně náhodou při cestě do Thajska. Bylo to na začátku 80. let a v Evropě je nikdo neznal. Mateschitz rozpoznal potenciál nápoje \"Krating Daeng\" (v thajštině „Rudý býk“) a domluvil se s Čaleem Júvitjou, majitelem receptu, na založení společnosti v Rakousku. Díky receptu má thajská rodina v Red Bullu 51% podíl, na Rakušana připadá zbytek.\n\nProběhlo několik let testování, aby byl nápoj přizpůsoben požadavkům Evropanů. Na rakouský trh byl Red Bull uveden až v roce 1987. Zatímco v Thajsku byl nápojem pracujících, zejména řidičů dálkových kamionů, dělníků ve stavebnictví či farmářů, v Rakousku se Mateschitz zaměřil zejména na mladé, což platí dodnes. Red Bull již od počátku měl vynikající marketingovou strategii založenou na vtipné reklamě. \n\nSlogan „\"Red Bull vám dává křííídla\"“ má ekvivalent v desítkách jazyků. Přesto však výsledky první desetiletky podnikání nebyly přesvědčivé a společnost tradičně končila ve ztrátě. Přesto expandovala do Maďarska a Německa v roce 1992 a do Velké Británie o tři roky později.\n\nZpočátku měli tuto limonádu v oblibě především sportovci kvůli doplnění energie. Později se však Red Bull ve velkém začal konzumovat také v klubech, a to i přes cenu, která se pohybuje nad 50 korunami na diskotékách v České republice a nad třemi eury například v Německu. Dnes je nejznámější kombinace energetického nápoje s vodkou. \n\nOd roku 1998 se Red Bull prodává také v Americe, místní trh dnes pro Mateschitze spolu s Velkou Británií představuje největší odbytiště. S image globální značky též přišlo spojení Red Bullu s módními adrenalinovými sporty; Red Bull tak pořádá snowboardové závody, ale též akce akrobatických letadel.\n\nV roce 2000 se ve světě poprvé prodalo přes miliardu plechovek nápoje. V roce 2004 získal Red Bull tým Jaguar a o rok později i nejhorší stáj celé Formule 1, Minardi. \nSpojení s motosportem však společnosti pravděpodobně zdaleka nepřináší tolik, kolik do něj vkládá. Ztráta je údajně okolo 30 milionů dolarů ročně. Je to úlitba Mateschitzově zálibě v motorových strojích, která se nejlépe projevuje na salzburském letišti. Tam stojí Hangár 7, Mateschitzova soukromá budova ze skla a oceli, kde přechovává historické letecké skvosty, jako je například DC-6B, se kterým létal jugoslávský diktátor Josip Broz Tito. Red Bull tak sponzoruje celý seriál akrobatického létání. \n\nMateschitz však velké investice věnuje též do fotbalového klubu Red Bull Salzburg. Hrával za něj bývalý český reprezentant Karel Piták, nicméně Mateschitz stál i o Ronalda, Luíse Figa či Pavla Nedvěda. Nízká úroveň rakouské ligy však kvalitní hráče odrazuje od přestupu do Salzburgu. Red Bull také koupil fotbalové kluby v New Yorku a Lipsku. \n\nJeho energetického nápoje se dnes prodá po celém světě na tři miliardy ročně a prodej stále roste. Podle časopisu Forbes mu vynesl majetek okolo 3 miliard dolarů. Mateschitz také koupil tropický ostrov v souostroví Fidži a staví zde luxusní hotel. \n\n"}
{"id": "807412", "url": "https://cs.wikipedia.org/wiki?curid=807412", "title": "Nejvyšší hory asijských zemí", "text": "Nejvyšší hory asijských zemí\n\nSeznam nejvyšších hor asijských zemí obsahuje seznam nejvyšších hor jednotlivých asijských zemí.\n\nKritéria použitá pro zařazení do seznamu jsou následující:\n\n\n\n"}
{"id": "807423", "url": "https://cs.wikipedia.org/wiki?curid=807423", "title": "Kostel svatého Martina (Rosice)", "text": "Kostel svatého Martina (Rosice)\n\nKostel svatého Martina je římskokatolický chrám v městě Rosice v okrese Brno-venkov. Je chráněn jako kulturní památka České republiky.\n\nJe farním kostelem rosické farnosti a zároveň děkanským kostelem rosického děkanátu.\n\nPůvodně románský kostel pochází pravděpodobně z 12. století, počátkem 13. století již stál. Jednalo se o jednolodní kamennou stavbu s presbytářem a na západní straně s dodnes dochovanou věží. Vchod byl z jižní strany. Chrám byl goticky upraven a rozšířen o původně samostatnou gotickou severní kapli. Upraven byl také renesančně, tehdy byl rozšířen o jižní kapli. Barokní úpravy přinesly změnu přístupu do kostela ze západní strany přes věž a výměnu oken. V 18.století dostaly vnitřní prostory kostela nynější podobu – hlavní a boční oltáře, kazatelnu a ostatní výzdobu.\n\nV roce 1998 byly pořízeny 3 nové zvony zasvěcené Nejsvětější Trojici, Panně Marii a svatému Martinovi, které nahradily zvony zabavené během světových válek a doplnily nejstarší zvon.\n\nTento chrám sloužil, tak jako mnoho jiných, k poslednímu odpočinutí významných osobností farnosti - především místní šlechty.\n\nV nejbližším okolí chrámu se nalézají dva hřbitovy. Oddělený dětský hřbitov neviňátek na jihozápad od chrámové lodi (nezrušený, ale dnes neužívaný) a bývalý farní hřbitov, dnes neveřejný pozemek východně a jihovýchodně přiléhající k chrámu. Prapůvodní pohřebiště se nacházelo v celém nejbližším okolí chrámu.\n"}
{"id": "807425", "url": "https://cs.wikipedia.org/wiki?curid=807425", "title": "Občina Šoštanj", "text": "Občina Šoštanj\n\nObčina Šoštanj () je jednou z 212 občin ve Slovinsku. Nachází se v Savinjském regionu na území historického Dolního Štýrska. Občinu tvoří 11 sídel, její rozloha je 95,6 km² a k 1. lednu 2017 zde žilo 8 641 obyvatel. Správním střediskem občiny je město Šoštanj.\n\nObčina se dělí na sídla: Bele Vode, Družmirje, Florjan, Gaberke, Lokovica, Ravne, Skorno pri Šoštanju, Šentvid pri Zavodnju, Šoštanj, Topolšica, Zavodnje.\n\nSousedními občinami jsou: Slovinský Hradec na severu, Velenje na východě, Polzela na jihovýchodě, Šmartno ob Paki na jihu, Mozirje na jihozápadě, Ljubno na západě a Črna na Koroškem na severozápadě.\n\n\n"}
{"id": "807426", "url": "https://cs.wikipedia.org/wiki?curid=807426", "title": "Agentura práce", "text": "Agentura práce\n\nAgentury práce jsou právnické nebo fyzické osoby, které mají povolení k příslušné formě zprostředkování zaměstnání, udělené Generálním ředitelstvím Úřadu práce. Jakožto personální agentury jsou komerčními institucemi, jejichž činností je zajištění poptávky zaměstnavatelů po zaměstnancích a výběr uchazečů o zaměstnání dle kritérií zadaných klienty. Agentura práce však nemůže chtít finanční náhradu po osobě, které je zaměstnání zprostředkováno, zakázány jsou také srážky ze mzdy.\n\nNa českém trhu práce se pohybuje velké množství personálních agentur, podstatná část z nich se specializuje pouze na určité obory. Kromě standardních služeb nabízejí také kariérní poradenství, personální audity, outplacement, testování pracovních předpokladů, HR marketing a další.\n\nČeské pracovní právo stanovuje tři základní formy zprostředkování zaměstnání agenturami práce: vyhledání zaměstnání pro fyzickou osobu o práci se ucházející, vyhledání vhodných zaměstnanců pro zaměstnavatele, který hledá nové pracovníky, nebo zaměstnávání fyzických osob za účelem výkonu jejich práce pro uživatele – jinou právnickou nebo fyzickou osobu, která práci přiděluje a dohlíží na její provedení.\n\nČinnosti spojené s vyhledáním zaměstnání pro fyzickou osobu spočívají v následujícím. Agentury práce zastupují uchazeče o zaměstnání v kontaktu s firmami a pomáhají jim se všemi náležitostmi při hledání práce, jako úpravou životopisu, vystupováním na pohovoru, nástupem do zaměstnání. Kandidáti se obracejí na agentury na základě doporučení nebo přes vyhledání na internetu (internetové pracovní portály) a také na veletrzích pracovních příležitostí. Osobní údaje kandidáta agentura práce vkládá do databáze uchazečů, dokud se vhodné pracovní místo neobjeví. Jakmile se taková pracovní příležitost objeví, agentura práce kandidáta pozve na výběrový pohovor, a v případě úspěšného absolvování pohovoru zaměstnavatel uzavře s kandidátem pracovní smlouvu.\n\nVelká část personálních agentur hledá uchazeče o zaměstnání z pasivních zdrojů, kterými jsou buď interní databáze, databáze pracovních úřadů nebo online databáze internetových pracovních portálů, které nabízí registraci pro uchazeče zdarma. Zmíněné pracovní portály nefungují pouze jako online databáze uchazečů, ale současně jako inzertní místa pracovních příležitostí. Zájemce o inzerované zaměstnání může zaměstnavatele/personální agenturu kontaktovat buď prostřednictvím odpovědního formuláře, nebo přímo. Pro inzerenty jsou ve většině případů služby pracovních portálů zpoplatněny, pro uchazeče o zaměstnání jsou vždy zdarma. Inzerce pracovních pozic ale není jen věcí online portálů. Stále ještě je hojně využívána inzerce v tisku, kromě novin a časopisů se využívají i tiskoviny specializující se přímo na inzerci.\n\nV poslední době je velmi častým způsobem vyhledávání zaměstnanců pro zaměstnavatele tzv. headhunting (z angl. \"headhunter\", lovec lebek). Jde o cílené oslovení pracovníka, který působí na identické či obdobné pracovní pozici u konkurence. Výhodou, kterou tento výběr zaměstnanců přináší, je oslovení kvalifikovaného a kvalitního zaměstnance, jehož není třeba nijak zaškolovat či připravovat.\n\nSpolupráce mezi zaměstnavatelem a agenturou práce zpravidla se skládá z několika etap:\n\nJednou ze základních forem zprostředkování zaměstnání agenturou práce je zaměstnávání fyzických osob za účelem výkonu jejich práce pro uživatele nebo agenturní zaměstnávání. Jde o tzv. \"outsourcing zaměstnanců\". Těchto služeb využívají zejména podniky, které mají požadavky na velké množství pracovních sil pro méně kvalifikované činnosti a často pouze na dobu určitou (sítě supermarketů atd.). Těmto podnikům personální agentura poskytne požadované zaměstnance, kteří ale nevstupují do pracovního poměru s klientem, ale jsou zaměstnanci zprostředkovatelské agentury, která jim vyplácí mzdu. Za zaměstnance v tomto případě jedná agentura, a proto jsou veškeré zaměstnanecké výhody a bonusy závislé na smluvních podmínkách mezi klientem a agenturou. Některé velké podniky už jiný způsob pracovních možností nenabízí.\n\nAgentura práce může svého zaměstnance dočasně přidělit k výkonu práce pro uživatele jen na základě písemné dohody o dočasném přidělení zaměstnance uzavřené s uživatelem. Agentura práce s účinností od 29. 7. 2017 může dočasně přidělit k výkonu práce u uživatele i zaměstnance, kterému byla vydána zelená karta, modrá karta, nebo kterému bylo vydáno povolení k zaměstnání.\n\nPovolení ke zprostředkování zaměstnání agentuře práce vydává Úřad práce na základě žádosti fyzické nebo právnické osoby. Podmínkou udělení povolení právnické osobě je bezúhonnost a splnění podmínek fyzickou osobou, která plní funkci odpovědného zástupce pro účely zprostředkování zaměstnání. Podmínky udělení povolení fyzické osobě je dosažení věku 18 let, bezúhonnost, odborná praxe v oblasti zprostředkování zaměstnání nebo v oboru, pro který má být zprostředkování zaměstnání povoleno, a to v rozsahu alespoň 2 roků u osoby vysokoškolský vzdělané a 5 roků u osoby se středoškolským vzděláním.\n\nAgentura práce je povinna sjednat pojištění záruky pro případ svého úpadku, na základě něhož vzniká dočasně přidělenému zaměstnanci právo na plnění v případě, kdy mu agentura práce z důvodu svého úpadku nevyplatila mzdu.\n\nNa českém trhu práce působí dvě profesní organizace, sdružující agentury práce. První z nich je Asociace poskytovatelů personálních služeb (APPS), která sdružuje personální agentury a poradenské společnosti v oblasti poskytování personálních služeb. Asociace spojuje největší poskytovatele temporary služeb České republice, kteří nabízí zprostředkování zaměstnání formou dočasného přidělení. Cílem organizace je vytváření podmínek pro úspěšný rozvoj stabilního trhu pracovních sil v České republice.\n\nDruhá organizace je Asociace pracovních agentur (APA), nezisková nepolitická profesní organizací sdružující agentury práce, převážně poskytovatele dočasné pracovní výpomoci (\"temporary help\"). APA historicky sdružuje převážně menší agentury práce, jejichž hlavní činností je „krátkodobá dočasná pracovní výpomoc“ a část členů se specializuje na „studentské brigády“. Ale nejen na ně, další členové APA poskytují plné portfolio služeb agentur práce všem uchazečům o zaměstnání a zájemcům o zaměstnance.\n\n"}
{"id": "807427", "url": "https://cs.wikipedia.org/wiki?curid=807427", "title": "Dačice (starý zámek)", "text": "Dačice (starý zámek)\n\nStarý dačický zámek stojí v Krajířově ulici v Dačicích. Dnes slouží městskému úřadu, dále se zde nachází městské muzeum, policejní strážnice a byty. Je chráněn jako kulturní památka České republiky.\n\nZámek byl postaven Albrechtem Krajířem z Krajku a jeho manželkou Magdalénou z Vřesovic v letech 1572-1579 a po dostavění sem bylo z tvrze přeneseno sídlo šlechty. V roce 1591 však byl vystavěn nový zámek a starý zámek přestal sloužit svému původnímu účelu. Důvodem ke změně sídla byla především omezená velikost zámku. Ten poté sloužil jako sídlo správy panství. V roce 1939 sem bylo přeneseno sídlo městské správy, při této příležitosti došlo k úpravám. V roce 1960 se sice radnice přenesla do budovy v Komenského ulici, ale od roku 1991 je opět v budově zámku. V roce 1992 prošel objekt poslední celkovou opravou.\n\nJedná se dvoupatrovou renesanční budovu zakončenou atikou, prejzy a cimbuřím. V letech 1940 a 1992 byla provedena obnovena sgrafitová výzdoba omítky.\n\n"}
{"id": "807440", "url": "https://cs.wikipedia.org/wiki?curid=807440", "title": "Online casino", "text": "Online casino\n\nOnline kasino neboli online \"casino\" (původem z italštiny), někdy také virtuální nebo internetové casino, je internetovou verzí klasického kamenného kasina. Poskytuje hráčům z celého světa hrát všechny hazardní hry přes počítač, mobil nebo jakékoliv chytré zařízení za pomocí internetového připojení. Lidé tak mohou hrát kasino hry z pohodlí svého domova, na cestách nebo kdekoliv jinde. Pravidla, výplatní poměry a nabízené hry jsou ve většině případů stejné jako v klasických kamenných kasinech. Některá online casina nabízejí svým hráčům výherní automaty s lepší průměrnou návratností. Tento krok funguje jako velmi dobrá reklama na dané kasino. Jednou z výhod oproti klasickému kasinu je možnost vyzkoušet si většinu her zdarma, proto si člověk může snáze nacvičit výherní strategie, které jsou nezbytnou součástí úspěšného hraní.\n\nPůvod slova „kasino“ je často přiřazován francouzskému slovu \"cassine\", nebo italskému \"cassina\", ale ani v jednom z těchto jazyků podobné výrazy neexistují. Slovo „kasino“ se zakončením (-o) pochází z italštiny ze slova „casa“ (dům). Koncem 18. století pronikalo přímo z Itálie do Německa.\n\nHistorie online kasina je poměrně krátká, datuje se teprve od roku 1994, kdy vláda karibského státu Antigua a Barbuda upravila zákon tzv. Trade & Processing Act. Od té doby byl umožněn volný obchod a společnosti z celého světa mohly začít legálně zakládat online kasina. Důvodem vedoucím k tomuto kroku byl kromě herního softwaru, pomalu rozvíjející se internet, který byl skvělou příležitostí pro poskytovatelé hazardu. Netrvalo dlouho a v roce 1995-1996 vznikly první online kasina The Haming Club a InterCasino. Začala se veřejnosti postupně otvírat online cesta do světa hazardu.\n\nMožnosti softwaru a grafiky byly neustále vyvíjeny a počet hráčů online kasin vzrostl až do milionů. První problémy nastaly v roce 2006, kdy spojené státy schválili zákon stavící hazard na internetu mimo zákon. Hlavním zdůvodněním byl fakt, že online hazard je dostupný nezletilým osobám a vede k závislosti. Od té doby začaly být online kasina regulována i v mnoha ostatních zemích celého světa. Nový zákon postihl od 1. ledna 2017 také český trh a přinesl sebou řadu změn. Jednou z nejdůležitějších je ta, že české sázkové kanceláře, ale i zahraniční mohou získat českou licenci na provoz svých služeb na internetu. Ministerstvo nyní rozhoduje, jestli mají provozovatelé dostatečné povolení k provozu online kasin v Česku .\n\nPrvním důležitým faktorem pro online kasina je herní software. Ten byl od poloviny 70. let zaveden do kamenných kasin. Výherní automaty založené na počítačovém softwaru začaly nahrazovat staré elektromechanické stroje. Tyto automaty byly daleko lépe technicky zpracované a daly hazardu úplně jinou formu, a to hlavně díky počítačové grafice. Dalším krokem počítačových odborníků bylo vytvoření softwaru pro perfektní strategii u blackjacku.\n\nHistorickým milníkem se stala 90. léta. Masivní rozšíření a snadná dostupnost internetu vyřešili doposud neřešitelný problém. A to mechanismus připojení několika různých počítačů k uzlovému serveru a používání aplikací na něm uložených. Internet byl zpočátku používán pouze pro komunikaci. Nebylo trvalé připojení na internet. Jednotliví uživatelé se na něj připojovali jen na několik málo minut.\n\nTřetí a poslední faktor byla licence. Každé online kasino je oficiálně provozováno z nějaké země (nebo z území se zvláštním statutem - jurisdikcí). Aby bylo možné provozovat online kasino z konkrétní země, musí být tato země legislativně nakloněna online hazardu. Tento problém byl vyřešen v roce 1994. V malém ostrovním státě Antigua a Barbuda vznikla zóna volného obchodu a výroby, kde bylo dovoleno vydávat licence pro poskytování hazardu. Oblast Karibiku a Pacifických ostrovů je celkově velmi vlídná k poskytovatelům hazardu. \n\nOnline kasina je možné rozdělit na dva typy:\n\nJedná se o online kasina, která dávají hráčům možnost hrát kasino hry v internetovém prohlížeči. Není tedy zapotřebí stahovat nějaký software, ale stačí mít prohlížeč, který podporuje zásuvné moduly Java, Adobe Flash nebo Macromedia.\n\nJedná se o online casina, u kterých je potřebné stažení softwaru, díky němuž mohou hráči hrát hry plynuleji. Výhodou je pěknější grafické zpracování a vykreslenější zvuky než u spouštění her přímo v prohlížeči.\n\nV dnešní době existuje velké množství poskytovatelů hazardních her, některé z nich jsou však na předních příčkách:\nDalšími významnými poskytovateli jsou například: NYX Gaming, Rabcat, Aristocrat nebo Quickfire.\n\nTyto výherní automaty jsou online verzí běžných hracích automatů (videoloterijních terminálů), které se vyskytují v kamenných hernách. Hráč si je tak může zahrát v internetovém prostředí z pohodlí svého domova. Herních automatů online existuje mnoho druhů: Pětiválcové, Tříválcové, Čtyřválcové, Klasické, Multispinové nebo Automaty Hollywood.\n\nJedná se o online verzi klasické rulety, jejíž název pochází z francouzského slova \"roulette\" (neboli malé kolo). Rozlišujeme tři druhy rulety: evropskou, francouzskou a americkou. Základním a nejstarším typem je evropská ruleta, která vznikla na konci 18. století ve Francii. Později vznikly ostatní dvě rulety, evropská a francouzská se od sebe však příliš neliší. Americká verze rulety je specifická tím, že má o jednu nulu navíc (tzv. dvojitou nulu).\n\nPoker online je snad nejoblíbenější online kasino hrou, která nabízí velké množství variant. Jedná se o karetní hru, hranou zpravidla s francouzskými kartami (52 listů – kříže, káry, srdce a piky). Dnes je nejpopulárnější verzí pokeru Texas Hold'em Poker, ale existují také pokerové verze jako Caribbean Stud Poker, Red Dog Poker nebo třeba Pai Gow Poker.\n\nV online kasinech se hráči mohou setkat s mnoha druhy karetních online her. Kromě zmíněného Pokeru se jedná o velmi oblíbenou hru BlackJack, která umožňuje pomocí různých strategií zvýšit pravděpodobnost výhry. Další lákavou karetní hrou je Bacarrat.\n\nKaždé online kasino se zaměřuje na určitou část hazardních her, některé na menší počet, jiné třeba na všechny. Hráč se tak může v internetovém hazardu setkat rovněž s hrami, jako jsou Kostky, Stírací losy, Bingo nebo Keno.\n\nPočet her nabízených v kasinech se velmi liší. Některá kasina se zaměřují například jen na jeden druh her, jiná nabízejí všechny nejoblíbenější hazardní hry. Pokud je kasino zaměřeno jen na jednu hru (výherní automaty, ruleta), nabízí tuto hru v několika variantách. Na druhou stranu, největší renomovaná kasina nabízejí širokou paletu hazardních her, poker a sportovní sázky. Nabídka hazardních her se pohybuje od 90 až po 420 hazardních her.\n\nMezi nejoblíbenější online hazardní hry patří:\n\nBonusová hotovost\n\nVětšina současných online kasin nabízí svým novým, ale i pravidelným hráčům různé bonusy. Tyto bonusy jsou velmi dobrým marketingovým tahem na přilákání nových a udržení stálých zákazníků. Bonusy si ovšem hráči nemohou vybrat ihned. Každý bonus má své vlastní podmínky pro vyplacení. Jakmile je hráč všechny správně splní, jsou mu bonusové peníze připsány.\n\nNejdůležitější z podmínek jsou povolené hry, na kterých můžete plnit takzvané Wagering Requirements (WR), neboli podmínky protočení. WR udává počet, kolikrát musíme vloženou částku a nabízený bonus prosázet.\n\n100 % bonus až do výše 5000 Kč, WR=40: vložíme tedy 5000 Kč pro maximální zhodnocení vkladu. Abychom dostali vyplacený bonus, musíme prosázet počáteční vklad + výši bonusu 40krát. Musíme tedy prosázet 40000 Kč.\n\nBonus hunting\n\nBonus hunting nebo zneužívání bonusů. Tak se nazývají praktiky hráčů, kteří se snaží dlouhodobě vydělat využíváním bonusů nabízených online kasiny. Lovci bonusů při hraní některých her mohou využít kladné očekávané hodnoty bonusu. Jedná se o docela jednoduchý vzorec:\n\n\"Očekávaná hodnota = 100 % - (WR * HOUSE EDGE (VÝHODA NA STRANĚ KASINA)\"\n\nPokud máte $200 bonus a hrajete Blackjack s HOUSE EDGE=0,5 %, znamená to, že na každé sázce můžete statisticky očekávat ztrátu ve výši 0,5 % Vaší sázky. Když peníze protočíte 20krát, můžete očekávat, že Vám zůstane\n\n100 % - (20 * 0,5 %) = 90 % financí\n\nPokud to samé uděláte na automatech s RTP 96 %, pak v průměru skončíte s 20 % počátečních peněz. \n\nFree spiny\n\nDo roku 2017 se free spinům říkalo typicky \"volná zatočení\" nebo \"hry zdarma\". Když 1. ledna 2017 vstoupil v platnost nový zákon o hazardních hrách, byla online casina povinna sjednotit název na \"free spiny\". Jedná se o velmi častý bonus, který hráči dostávají za registraci nebo vklad v casinu, případně potom jako cenu v turnaji nebo samotnou hrou. V praxi hráč dostane omezený počet her na určité hrací automaty. Hrou na hracím automatu se nehraje o peníze, ale pouze se využívá free spinů. Výhry z této hry si hráč nechává, ale jsou s nimi spojena jistá omezení.\n\nVýše výher je velmi často limitována, případně jsou výhry připsány ve formě bonusové hotovosti, takže se na ně vztahují podmínky protočení.\n\nPokrytí společnosti platebními kartami je velmi vysoké a mnozí z nás si dokonce platbu bez karty ani nedokážou představit. Pohodlí v podobě platbě „plastem“ se stalo automatickou součástí společnosti a nejinak je tomu v online casinu. Vložení peněz na účet vaší kartou je ve většině případů nejjednodušší a nejrychlejší cesta jak si zahrát.\n\nStále se najdou mezi hráči tací, kteří si svůj kredit chtějí dobýt v hotovosti, ať už proto že jsou tak zvyklí, anebo nedůvěřují elektronickým platbám. Je dostatek online casin, které tuto možnost podporují díky svým kamenným pobočkám, jež platby hotovostní platby přijímají.\n\nPoužívání bankovního účtu jako prostředek k platbě nebo výběru v online casinu, patří k tradičním nástrojům jak si zahrát o peníze a zkusit své štěstí. Její nevýhodou je zejména časová prodleva připsání prostředků na účet. Toto časové rozlišení je dáno bankovními procesy a časovými lhůtami, které si banka na dané operace vymezují. Pro platbu metodu s využitím internetového bankovnictví známe také zahraniční označení „wire“.\n\nKaždý kdo někdy navštívil nějaké online casino, jistě si všiml několika platebních metod, jak můžete převést své peníze. Jednou z velmi populárních možností je elektronická peněženka, kterou hráči používají několik let. Pro některé hráče může být rozhodující, že k internetové peněžence není potřeba zřídit žádný bankovní účet, takže nemusíte platit zbytečné poplatky a rovněž nemusíte nakládat s další platební kartou. V době 21. století řadíme elektronické peněženky k vůbec nejpraktičtějším a nejúčelnějším platebním metodám, které můžete na internetu využít. Důvody proč hráči volí metodu platby elektronickou peněženku je více, ale určitě slyší nejenom na jednoduché uživatelské rozhraní či ovladatelnost, ale také jistá dávka bezpečí – peněženku si můžete nabít pouze na potřebnou výši a nemusíte se obávat, že by ostatní prostředky byly zneužity.\n\nNejnovější platební metodou, kterou můžete vložit prostředky na svůj účet je formou kryptoměny, aktuálně např. Bitcoinu. Pro některé může představovat revoltu vůči státním penězům, pro druhé potom investiční nástroj či mezinárodní platební prostředek – což je případ online casino hráčů. Ačkoliv se jedná o poměrně novou metodu, tak možnost zaplatit v casinu svými Bitcoiny, využívá stále více hráčů. \n\n"}
{"id": "807445", "url": "https://cs.wikipedia.org/wiki?curid=807445", "title": "Pomník broučků", "text": "Pomník broučků\n\nPomník broučků se nachází na kopci Kamenice nad osadami Roženecké Paseky a Koníkov, kde jej v roce 2007 postavil První evropský neregistrovaný nevládní nezávislý dobrovolný vzájemně prospěšný občanský kruh přátel restaurací a tvorby nových památek se sídlem v Brně. Právě v těchto místech se pravděpodobně odehrává děj knihy Broučci spisovatele a jimramovského rodáka Jana Karafiáta. Pomník představuje deska se jmény a daty narození a úmrtí jednotlivých členů, umístěná do kamenného památníku. Okolí je pak osázeno chudobkami. Místo bylo spolkem nalezeno na základě indicií v knize a také záznamů v meteorologické stanici v Praze v Klementinu.\n\nVrchol je dostupný po odbočce ze žlutě značené turistické stezky od Koníkova k Zuberskému rybníku u obce Zubří.\n\n"}
{"id": "807448", "url": "https://cs.wikipedia.org/wiki?curid=807448", "title": "Rason", "text": "Rason\n\nRason ( – \"Rasŏn Tchŭkpjŏlsi\", do roku 2000 Radžin-Sonbong) je důležité město v Severní Koreji mající statut přímo spravovaného města. Leží na severovýchodě státu na břehu Japonského moře a má nezamrzající mořský přístav. Na východě sousedí s Přímořským krajem Ruské federace, na severu s provincií Ťi-lin Čínské lidové republiky a na západě se severokorejskou provincií Severní Hamgjong. Celé město má plochu 746 čtverečních kilometrů a v roce 2008 mělo 205 tisíc obyvatel.\n\nRasŏnský přístav je částečně rozvíjen investicemi z Čínské lidové republiky, která má od KLDR povoleno přes něj realizovat vnitrostátní zásilky – například uhlím z nedalekých čínských dolů je zásobována Šanghaj.\n"}
{"id": "807454", "url": "https://cs.wikipedia.org/wiki?curid=807454", "title": "LTV A-7 Corsair II", "text": "LTV A-7 Corsair II\n\nLTV A-7 Corsair II byl podzvukový lehký útočný letoun, schopný provozu na letadlové lodi, vyráběný společností Ling-Temco-Vought. Původně měl u US Navy nahradit stroje Douglas A-4 Skyhawk. Do služby vstoupil během války ve Vietnamu, později byl přijat i v americkém letectvu a začal nahrazovat letouny Douglas A-1 Skyraider, North American F-100 Super Sabre a Republic F-105 Thunderchief. V roce 1970 byl také exportován do Řecka a na konci 80. let i do Portugalska a Thajska. A-7 vycházel z nadzvukového letounu F-8 Crusader a také byl mezi prvními, který používal head-up display (HUD), což je průhledový displej na čelním štítku.\n\n\n\n"}
{"id": "807462", "url": "https://cs.wikipedia.org/wiki?curid=807462", "title": "Buštěhrad (zámek)", "text": "Buštěhrad (zámek)\n\nZámek Buštěhrad je barokní stavba nacházející se ve stejnojmenném městě v okrese Kladno ve Středočeském kraji. Je chráněn jako kulturní památka České republiky.\n\nO výstavbu zámku se zasadila nová majitelka panství Anna Marie Františka, princezna Sasko-Lauenburská, hraběnka z Neuburgu a velkovévodkyně Toskánská. Stavba proběhla v letech 1699 až 1705 a vedl ji pražský stavitel Jindřich Klingenleitner. Zámek byl postaven v místech stávajícího poplužního dvora, východně od polorozbořeného areálu hradu. V této první stavební fázi šlo o centrální část dnešního středního traktu.\n\nMezi lety 1747 až 1754 došlo za Klementa Františka Bavorského k první významné přestavbě, v jejímž rámci byla budova prodloužena po obou stranách. Práce prováděl stavitel František Keymel z Prahy podle návrhů Kiliána Ignáce Dientzenhofera (doložen na Buštěhradě 1747–48) a Anselma Luraga (1751–53).\n\nDruhá zásadní přestavba, jež dala zámku zhruba současný tvar k jihu otevřené podkovy, se datuje lety 1814 až 1816, kdy přibyla obě křídla, západní a východní. Empírová kaple Povýšení svatého Kříže v západním křídle byla ještě roku 1897 rozšířena další přístavbou k jihu.\n\nDo dějin se zámek zapsal zejména v letech 1832 až 1836, kdy sloužil za letní sídlo vyhnanému francouzskému králi Karlu X. Jako vychovatel zde v této době působil Joachim Barrande.\n\nV roce 1847 se zámek stal součástí rozsáhlého komplexu císařských velkostatků a v roce 1918 pak jako státní velkostatek přešel do majetku Československé republiky. Budova zámku pak byla využívána jako Okresní sirotčinec, kanceláře státního statku a pivovaru, byty pro jejich zaměstnance, archiv, škola, mateřská škola, knihovna či hudební škola a četnická škola. Během druhé světové války užíval zámek wehrmacht. Po roce 1945 se vrátil státu, který jej dále využíval k mnoha účelům a zámek i s parkem postupně chátral. Koncem 80. let 20. století přešel zámek do majetku Státní knihovny ČSR. V roce 1992 zámek zakoupila firma Moravia Kontakt Hodonín a od ní jej koupila v roce 1995 firma Petersburg s. r. o., která zde však žádné aktivity nevyvíjela a chátrání pokračovalo.\n\nV roce 2003 získalo zchátralý zámek ve veřejné dražbě od zkrachovalé firmy Petersburg s.r.o. město Buštěhrad za cenu přes dva miliony korun. Poté investovalo téměř 40 milionů korun do rekonstrukce střechy a statického zajištění objektu. V roce 2010 přišel Středočeský kraj s návrhem převzít zámek do svého vlastnictví, provést jeho kompletní rekonstrukci a vytvořit z něj reprezentativní kulturně-společenské sídlo. Krajští opoziční zastupitelé z ODS projekt kritizovali kvůli vysokým provozním nákladům zámku. Vedení kraje v čele s hejtmanem Davidem Rathem vyhlásilo v roce 2011 výběrové řízení a v březnu 2012 vybralo vítěze – společnost Konstruktiva Branko, která měla rekonstrukci zámku provést za 215 milionů korun z evropských dotací.\n\nZvrat nastal 14. května 2012, kdy protikorupční policie zadržela skupinu osmi osob podezřelých z poškození zájmů EU, podplácení, přijetí úplatku a sjednání výhody při zadávání veřejné zakázky. Zadrženými byli David Rath, Kateřina Pancová, Petr Kott, Jan Drážďanský (ředitel Konstruktivy Branko), Tomáš Mladý (obchodní ředitel Konstruktivy Branko), Ivana Salačová (majitelka společnosti Fisa), Lucia Novanská (členka představenstva ML Compet) a Martin Jireš (předseda představenstva Puro-Klima). Firma ML Compet pro Středočeský kraj organizovala výběrové řízení a byla zastoupena ve výběrové komisi, která stanovila vítěze zakázky. Tím se stala Konstruktiva Branko, jejímiž subdodavateli měli být stavební firma Fisa ze Slaného a firma Puro-Klima dodávající zdravotnické přístroje. Pod vedením pověřené hejtmanky Zuzany Moravčíkové 28. května 2012 Středočeský kraj rozhodl o zrušení přibližně 20 plánovaných projektů včetně přestavby Buštěhradského zámku. Zámek by tak měl znovu připadnout městu.\n\n"}
{"id": "807464", "url": "https://cs.wikipedia.org/wiki?curid=807464", "title": "Episkopální církev Spojených států amerických", "text": "Episkopální církev Spojených států amerických\n\nEpiskopální církev Spojených států amerických (anglicky \"Episcopal Church in the United States of America\") je protestantská církev v USA, která je součástí anglikánského společenství církví.\n\nSbory této církve se nacházejí především na území Spojených států, ale také na Haiti, Tchaj-wanu, v Kolumbii, Dominikánské republice, Ekvádoru, Hondurasu, Venezuele i v Evropě. Episkopální církev je jednou z nejstarších církví na území Spojených států, nicméně dnes je se svými 2,3 milióny členů výrazně menší než jiné americké církve. K církvi se hlásí jen asi 0,8 % amerických občanů, ovšem více než čtvrtina amerických prezidentů bylo členy této církve.\n\nZákladními jednotkami episkopální církve je 110 diecézí, v jichž čele stojí biskup, a 7374 farností. Biskupství se uskupují do devíti církevních provincií, které jsou namísto jmény označeny čísly. Hranice provincií obvykle odpovídají hranicím amerických států. Na rozdíl od jiných anglikánských církví nemá episkopální církev žádná arcibiskupství. Svěcení žen je povoleno. Laici se plně podílejí na fungování obce a účastní se často i na jejím vedení.\n\nNejvyšší instancí církve je synoda, která se koná každé tři roky, a nazývá se generální shromáždění (\"General Convention\"). Skládá se ze dvou částí: biskupské komory a komory zástupců, ve které jsou kněží a laici. Každé biskupství volí jako zástupce čtyři členy z kléru a čtyři laiky. Představeným biskupské komory je \"Presiding Bishop\", který je primasem církve a je volen každých devět let. Dne 18. června 2006 byla do tohoto úřadu zvolena Katharine Jefferts Schori, která se tak stala první ženou na této pozici v rámci anglikánských církví. Předseda komory zástupců se nazývá prezident. Může být kněz i laik.\n\nV období mezi generálním shromážděním je nejvyšším grémiem církve výkonná rada (\"Executive Council\"). Má 38 členů – čtyři biskupy, čtyři kněze a 12 laiků volených na generálním shromáždění a dalších 18 členů volených na provinciálních synodách.\n\nSprávním sídlem církve je New York, ale primas (\"Presiding Bishop\") je slavnostně uváděn do úřadu ve Washington National Cathedral. Generální shromáždění nemá žádné pevné sídlo a jednání se každé tři roky konají na jiném místě.\n\n\nEpiskopální církev se hlásí k \"via media\" (prostřední cestě) mezi katolickou a protestantskou praxí a doktrínou.\n\nÚstředním bodem episkopální nauky je život a vzkříšení Ježíše Krista. Základní učení církve a jejího katechismu zahrnuje:\n\nÚplný oficiální název církve jako právnické osoby zní \"The Domestic and Foreign Missionary Society of the Protestant Episcopal Church in the United States of America\", ovšem v této podobě se používá jen velmi zřídka. Obvyklými zkratkami jsou \"ECUSA\" (\"Episcopal Church in the USA\") a od 21. století vzhledem k rostoucímu významu obcí mimo USA také \"TEC\" (\"The Episcopal Church\"), neboť biskupství a obce leží též v Latinské Americe, Asii a Evropě. Do poloviny 20. století se užívala též zkratka \"PECUSA\": \"Protestant Episcopal Church in the United States of America\".\n\n"}
{"id": "807468", "url": "https://cs.wikipedia.org/wiki?curid=807468", "title": "Evropská silnice E9", "text": "Evropská silnice E9\n\nEvropská silnice E9 je evropskou silnicí 1. třídy. Začíná ve francouzském Orléans a končí ve španělské Barceloně. Celá trasa měří 967 kilometrů.\n\n\n\n"}
{"id": "807474", "url": "https://cs.wikipedia.org/wiki?curid=807474", "title": "Sólolezení", "text": "Sólolezení\n\nSólolezení je horolezecká disciplína, při které je (horo)lezec zcela sám. Můžeme jej rozdělit podle druhu lezení na technické a volné, Volné sólolezení pak ještě podle jištění na jištěné - pomocí samojištění, nebo nejištěné, zvané též free solo, kdy je úspěch a přežití zcela závislé jen na schopnostech a zkušenostech lezce, jeho odhadu terénu a na míře objektivního nebezpečí. Sólolezení je nejnebezpečnějším a nejnáročnějším podnikáním v horolezectví a v historii není mnoho známých sólolezců, kteří se úspěšně dožili penze. \n\nVe výškovém horolezectví při zdolávání nejvyšších vrcholů se technicky vzato leze často také sólo, protože zatímco je terén lezecky zpravidla většinou lehký, míra objektivního rizika je zde daleko vyšší a bezpečnost zde netkví s jištěním, ale v rychlosti postupu a co nejkratším pobytu v nebezpečných místech. Lezecké družstvo je pak vlastně tvořeno skupinou samostatně postupujících lezců bez jištění, kteří se vzájemně psychicky podporují, což se v oboru výškového horolezectví jako sólo nepočítá.\n\nPro samojištění sólolezce se vyrábí jistidla Soloist, Silent Partner, lze použít Cinch nebo neoficiálně upravené Grigri. Princip spočívá v tom, že se lano připevní ke stanovišti a lezec postupuje vzhůru s tím, že má na svém úvazu jisticí pomůcku, která při pádu způsobí plynulé zabrzdění pádu.\n\nMezi známé sólolezce patřili například Paul Preuss, Reinhold Messner, známý je sólo prvovýstup Bonattiho pilíře na Petit Dru v oblasti Chamonix, který vykonal Walter Bonatti. Z našich horolezců lezl nejčastěji sóla Miroslav Šmíd\n\n"}
{"id": "807477", "url": "https://cs.wikipedia.org/wiki?curid=807477", "title": "Court Suzanne Lenglen", "text": "Court Suzanne Lenglen\n\nCourt Suzanne-Lenglen je tenisový stadion, druhý největší dvorec areálu Stade Roland-Garros, který leží v 16. městském obvodu Paříže vedle Boulogneského lesíka. Jeho výstavba byla zahájena roku 1991 a k otevření došlo 13. května 1994.\n\nHraje se na něm druhý grandslam sezóny French Open. Představuje otevřený dvorec s antukovým povrchem.\n\nKapacita stadiónu činí 10 068 diváků, přibližně o pět tisíc méně než je na centrálním dvorci Philippa Chartriera. V letech 1994–1997 nesl jednoduchý název „Court A“ (dvorec A), poté získal jméno po francouzské tenisové legendě první poloviny 20. století Suzanne Lenglenové (1899–1938), šestinásobné singlové šampiónce pařížského grandslamu a olympijské vítězce. Před hlavním vstupem stojí její socha.\n\nČtyři tribuny získaly jména podle světových stran – sever, jih, východ a západ. Dvorec vlastní národní tenisový svaz Fédération Française de tennis.\n\n"}
{"id": "807489", "url": "https://cs.wikipedia.org/wiki?curid=807489", "title": "Evropská silnice E10", "text": "Evropská silnice E10\n\nEvropská silnice E10 je evropskou silnicí 1. třídy. Začíná v norském Å, a končí ve švédském Luleå. Celá trasa měří 880 kilometrů.\n\nPřed rokem 1985 název E10 označoval trasu vedoucí z Paříže přes Brusel, Amsterdam do Groningenu. Silnice mezi Narvikem a Kirunou byla dokončena v roce 1984. Téhož roku byla pokřtěna norským králem Olafem V. a švédským králem Karlem XVI. Gustavem. Od té doby je tento úsek pojmenován Kong Olav Vs vei. Před tím neexistovalo silniční spojení mezi těmito městy a muselo se jezdit vlakem, nebo dlouhou objížďkou přes Finsko. Od roku 1992 značí E10 nynější trasu. Na konci roku 2007 měla E10 celkem 18 tunelů o celkové délce 20,4 kilometrů, všechny na území Norska.\n\n\n\n"}
{"id": "807510", "url": "https://cs.wikipedia.org/wiki?curid=807510", "title": "Tomb Raider (2013)", "text": "Tomb Raider (2013)\n\nTomb Raider je počítačová hra z roku 2013, jež je koncipována jako restart stejnojmenné série. Příběhově jde o prequel: Lara Croft není ještě slavná archeoložka, ale jednadvacetiletá absolventka vysoké školy, která ztroskotá na ostrově a musí přežít. Herní doba přesahuje deset hodin. Příběh je mírně nelineární a hráč se musí vypořádat s přežitím v divočině. Hra obsahuje i RPG prvky. V České republice hra vychází s profesionální českou lokalizací (titulky).\n\nPo vydání \"\" v roce 2008 začal Crystal Dynamics pracovat na Tomb Raider. Spíše než pokračování se rozhodli udělat restart celé série, který položí počátky Lary Croft podruhé (po \"\"). Tomb Raider se odehrává na Yamatai, ostrově, ze kterého musí Lara Croft zachránit své přátele a utéct. Je to první hra v sérii obsahující multiplayer a také první hra, která je vydána společností Square Enix. Laru Croft ztvárnila Camilla Luddington (motion capture a dabing) a Megan Farquhar (tvář) (kromě PS4 a XOne).\n\nHra si získala příznivý ohlas hned po vydání, chvály se dočkala grafika, hratelnost a výkon Camilly. Nejvíce kritizován byl multiplayer. Hry se prodalo milión kopií do 48 hodin od vydání a celkově bylo prodáno více než 4 milióny kopií. Aktualizovaná verze (obsahující všechny funkce a DLC) \"Tomb Raider: The Definitive Edition\" byla vydána pro PlayStation 4 a Xbox One v lednu 2014.\n\nHra začíná na lodi Endurance v oblasti zvané Dračí trojúhelník, kde hráč vše vnímá pohledem Lary Croft.. V bouři se loď přepůlí a hrozí ztroskotání. Lara Croft se dostane na palubu, avšak nedrží se skupiny jejích přátel a padá do moře. Když se dostane na pláž ostrova, neznámý člověk ji omráčí. Lara se následně probouzí až v podzemní svatyni, kde místní obyvatelé uctívají bohyni mrtvými lidmi. Když se hráči podaří vyprostit se z vězení, dalším úkolem je nalezení přátel. Později se Lara sice setká s přítelkyní Sam, ta je ale odvlečena ostrovanem Mathiasem na neznámé místo. Když se Laře podaří vypátrat zbytek skupiny, rozeběhne se po Sam pátrání, při kterém se skupina přátel rozdělí. Laru společně s doktorem Whitmanem unesou neznámí Rusové a Laře se znovu musí podařit utéct. Postupně rozplétá složitý život na ostrově a přichází na to, kdo je ona bájná bohyně Himiko a proč se z ostrova nelze dostat pryč. Po zničení Himiko a zachránění Sam ale končí příběh otevřeně a to rozhodnutím Lary nevracet se domů. Zde má začít i další díl série Tomb Raider pod názvem Rise of the Tomb Raider.\n\n"}
{"id": "807512", "url": "https://cs.wikipedia.org/wiki?curid=807512", "title": "Maršová-Rašov", "text": "Maršová-Rašov\n\nMaršová-Rašov je obec na Slovensku v okrese Bytča na levém břehu řeky Váh.\n\nPrvní písemná zmínka o obci pochází z roku 1400. Nedaleko obce je halštatské hradiště. V obci stojí neogotický kaštel z konce 19. století a římskokatolická klasicistní kaple svatého Kříže.\n\nObec se nachází v nadmořské výšce 310 metrů a rozkládá na ploše 9,61 km². K 31. prosinci roku 2015 žilo v obci 867 obyvatel.\n\n"}
{"id": "807515", "url": "https://cs.wikipedia.org/wiki?curid=807515", "title": "Sleeping Dogs", "text": "Sleeping Dogs\n\nSleeping Dogs je počítačová hra od japonské firmy Square Enix. Ta oprášila hru , kterou se rozhodl Activision už nepodporovat. Square Enix ale podle této hry vytvořili pokračování, na které si přizvali všechny vývojáře, kteří na True Crime: Hong Kong pracovali. Hra je ve stylu GTA a odehrává se v Hongkongu. Hráč bude hrát za policistu v utajení Weie Shena.\n\nWei se po 15 letech vrací ze Spojených států do rodného Hongkongu. Spolu se svým kamarádem Nazem chtějí rozjet drogový byznys. První obchod se nezdaří a po následné honičce s policajty je Wei i s Nazem zatčen a umístěn do policejní cely.Zde Wei potká svého kamaráda ze \"staré školy\" Jackieho. Následně si Weie zavolá Detektiv Penquin. Nabídne mu ať pro něj pracuje. Wei souhlasí a postupem času pozná Winstona (později zastřelen na své vlastní svatbě) který se ho ujme a a bude ho brát za vlastního bratra. Wei prožije spoustu dobrodružství a opravdu hodně bitek než se dopracuje na vrchol, kdy zabije muže který stál za vraždou Winstona, Big Smile Leeho.\n\nSoubojový systém se hodně podobá hře Assassin's Creed, a tak bude Wei využívat všeho okolo (protivníka například vhodí do popelnice, kterou ještě přibouchne). K dispozici jsou i různé zbraně jako např. nůž, kovová tyč nebo pistole, ale vaší hlavní prioritou by měl být souboj bez nich, protože můžete využívat i různá komba.\n\nAktivit ve hře je hned několik. Například můžete hledat malé svatyně, pomodlit se u nich a tak si zvýšit zdraví; pomocí vašeho mobilu hacknout kameru a tak chytit pašeráka drog; plnit hlavní mise; domlouvat si schůzky s přítelkyní nebo jen hledat kufříky s penězi.\nHlavních misí je 35 plus 4 policejní.\n\nMinimální nároky:\n\nDoporučené nároky:\n"}
{"id": "807517", "url": "https://cs.wikipedia.org/wiki?curid=807517", "title": "Občina Šmartno ob Paki", "text": "Občina Šmartno ob Paki\n\nObčina Šmartno ob Paki () je jednou z 212 občin ve Slovinsku. Nachází se v Savinjském regionu na území historického Dolního Štýrska. Občinu tvoří 10 sídel, její rozloha je 18,2 km² a k 1. lednu 2017 zde žilo 3 203 obyvatel. Správním střediskem občiny je Šmartno ob Paki.\n\nObčina se dělí na sídla:\n\n\n"}
{"id": "807518", "url": "https://cs.wikipedia.org/wiki?curid=807518", "title": "Severní Hamgjong", "text": "Severní Hamgjong\n\nProvincie Severní Hamgjong ( – \"Hamgjŏng-pukto\") je nejsevernější z provincií Severní Koreje. Vznikla v roce 1896 a leží na severní polovině historické provincie Hamgjong. Na severu hraničí s Čínskou lidovou republikou, na západě s Rjanggangem, na jihozápadě s Jižním Hamgjongem, na jihu a východě s Japonským mořem a na severovýchodě se samostatně spravovaným městem Rasonem (to bylo v letech 2004-2010 její součástí). Celkem má provincie rozlohu 20 345 čtverečních kilometrů a v roce 2008 v ní žilo 2,3 milionu obyvatel. Jejím hlavním městem je Čchongdžin.\n\nAdministrativně se Severní Hamgjŏng člení na tři města Čchongdžin, Hörjŏng a Kimčchek a 12 okresů.\n"}
{"id": "807521", "url": "https://cs.wikipedia.org/wiki?curid=807521", "title": "Cena W. Eugena Smithe", "text": "Cena W. Eugena Smithe\n\nCena W. Eugena Smithe za humanistickou fotografii (anglicky W. Eugene Smith Award, W. Eugene Smith Grant in Humanistic Photography) je ocenění, nebo také grant, udělované od roku 1980 na počest fotožurnalisty Williama Eugena Smithe. O výhercích rozhoduje newyorská společnost W. Eugene Smith Memorial Fonds. Z pozůstalosti Eugena Smithe výherce získává finanční odměnu 30 000 amerických dolarů.\n\n\"Cena W. Eugena Smithe za humanistickou fotografii\" se uděluje do 15. července každého roku. Nadace sídlí v \"International Center of Photography\" v americkém spolkovém státě New York.\n\n\n\n\n"}
{"id": "807522", "url": "https://cs.wikipedia.org/wiki?curid=807522", "title": "Občina Piran", "text": "Občina Piran\n\nObčina Ankaran () je jednou z 212 občin ve Slovinsku. Nachází se v Pobřežně-krasovém regionu na území historického Přímoří. Občinu tvoří 11 sídel, její rozloha je 44,6 km² a k 1. lednu 2017 zde žilo 17 782 obyvatel. Správním střediskem občiny je město Piran.\n\nObčina se dělí na sídla:\n\n\n"}
{"id": "807525", "url": "https://cs.wikipedia.org/wiki?curid=807525", "title": "Bombshell", "text": "Bombshell\n\nBombshell je patnáctá epizoda a poslední epizoda první série amerického muzikálového televizního seriálu Smash. Epizodu napsala autorka seriálu, Theresa Rebeck a režisérem se stal Michael Morris. Měla premiéru ve vysílání televize NBC dne 14. května 2012.\n\nV této epizodě musí Derek (Jack Davenport) urychleně najít náhradnici Rebeccy Duvall (Uma Thurman), která opustila muzikál těsně před premiérou. Toto rozhodnutí navždy změní život Ivy (Megan Hilty) i Karen (Katharine McPhee). Tom (Christian Borle) a Julia (Debra Messing) spěchají, aby muzikál zachránili, zatímco Ellis konečně ukáže Eileen (Anjelica Huston) svou pravou tvář. Lyle West (Nick Jonas) se vrací se špatnými zprávami a muzikál pokračuje se zkouškami v Bostonu.\n\nDerek (Jack Davenport) učiní z Karen (Katharine McPhee) novou Marilyn. To znamená, že Karen musí být výborná ve věceh, které ještě nikdy předtím nedělala, ale také kostýmy musí být předělány na její velikost. Karen je stále zelenáč a každý kromě Dereka má o ní velké pochybnosti, které se ještě zhorší, protože na zkouškách v téměř každém čísle nastává několik problémů. Eileen (Anjelica Huston) řekne Derekovi, že Karen roli Marylin nezvládne a snaží se přimět Dereka, aby ji vyhodil, ale ten to odmítne a trvá na tom, že Eileen musí respektovat jeho uměleckou vizi. Ivy (Megan Hilty) se ptá Dereka, proč vybral Karen a ne ji. Derek ji odpovídá, že to bylo proto, že si Karen dovedl představit jako Marylin a že Karen má něco, co Ivy nemá.\n\nEllis (Jamie Cepero) pokračuje ve svých ambicích stát se producentem a sděluje Eileen, že to byl on, který otrávil Rebeccu tím, že do jejího koktejlu přimíchal arašídy, na které byla alergická. Řekne, že to udělal jako laskavost pro obsazení muzikálu a od Eileen požaduje, aby s ním zacházela jako s producentem, dočká se ale opačné reakce – Eileen ho ihned vyhodí a vyžene ven z divadla. Ellis slibuje, že se ještě vrátí. Ačkoliv propagační materiály předznamenaly, že se Lyle West (Nick Jonas) může vrátit se špatnými zprávami, tak pouze vrátí Eileen její obraz a usedne jako divák na premiéře muzikálu. Tom (Christian Borle) a Julia (Debra Messing) se snaží přijít s řádným ukončením muzikálu; Julia nakonec čerpá inspiraci ze svých vztahových problémů s Frankem (Brian d'Arcy James).\n\nDev (Raza Jaffrey) se zeptá Ivy, jestli našla zásnubní prsten, který zapomněl u ní v pokoji, když spolu spali. Ivy mu zalže a řekne, že ho nenašla. Později Ivy vrací prsten samotné Karen a když se jí Karen zeptá, co dělá s jejím zásnubním prstenem, tak jí Ivy odpoví, že Dev je velmi podobný Joeovi DiMaggiovi. Karen konfrontuje Deva, ohledně toho, že ji podvedl s Ivy a rozejde se s ním.\n\nKaren se nakonec psychicky zhroutí a Derek ji nalezne v šatně schoulenou do klubíčka. Řekne ji, aby využila svou bolest, díky které bude lepší herečka a Karen se nakonec dá dohromady, než Eileen, Tom a Julia plánují, že Marylin bude Ivy. Karen jako Marilyn získává nadšené ovace v úchvatném finále muzikálu, ještě předtím, než dokonce přestane zpívat. Epizoda končí nadšeným aplausem diváků pro Karen s proložením se záběry na Ivy, která se chystá ve své šatně spáchat sebevraždu tím, že se předávkuje léky.\n\nMichael Riedel, divadelní kritik pro \"New York Post\", měl v této epizodě své již druhé cameo, kde hrál sám sebe, ale scéna se nakonec nevysílala.\n\nV původním vysílání epizodu sledovalo celkem 5,96 milionů amerických diváků a získala rating 1,8/5 ve věkové skupině 18–49 let.\n\n"}
{"id": "807527", "url": "https://cs.wikipedia.org/wiki?curid=807527", "title": "2027", "text": "2027\n\nRok 2027 (MMXXVII) gregoriánského kalendáře začne v pátek 1. ledna a skončí v pátek 31. prosince. V České republice bude mít 252 pracovních dnů a 13 státních a ostatních svátků, z toho 9 jich připadá na mimovíkendové dny. Dle židovského kalendáře nastane přelom roků 5787 a 5788, dle islámského kalendáře 1448 a 1449.\n\n\nZde jsou uvedena některá díla, jejichž děj se odehrává (zcela nebo částečně) v roce 2027.\n\n\n\n\n\n"}
{"id": "807534", "url": "https://cs.wikipedia.org/wiki?curid=807534", "title": "Petrovice (okres Bytča)", "text": "Petrovice (okres Bytča)\n\nPetrovice jsou obec na Slovensku v okrese Bytča.\n\nObec byla založená v druhé polovině 13. století. První písemná zmínka o obci pochází z roku 1312. Lidé se především věnovali zemědělství, kdy pěstovali hlavně obilniny. Později se rozšířil chov dobytka. V 15. století se zhoršily všeobecné poměry: zemani začali zavádět nové povinnosti, omezilo se svobodné stěhování poddaných a zvýšila se feudální renta.\n\nNa osud Petrovic mělo vliv časté měnění vlastníka bytčanského panství v 15. a 16. století, což trvalo až do roku 1558, kdy byla uzavřena vzájemná dohoda mezi Rafaelem Podmanickým a Jánem Imrafim. Daňový zápis potvrzuje, že v roce 1553 Petrovice se všemi vesnicemi bytčanského panství patřily pod hrad Hričov. Od roku 1563 až do roku 1626 bytčanské panství vlastnili Thurzovci (jedna z nejbohatších feudálních rodin na Slovensku). Obyvatelstvo nemělo jednoduchý život, muselo odevzdávat dávky, státní i župovské daně a církevní desátky. Během války navíc měla každá sedlácká usedlost povinnost dát jednoho pracovníka na 6-12 dní práce na budování opevnění. V roce 1593 žilo v Petrovicích 13 rodin.\n\nV 17. století panovaly v oblasti vnitřní nepokoje a od roku 1608 byli poddaní připoutáni k půdě. V tomto období žilo v Petrovicích 14 rodin.\n\nV 18. století se bytčanské panství dostalo do ruk Esterháziovců, kteří ho vlastnili až do konce feudalismu. Krajina se začala obnovovat po válkách a nepokojích. Hlavním zaměstnáním bylo stále zemědělství a druhy pěstovaných rostlin se v průběhu staletí téměř nezměnily. V obci žilo 64 rodin. Ty však zdejší zemědělství nemohlo uživit, proto museli hledat způsob obživy jinde. Josef II. později zrušil nevolnictví.\n\nV 19. století v obci žilo 139 rodin a obec měla celkově 609 obyvatel. V druhé polovině 19. stoletá tvořili jádro obyvatelstva především drobní rolníci. Vykoupit se od všech povinností se podařilo v Petrovicích až mnoho let po zrušení poddanství.\n\nObec se nachází v nadmořské výšce 371 metrů a rozkládá na ploše 32,536 km². K 31. prosinci roku 2015 žilo v obci 1 569 obyvatel.\n\n\n"}
{"id": "807535", "url": "https://cs.wikipedia.org/wiki?curid=807535", "title": "Seznam zámků v Jihomoravském kraji", "text": "Seznam zámků v Jihomoravském kraji\n\nSeznam zámků v Jihomoravském kraji. Jedná se o seznam dosud stojících zámků v Jihomoravském kraji:\n\n\n"}
{"id": "807542", "url": "https://cs.wikipedia.org/wiki?curid=807542", "title": "2028", "text": "2028\n\nRok 2028 (MMXXVIII) gregoriánského kalendáře začne v sobotu 1. ledna, skončí v neděli 31. prosince a bude přestupný. V České republice bude mít 250 pracovních dnů a 13 státních a ostatních svátků, z toho 10 jich připadá na mimovíkendové dny. Dle židovského kalendáře nastane přelom roků 5788 a 5789, dle islámského kalendáře 1449 a 1450.\n\n\n\nZde jsou uvedena některá díla, jejichž děj se odehrává (zcela nebo částečně) v roce 2028.\n\n"}
{"id": "807544", "url": "https://cs.wikipedia.org/wiki?curid=807544", "title": "Jižní Hamgjong", "text": "Jižní Hamgjong\n\nProvincie Jižní Hamgjong ( – \"Hamgjŏngnam-do\") je jedna z provincií Severní Koreje. Vznikla v roce 1896 na území jižní poloviny historické korejské provincie Hamgjong, má rozlohu 18 970 čtverečních kilometrů a v roce 2008 v ní žily zhruba 3 miliony obyvatel. Jejím hlavním městem je Hamhung.\n\nJižní Hamgjŏng leží v středovýchodní části země na břehu Japonského moře, s kterým sousedí na východě. Na severovýchodě hraničí se Severním Hamgjongem, na severu s Rjanggangem, na severozápadě s Čagangem, na jihozápadě s Jižním Pchjonganem a na jihu s Kangwonem.\n\nSprávně se Jižní Hamgjŏng člení na tři města, Hamhung, Sinpcho a Tančchon, dva distrikty Sudong a Kumho a 15 okresů.\n\nNarodil se zde gymnasta Ri Se-gwang.\n"}
{"id": "807548", "url": "https://cs.wikipedia.org/wiki?curid=807548", "title": "Cena Inge Morath", "text": "Cena Inge Morath\n\nCena Inge Morath (anglicky Inge Morath Award) je ocenění zavedené společností Magnum Photos jako pocta Inge Morathové. Byla původem rakouskou fotografkou a členkou agentury Magnum Photos, která zemřela v lednu 2002. Odměna je financována od téhož roku jejími kolegy z Magnum Photos a cena je spravována nadací Magnum Foundation ve spolupráci s nadací Inge Morath Foundation.\n\nKaždoroční Cena Inge Morath se uděluje fotografce mladší třiceti let, na pomoc pro dokončení dlouhodobého dokumentárního projektu. Vítězku a finalistky vybírají členové agentury Magnum Photos, zástupci Morath Foundation na výroční schůzi Magnum. Je to jediná cena, která nese imprimatur agentury Magnum Photos a přináší velkou prestiž těm, které vybrala jako vítěze a finalisty. \n\nVýzva a pokyny pro podání žádostí jsou každoročně vyhlašovány na internetových stránkách Magnum Foundation a Inge Morath Foundation, obvykle v lednu a únoru. \n\n\n\n\n\n\n\n\n"}
{"id": "807549", "url": "https://cs.wikipedia.org/wiki?curid=807549", "title": "Seiko Hašimotová", "text": "Seiko Hašimotová\n\nSeiko Hašimotová ( , \"Hašimoto Seiko\"; * 5. října 1964 Hajakita), provdaná Išizakiová ( , \"Išizaki Seiko\"), je japonská politička a bývalá rychlobruslařka a cyklistka.\n\nJako rychlobruslařka debutovala v mezinárodních závodech v roce 1981, kdy se postupně zúčastnila seniorského Mistrovství světa ve víceboji (18. místo) a ve sprintu (11. místo) a juniorského světového šampionátu (4. místo). O rok později již na Mistrovství světa juniorů získala bronzovou medaili a při svém posledním startu v roce 1983 vybojovala stříbro. Roku 1984 se poprvé zúčastnila Zimních olympijských her (výsledky ve druhé desítce). V sezóně 1985/1986 byla šestá na Mistrovství světa ve víceboji, čtvrtá na sprinterském světovém šampionátu a na premiérových Asijských zimních hrách zvítězila v závodech na 500 a 1500 m. V roce 1987 poprvé nastoupila do Světového poháru a na mistrovstvích světa skončila těsně pod stupni vítězů (víceboj – 4. místo, sprint – 5. místo). Na Zimních olympijských hrách 1988 se ve všech závodech od 500 do 5000 m umístila v rozmezí od 5. do 7. místa. Roku 1989 vybojovala na Mistrovství světa ve sprintu bronzovou medaili, v následující sezóně 1989/1990 získala stříbrnou medaili na Mistrovství světa ve víceboji a čtyři zlaté z tratí 500, 1000, 1500 a 3000 m na Asijských zimních hrách. Ze zimní olympiády 1992 si odvezla bronzovou medaili ze závodu na 1500 m a na Mistrovství světa ve víceboji vybojovala tentýž kov. Na Zimních olympijských hrách 1994 se na tratích 1500, 3000 a 5000 m umístila v první desítce. Po sezóně 1993/1994 ukončila rychlobruslařskou kariéru.\n\nJako cyklistka startovala na letních olympijských hrách v letech 1988, 1992 a 1996.\n\nOd roku 1995 je za Liberálnědemokratickou stranu členkou Sněmovny radních, horní komory japonského parlamentu. Je rovněž předsedkyní Japonského bruslařského svazu.\n\n"}
{"id": "807552", "url": "https://cs.wikipedia.org/wiki?curid=807552", "title": "Kostel svatého Vavřince (Paříž)", "text": "Kostel svatého Vavřince (Paříž)\n\nKostel svatého Vavřince (fr. \"Église Saint-Laurent\") je katolický farní kostel v 10. obvodu v Paříži mezi ulicemi \"Rue du Faubourg-Saint-Martin\", \"Boulevard de Strasbourg\" a \"Boulevard de Magenta\". Kostel je od roku 1945 chráněn jako historická památka.\n\nPrvní kostel svatého Vavřince zde byl založen již v 6. století společně s klášterem. Stavby se nacházely mimo městské hradby a v roce 885 byly zničeny Normany. Nový farní kostel stejného zasvěcení je zmiňován v roce 1180. Tento kostel byl jako příliš malý zbořen a na počátku 15. století nahrazen větším kostelem – dnešní stavbou ve stylu plaménkové gotiky. Chór byl vysvěcen 14. června 1429.\n\nJeště v 17. století nebyl kostel dokončen. Chybělo uzavřít loď a postavit průčelí. Při dokončení se nabízela možnost pokračovat v původní gotice nebo použít v té době oblíbený styl klasicismus, který zvítězil. Přesto byla v roce 1655 loď a transept zaklenuty gotickým žebrovím, jehož svorníky jsou datovány 1657 a 1659. Jedná se tak o poslední budovu v Paříži postavenou ve stylu plaménkové gotiky, jeden a půl století po konci 15. století. Tato volba byla pragmatická – jednalo se o způsob, jak se vyhnout zbourání a opětovnému vystavění toho, co již existovalo.\nV roce 1621 byl položen základní kámen průčelí, které bylo vytvořeno v klasicistním stylu obdobně jako kostel svaté Alžběty Uherské nebo kaple Sorbonny.\n\nV roce 1654 pod vedením Antoina Le Pautre byl chór nově vyzdoben. Arkády apsidy byly ozdobeny kamennými korintskými sloupy, frontony a kartušemi. Za oltářem byl vytvořen monumentální oltářní obraz ve tvaru triumfálního oblouku ozdobený basreliéfem (dnes zaniklým). Architekt François Blondel vyzdobil kapli Tří Marií, zničenou v roce 1712 a nahrazenou současnou kaplí Panny Marie.\n\nKostel byl během Velké francouzské revoluce přeměněn na chrám svazku a věrnosti (\"Temple de l'Hymen et de la Fidélité\").\n\nBěhem Druhého císařství byly proraženy bulváry Magenta a Strasbourg. Kostel svatého Vavřince musel být zkrácen zvůli vyrovnání bulváru Strasbourg. Proto byla stržena fasáda ze 17. století a v letech 1863-1867 architekt Simon-Claude Constant-Dufeux vytvořil nové novogotické průčelí zdobené plastikami a frontonem.\n\nVarhany vyrobil v roce 1685 François Ducastel se svým synem Hippolytem, v letech 1725-1732 je opravil Nicolas Collar a v roce 1767 je zvětšil a přebudoval François-Henri Clicquot. Znovu upraveny byly Josephem Merklinem v letech 1864-1867. V roce 1942 a 1993 byly restaurovány.\n\n"}
{"id": "807558", "url": "https://cs.wikipedia.org/wiki?curid=807558", "title": "Obec sokolská v odboji", "text": "Obec sokolská v odboji\n\nObec sokolská v odboji (OSVO), později též Jindra (či Jindra-Vaněk) byla protinacistická odbojová organizace působící během německé okupace v Protektorátu Čechy a Morava. Příslušníci OSVO se rekrutovali ze zakázaného Sokola. Vyvíjeli především zpravodajskou, ale i propagandistickou a sabotážní činnost. \n\nPřestože Obec sokolská po okupaci Čech a Moravy jako organizace dále existovala, připravovalo se její vedení na případný zákaz činnosti ze strany okupačních orgánů. Došlo k budování paralelních struktur a takto vzniklé ilegální sokolské organizaci byl dán název Obec sokolská v odboji (OSVO). Ta zahájila svou činnost okamžitě po okupaci Čech a Moravy. Byly budovány cesty pro ilegální přechody do Polska, byly navazovány kontakty s dalšími odbojovými organizacemi, především s Obranou národa či Politickým ústředím. \n\nOd srpna 1939 bylo dále rozpracovány směrnice pro existenci Sokola v protektorátních poměrech. Zdvojilo se vedení a konkretizovalo se převedení odpovědnosti za provoz pro případ zatčení vedoucích představitelů. Koncem roku 1939 a začátkem roku 1940 byla tzv. první garnitura vedení pozatýkána. Proto se na jaře 1940 vedení ujala druhá garnitura. Prohlubovala se spolupráce s ON v Čechách a PVVZ na Moravě. \n\nNa jaře 1941 byla vytyčena další odbojová strategie OSVO a byli vytipováni další možní náhradníci na řídící funkce pro případ dalšího zatýkání. 3. července 1941 byl zatčen náčelník Augustin Pechlát, čímž došlo k odsunu propojování OSVO a PVVZ. K tomu došlo až v srpnu téhož roku a tímto propojením vznikla pravděpodobně největší odbojová struktura.\n\nPo nástupu Reinharda Heydricha do funkce zastupujícího říšského protektora a vyhlášení stanného práva se OSVO, stejně jako ostatní odbojové organizace, stala cílem úderů německých bezpečnostních orgánů. Přesto dokázala vyvíjet zvýšenou odbojovou aktivitu až do konce roku 1941. Po drtivých úderech gestapa při tzv. Akci Sokol, při které byli pozatýkáni funkcionáři České obce sokolské, a následném úředním rozpuštění Sokola 11. října 1941, byly struktury OSVO poničeny a paralyzovány. Jejich rekonstrukcí se začal zabývat jeden z nejvýznamnějších představitelů Sokola Ladislav Vaněk. Ten vybudoval organizaci Jindra, která se stala přímým pokračovatelem OSVO a navazovala na jeho struktury.\n\nJindra na sebe začala vázat některé menší odbojové organizace (Kapitán Nemo, Národní obranný svaz atd.) s cílem sjednotit demokratický odboj. Vedoucí představitelé Jindry se snažili vyhnout chybám předcházejících garnitur; propojení jednotlivých skupin bylo volné, pro komunikaci se používaly šifrovací klíče, vznikaly krycí adresy a zaváděly se další prvky přísné konspirace. Organizace dokázala navázat spolupráci s výsadky, zajišťovala jim řadu servisních služeb a některé její složky (skupina Říjen v čele s Janem Zelenkou) se aktivně podílely na přípravách atentátu na Heydricha, ačkoliv vedení Jindry a zejména Vaněk s atentátem nesouhlasili. \n\nBěhem druhého stanného práva vyhlášeného po atentátu na Heydricha došlo k dalšímu zatýkání v domácím odboji, které se nevyhnulo ani organizaci Jindra. Postupně byli zatčeni hlavní představitelé včetně Vaňka. Po tomto zásahu došlo během podzimu 1942 až začátku roku 1943 k rozpadu řízení jednotlivých skupin v Čechách a na Moravě. Tyto skupiny poté působily na regionální úrovni společně s jinými i nově budovanými odbojovými skupinami či s nimi splynuly (Rada tří či Přípravný revoluční národní výbor).\n\nStruktura OSVO prakticky kopírovala župní strukturu Sokola. Vedením ilegální organizace byla pověřena Komise pro styk se župami (její krycí činností bylo zlepšování komunikace ústředí s regiony). Prvním náčelníkem OSVO se stal O. Klich. Koncem srpna 1939, z obav před rozpuštěním Sokola, vznikla tzv. ilegální pětka, která zdvojovala vedení OSVO a představovala centrální orgán řízení zajišťující styk se zahraničím, finance a ideové směrování, zatímco Komise se zabývala samotnou odbojovou činností.\n\nPo zatýkání začátkem roku 1940 nastoupila koncem jara druhá garnitura a došlo i k vytipování náhradníků pro vedoucí posty. V červenci 1941 byla Komise pro styk se župami zrušena a nahrazena čtyřčlennou Sokolskou revoluční radou, po vlně zatýkání a poprav a následné paralyzaci českého odboje včetně OSVO došlo k reorganizaci zbytků sokolského odboje. Ladislav Vaněk, náčelník štábu a poslední člen Sokolské revoluční rady, vytvořil ze zbývajících sokolských struktur organizaci Jindra, která na činnost OSVO přímo navázala. Vaněk rezignoval na budování početné a tudíž zranitelné organizace a Jindru koncipoval jako základní strukturu, na niž byly připojovány další útvary. Horizontální síť byla vytvořena kolem samotného vedení, vertikální na sebe navazovala organizace v protektorátu a snažila se pokrýt i Slovensko a Podkarpatskou Rus. Na jaro 1942 připadá i vrchol sokolského odboje.\n\nBěhem zatýkání při tzv. druhé heydrichiádě po atentátu na R. Heydricha byli zatčeni i představitelé Jindry včetně Vaňka. Po zatčení vrcholných představitelů došlo k organizačnímu rozpadu Jindry, nejprve v Čechách (podzim 1942) a poté i na Moravě (počátek roku 1943). Jednotnou strukturu se již do konce války nepodařilo obnovit.\n\nBěhem německé okupace zemřelo 2176 členů Sokola, z toho na popravištích 1212. V květnovém povstání padlo 654 Sokolů.\n\n"}
{"id": "807559", "url": "https://cs.wikipedia.org/wiki?curid=807559", "title": "Seznam olympijských medailistů v plavání žen – ukončené disciplíny", "text": "Seznam olympijských medailistů v plavání žen – ukončené disciplíny\n"}
{"id": "807563", "url": "https://cs.wikipedia.org/wiki?curid=807563", "title": "Hričovský hrad", "text": "Hričovský hrad\n\nHričovský hrad je zřícenina hradu na kopci nad Hričovským Podhradím.\n\nNejstarší údaj o Hričově je z roku 1208, kdy se vzpomíná jako majetek nitranského biskupství. Následující známý dokument svědčí o tom, že král Béla IV. daroval v roce 1254 Hričovský hrad a k němu patřící majetky magistrovi Tolušovi, synovi Farkaša. Když magistr Toluš zemřel, hrad nazývaný jako „castrum Hrichou“ i s příslušenstvím dostal roku 1265 Mikuláš, vnuk převora z župy Fejér, pochází z rodiny Beychovcov. V tomto čase k hradu patřily osady Dolný a Horný Hričov, Peklina a Ovčiarsko.\n\nO hrad v letech 1270 až 1280 usilovali získat i Balašovci, ale nepodařilo se jim to. Byter, člen tohoto rodu, se v roce 1278 stal za 75 marek stříbra vlastníkem zbraní, zařízení a naturálií, stejně tak služebnictva. O 4 roky později, když uvěznil hradní paní, se mu podařilo koupit hrad i se čtyřmi k němu patřícími obcemi. Od Balašovců Hričov, ale i Starý hrad, Lietavu a Budatín, násilně dobyl a obsadil jejich úhlavní nepřítel Matúš Čák. Tehdy byl hrad poprvé dobýván a také dobyt. Matúš Čák vydal v roce 1320 škultétskou listinu pro Dlhé Pole, ve které je uvedené, že obce patří k Hričovskému hradu.\n\nBalašovci hrad získali zpět až po Matúšově smrti v roce 1321. Od poloviny 14. století byl hrad opět v královských rukách. Jako záložní majetek ho v roce 1392 získala rodina Kapolaiovců a od roku 1397 Sudivoj z Ostrogoru. Zikmund Lucemburský ho dal v roce 1424 své manželce, královně Barboře Celjské. V těchto letech hrad s pověřením královny spravoval její služebník Ladislav Necpálský, který se v roce 1436 stal hlavním županem Trenčianské župy.\n\nHradu se v čtyřicátých letech 15. století zmocnil husitský hejtman Svidrigal. Asi v roce 1460 se hrad jako záložní majetek dostal do ruk Františka Hágiho, který se stal hlavním vedoucím Turčianské župy. Hričovský hrad pro něho dobyl Blažej Maďar, velitel čtvrtého pluku.\n\nBlažej Podmanický, který byl na straně Matyáše Korvína až do roku 1466, dostal v roce 1468 na Hričov donaci a v následujícím roce ho i jmenovali jako majitele hradu i panství. K hradu tehdy patřily obce Dolný Hričov, Horný Hřicov, Hričovské Podhradie, Peklina, Dolné Hlboké, Horné Hlboké, Závadka, Lehota, Ovčiarsko, Kotěšová a Dlhé pole. Po Blažejovi Podmanickém, který zemřel v roce 1480, hrad v roce 1481 získal Viliam Tettauer, druhý manžel vdovy po Františkovi Hágim, žoldnéřský kapitán Matyáše Korvína, proti čemuž protestoval Blažejův syn Václav. Palatin Štěpán Zápolský po smrti Viliama Tettauera nařídil jeho potomkům, aby Hričov spolu s Bytčou vrátili Václavovi Podmanickému. To se však nikdy neuskutečnilo, protože se nitranskému biskupu podařilo prosadit opětovné získání Hričova a Bytče. Panovník Vladislav II. však 1. května 1500 daroval hrady Hričov a Bytču i s příslušnými panstvími Michalovi Imrefymu za hrad v župě Solnok – Doboka v Sedmohradsku. Nitranské biskupství jako náhradu dostalo majetky převorství sv. Margity v Dömoši, mezi Ostřihomí a Vyšehradem. Bratři Imfreyovci, Juraj, Imrich a Peter, v roce 1518 dali do zástavy Suňogovcům Dlhé Pole, patřící Hričovu. Suňogovci vlastnili městečko Bytču a Kolárovice ještě i v roce 1525.\n\nHrad Hričov v bojích, které vzplanuli mezi dvěma panovníky, Jánom Zápoľským a Ferdinandem I., se v roce 1527 dostal do německých rukou. Dobyl ho generál Ján Katzianer, který v roce 1528 dosadil na hrad velitele Gašpara Dominitha. Bratři Ján a Rafael Podmanickovci Hričovský hrad v roce 1536 dobyli od Němců zpět. Tento jejich skutek král Ján Zápoľský ocenil tak, že jim 6. října 1536 hrad i s panstvím daroval. Jejich inauguraci vykonal v roce 1539 zástupce budínské kapituly.\n\nJeden z Imfreyovců, Ján, podal na Rafaela Podmanického žalodu, odvolávající se na usnesení sněmů z roku 1542, 1543 a 1545, které byly zaměřené proti Rafaelovi Podmanickému. Ferdinand I. dne 1. září 1549 odsoudil Rafaela Podmanického ke ztrátě hlavy a majetků a současně nařídil, aby ostrihomská kapitula uvedla Jána Imrefyho jako majitele Hričova a aby se přičinila o vykonání rozsudku. Krištof Kubíni, právní zástupce Rafaela Podmanické, podnikl kroky ve prospěch svého pána a na základě listiny z roku 1468 dokázal, že Hričov patří Podmanickovcům. Na to Ferdinand II. zrušil rozsudek a přiznal Rafaelovi Podmanickému právo volně disponovat Hričovským hradem. Naproti tomuto pro Rafaela Podmanického příznivého vývoje Imrefyovci, který se pokládali za plno-právních držitelů hradu, podnikali rozličné kroky, aby majetek znovu nabyli. Jám Imrefy se ještě v roce 1547 dohodl s Gašparem Horvátem z Wingartu, že jak ten získá Podmanickovci okupované majetky, dostane z nich polovinu. Imrefyovci protestovali u svätobeňatického konventu i proti Ferdinandovu výroku z 26. prosince 1546, ale neúspěšně. Imrefy začal se shánět mocných protektorů, jakým byl například chorvatský pán František Baťani ten i intervenoval u Podmanického, se kterým udržoval přátelské vztahy. Nakonec se sport mezi Imrefym a Podmanickým skončil dohodou. Přestože měl Rafael Podmanický na Hričov alespoň takové právo jako Imrefy, zachoval se vůči němu čestně a velkoryse. Dne 28. ledna 1556 se oba dohodli, že Podmanický zaplatí 4500 zlatých Imrefymu, a ten za to nebude na Hričov uplatňovat žádné nároky. Tímto spor skončil.\n\nPo smrti Rafaela Podmanický v roce 1558 se Hričov dostal do rukou královské komory, která Hričovský hrad spolu s panstvím a s Bytčou propustila Anně Likarke, vdově po Gašpar Horváthovi z Wingartu. V jejích službách jako správce panství působil Ján Kilian, pocházející z Milána. Kilian pozván z Itálie Františkem Turzo, byl i stavitelem a v letech, kdy byl ve službách Likarky, staral se i o údržbu Hričovského hradu, kde bydlel.\n\nAnna Likarka patřila k posledním držitelům hradu, kteří se ještě o tento objekt starali. Ještě 29. června 1563 vydala česky psanou listinu o darování pozemku Martinu Mečiarovi ze Stupného, který byl za to povinen provádět zámečnickou a kovářskou práci na Hričovskom hradě. Anna Likarka se zdržovala na tehdy ještě nepřestavěná Bytčianském zámku. Hričov a Bytču držela do roku 1563, kdy se těchto majetků ujal předseda královské komory František Turzo, který je koupil za 17 000 zlatých do třetí generace.\n\nFrantišek Turzo a jeho manželka Kateřina Zrínská se do roku 1574 zdržovali na Lietavském hradě. V tomto roce, kdy skončila generální přestavba Bytčianského zámku vedená Janem Kilianem, František Thurzo zemřel. Jeho vdova se s rodinou přestěhovala do nové Bytčianské rezidence. Jan Kilian dostal od Kateřiny Zrínské za svou stavitelskou činnost majetky nedaleko Hričovského hradu. Po smrti Františka Turza Hričov spravovala jeho vdova Kateřina Zrínská. Správu všech thurzovských majetků převzal v roce 1586 nejstarší syn Juraj. Na listině pro Adama Némethiho z 15. srpna 1587 je uveden jako pan Oravy, Lietavy a Bytče. Hričov se už neuvádí, neboť obce hričovského panství připojili k Bytčianskému panství. Za Juraje Turza v roce 1605 bočkayovští hajdúsi zpustošili obce někdejšího hričovského panství, tak v té době už nedostatečně hlídaný hrad.\n\nV letech 1617–1621 turzovské majetky spravoval Jurajův syn Imrich, po jeho smrti od roku 1621 až do roku 1626 palatínova vdova Alžběta Coborová. Turzovci, bydlící stále ve své pohodlně přístupné Bytčianské rezidenci, v časech ohrožení se uchýlili do lietavského hradu, dobře opevněné a nedobytné pevnosti. Hričově nevěnovali téměř žádnou pozornost, takže opuštěný hrad začal stále více chátrat už v průběhu 17. století. Rytina nizozemského umělce J. Nypoorta z roku 1686 prozrazuje, že hrad stojící na stále nezalesněném vršku, byl ještě v poměrně zachovalém stavu.\n\nNa kresbě, která zachycuje hrad z jihovýchodní strany je vidět 32 oken. Nejvíce byly zachovány dvě dvoupatrové hradní věže, z nich jedna měla kulatý půdorys. Měli mírně poškozenou pouze střešní část. Mnohem více byl poškozen patrový palác, na kterém už chyběla střecha a vrchní část zdí nesla stopy devastace. Protože se ani v následujících desetiletích už neobnovoval postupně se proměnil na zříceninu i Hričovský hrad, jeden z nejstarších na Pováží.\n\n\n"}
{"id": "807569", "url": "https://cs.wikipedia.org/wiki?curid=807569", "title": "Tři konšelé", "text": "Tři konšelé\n\nTři konšelé (též Konšelé) byla protinacistická odbojová organizace působící v Protektorátu Čechy a Morava. Její příslušníci se zabývali sběrem zpravodajských informací, které prostřednictvím kurýrního spojení předávali československým zpravodajcům v londýnském exilu.\n\nOrganizace vznikla již v den okupace Čech a Moravy 15. března 1939. Jejími zakladateli byli bývalí důstojníci druhého oddělení Hlavního štábu František Fárek, Antonín Longa a Alois Čáslavka. Jako hlavní cíle si určili především vybudování zpravodajské sítě s maximálním důrazem na kvalitu spolupracovníků, dále dodržování přísných konspiračních opatření a společné plánování všech akcí.\n\nPoté, co se jim začátkem dubna 1939 podařilo přes francouzskou ambasádu navázat styk s československou zpravodajskou skupinou v exilu vedenou plk. Františkem Moravcem, zajistili si spojení pro předávání zpráv. To bylo vytvořeno přes průvodčího mezinárodního rychlíku Praha-Paříž. Zpravodajskou síť vytvářeli především z bývalých zpravodajských důstojníků a jejich prostřednictvím získávali důležité informace z ministerstva vnitra.\n\nV červenci získala skupina další spojení, tentokráte přes polskou ambasádu na polskou zpravodajskou službu. Polákům předávali informace o dislokacích a pohybech německých jednotek v Protektorátu a na Slovensku. O dalším napojení, tentokráte na Obranu národa se jednalo začátkem léta 1939. Nakonec se toto napojení z rozhodnutí zpravodajské skupiny v Londýně neuskutečnilo a Tři konšelé zůstali nezávislou skupinou.\n\nSíť skupiny zasahovala například na legislativní odbor ministerstva vnitra, odkud získávala informace o chystaných zákonech a nařízeních, prostřednictvím pracovníků drah získávala přehled o pohybech wehrmachtu. Informace podával také výpravčí na Hlavním nádraží Vilém Truníček a to až do svého zatčení v prosinci 1939. Kromě toho se jim povedlo několik významných akcí; v dubnu dokázali převést do Polska rodinné příslušníky československých zpravodajských důstojníků uprchlých 14. března. U těchto rodinných příslušníků hrozilo, že by je gestapo mohlo použít k vydírání čs. zpravodajců v exilu. V polovině srpna se příslušníkovi zpravodajské sítě Zdeňku Říhovi podařilo náhodou v kavárně v Hradci Králové zcizit vysokému německému důstojníkovi aktovku. V té byl nalezen kompletní nástupní plán německého tankového sboru proti Polsku. Tyto informace ale již nemohly polským zpravodajcům pomoct, neboť jim je Fárek předal 30. srpna 1939, dva dny před napadením Polska. \n\nPro spojení ze zahraničím se předpokládalo i použití vysílačky sestrojené ing. Janem Budíkem, bývalým zaměstnancem 2. oddělení HŠ. Údaje o spojení a šifrovací klíč se k exilovému vedení v Paříži dostal až v době, kdy byla organizace Tři konšelé gestapem zničena.\n\nNa stopu skupiny se gestapo dostalo při výsleších pozatýkaných příslušníků Schmoranzovy skupiny tiskových tajemníků. Během září a října jeho agenti prováděli sledování podezřelých a začátkem listopadu udeřili. Zatčeni byli Fárek a Longa, které Lidový soud v Berlíně odsoudil na deset let do vězení. Čáslavka zatčení unikl, neboť byl v době zatýkání ve Švédsku.\n\n"}
{"id": "807571", "url": "https://cs.wikipedia.org/wiki?curid=807571", "title": "Wolfgang Münchau", "text": "Wolfgang Münchau\n\nWolfgang Münchau (* 1961) je německý ekonomický novinář, známý jako hlavní evropský komentátor deníku \"Financial Times\".\n\nPůvodně studoval matematiku na Univerzitě v Hagenu (německy FernUniversität Hagen). V Reutlingenu získal titul Master of Business Administration a na City University London absolvoval MA studia mezinárodní žurnalistiky. Koncem 80. let se stal novinářem v britském deníku \"The Times\", pro který pracoval jako zpravodaj v Bruselu a ve Washingtonu. Poté přešel do deníku \"Financial Times\".\nV roce 1999 spoluzakládal německou redakci tohoto deníku - \"Financial Times Deutschland\" a stal se na dva roky jeho šéfredaktorem.\nV roce 2006 založil agenturu \"Eurointelligence\", která se věnuje ekonomickým analýzám eurozóny.\n\n\n"}
{"id": "807572", "url": "https://cs.wikipedia.org/wiki?curid=807572", "title": "Jižní Pchjongan", "text": "Jižní Pchjongan\n\nProvincie Jižní Pchjongan ( – \"Pchjŏngan-namdo\") je jedna z provincií Severní Koreje. Vznikla v roce 1896 na jižní polovině historické provincie Pchjongan. Má rozlohu 12 330 čtverečních kilometrů, v roce 2008 v ní žily čtyři miliony obyvatel a jejím hlavním městem je Pchjongsong.\n\nJižní Pchjongan leží na středozápadě státu. Na západě sousedí s Korejskou zátokou, na severu se Severním Pchjonganem a Čagangem, na východě s Jižním Hamgjongem, na jihovýchodě s Kangwonem, a na jihu s Pchjongjangem a provincií Severní Hwanghe.\n\nSprávně se Jižní Pchjongan člení na zvláštní město Nampcho, pět měst Pchjongsong, Andžu, Kečchon, Sunčchon a Tokčchon, devatenáct okresů a tři distrikty.\n"}
{"id": "807576", "url": "https://cs.wikipedia.org/wiki?curid=807576", "title": "Kudur-Enlil I.", "text": "Kudur-Enlil I.\n\nKudur-Enlil I. (\"Syn Enlilův\") byl 26. král Babylonie z kassitské dynastie. Nastoupil na trůn po Kadašman-Enlilovi II. a vládl v období mezi 1255 - 1246 př. n. l.\n\nByl patrně prvním kassitským králem s babylonským jménem, i když \"kudur\" je možná odvozeno od elamského \"kudurru\".\nNa tabulkách královského seznamu A se jeho jméno nezachovalo v kompletní podobě. Záznam uvádí, že Kudur[...](lacuna) byl 26. králem z Kassitů, vládl šest let, byl synem Kadašman-Enlila II. a otcem Šagarakti-Šuriaše. Podle posledních průzkumů však byl patrně Kadašman-Enlil II. jeho bratr. Záznam v seznamu je totiž pozdějšího původu, nepotvrzují jej žádné soudobé zdroje a Kadašman-Enlil II. nastoupil na trůn jako dítě, přičemž vládl jen 9 let.\n\nPodle záznamů jedna z \"dcer Babylonu\" byla provdána do chetitské královské rodiny, pravděpodobně za Tuchalijaše IV., syna a nástupce Chattušiliše III. Jednalo se asi o Kudur-Enlilovu dceru nebo sestru. Tento sňatek byl pohrdavě komentován egyptským faraonem Ramsesem II., který již evidentně nepovažoval Babylon za mocnost. Puduhepa, chetitská královna, mu v dopise odpověděla: „Pokud říkáš 'král Babylonu není Velký Král' pak neznáš postavení Babylonu“.\n\nZa vlády Kudur-Enlila (a dále za jeho nástupce) prošlo město Nippur obrovským rozvojem, kdy téměř dosáhlo své velikosti z období III. urské dynastie. Nákladně byl také zrekonstruován městský Enlilův chrám, byly zpevněny jeho základy a na mnoha cihlách lze dnes najít nápisy, které popisují Kudur-Enlila jako štědrého dárce. Na jedné z cihel nalezených uvnitř chrámu je dvanáctiřádkový sumerský nápis, podle kterého Kudur-Enlil nechal vybudovat podpůrné chrámové zdi z pálených cihel a bitumenu.\n\nDále existuje záznam ze třetího roku jeho vlády, ve kterém je zmíněna jeho cesta do Nippuru v rámci tradičních oslav jara \"Akitu\", kdy na začátku roku (\"rêš šattim\") obvykle panovník prováděl návštěvu města (tzv. návrat korunního prince - \"arad mar šarrí\").\n\nCelkem se jeho jméno objevuje ve více než 200 náboženských, legislativních a civilních záznamech z celé Babylonie (např. na kudurru z Larsy), které ohraničují období devíti let jeho vlády.\n\n"}
{"id": "807577", "url": "https://cs.wikipedia.org/wiki?curid=807577", "title": "Delfská oblast", "text": "Delfská oblast\n\nDelfská oblast (v originále The Expanse) je epizoda seriálu \"\". Jde o dvacátý šestý díl druhé řady pátého seriálu ze světa Star Treku.\n\nK Zemi přiletí neidentifikovatelná kulovitá sonda a pomocí neznámé zbraně vypálí do povrchu \"rýhu\" několik stovek metrů širokou od Floridy po Venezuelu. Ve stejné době čelí na Qonosu drtivé kritice kapitán Duras, který nedokázal najít uprchlíky zachráněné Enterprise. Dostane ale další možnost, jak získat hodnost a čest: najde Archera a dopraví ho do Klingonské říše.\n\nCelkový počet obětí je odhadován na 7 milionů, ale totožnost útočníka a jeho motiv zůstane neznámý. Velení Hvězdné flotily informuje Enterprise a nařídí ji vrátit se na Zemi. Při cestě zpět je ovšem loď napadena osmi sulibanskými loděmi a kapitán je v nestřeženém okamžiku unesen. K jeho překvapení mu Suliban Silik prozradí důležité informace o útočníkovi a navíc ho seznámí s tajemnou postavou z budoucnosti, která řídí sulibanskou Kabalu. Poté vrátí Archera na Enterprise a ta pokračuje v návratu. Těsně před příletem do Sluneční soustavy se z warpu vynoří Duras a bez varování zaútočí. Teprve pomoc tří menších lodí Hvězdné flotily ho zažene útěk. Archer se podělí se svými informacemi s Vulkánci a Vrchním velením: podle Sulibanů stojí za útokem Xindové, neznámá rasa z nebezpečného prostoru zvaném Delfská oblast. Útok byl jenom testem, Xindové ve skutečnosti stavějí mnohem ničivější zbraň s cílem zničit Zemi. To vše proto, že za 400 let v budoucnosti Lidé zničí domovský svět Xindů. Vulkánci Archerově teorii nevěří, protože podle nich je cestování v čase nemožné a to ani přesto, že při prohlídce vraku sondy najde kapitán v jejich troskách zařízení z budoucnosti.\n\nVrchní velení nakonec misi do Delfské oblasti schválí, i když vyslanec Soval je proti, jelikož je oblast nebezpečná. Technici alespoň opraví drobná poškození Enterprise a nainstalují nová fotonová torpéda. Každopádně T'Pol je z posádky odvolána a před začátkem mise má být dopravena na Vulkán. Cestou k planetě podruhé zaútočí Duras, naštěstí se nová fotonová torpéda ukážou jako mimořádně účinná a Enterprise Klingony hravě odrazí. T'Pol neposlechne své nadřízené a zůstane na lodi, která změní kurz k Delfské oblasti. Na jeho okraji v pásmu hvězdného prachu potřetí zaútočí Duras posílený dvěma loděmi. Archer si je vědom pověsti tohoto místa a dvě lodě se ve strachu stáhnou. Duras vytrvá, ale Travis se mu v hustém mračnu ztratí a poté ho překvapí nečekaným manévrem. Durasova loď je rozstřílena a Enterprise začíná hledat Xindy.\n\n"}
{"id": "807578", "url": "https://cs.wikipedia.org/wiki?curid=807578", "title": "Moštárna Hostětín", "text": "Moštárna Hostětín\n\nMoštárna Hostětín s.r.o. je podnik, který vyrábí ovocné šťávy a sirupy v biokvalitě.\n\nMoštárna v Hostětíně vznikla díky spolupráci s lucemburskou nadací Hëllef fir d´Natur v rámci projektu na záchranu starých a krajových odrůd, tradičního ovocnářství a posílení ekonomické soběstačnosti regionu za finanční podpory lucemburského ministerstva životního prostředí.\n\nMoštárna byla vybudována v letech 1999–2000 rekonstrukcí bývalé stodoly v zemědělské usedlosti, kterou v roce 1998 zakoupila Nadace Veronica.\n\nPrvní lisování a stáčení jablečného moštu proběhlo v září 2000. Od první sezóny provozovalo moštárnu Občanské sdružení Tradice Bílých Karpat. To v červnu 2003 založilo stejnojmennou obchodní společnost, která převzala od září 2003 provoz. V dubnu 2011 změnila společnost název obchodní firmy na Moštárna Hostětín s.r.o.\n\nMoštárna vyrábí a dodává na domácí trh ovocné šťávy a sirupy. V prvních letech byl sortiment výrobků omezený na jablečný mošt, později přibyly míchané ovocné nápoje a bylinné sirupy s třtinovým cukrem. Biopotraviny tvoří přibližně 90% obratu firmy.\n\nMoštárna využívá sluneční energii na ohřev teplé vody a na výrobu elektřiny. Díky zpracování ovoce z blízkého okolí (především od ekologických zemědělců) je moštárna příkladem podniku, který podporuje místní ekonomiku.\nZa moštárnou stojí téměř dvě stě let stará roubená sušárna ovoce, kterou obklopuje ovocný sad s krajovými ovocnými odrůdami.\nV prvním ročníku soutěže Česká biopotravina roku získal hlavní ocenění bio-jablečný mošt z hostětínské moštárny.\n22. března 2010 navštívil moštárnu a ochutnal její výrobky princ Charles\n. V záříjovou neděli kolem svátku sv. Václava se na moštárně a v celé obci koná Jablečná slavnost. Autorem vizuálního stylu (logo, etikety) je brněnský výtvarník Rostislav Pospíšil.\n"}
{"id": "807584", "url": "https://cs.wikipedia.org/wiki?curid=807584", "title": "Pavel Černý (1985)", "text": "Pavel Černý (1985)\n\nPavel Černý (* 28. ledna 1985, Hradec Králové) je český fotbalový útočník, od července 2017 hráč klubu FK Pardubice. Mimo Česko působil na klubové úrovni v Kazachstánu.\n\nJeho dědeček Jiří Černý získal s Hradcem Králové v roce 1960 ligový titul. Je synem bývalého fotbalového reprezentanta Pavla Černého. Jeho bratr Jiří a bratranec Filip Zorvan jsou také fotbalisté.\n\nSvoji fotbalovou kariéru začal v klubu FC Hradec Králové. 10. května 2002 nastoupil v domácím ligovém utkání proti FK Chmel Blšany při posledním ligovém zápase svého otce (remíza 1:1), byl to zároveň jeho debut v 1. české fotbalové lize. Na jaře 2009 hostoval v FK Jablonec. V sezóně 2009/10 byl se 14 góly společně s Karlem Kroupou a kamerunským Danim Chigou nejlepším střelcem druhé ligy. V ročníku 2009/10 postoupil s \"Votroky\" do 1. ligy. \n\nV zimním přestupovém období ročníku 2008/09 odešel na hostování do Baumitu Jablonec. V Jablonci debutoval v 1. lize ve 20. kole hraném 15. 3. 2009 proti SK Slavia Praha (prohra 1:2), když v 82. minutě vystřídal na hrací ploše Jiřího Valentu. Svůj první gól v dresu Jablonce a zároveň v nejvyšší soutěži vstřelil ve 22. kole proti SK Dynamo České Budějovice, na hřiště přišel v 71. minutě a o jedenáct minut později vsítil gól na konečných 2:0. Celkem za mužstvo odehrál osm ligových střetnutí.\n\n1. července 2012 odešel do Kazachstánu, do klubu z Premjer Ligasy FK Akžajyk. V klubu se setkal s Jakubem Chlebounem, se kterým působil i v Hradci. V ročníku 2013 (v Kazachstánu se hraje systémem jaro-podzim) sestoupil s Akžajykem do Birinši Ligasy. Celkem za mužstvo odehrál 45 ligových utkání, ve kterých vstřelil osm branek.\n\nNásledně zamířil do jiného klubu z Kazachstánu, konkrétně do Ordabasu Šymkent hrajícího nejvyšší soutěž. Do celku přestoupil v lednu 2014. Během půl roku za klub odehrál osm zápasů v lize, gól nedal.\n\nPřed sezonou 2014/15 se po dvou a půl letech vrátil do Hradce Králové. V mužstvu se opět sešel s Jakubem Chlebounem.\n\nSvoji obnovenou premiéru v 1. české lize si v dresu FC Hradce Králové odbyl 26. července 2014 v utkání 1. kola proti FK Teplice (remíza 1:1), odehrál 68 minut. Za klub nastoupil v ročníku 21 ligovým střetnutím. V sezoně 2014/15 klub sestoupil do 2. české fotbalové ligy.\n\nV červnu 2015 uzavřel s Hradcem novou smlouvu. Svoji první branku po návratu do týmu Votroků vstřelil 1. listopadu 2015 v ligovém utkání 13. kola proti Fotbal Třinec, klub v zápase zvítězil 5:0. Podruhé v ročníku se prosadil 14. května 2016 v druhém zápase proti Třinci, když dal v 52. minutě jedinou vítěznou branku utkání. Následně se prosadil v následujícím 8. kole hraném 17. 5. 2016, kdy jeho mužstvo porazilo celek FK Baník Sokolov 2:0 a tým díky prohře klubu 1. SC Znojmo, které bylo v tabulce na třetí pozici, s FC Sellier & Bellot Vlašim postoupil zpět do nejvyšší soutěže. Celkem v ročníku odehrál 20 utkání v lize.\n\nPřed ročníkem 2016/17 byl spoluhráči zvolen kapitánem mužstva. V této funkci nahradil Pavla Krmaše, který v létě 2016 ukončil svoji hráčskou kariéru. Poprvé v sezoně dal gól v zápase nováčků hraném 30. 10. 2016 ve 12. kole proti MFK Karviná (prohra 3:4), prosadil se v 53. minutě, kdy snižoval na 1:2.\n\nV červnu 2017 se dohodl na přestupu z FC Hradec Králové do klubu FK Pardubice.\n\n"}
{"id": "807585", "url": "https://cs.wikipedia.org/wiki?curid=807585", "title": "Trenčínská župa", "text": "Trenčínská župa\n\nTrenčínská župa/stolice, Trenčínský komitát (lat. comitatus Trentsiniensis/Trenchiniensis, maď. Trencsén (vár)megye, nem. Trentschiner Gespanschaft/Komitat) byl jedním z komitátů, stolic a žup Uherského království.\n\nTrenčínská župa sousedila s rakouskou zemí Morava, která byla od roku 1918 součást Československa, Polskem (resp. v letech 1772-1918 s rakouským Haličem) a uherskými župami Orava, Turiec a Nitra. Dominantní řekou oblasti je Váh. Rozloha župy v roce 1910 byla 4456 km. V současnosti se pro odpovídající region používá termín Pováží a pro jeho severní část Kysuce.\n\nAdministrativním centrem župy byl Trenčínský hrad a od první poloviny 17. století město Trenčín.\n\nMezi nejvýznamnější vládce patřil Matúš Čák Trenčanský.\n\nTrenčínský komitát se stal součástí Uherského království pravděpodobně za vlády uherského krále Ladislava I. (1077 - 1095). Území bylo možná krátce součástí Českého a pak Polského království. Komitát navázal na starší územní celek Castellania Trecen. Začátkem 13. století vznikla šlechtická (zemanská) stolice. Do roku 1430 existoval na severu komitátu samostatný Bystrický komitát (comitatus Biztriciensis), později se jmenoval Žilinský (comitatus Ziliniensis) a Strečnianský (comitatus Strechyn). Pro slabost tamní šlechty se však nezměnil na samostatnou stolici, ale stal se součástí Trenčínské stolice. Do roku 1330 existovala na severu i Varínská provincie, která však po smrti magistra Donča (bylo to jeho panství) také zanikla.\n\nTrenčínská stolice se od začátku dělila na čtyři okresy: Záhorský (Processus Zahorja), Horní (Processus superior), Střední (Processus medius) a Dolní (Processus inferior). Od 18. století měla stolice sedm okresů; přibyly rozdělením Středního a Horního okresu První střední, Druhý střední, První horní, Druhý horní a Třetí horní. Začátkem 19. století se jejich počet zredukoval na pět: Žilinský, Považskobystrický, Střední, Dolní a Záhorský. V roce 1918 se Trenčínská župa stala součástí Československa (potvrzeno Trianonskou smlouvou z roku 1920). Trenčínská župa existovala v nezměněných hranicích do 31. prosince 1922, od 1. ledna 1923 do roku 1928 byla součástí Povážské župy a malé části součástí Bratislavské a Nitranské. V letech 1940 - 1945 existovala Trenčínská župa, ale byla o něco větší. V současnosti je území bývalé župy součástí Trenčínského a Žilinského kraje. Významnými centry kulturního a vzdělávacího života byly Trenčín a Žilina.\n\nV roce 1910 byla župa rozdělená do těchto okresů:\n\n\nV současnosti je území bývalé župy rozdělené do těchto regionů a okresů:\n\nMalé části bývalé župy zasahují i do okresů Partizánske a Prievidza, které jsou součástí regionu Ponitří resp. Horní Nitra.\n"}
{"id": "807591", "url": "https://cs.wikipedia.org/wiki?curid=807591", "title": "Marek Plašil", "text": "Marek Plašil\n\nMarek Plašil (* 19. prosince 1985 v Hradci Králové) je český fotbalový obránce, od srpna 2011 působící v týmu FC Hradec Králové. Jeho bratr Jaroslav je bývalý fotbalový reprezentant. Jeho fotbalovým vzorem je brazilský obránce Dani Alves.\n\nSvoji fotbalovou kariéru začal v Sokolu Černíkovice, odkud v mládeži přestoupil nejprve do Spartaku Rychnova nad Kněžnou a později ve svých 14 letech do mužstva SK Hradec Králové.\n\nV roce 2003 debutoval v prvního týmu Hradce Králové. Za \"Votroky\" nastupoval ve 2. lize, ale příliš se neprosadil. Na jaře 2007 proto hostoval v klubu FK Hvězda Cheb, podzimní část sezony 2007/08 strávil na hostování v mužstvu 1. FK Příbram. V létě 2008 Hradec definitivně opustil.\n\nPřed jarní částí ročníku 2006/07 zamířil hostovat do celku FK Hvězda Cheb, která tehdy byla nováčkem České fotbalové ligy. V Chebu působil půl roku.\n\nV létě 2007 se stal novou posilou celku 1. FK Příbram, kde na podzim 2007 hostoval. Během této doby nastoupil osmi ligovým zápasům, ve kterých se střelecky neprosadil.\n\nPřed ročníkem 2008/09 se půl roce stráveném opět v Hradci Králové, vrátil tentokrát již na přestup do Příbrami. Celek se tehdy po jednom ročníku stráveném ve druhé nejvyšší soutěži vrátil do 1. ligy. Celkem za klub během tří let odehrál 77 utkání v lize a vsítil dva góly.\n\nPřed sezonou 2011/12 v Příbrami skončil a preferoval zahraniční angažmá. Nakonec v srpnu 2011 přestoupil zpět do FC Hradec Králové a podepsal dvouletý kontrakt s následnou opcí.\n\nObnovenou premiéru v královéhradeckém dresu si připsal v 1. české lize 28. 8. 2011 v 5. kole shodou náhod proti 1. FK Příbram (prohra 0:1), když v 51. minutě vystřídal Radka Hochmeistera. Svůj první gól v sezoně a zároveň po návratu do týmu Votroků vsítil 4. prosince 2011 v ligovém utkání 16. kola proti mužstvo FK Teplice (výhra 3:2), ve 33. minutě vyrovnával na 1:1. Celkem v sezoně 2011/12 odehrál 22 ligových utkání.\n\n7. 3. 2013 vstřelil v utkání s mužstvem FK Mladá Boleslav ve 45. minutě gól na 2:1, zápas nakonec skončil remízou 2:2. S klubem sestoupil v ročníku 2012/13 do 2. ligy. Dohromady v sezoně nastoupil k 12 utkáním v lize.\n\nSvoji první branku v ročníku dal v 10. kole proti FK Baník Most (výhra 4:1). 12. října 2013 vstřelil v následujím kole úvodní gól zápasu na půdě FC Graffin Vlašim, střetnutí nakonec skončilo remízou 1:1. V sezoně postoupil s Hradcem Králové zpět do nejvyšší soutěže. Celkem v ročníku 2013/14 odehrál sedmadvacet ligových střetnutí.\n\nJedinou branku v sezoně vsítil proti klubu SK Slavia Praha (remíza 1:1) v 15. kole hraném 23. listopadu 2014, prosadil se v 55. minutě. V sezoně, kdy se klub vrátil do 2. ligy, odehrál 15 utkání v lize.\n\nV ročníku 2015/16 se za mužstvo gólově neprosadil. S mužstvem postoupil zpět do české nejvyšší soutěže, když jeho klub ve 28. kole hraném 17. 5. 2016 porazil FK Baník Sokolov 2:0 a 1. SC Znojmo, které bylo v tabulce na třetí pozici, prohrálo s FC Sellier & Bellot Vlašim. Dohromady si v sezoně připsal 19 ligových startů.\n\nPřed ročníkem 2016/17 byl spoluhráči zvolen společně s Tomášem Holešem za asistenta tehdy nového kapitána Pavla Černého. Svůj první gól v ročníku vstřelil v 7. kole hraném 17. září 2016 proti brněnské Zbrojovce, když v 88. minutě vyrovnal po standardní situaci na konečných 1:1.\n\n"}
{"id": "807593", "url": "https://cs.wikipedia.org/wiki?curid=807593", "title": "Cena Hansely Miethové", "text": "Cena Hansely Miethové\n\nCena Hansely Miethové (německy Hansel-Mieth-Preis) je knižní cena německých fotoreportérů udělovaná od roku 1998 na počest americké novinářské fotografky německého původu Hansely Miethové. Cena je dotována ve výši 6 000 euro a mohou ji získat novináři a fotožurnalisté za vynikající díla v německých tištěných médiích.\n\n\n\n"}
{"id": "807595", "url": "https://cs.wikipedia.org/wiki?curid=807595", "title": "Groff", "text": "Groff\n\nGroff je program vzniklý v rámci projektu GNU jako náhrada za textové procesory troff a nroff. Jedná se o novou implementaci napsanou převážně v C++ Jamesem Clarkem podle vzoru ditroffu. První verze, 0.3.1, byla uvolněna v červnu 1980. Groff je od počátku vyvíjen jako svobodný software a je šířen pod licencí GNU GPL. \n\nGroff je multiplatformní software a je důležitou součástí více un*xových systémů, zejména Linuxu a systémů odvozených z BSD. V těchto systémech je používán k tvorbě manuálových stránek. Ovšem například OpenBSD nahradilo groff od verze 4.9 mandocem.\n\n"}
{"id": "807611", "url": "https://cs.wikipedia.org/wiki?curid=807611", "title": "Šmejdi", "text": "Šmejdi\n\nŠmejdi je dokumentární film Silvie Dymákové. Film zachycuje skrytou kamerou manipulaci a další praktiky prodeje na výjezdových předváděcích akcích pro seniory.\n\nAutorkami scénáře filmu jsou Silvie Dymáková a psycholožka Romana Mazalová. Film vznikal ve vlastní produkci režisérky. Ve filmu vystoupí také šéf Pražského kulinářského institutu Roman Vaněk, člen České obchodní inspekce apod.\n\nFilm byl poprvé uveden v dubnu 2013 na festivalu Jeden svět a v roce 2013 ho v českých kinech vidělo 34 261 diváků (byl nejnavštěvovanějším českým dokumentem).\n\nAutorky filmu jezdily několik měsíců se skrytými kamerami po předváděcích akcích ve východních Čechách (Dymáková) a na Moravě (Mazalová). Dymáková doprovázela svoji babičku a další seniory v takovém oblečení, aby vypadala jako zástupce sociálně slabší vrstvy. Ve svém normálním oblečení nebyla na předváděcí akce vpuštěna. Dymáková se zúčastnila předváděcích akcí např. v\nDlouhé Vsi, v Provodově a v Borovnici. Říká, že jsou záměrně vybírány malé vesnice, protože je odtud špatné spojení a lidem pak mohou prodejci vyhrožovat, že je nepustí zpět do autobusu.\n\n\n"}
{"id": "807613", "url": "https://cs.wikipedia.org/wiki?curid=807613", "title": "Tomáš Rezek", "text": "Tomáš Rezek\n\nTomáš Rezek (* 9. května 1984) je český fotbalista, záložník.\n\nHraje za FC Hradec Králové. Krajní záložník, může hrát vpravo i vlevo. Technický, umí obejít protihráče a připravit šanci. Ke konci sezóny 2011-2012 nastoupil v lize k 41 utkáním a dal 1 gól.\n\n"}
{"id": "807614", "url": "https://cs.wikipedia.org/wiki?curid=807614", "title": "Švanda (příjmení)", "text": "Švanda (příjmení)\n\nŠvanda nebo Švandová je příjmení, které nosí více různých osobností:\n\n\n"}
{"id": "807616", "url": "https://cs.wikipedia.org/wiki?curid=807616", "title": "Vojtěch Štěpán", "text": "Vojtěch Štěpán\n\nVojtěch Štěpán (* 8. června 1985, Morašice) je český fotbalový záložník či útočník, od července 2015 působící v SK Sigma Olomouc.\n\nSvoji fotbalovou kariéru začal v Sokolu Morašice, odkud v průběhu mládeže přestoupil v roce 1995 do Jiskry Litomyšl a následně o 6 let později do Sigmy Olomouc. V roce 2004 zamířil bez jediného startu v seniorské kategorii na hostování do prvního mužstva Letohradu. Před sezonou 2005/2006 odešel hostovat do Hradce Králové. Na podzim 2006 již hrál za A-tým Olomouce, jaro strávil na hostování v Jablonci. V letech 2010-2012 hostoval podruhé v Hradci Králové a před ročníkem 2012-2013 do klubu přestoupil. Ve 20. kole Gambrinus ligy 17. března 2013 vstřelil gól proti Spartě Praha, ale na vítězství to nestačilo, Hradec Králové prohrál doma 1:2. Byl to jeho první gól v sezóně 2012/13. V létě 2013 odešel na hostování do pražské Slavie, kde působil do konce roku a nastoupil v 10 ligových zápasech (branku nevstřelil). V lednu 2014 podepsal Baník Ostrava. V létě 2015 mu skončila v Baníku smlouva a hráč začal přípravu s Olomoucí, protože mu Ostrava nový kontrakt nenabídla. 25. června 2015 podepsal s klubem dvouletý kontrakt.\n\n"}
{"id": "807619", "url": "https://cs.wikipedia.org/wiki?curid=807619", "title": "Seznam zámků ve Zlínském kraji", "text": "Seznam zámků ve Zlínském kraji\n\nSeznam zámků ve Zlínském kraji. Jedná se o seznam dosud stojících zámků ve Zlínském kraji:\n\n\n\n\n\n\n\n\n\n\n\n\n\n\n\n\n\n\n"}
{"id": "807620", "url": "https://cs.wikipedia.org/wiki?curid=807620", "title": "Jiří Janoušek (1989)", "text": "Jiří Janoušek (1989)\n\nJiří Janoušek (* 17. listopadu 1989 v Hradci Králové) je český fotbalový záložník, od července 2009 působící v A-týmu FC Hradec Králové. Jedná se o defenzivního středního záložníka, dobrého hlavičkáře.\n\nSvoji fotbalovou kariéru začal ve Slavii Hradec Králové, odkud v průběhu mládeže přestoupil do klubu FC Hradec Králové.\n\nPřed sezonou 2009/10 se propracoval do prvního mužstva. Svůj první start v dresu královéhradeckých Votroků si připsal 2. srpna 2009 v ligovém utkání 1. kola proti FC Vysočina Jihlava (výhra 2:0), když v 85. minutě vystřídal Pavla Černého. S mužstvem zažil tři postupy do nejvyšší soutěže (v sezonách 2009/10, 2013/14 a 2015/16). V únoru 2015 prodloužil s Hradcem kontrakt do konce ročníku 2015/16. Svoji první ligovou branku v dresu Hradce Králové a zároveň v nejvyšší soutěži vsítil 19. 11. 2016 ve 14. kole proti mužstvu 1. FC Slovácko, když v 87. minutě zvyšoval na konečných 3:1.\n\nV srpnu 2014 odešel na hostování do klubu FK Varnsdorf, jehož barvy hájil do konce ročníku 2014/15. Na jaře 2015 skončil celek v tabulce na druhém místě, ale do nejvyšší soutěže místo něj kvůli nesplnění licenčních podmínek postoupil třetí FC Fastav Zlín. Celkem v dresu Varnsdorfu odehrál 19 ligových střetnutí, ve kterých vsítil tři branky.\n\nAktuální k 26. květnu 2016\n\n"}
{"id": "807622", "url": "https://cs.wikipedia.org/wiki?curid=807622", "title": "Třída Sigma", "text": "Třída Sigma\n\nTřída Sigma je rodina válečných lodí využívajících modulární konstrukce typové řady SIGMA (Ship Integrated Geometrical Modularity Approach) nizozemské loděnice Damen Schelde Naval Shipbuilding (DSNS). Je to obdoba německé rodiny válečných lodí MEKO. Rodina válečných lodí typu SIGMA zahrnuje fregaty a korvety různých velikostí. Každá verze má své číselné označení, v němž je zahrnuta déla a šířka trupu plavidla. Marocká fregata \"Tarik Ben Ziyad\" (613), postavená ve verzi 10513, tak má trup dlouhý 105 metrů a široký 13 metrů. Uživateli této typové řady se doposud stala námořnictva Indonésie a Maroka.\n\nRoku 2011 projevil Vietnam zájem o čtyři korvety verze SIGMA 9814. Dvě měly být postaveny v Nizozemsku a dvě přímo ve Vietnamu.\n\nJednotky třídy \"Sigma\":\n"}
{"id": "807624", "url": "https://cs.wikipedia.org/wiki?curid=807624", "title": "Michal Pávek", "text": "Michal Pávek\n\nMichal Pávek (* 13. února 1985) je český fotbalista, obránce.\n\nOdchovanec Sparty, v české lize hrál za Bohemians Praha 1905 a SK Hradec Králové. V české lize nastoupil v 70 utkáních a dal 1 gól. Za reprezentaci do 18 let nastoupil ve 2 utkáních. V nižších soutěžích hrál i za SK Spolana Neratovice, FK Loko Vltavín, FK Ústí nad Labem, SK Viktorie Jirny a SK Zápy.\n\n"}
{"id": "807630", "url": "https://cs.wikipedia.org/wiki?curid=807630", "title": "Jan Šisler", "text": "Jan Šisler\n\nJan Šisler (* 24. dubna 1988, Pavlovice, Československo) je český fotbalový obránce či záložník, od července 2016 hráč klubu MFK Karviná.\n\nSvoji fotbalovou kariéru začal v Rapid Pavlovice, odkud v průběhu mládeže přestoupil do Slovanu Liberec. V roce 2006 se propracoval do seniorské kategorie týmu a hrál za B-tým. Následně zamířil po roce do Jablonce, kde hrál za A-tým i rezervu. V zimě 2009-2010 podepsal Zenitu Čáslav a následně po roce vedly jeho kroky do Hradce Krílové. V únoru 2014 přestoupil do FK Mladá Boleslav, která ho ihned poslala na hostování do konce sezóny k týmu FC Zbrojovka Brno. Před sezonou 2014/15 se vrátil do Mladé Boleslavi. S Boleslaví se představil ve 2. předkole Evropské ligy UEFA 2014/15 proti bosenskému týmu NK Široki Brijeg. V létě 2015 se zdálo, že zamíří na přestup zpět do Brna. Nakonec zůstal v Mladé Boleslavi, odkud v září 2015 odešel hostovat do MFK Karviná. Zde hostoval do konce června 2016, poté do týmu MFK Karviná přestoupil – podepsal tříletou smlouvu.\n\n"}
{"id": "807635", "url": "https://cs.wikipedia.org/wiki?curid=807635", "title": "Viktor Veselý", "text": "Viktor Veselý\n\nViktor Veselý (2. prosince 1887 Velké Karlovice – 10. července 1966 Nový Jičín) byl český právník, klavírista, hudební skladatel a pedagog.\n\nVystudoval gymnázium ve Valašském Meziříčí a Právnickou fakultu Univerzity Karlovy v Praze. Vedle toho studoval soukromě skladbu u Vítězslava Nováka a hru na klavír u Romana Veselého a Viléma Kurze. Studium dokončil státní zkouškou z klavíru v roce 1949.\n\nByl soudcem ve Valašském Meziříčí, Olomouci, Rožnově pod Radhoštěm a právníkem na Ministerstva zemědělství. Ve všech městech, kde pracoval jako právník, se výrazně podílel na hudebním životě. Působil jako klavírista a varhaník. Po odchodu do důchodu se plně věnoval hudbě. Žil v Novém Jičíně, působil jako korepetitor Beskydského divadla a vyučoval hudbě soukromě i na hudební škole.\n\nKomponoval převážně skladby pro klavír a komorní hudbu. Napsal však i několik děl pro velký orchestr a pro dechovku. \n\n\n"}
{"id": "807652", "url": "https://cs.wikipedia.org/wiki?curid=807652", "title": "Alexej Jedunov", "text": "Alexej Jedunov\n\nAlexej Jedunov (* 11. března 1986) je ruský profesionální fotbalista, záložník.\n\nHrál za FK Šinnik Jaroslavl, FC Biokhimik-Mordovia Saransk, FC Nara-Desna Naro-Fominsk, FK Anži Machačkala, FC Spartak Trnava, FC Chernomorets Novorossiysk, FC Nosta Novotroitsk, rezervu FC Lokomotiv Moskva, FC Dynamo Stavropol a FC Hradec Králové. Ke konci sezóny 2011–2012 nastoupil v české lize k 7 utkáním.\n\n"}
{"id": "807653", "url": "https://cs.wikipedia.org/wiki?curid=807653", "title": "Seznam zámků v Olomouckém kraji", "text": "Seznam zámků v Olomouckém kraji\n\nSeznam zámků v Olomouckém kraji. Jedná se o seznam dosud stojících zámků v Olomouckém kraji:\n\n\n\n\n\n\n\n\n\n\n\n\n\n\n\n\n\n\n\n"}
{"id": "807664", "url": "https://cs.wikipedia.org/wiki?curid=807664", "title": "Martha Stewartová", "text": "Martha Stewartová\n\nMartha Helen Stewartová, rozená Kostyraová (* 3. srpna 1941) je americká obchodnice, novinářka a televizní moderátorka. \n\nV USA se proslavila svou talkshow \"Martha\" (známou též jako \"The Martha Stewart Show\"), napsala řadu knižních bestsellerů (o vaření, péči o domácnost apod.), založila ženský časopis \"Martha Stewart Living\". V době studií byla modelkou firmy Chanel. V obchodní oblasti je považována za průkopnici elektronického obchodu (založila úspěšnou společnost \"Martha Stewart Living Omnimedia\"), byla však též zapletena do kriminálního případu kolem farmaceutické firmy ImClone roku 2004 („ImClone stock trading case“). Byla zatčena a odsouzena na 5 měsíců, pro zneužití interních informací v obchodě s akciemi. Po svém návratu z vězení se vrátila do vedení své společnosti i na televizní obrazovky. Neustále rozvíjí svůj byznys – kavárny, rozvážku jídel dle jejích receptů, další TV show...\n\nV USA je symbolem péče o domácnost, jako taková se objevila i v jedné z epizod seriálu Simpsonovi (472. díl: \"The Fight Before Christmas\").\n\nOficiální stránky\n"}
{"id": "807667", "url": "https://cs.wikipedia.org/wiki?curid=807667", "title": "Severní Pchjongan", "text": "Severní Pchjongan\n\nProvincie Severní Pchjongan ( – \"Pchjŏngan-pukto\") je jedna z provincií Severní Koreje. Vznikla v roce 1896 na místě severní poloviny historické provincie Pchjongan. Má rozlohu 12 191 čtverečních kilometrů, v roce 2008 v ní žilo 2,7 milionu obyvatel a jejím hlavním městem je Sinuidžu.\n\nSeverní Pchjongan leží na severozápadě země u hranice s Čínskou lidovou republikou, od které je oddělen hraniční řekou Amnokkang. Západě také sousedí s korejskou zvláštní správní oblastí Sinuidžu a Korejskou zátokou. Na jihu hraničí s Jižním Pchjonganem a na východě s Čagangem.\n\nSprávně se Severní Pchjŏngan člení na tři města Sinuidžu, Čongdžu a Kusong a 22 okresů.\n"}
{"id": "807684", "url": "https://cs.wikipedia.org/wiki?curid=807684", "title": "Mamon", "text": "Mamon\n\nMamon (hebrejsky: מָמוֹן) znamená doslova „bohatství, majetek“. Slovo je údajně odvozeno z hebrejského slovesného kořene, jenž označuje „to, v co člověk doufá, čemu věří, nač spoléhá“. V přeneseném smyslu se slovo v českém jazyce používá pro označení nezřízené touhy po majetku. Takové použití slova mamon je doloženo i v hebrejsky a aramejsky psaných výkladech Bible 2. století n. l.\n\nV některých přepisech Bible, například v evangeliu sv. Lukáše nebo sv. Matouše, je Mamon ztělesňován jako démon. V období středověku byl Mamon personifikován jako démon chamtivosti a touhy po bohatství.\n"}
{"id": "807705", "url": "https://cs.wikipedia.org/wiki?curid=807705", "title": "1. česká hokejová liga 2012/2013", "text": "1. česká hokejová liga 2012/2013\n\n1. česká hokejová liga 2012/13 byla 20. ročníkem české druhé nejvyšší soutěže. Z extraligy do tohoto ročníku sestoupil klub BK Mladá Boleslav, z 2. ligy do tohoto ročníku nepostoupil nikdo.\n\nSoutěž měla 14 klubů. V základní části se celky střetly každý s každým 4× (2× doma a 2× venku). To jest celkem 52 kol. Poté následovalo play-off, do kterého se probojoval 1. - 8. tým tabulky. Vyřazovací boje (čtvrtfinále a semifinále) se odehrály na 4 vítězné zápasy. Vítězové semifinále postoupili do baráže o extraligu. Kluby z 9. - 14. pozice utvořily šestičlennou skupinu play-out, ve které se utkal dvoukolově každý s každým (celkem 10 kol), přičemž se počítaly i všechny výsledky ze základní části. Poslední dva celky hájily svoji prvoligovou příslušnost v baráži proti vítězům play off jednotlivých skupin 2. ligy. Baráž o 1. ligu se hrála jako pětičlenná skupina systémem dvoukolově každý s každým (doma a venku).\n\n\n\nToto je konečné pořadí hráčů podle dosažených bodů. Za jeden vstřelený gól nebo přihrávku na gól hráč získal jeden bod.\n\nToto je konečné pořadí nejlepších deset brankářů.\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "807731", "url": "https://cs.wikipedia.org/wiki?curid=807731", "title": "Seznam zámků v Moravskoslezském kraji", "text": "Seznam zámků v Moravskoslezském kraji\n\nSeznam zámků v Moravskoslezském kraji. Jedná se o seznam dosud stojících zámků v Moravskoslezském kraji:\n\n\n"}
{"id": "807732", "url": "https://cs.wikipedia.org/wiki?curid=807732", "title": "Odnož", "text": "Odnož\n\nOdnož je prýt, který vzniká z úžlabních anebo adventivních pupenů na bázi stonku. Odnož nejdříve roste na mateční rostlině od které se po nějaké době oddělí a vytvoří si vlastní odnože , čímž zajistí přežití svého druhu. Množení odnožemi neboli vegetativní rozmnožování je u pěstitelů rostlin velmi časté.\n"}
{"id": "807755", "url": "https://cs.wikipedia.org/wiki?curid=807755", "title": "Kunzov", "text": "Kunzov\n\nHrad či zámek Kunzov se nachází v osadě Kunzov, přibližně v polovině cesty mezi Hrabůvkou a Radíkovem na Přerovsku. Jde o objekt v romantickém stylu z počátku 20. století, který byl postaven jako letní sídlo továrníka Antonína Kunze.\n\nObjekt byl vystavěn v romantickém stylu v letech 1907–1908 továrníkem Antonínem Kunzem z Hranic a sloužil mu jako letní sídlo. Ovšem Antonín Kunz již v roce 1910 zemřel a Kunzov přestal být užíván. Jeho syn ho v roce 1930 prodal místnímu lesníkovi Františku Hrubému. V roce 1961 jej do správy získal podnik Moravia, který ho přeměnil na pionýrský tábor.\n\nTakto fungoval až do roku 1994, kdy jej získala zpět vnučka Františka Hrubého, aby ho následně prodala společnosti Femax Hranice. Ta z Kunzova chtěla mít reprezentativní sídlo, k tomu ale nedošlo a v roce 2006 ho prodala dál. V roce 2007 byl i přes odpor tehdejšího majitele, společnosti Rent Building Plus, zapsán na seznam kulturních památek. Podle pracovníků Národního památkového ústavu šlo o stavbu, která byla „ojedinělým příkladem romantizujícího obytného sídla jakožto výrazu stylizace kapitalisty do role a životního stylu středověkého aristokrata“. \n\nHrádek vlastní od roku 2008 společnost KUNZOV s.r.o. Tu vlastnil stavitel Joost Noordam z Nizozemska, který však do rekonstrukce hradu neinvestoval a hrad nadále chátral. V roce 2015 společnost koupil podnikatel Tomáš Horáček. V roce 2018 probíhala rozsáhlá rekonstrukce hradu i jeho okolí. Mělo tam vzniknout ubytování, wellness, středověká krčma a zábavní park pro rodiny s dětmi. Rekonstrukce zámečku byla pozastavena poté, co byl koncem června 2018 Tomáš Horáček vzat do vazby. V listopadu 2018 se majitelem společnosti stala nemajetná společnost Green Care s.r.o. Existuje podezření, že jde jen o účelové vyvádění Horáčkova majetku s účelem poškození věřitelů.\n\nKunzov tvoří šestiboký areál obehnaný kamennou zdí s věží, přičemž v každém rohu se nachází další flankovací věž či arkýř, místy se nacházejí okna s gotickými oblouky. Na jihovýchodě lze nalézt vstupní bránu s dvojicí po stranách stojících kamenných lvů se znaky Moravy a Slezska a se znakem Čech v atice. Hrádek je také ozdoben několika reliéfy, např. čertů a draků.\n\nOsada je dostupná po silničce z Radíkova na Hrabůvku a po červené turistické značce. Od Hrabůvky přichází také modře značená turistická stezka, mířící na Uhřínov.\n\n"}
{"id": "807759", "url": "https://cs.wikipedia.org/wiki?curid=807759", "title": "Den Ruska", "text": "Den Ruska\n\nDen Ruska je nejmladší ruský národní svátek. Slaví se 12. června. V tento den v roce 1990 byla na Prvním sjezdu lidových poslanců Ruské federace schválena Deklarace o státní svrchovanosti RSFSR. V tomto dokumentu byla jedna podstatná výhrada – Ruská federace nevystupuje ze složení SSSR. První prezident Ruska Boris Jelcin navrhl zřídit 12. června státní svátek a nazvat ho „Den Ruska“. Výnos o tom byl podepsán v roce 1994. \n\nPostoje ruské veřejnosti k tomuto svátku se vyvíjejí. Více jak polovina Rusů dnes podle sociologických průzkumů považuje tento svátek za symbol národní jednoty, tři čtvrtiny dotázaných jsou hrdí, že jsou Rusové. \n"}
{"id": "807761", "url": "https://cs.wikipedia.org/wiki?curid=807761", "title": "Oreocereus celsianus", "text": "Oreocereus celsianus\n\nOreocereus celsianus je kaktus pojmenovaný podle J. Celse, francouzského obchodníka s kaktusy. Dorůstá výšky až 1 metr, při průměru těla 10 cm, které je skryté do nádherných bílých, někdy i nahnědlých vlasů, které jsou protkány nažloutlými trny. Zygomorfní květy jsou růžové barvy.\n\nTento druh je nejotužilejší a u nás velmi populární, je však značně variabilní. Pochází z Bolívie, jeho areál výskytu je široký. Pěstování v kultuře nepůsobí žádné problémy, kvete však u nás jen výjimečně. Snese chladno v zimním období.\n\n \n"}
{"id": "807763", "url": "https://cs.wikipedia.org/wiki?curid=807763", "title": "Larry Wolff", "text": "Larry Wolff\n\nLawrence Wolff (* 1957), známý jako Larry Wolff, je americký historik a vysokoškolský pedagog.\n\nZískal doktorát na Stanfordově univerzitě v roce 1984. V letech 1986 až 2006 vyučoval evropské dějiny na Boston College a napsal řadu článků pro \"Boston College Magazine\".\nPůsobí jako profesor na Katedře historie New York University, je ředitelem Centra pro evropská a středomořská studia (Center for European and Mediterranean Studies).\n\nJako historik se věnuje dějinám Východní Evropy, Polska, Habsburské monarchie, osvícenství a dějinám dětství, a to z hlediska myšlenkového a kulturního. Zajímá se o problémy týkající se Východu a Západu v Evropě, ať již jde o Vatikán a Polsko, o Benátky a Slovany, nebo o Vídeň a Halič. Rozvinul teorii, že Východní Evropa byla „vynalezena“ v 18. století filosofy a stoupenci osvícenství, kteří přisuzovali smysl předpokládanému rozdělení Evropy na vzájemně se doplňující oblasti, Západní a Východní Evropu. Jeho výzkumy v oblasti dějin dětství zahrnují projekty ohledně týrání a zneužívání dětí ve Freudově Vídni a v Casanovově Benátkách.\n\nKromě jiných ocenění získal roku 2002 grant „Guggenheim Fellowship“ a roku 2003 byl zvolen do Americké akademie věd a umění.\n\n\n\n"}
{"id": "807768", "url": "https://cs.wikipedia.org/wiki?curid=807768", "title": "Noah Levenstein", "text": "Noah Levenstein\n\nNoah Levenstein, známější jako Jimův táta, je hlavní postava filmové série \"Prci, prci, prcičky\". Hraje ho Eugene Levy a objevil se ve všech osmi filmech série. Eugene byl nominován na cenu za nejvtipnější postavu ve filmu, kterou nevyhrál, ale zato získal cenu Pretty Funny.\n\nPravděpodobně studoval na East Great Falls High. V létě 1969, když byl v prvním ročníku, odjel s kamarády do Amsterodamu, kde si užívali. Tady se setkali s prostitutkou, která jim pověděla o sexuální příručce, kterou sepsal jistý kněz v 19. století. Postřehy z této knihy a také z jeho života se staly základem \"Bible\" (označované též jako \"Kniha lásky\"), kterou sepsal v říjnu a listopadu 1969. Poté se dostal na University of Michigan, kde se stal členem koleje Beta. Na škole založil akci zvanou Nahá míle, kdy studenti oslavují ukončení zkoušek nahým během na trati dlouhé jedna míle. V 5. díle série tento závod odstartoval. Při poslední Řecké olympiádě na univerzitě byl kapitánem vítězného týmu a tak, když je v 6. díle – kvůli sporům mezi kolejí Beta a kolejí Šprtů – po cca 40 letech obnovena, připadla mu povinnost rozhodce. V tomto díle navíc dostane členy Bety z vězení, protože se zná s prokurátorem. Zároveň dělá současným členům koleje Beta advokáta a poradce. V 7. díle vede prodejnu koberců \"Levenstein´s Carpet Warehouse\" a zároveň pomáhá s obnovou Bible.\n\nJeho synem je Jim Levenstein, který se ve 3. díle oženil s Michelle Flaherty. Ve 4. díle se dozvídáme, že Jim se odstěhoval a Michelle je těhotná. Jelikož byla zvolena táborovou vedoucí roku, byla najata jako MACRO na hudebním táboře \"Tall Oaks Band Camp\". Kvůli těhotenství však její místo převzal Noah. V 5. díle má Noah vnuka Evana.\n\nNoahova manželka se objevuje pouze ve 3. díle (krátce se mihne i v 1. a 2. díle), kde ovšem není uvedeno její jméno. Před 8. dílem za neznámých okolností umírá a Noah má z toho deprese. Z nich mu pomůžou Jim s Michelle, kteří ho vezmou na večírek ke Stiflerovi. Steve Stifler mu pomůže z depresí alkoholem a když posilněný Noah hledá toaletu, vejde do pokoje Jeanine Stifler, Stiflerovy mámy.\n\nSvému synovi Jimovi se snaží dávat všelijaké rady o sexu, což Jima velmi rozčiluje. Zakrývá před ženou Jimův sex s koláčem. Přiváží Jima z nemocnice poté, co si Jim přilepí lepidlem ruku k penisu. Pak mu ve třetím díle podává prsten, aby mohl Jim požádat Michelle o ruku. Noah ale omylem odhalí tajný sex Jima a Michelle pod stolem.\n\n"}
{"id": "807771", "url": "https://cs.wikipedia.org/wiki?curid=807771", "title": "Kostel svaté Rozálie (Paříž)", "text": "Kostel svaté Rozálie (Paříž)\n\nKostel svaté Rozálie (fr. \"Église Sainte-Rosalie\") je katolický farní kostel ve 13. obvodu v Paříži na křižovatce ulic \"Boulevard Auguste-Blanqui\" a \"Rue Corvisart\". Kostel je dnes zasvěcen blahoslavené Rosalii Rendu (1786–1856).\n\nJako první byla lazaristy zřízená kaple v roce 1859 zasvěcená svaté Rozálii, která byla postavená v ulici \"Rue de Gentilly\". V roce 1867 byla budova vyvlastněna kvůli postavení nové ulice, dnešní \"Avenue de la Sœur-Rosalie\". Nová kaple byla postavena v letech 1867–1869 na \"Boulevardu Auguste-Blanqui\" jako odškodnění za vyvlastnění, ale ta nebyla dokončena podle plánu, některé sloupy nebyly vytvořeny stejně jako ostatní a věž zůstala pouze ve formě návrhu.\n\nV roce 1900 byly v kapli instalovány varhany, jejichž autorem je Aristide Cavaillé-Coll.\n\nDne 29. září 1963 byla kaple povýšena na farní kostel a Georges Allain byl jmenován prvním zdejším farářem. V roce 1971 lazaristé odešli a farnost byla připojena k Pařížské arcidiecézi.\n\nV roce 1985 byl kostel kompletně restaurován.\n\n"}
{"id": "807773", "url": "https://cs.wikipedia.org/wiki?curid=807773", "title": "Občina Kanal ob Soči", "text": "Občina Kanal ob Soči\n\nObčina Kanal ob Soči ( \" \") je jednou z 212 slovinských občin. Nachází se v Gorickém regionu (slovinsky \"Goriška regija\"). Správním centrem je Kanal ob Soči.\n\n\n"}
{"id": "807774", "url": "https://cs.wikipedia.org/wiki?curid=807774", "title": "Kostel svatého Jana Bosca (Paříž)", "text": "Kostel svatého Jana Bosca (Paříž)\n\nKostel svatého Jana Bosca (fr. \"Église Saint-Jean-Bosco\") je katolický farní kostel ve 20. obvodu v Paříži, v ulici \"Rue Alexandre-Dumas\". Kostel je zasvěcen Janu Boscovi, patronovi salesiánů, kteří kostel využívají. Stavba ve stylu art deco je chráněná jako historická památka.\n\nZákladní kámen položil pařížský arcibiskup kardinál Jean Verdier v březnu 1933. Kostel byl dokončen 10. října 1937. Farnost byla založena 20. února 1938. Architektem byl Dimitrou Rotter (1878–1938), kterému vypomáhal jeho syn René.\n\n"}
{"id": "807776", "url": "https://cs.wikipedia.org/wiki?curid=807776", "title": "Občina Brda", "text": "Občina Brda\n\nObčina Brda ( \" \") je jedna z 212 slovinských občin, která se rozkládá v Gorickém regionu (slovinsky \"Goriška regija\") na západě Slovinska. Správním centrem je Dobrovo.\n\n\n"}
{"id": "807782", "url": "https://cs.wikipedia.org/wiki?curid=807782", "title": "Kostel svatého Gabriela (Paříž)", "text": "Kostel svatého Gabriela (Paříž)\n\nKostel svatého Gabriela (fr. \"Église Saint-Gabriel\") je katolický farní kostel ve 20. obvodu v Paříži, v ulici \"Rue des Pyrénées\".\n\nKostel svatého Gabriela byl postaven na místě bývalé plynárny zbořené v letech 1932-1933.\n\nZákladní kámen položil pařížský arcibiskup a kardinál Jean Verdier 4. září 1934, který také kostel vysvětil 27. října 1935. Pouze plánovaná zvonice nebyla nikdy dokončena, mj. kvůli vypuknutí druhé světové války.\n\nV roce 1938 byla při kostele zřízena samostatná farnost, která se oddělila od kostela Neposkvrněného početí Panny Marie.\n\n"}
{"id": "807785", "url": "https://cs.wikipedia.org/wiki?curid=807785", "title": "Mistrovství světa v hokejbalu U16 2012", "text": "Mistrovství světa v hokejbalu U16 2012\n\nMistrovství světa v hokejbalu U16 2012 byla juniorská hokejbalová akce roku 2012.\n\nVe skupině A hrájí všechna mužstva.\n\nZápasy\n\nTabulka\n\nZápasy\n\nZápasy\n\nZápasy\n\nZápasy\n"}
{"id": "807787", "url": "https://cs.wikipedia.org/wiki?curid=807787", "title": "Michael Dougherty", "text": "Michael Dougherty\n\nMichael Dougherty je americký scenárista, který se nejvíce proslavil spoluprací na scénáři k filmu Bryana Singera X-Men 2 nebo také Superman se vrací. Je také známý režií hororu Halloweenská noc.\n\n"}
{"id": "807794", "url": "https://cs.wikipedia.org/wiki?curid=807794", "title": "Mistrovství světa v hokejbalu U18 2012", "text": "Mistrovství světa v hokejbalu U18 2012\n\nMistrovství světa v hokejbalu U18 2012 byla juniorská hokejbalová akce roku 2012.\n\nVe skupině A hrájí všechna mužstva.\n\nZápasy\n\nTabulka\n\nZápasy\n\nZápasy\n\nZápasy\n"}
{"id": "807803", "url": "https://cs.wikipedia.org/wiki?curid=807803", "title": "Víra (Hvězdná brána: Hluboký vesmír)", "text": "Víra (Hvězdná brána: Hluboký vesmír)\n\nVíra (v originále Faith) je třináctá 1. řady americko-kanadského sci-fi seriálu .\n\n\"Destiny\" najednou vystoupí z FTL v hvězdném systému. Loď však nemá v databázi o existenci systému a obyvatelné planetě žádné zmínky od předsunutých lodí, tzv. „seedships“. Posádka později zjistí, že systém je starý 200 milionů let, tudíž příliš starý, než aby vznikl až po průletu předsunutých lodí. Dr. Rush se domnívá, že loď vystoupila z FTL, protože gravitace blízké hvězdy jí z FTL vyhodila. Aby se opravil průběh cesty, provedla loď parabolický manévr, který bude trvat měsíc. Do té doby tým využívá příležitost prozkoumat planetu v dosahu raketoplánu. Tým zde najde čerstvé ovoce, vodu a rostliny s léčivými vlastnostmi. Také, během průletu v raketoplánu, Scott uvidí umělý obelisk nejméně 2000 metrů vysoký.\n\nZatímco \"Destiny\" bude v příštích několika týdnech mimo rozsah raketoplánu, Dr. Rush využívá čas na prozkoumání dalších systémů lodi. a Dr. opraví druhý raketoplán, ve kterém zemřel senátor , když se obětoval pro záchranu posádky. Eli a Wrayová mluví o možnosti, že systém by mohl být vybudován možná nejvyspělejší rasou ve vesmíru. Na planetě TJ řekne Chloe, že čeká dítě s plukovníkem Youngem.\n\nBěhem posledních dnů na planetě vidí výsadek, jak obelisk odesílá paprsek světla na noční oblohu. Ve chvíli, kdy je \"Destiny\" opět v dosahu raketoplánu, se Young dozví, že někteří členové posádky chtějí zůstat na planetě, včetně , který se domnívá, že vyšší moc je odpovědná za vytvoření planety jako „záchranného lana“ pro expedici, stejně jako věří, že jim pomůže se vrátit na Zemi.\n\nYoung přistává na planetě s částečně opraveným raketoplánem a nabízí jej těm, kteří chtějí zůstat na planetě, pokud se všechen vojenský personál vrátí na \"Destiny\", jinak se budou muset vrátit všichni. Několik dalších civilistů také zůstane na planetě. Na konec většina expedice sedí v jídelně a radují se z potravin, které přinesli z planety.\n"}
{"id": "807806", "url": "https://cs.wikipedia.org/wiki?curid=807806", "title": "Kanton Allevard", "text": "Kanton Allevard\n\nKanton Allevard (fr. \"Canton d'Allevard\") je francouzský kanton v departementu Isère v regionu Rhône-Alpes. Skládá se ze šesti obcí.\n\n"}
{"id": "807807", "url": "https://cs.wikipedia.org/wiki?curid=807807", "title": "Kanton La Côte-Saint-André", "text": "Kanton La Côte-Saint-André\n\nKanton La Côte-Saint-André (fr. \"Canton de La Côte-Saint-André\") je francouzský kanton v departementu Isère v regionu Rhône-Alpes. Skládá se ze 16 obcí.\n\n"}
{"id": "807808", "url": "https://cs.wikipedia.org/wiki?curid=807808", "title": "Kanton Le Grand-Lemps", "text": "Kanton Le Grand-Lemps\n\nKanton Le Grand-Lemps (fr. \"Canton du Grand-Lemps\") je francouzský kanton v departementu Isère v regionu Rhône-Alpes. Skládá se ze 13 obcí.\n\n"}
{"id": "807809", "url": "https://cs.wikipedia.org/wiki?curid=807809", "title": "Kanton La Mure", "text": "Kanton La Mure\n\nKanton La Mure (fr. \"Canton de La Mure\") je francouzský kanton v departementu Isère v regionu Rhône-Alpes. Skládá se z 19 obcí.\n\n"}
{"id": "807810", "url": "https://cs.wikipedia.org/wiki?curid=807810", "title": "Kanton Pont-de-Beauvoisin", "text": "Kanton Pont-de-Beauvoisin\n\nKanton Pont-de-Beauvoisin (fr. \"Canton de Pont-de-Beauvoisin\") je francouzský kanton v departementu Isère v regionu Rhône-Alpes. Skládá se ze 14 obcí.\n\n"}
{"id": "807812", "url": "https://cs.wikipedia.org/wiki?curid=807812", "title": "Kanton La Tour-du-Pin", "text": "Kanton La Tour-du-Pin\n\nKanton La Tour-du-Pin (fr. \"Canton de La Tour-du-Pin\") je francouzský kanton v departementu Isère v regionu Rhône-Alpes. Skládá se z 15 obcí.\n\n"}
{"id": "807814", "url": "https://cs.wikipedia.org/wiki?curid=807814", "title": "Kanton Le Touvet", "text": "Kanton Le Touvet\n\nKanton Le Touvet (fr. \"Canton du Touvet\") je francouzský kanton v departementu Isère v regionu Rhône-Alpes. Skládá se ze 14 obcí.\n\n"}
{"id": "807815", "url": "https://cs.wikipedia.org/wiki?curid=807815", "title": "Kanton La Verpillière", "text": "Kanton La Verpillière\n\nKanton La Verpillière (fr. \"Canton de La Verpillière\") je francouzský kanton v departementu Isère v regionu Rhône-Alpes. Skládá se ze sedmi obcí.\n\n"}
{"id": "807826", "url": "https://cs.wikipedia.org/wiki?curid=807826", "title": "Oggy a švábi", "text": "Oggy a švábi\n\nOggy a švábi, též Oggy a škodíci (ve francouzském originále Oggy et les Cafards) je francouzský animovaný seriál z roku 1998 produkovaný společností Gaumont Film Company. Seriál má aktuálně 270 epizod, jednotlivé epizody mají délku přibližně 7 minut.\nJména švábů jsou křestní jména některých členů kapely The Ramones, což má být pocta tvůrců tohoto seriálu této punkové legendě.\n\n"}
{"id": "807831", "url": "https://cs.wikipedia.org/wiki?curid=807831", "title": "Pavel Knihař", "text": "Pavel Knihař\n\nPavel Knihař (9. ledna 1931 Třešť – 2. května 2018 Francie) byl český příslušník Francouzské cizinecké legie.\n\nOd roku 1946 studoval Vyšší průmyslovou školu chemickou v Praze. V březnu 1948 založil ilegální skupinu „\"Svaz svobodných studentů\"“ a vydával protikomunistický časopis „\"Svobodný hlas\"“. V červnu 1948 byl za tuto činnost zatčen a vyslýchán STB. Po prezidentské amnestii v červnu 1948 překročil v srpnu 1948 ilegálně státní hranice do Bavorska.\n\nPo emigraci vstoupil do Francouzské cizinecké legie. Od dubna 1949 do dubna 1953 se účastnil Indočínské války, v níž bojoval proti vietnamským komunistům. Dne 3. října 1951 byl zraněn při přepadení mostu ve Việt Trì. Po zotavení se účastnil bojů v deltě Rudé řeky Tonkinském zálivu a také na severu Tonkinu. Během jedné vojenské akce zachránil život budoucímu brigádnímu generálu Robertu Bassetovi. Dne 16. července 1955 obdržel vojenskou medaili za mimořádné válečné služby na Dálném východě. Byl oceněn také třemi válečnými kříži.\n\nOd roku 1956 do roku 1962 byl nasazen ve válce v Alžírsku. V dubnu 1959 se účastnil zajetí československé lodi Lidice, která pašovala zbraně pro alžírské povstalce. V roce 1978 na vlastní žádost odešel z Cizinecké legie do výslužby a byl jmenován rytířem Řádu čestné legie. V roce 1984 byl povýšen do funkce velitele praporu. V roce 2003 byl jmenován důstojníkem Řádu čestné legie a v roce 2009 komandérem Řádu čestné legie. Žil nedaleko města Marseille.\n\nV roce 2010 mu byla udělena Cena Václava Bendy.\n\n"}
{"id": "807837", "url": "https://cs.wikipedia.org/wiki?curid=807837", "title": "Čondžu", "text": "Čondžu\n\nČondžu (: 전주) je město v Jižní Koreji, šestnácté největší podle počtu obyvatel. Je hlavním městem provincie Severní Čolla. Město se nachází v úrodné Honamské nížině a je významným regionálním centrem. Průmysl je zde hlavně potravinářský a hedvábnický a město je vyhlášené svým pibimbapem.\n\n\n\n\n"}
{"id": "807851", "url": "https://cs.wikipedia.org/wiki?curid=807851", "title": "Gianmarco Zigoni", "text": "Gianmarco Zigoni\n\nGianmarco Zigoni je italský fotbalista, který hraje na postu útočníka v prestižním italském mužstvu AC Milan. Momentálně hraje na hostování v klubu AS Avellino.\n\n"}
{"id": "807852", "url": "https://cs.wikipedia.org/wiki?curid=807852", "title": "Yelm", "text": "Yelm\n\nYelm je město v okrese Thurston v americkém státě Washington. Roku 2010 zde žilo 6 848 obyvatel, město bylo dokonce v prvním desetiletí nového tisíciletí 10. nejrychleji rostoucí obcí ve státě Washington.\n\nNázev města pochází z jazyka Pobřežních Sališů, kteří jím nazývají fatu morgánu. Prérii, která město obklopuje, dříve obýval indiánský kmen Nisquallyjců, kteří ji využívali jako pastviny pro své koně. První permanentní evropské osídlení oblasti přišlo roku 1853, kdy se zde usadili kolonisté Společnosti Hudsonova zálivu s ovcemi. James Longmire, jeden z prvních osadníků na místě, uvedl, že jim „společnost dala instrukce, neosazovat území severně od řeky Nisqually, a tak jeho skupina našla pěkné místo na zdejší prérii. V tu dobu byla prérie pokrytá trávami, protékal tudy vodní tok, jehož břehy pokrývaly keře a celou scénu přehlížela velká zasněžená hora, která by zaujala kdejakého umělce. Prérií probíhala stáda jelenů.“\n\nV roce 1873 dorazila do města železnice Northern Pacific Railway, která přinesla také rozkvět, když město našlo způsob, jak vyvážet své zemědělské a dřevařské produkce. Ekonomická základna města byla ještě zvětšena, když zde byl roku 1916 postaven zavlažovací systém, což z města udělalo centrum pro pěstování fazolí, okurek a plodů.\n\nV prosinci 1924 bylo město oficiálně začleněno, avšak následující Velká hospodářská krize znemožnila další rozkvět a způsobila bankrot zdejší zavlažovací společnosti.\n\nZ větší části se jedná o rezidenční obec, kde bydlí lidé, kteří pracují v nedalekých větších městech Tacoma, Olympia a Centralia. Díky nedaleké vojenské základně Lewis-McChord zde žije také velký počet vojenských příslušníků a jejich rodin. Severozápadně od města se nachází Ramthova škola osvícení, která se rozkládá na 320 000 m² rozlehlém kampusu a věnuje se mysticismu a parapsychologii.\n\nV roce 1950 dostalo město od Chucka a Wilmy Demichových svůj městský park. Nachází se na křižovatce Washington State Route 507 a Mossman Avenue a má velikost zhruba jednoho městského bloku. Nachází se zde kuchyně, toalety, dětská hřiště, skatepark, piknikové stoly a softballové hřiště. Každý rok se zde konají různé městské slavnosti, jako jsou Prérijní dny, Vánoce v parku, Den rodinné zábavy, Velikonoční hledání vajec nebo městský autosalon.\n\nVe městě se nachází rovněž Úpravna vody třídy A, která je částí státního distribučního systému. Upravuje se zde odpadní voda, která se pak využívá buď k zavlažování zemědělské půdy nebo k podpoře vysychajících vodních toků. Dále je využívána pro údržbu 32 000 m² rozlehlého Cochranova parku, kde se nachází rybník s pstruhy duhovými přístupný rybářům, kteří ale musí ulovené ryby vrátit zpět do vody.\n\nKontrolu nad městem má městská rada a starosta, kterým je nyní Ron Harding, a to od roku 2006. Nyní je ve svém druhém volebním období, které skončí roku 2014.\n\nZ 6 848 obyvatel, kteří zde žili roku 2010, tvořili 82 % běloši, 3 % Afro-Američané a 2 % Asiaté. 9 % obyvatelstva bylo hispánského původu.\n\nZdejší školní obvod obsahuje jedinou střední školu, a to Yelm High School.\n"}
{"id": "807858", "url": "https://cs.wikipedia.org/wiki?curid=807858", "title": "Otto Eduard Weddigen", "text": "Otto Eduard Weddigen\n\nOtto Eduard Weddigen (15. září 1882-18. března 1915) byl ponorkový velitel císařského Německa během 1.světové války.\n\nOtto Eduard Weddigen se narodil 15. září 1882 ve městě Herford, do rodiny textilního podnikatele. Během let 1890-1901 vystudoval gymnázium. Po vystudování gymnázia se rozhodl začít svoji kariéru důstojníka v armádě, ale pokoušel se neúspěšně, jelikož důstojnické posty v Německu byly vyhrazeny šlechticům. Rozhodl se pro císařské námořnictvo, jelikož námořnictvo přijímalo i muže, kteří neměli šlechtický původ.\n\nV roce 1906 byl v hodnosti poručíka převelen k Východoasijské eskadře do Němcům pronajatého čínského přístavu Tsingtau, kde sloužil v pozici důstojníka na dělových člunech chránících přístav – SMS Vaterland a SMS Tiger. V roce 1908 se vrátil do Německa, kde jako řadová osádka sloužil na výcvikových ponorkách U 1, U 2 a U 4 a později se stal velitelem na ponorkách U 4, U 3 a U 5. V říjnu 1911 se stal velitelem moderní ponorky U 9 a konečně půl roku na to byl povýšen na kapitánporučíka.\n\nZa největší Weddigenův úspěch a jeden z největších úspěchů německého ponorkového loďstva se dá považovat bitva, která se odehrála 22. září 1914 u nizozemského pobřeží. Weddigenova ponorka U 9 hlídkovala v oblasti, když kolem 7 hodiny ranní uviděla kouřící komíny starých křižníků třídy Cressy HMS Aboukir, HMS Hogue a HMS Cressy (každý o výtlaku 12 000 tun. Weddigen postupně odpálil všechna torpéda, která měl v ponorce (celkově šest). První šel ke dnu Aboukir, po něm Hogue a nakonec i Cressy. Z potopených lodí se zachránilo cca 60 důstojníků a 800 námořníků, avšak 1459 mužů našlo svoji smrt v Severním moři. Po tomto úspěchu se stal Weddigen hvězdou, dostal železný kříž a byl o něm natočen i film U9 Weddigen.\n\nPotopením britského křižníku HMS Hawke v Severním moři 14. října 1914 se Otto stal esem a následně získal 24. října 1914 nejvyšší německé vyznamenání Pour le Mérite.\n\nWeddigen zemřel 18. března 1915 při útoku poblíže Scapa Flow. Weddigen tou dobou už velel na moderní ponorce U 29. Po neúspěšném útoku na HMS Neptune si pozorovatel na HMS Dreadnaught všiml periskopu ponorky a HMS Dreadnaught poté ponorku taranoval. Nikdo z posádky ponorky nepřežil.\n"}
{"id": "807859", "url": "https://cs.wikipedia.org/wiki?curid=807859", "title": "Rychlá lékařská pomoc", "text": "Rychlá lékařská pomoc\n\nRychlá lékařská pomoc (RLP) je typ výjezdové skupiny zdravotnické záchranné služby. Standardní výjezdová skupina rychlé lékařské pomoci pracuje ve tříčlenném složení, a to řidič-záchranář, zdravotnický záchranář a lékař. Výjezdová skupina rychlé lékařské pomoci v systému Rendez-Vous pracuje ve dvoučlenném složení, a to řidič-záchranář a lékař. Součástí skupiny RLP je vždy lékař.\n\nOd roku 1974 začal v Československé socialistické republice vznikat systém záchranné služby. Důležitým pro rozvoj zdravotnické záchranné služby se stalo osamostatňování se anesteziologicko-resuscitačních oddělení od oddělení chirurgických. Na provozu záchranné služby se v pracovní době podíleli především lékaři z ARO nebo z traumatologie, mimo pracovní dobu i lékaři z ostatních nemocničních oddělení. V roce 1992 vydalo Ministerstvo zdravotnictví České republiky vyhlášku 434/1992 Sb. o zdravotnické záchranné službě, která definovala jak výjezdové skupiny rychlé lékařské pomoci, tak výjezdové skupiny rychlé zdravotnické pomoci. Od dubna 2012 je zajištění odborné přednemocniční neodkladné péče posádkami RLP upraveno zákonem 374/2011 Sb. o zdravotnické záchranné službě.\n\nStandardní výjezdová skupina rychlé lékařské pomoci pracuje ve tříčlenném složení, a to řidič-záchranář, zdravotnický záchranář a lékař. Výjezdové skupiny RLP používají k výjezdům standardní sanitní vozidla třídy B nebo C, která jsou totožná s vozidly používanými skupinami rychlé zdravotnické pomoci. V roce 2012 se v celorepublikovém průměru podílely posádky RLP na 35 % všech výjezdů zdravotnické záchranné služby (zahrnuty jsou také výjezdové skupiny rychlé lékařské pomoci v systému Rendez-Vous). V některých místech Česka, například v Praze nebo v Libereckém kraji, byl tento podíl pouze 20%. Nízký podíl zasahujících posádek s lékařem je dán především několikerou transformací zdravotnické záchranné služby a stále snižujícím se zájmem lékařů o práci ve zdravotnické záchranné službě. Velkou část indikací dokáží v současné době obsloužit výjezdové skupiny rychlé zdravotnické pomoci.\n\nVýjezdové skupiny rychlé lékařské pomoci v systému Rendez-Vous existují v Česku od roku 1987, kdy byl tento systém zaveden poprvé v Praze. Jedná se o typ výjezdové skupiny, jejíž součástí je řidič-záchranář a lékař, přičemž skupina nevyužívá standardní dodávkové sanitní vozidlo, ale osobní nebo SUV vozidlo. Takové vozidlo je vybaveno jako běžná sanitka, nedisponuje ale mobilizačním vybavením. Výjezdové skupiny RLP v systému RV tak nejsou schopny transportovat pacienta do zdravotnického zařízení a pracují téměř výhradně v součinnosti s výjezdovými skupinami rychlé zdravotnické pomoci. Běžně se takové skupiny neoznačují jako skupiny RLP, ale pouze jako skupiny RV.\n\n\n"}
{"id": "807861", "url": "https://cs.wikipedia.org/wiki?curid=807861", "title": "NeXT", "text": "NeXT\n\nNext Computers byla americká počítačová společnost sídlící v Redwood City v Kalifornii. Tato společnost byla zaměřena na vývoj a výrobu výkonných pracovních stanic určených pro firmy a univerzity. NeXT Computers byl založen v roce 1985 spoluzakladatelem Apple Computers Stevem Jobsem ve stejném roce, kdy rezignoval na svoji funkci ve společnosti Apple. V roce 1988 představil NeXT svůj první počítač, a v roce 1990 menší NeXTstation. Celkem se počítačů NeXT prodalo okolo 50 000 kusů, přestože jeho inovativní objektově orientovaný operační systém NeXT STEP a vývojové prostředí byl na svou dobu velmi pokrokový.\n\nPo založení firmy NeXT se Steve Jobs se svými spolupracovníky vrátili k myšlence, kterou Jobsovi ještě v dobách jeho řízení firmy Apple nadnesl Paul Berg, aby firma Apple zkonstruovala výkonnou grafickou pracovní stanici vhodnou například pro provádění simulací chemických reakcí se zobrazením výsledků na monitoru s vysokým rozlišením.\nBerg tuto pracovní stanici označoval jménem „3M“, kde jednotlivá písmena M znamenala:\n\nPevný disk prvního počítače NeXT byl nabízen v několika variantách : 40 MB , 330 MB nebo 660 MB. Dalším zcela revolučním prvkem nového NeXT Computeru byla zabudovaná magnetooptická jednotka, která byla v té době naprostou novinkou. NeXT Computer bylo možné provozovat i pouze s magnetooptickou jednotkou, i když se v této konfiguraci nemohl MO disk z počítače vysunovat za jeho běhu). V počítači byla umístěna taktéž síťová karta pro Ethernet. Grafický subsystém počítače NeXT Computer byl navržen tak, aby mohl ovládat sedmnáctipalcový displej tzv. MegaPixel, zobrazující grafiku ve čtyřech stupních šedi (černá, dva stupně šedi a bílá) v rozlišení 1120×832 pixelů. Všechny moduly NeXT Computeru byly kromě displeje, klávesnice a myši umístěny do čisté tmavé kostky o stranách majících délku přesně jedné stopy. Právě z tohoto důvodu se tomuto počítači přezdívalo the cube.\n\nV roce 1990 uvedla společnost NeXT na trh druhou generaci svých grafických pracovních stanic. Jednalo o vylepšený NeXT Computer, který ve své druhé verzi dostal více než přiléhavý název NeXTcube. Jednalo se o počítač vybavený mikroprocesorem Motorola M68040s s frekvencí 25 MHz, který kromě jednotky pro řízení přístupu do operační paměti (MMU – Memory Management Unit) obsahoval i plnohodnotný matematický koprocesor (FPU – Floating Point Unit). Ovšem kromě tohoto mikroprocesoru byl v pracovní stanici NeXTcube zabudován i druhý procesor – konkrétně se jednalo o DSP (číslicový signálový procesor) Motorola 56001 s frekvencí 25 MHz. Úlohou tohoto DSP bylo především řízení zvukového subsystému. Kromě CPU a DSP obsahoval NeXTcube i dvanáct samostatně pracujících a programovatelných DMA kanálů používaných pro mnoho operací, například pro přístup k datům na pevném disku, grafickým přenosům, přenosům dat atd.\n\nZákladní grafické schopnosti NeXTcube zůstaly stejné, jako u původního NeXT Computeru. To znamená, že se grafické uživatelské prostředí operačního systému zobrazovalo s využitím grafického režimu o rozlišení 1120×832 pixelů se čtyřmi stupni šedi. Navíc však bylo možné za přibližně 400 USD dokoupit přídavnou grafickou kartu umožňující práci v 32 bitovém grafickém režimu true color. Počítač měl v základní sestavě nainstalováno 8 MB operační paměti a pevný disk s kapacitou 340 MB. Kromě standardního sériového rozhraní a rozhraní sítě Ethernet byl na zadní straně NeXTcube vyveden i konektor SCSI/2, který bylo možné použít mnoha způsoby – k připojení některých typů tiskáren, skenerů, diskových polí, laboratorních přístrojů atd.\n\nKromě relativně drahé pracovní stanice NeXTcube, která spolu se všemi rozšířeními stála okolo 15 tis. USD, nabízela společnost NeXT méně náročným zákazníkům méně výkonnou, nerozšiřitelnou, levnější variantu – stanici NeXTstation. První varianta NeXTstation byla výrazně levnější než NeXTcube. NeXTstation i s monochromaatickým monitorem se prodával za přibližně třetinovou cenu, ovšem za cenu toho, že v systému nebyly nainstalovány některé aplikace, především vývojové nástroje (NeXTSTEP development tools). V této ceně dostal zákazník počítač s 8 MB operační paměti, pevným diskem s kapacitou 105 MB a procesorem i DSP shodným s NeXTcube (CPU Motorola 68040 @ 25 MHz, DSP Motorola 56001 @ 25 MHz).\n\nDalší viditelná změna proběhla v oblasti výměnných paměťových médií. Místo velkokapacitního, poměrně drahého magnetooptického disku byla v NeXTstation použita disketová jednotka. Pozdější modely NeXTstation vybaveny jednotkami CD-ROM s tím, že přenosy dat budou probíhat především po síti.\n"}
{"id": "807863", "url": "https://cs.wikipedia.org/wiki?curid=807863", "title": "Občina Miren-Kostanjevica", "text": "Občina Miren-Kostanjevica\n\nObčina Miren-Kostanjevica ( \" \") je jednou z 212 slovinských občin. Nachází se v Gorickém regionu (slovinsky \"Goriška regija\"). Správním centrem je Miren.\n\n\n"}
{"id": "807865", "url": "https://cs.wikipedia.org/wiki?curid=807865", "title": "Občina Šempeter-Vrtojba", "text": "Občina Šempeter-Vrtojba\n\nObčina Šempeter-Vrtojba ( \" \") je jednou z 212 slovinských občin. Nachází se v Gorickém regionu (slovinsky \"Goriška regija\"). Správním centrem je Šempeter pri Gorici.\n\n\n\n"}
{"id": "807867", "url": "https://cs.wikipedia.org/wiki?curid=807867", "title": "Občina Renče-Vogrsko", "text": "Občina Renče-Vogrsko\n\nObčina Renče-Vogrsko ( \" \") je jednou z 212 slovinských občin. Nachází se v Gorickém regionu (slovinsky \"Goriška regija\"). Správním centrem je Bukovica. Občina vznikla 1. března 2006 oddělením od městské občiny Nova Gorica.\n\n\n\n"}
{"id": "807871", "url": "https://cs.wikipedia.org/wiki?curid=807871", "title": "Kangwon", "text": "Kangwon\n\nKangwon může být:\n"}
{"id": "807872", "url": "https://cs.wikipedia.org/wiki?curid=807872", "title": "Bělotrn", "text": "Bělotrn\n\nBělotrn (\"Echinops\") je rod rostlin čítající okolo 120 druhů, jsou statného vzrůstu a svým vzhledem připomínají bodláky. V čeledi hvězdnicovitých (\"Asteraceae\") je rod řazen do podčeledě \"Carduoideae\".\n\nPůvodní areál rozšíření těchto rostlin byl v západní a střední Asii včetně Číny, v oblasti Středozemního moře, východní Evropy a tropické Afriky kde vyrůstaly nejčastěji na stepních a polopouštních územích. Postupně se bělotrn rozšířil po celé Evropě a byl zavlečen do Severní Ameriky. Nejčastějším místem výskytu jsou kamenitá a suchá místa, některé druhy rostou i na velmi chudé půdě.\n\nJsou to vytrvalé, výjimečně jednoleté, statné rostliny s přímými jednoduchými nebo jen chudě větvenými lodyhami. Poměrně velké listy jsou většinou různotvaré, přízemní vyrůstají obvykle v růžici a lodyžní mohou být s řapíky nebo přisedlé a částečně objímavé. Nebývají celistvé, ale peřenoklané nebo peřenosečné, nejčastěji jsou na okrajích nepravidelně zubaté a na koncích ostnaté, většinou jsou chlupaté stejně jako lodyhy.\n\nBílé, modré nebo fialové kulovité květenství strboul vyrůstající na koncích lodyh je tvořeno množstvím pravidelně sestavených jednokvětých úborů s trojřadými zákrovy s listeny nestejných tvarů i velikostí. Pětičetné, oboupohlavné květy jsou trubkovitého tvaru. Kališní lístky jsou drobné nebo zakrnělé, korunní jsou srostlé do trubky. V květu je pět tyčinek s našedlými prašníky a ze spodního semeníku složeného ze dvou plodolistů vystupuje čnělka s hluboce vykrojenou bliznou vyčnívající z koruny. V hloubí květů, které opyluje hmyz, jsou nektaria. Plodem je krátká, pětižeberná, ochmýřená nažka rozšiřována po okolí větrem. Z rodů vyskytujících se v české flóře jsou podle molekulární studie bělotrnu nejbližší rody pupava (\"Carlina\") a ostropes (\"Onopordum\").\n\n\n[[Kategorie:Flóra Česka] \n[[Kategorie:Flóra Arabského poloostrova]] \n[[Kategorie:Flóra Číny]] \n[[Kategorie:Flóra Indického subkontinentu]] \n[[Kategorie:Flóra Indočíny]] \n[[Kategorie:Flóra jihovýchodní Evropy]] \n[[Kategorie:Flóra jihozápadní Asie]] \n[[Kategorie:Flóra jihozápadní Evropy]] \n[[Kategorie:Flóra Kavkazu]] \n[[Kategorie:Flóra Mongolska]] \n[[Kategorie:Flóra ruského Dálného východu]] \n[[Kategorie:Flóra severní Afriky]] \n[[Kategorie:Flóra severní Evropy]] \n[[Kategorie:Flóra severovýchodní tropické Afriky]] \n[[Kategorie:Flóra Sibiře]] \n[[Kategorie:Flóra Střední Asie]] \n[[Kategorie:Flóra střední Evropy]] \n[[Kategorie:Flóra středozápadní tropické Afriky]] \n[[Kategorie:Flóra východní Asie]] \n[[Kategorie:Flóra východní Evropy]] \n[[Kategorie:Flóra východní tropické Afriky]] \n[[Kategorie:Flóra západní tropické Afriky]]"}
{"id": "807874", "url": "https://cs.wikipedia.org/wiki?curid=807874", "title": "Kangwon (Severní Korea)", "text": "Kangwon (Severní Korea)\n\nProvincie Kangwon ( – \"Kangwŏn-do\") je provincie Severní Koreje. Vznikla při rozdělení Koreje v roce 1945 rozdělením historické provincie Kangwon na severní a jižní část a připojením Wonsanu, který je dnes hlavním městem severokorejské části.\n\nCelá provincie má rozlohu 11 255 čtverečních kilometrů a v roce 2008 v ní žilo necelého půldruhého milionu obyvatel.\n\nProvincie Kangwon se nachází na jihozápadě Severní Koreje. Na severu hraničí s Jižním Hamgjongem, na západě s Jižním Pchjonganem a Severním Hwanghe. Na jihu hraničí s Jižní Koreou a je zde oddělena korejským demilitarizovaným pásmem od jihokorejského Kangwonu. Na východě sousedí s Japonským mořem.\n\nSeverokorejský Kangwon se člení na dvě města, Wonsan a Munčchon, patnáct okresů a turistický region Kumgangsan.\n"}
{"id": "807876", "url": "https://cs.wikipedia.org/wiki?curid=807876", "title": "Bloch MB.131", "text": "Bloch MB.131\n\nBloch MB.130 a letouny od tohoto typu odvozené patřily do série francouzských průzkumných a bombardovacích letounů, které byly vyvinuty ve 30. letech 20. století. Letouny zažily omezenou službu na počátku 2. světové války, ale v porovnání s německou \"Luftwaffe\" byly v té době již zastaralé. Po pádu Francie v roce 1940 byly některé z nich zařazeny do služeb \"Luftwaffe\".\n\nLetoun MB.130 byl vyvinut v reakci na požadavek ze srpna 1933 francouzské Technické správy letectva (\"Service Technique de l’Aéronautique\", zkratka: \"STAé\"), která spadala pod francouzské ministerstvo letectví (\"Ministére de l’Air\"), na čtyřmístný bojový letoun. Letoun měl být univerzální, schopný denního bombardování bez ochrany stíhačů, měl mít možnost působení v průzkumné roli a dokonce i v roli dálkového stíhacího letounu jako ochrana těžkých bombardérů. Letoun měl být schopen nést 500 až 1 000 kg bomb rychlostí 350 km/h ve výšce 4 000 m na vzdálenost 1 300 km. Společnost Bloch tedy postavila prototyp letounu MB.130A „Guynemer“. Letoun, pojmenovaný podle francouzského leteckého esa z 1. světové války Georgese Guynemera, byl archaického vzhledu, který nezapřel svou podobnost s dalšími stroji společnosti Bloch, například s letounem Bloch MB.200. Byl to celokovový, dvoumotorový, jednoplošný dolnoplošník s původně pevným kapotovaným, ale později zatahovacím podvozkem. Letoun poprvé vzlétnul 8. června 1934 ve Villacoublay.\n\nMimo letounu MB.130 se soutěže zúčastnily i stroje Amiot 144, Société Aérienne Bordelaise SAB-80, Potez 540, Farman F.420 a Breguet 460. Navzdory nepříliš oslnivým výkonům byl letoun vybrán jako vítěz a v říjnu 1935 bylo objednáno prvních 40 strojů. K pohonu stroje sloužily dva dvouhvězdicové čtrnáctiválcové motory Gnome-Rhône 14 Kdrs (559 kW). Po sérii prvních zkušebních letů byl letoun vybaven zatahovatelným podvozkem a motory Gnome-Rhône 14 Kirs-1/Kjrs-1 (640 kW). Takto upravený stroj dostal označení MB.130B a poprvé vzlétnul 3. dubna 1935. Čtyřmístný letoun byl vyzbrojen trojicí pohyblivých kulometů ráže 7,5 mm a měl nést až 1 000 kg leteckých pum. Ministerstvo letectví si však uvědomilo, že hranatý archaický stroj se slabými výkony nepřináší téměř nic nového, a proto objednávku brzy zrušilo. Prototyp letounu byl zničen při nehodě v roce 1937. Plánovaná verze s plováky a torpédy s označením MB.130M zůstala jen ve fázi projektu.\n\nSpolečnost \"Avions Marcel Bloch\" však nechtěla přijít o státní zakázku, a proto na své náklady stroj podstatně přepracovala. Výsledkem byl vlastně úplně odlišný letoun označený MB.131. Letoun měl aerodynamicky vytříbenější dlouhý štíhlý trup se zapuštěnými hlavami nýtů, byla opuštěna koncepce aerodynamicky nevýhodných velkých střeleckých věží. Ještě nezalétaný prototyp byl poprvé předveden na pařížském aerosalonu v roce 1936. Byly postaveny dva prototypy. První z nich byl čtyřmístný MB.131-01 a poprvé vzlétnul 12. srpna 1936. Druhý z nich byl pětimístný MB.131-RB5-02, který vykonal svůj první let až 5. května 1937. Prototypy byly zpočátku vybaveny motory Gnome-Rhône 14K Mistral Major, ale později byly vybaveny motory Gnome-Rhône 14N-10/11 o výkonu 699 kW (950 k), které měly být i na sériových strojích.\n\nK zahájení sériové výroby však vedla ještě dlouhá cesta. Vývoj a zkoušky prototypů vedly k celé řadě konstrukčních úprav. Byly podniknuty i pokusy se silnější obrannou výzbrojí pomocí leteckých kanónů ráže 20 mm. Tyto kanóny byly ale těžkopádné, a proto bylo přistoupeno k návratu k dobře ovladatelným, ale málo účinným kulometům ráže 7,5 mm. Jeden kulomet byl umístěn v přídi, druhý ve výstupku pod trupem a třetí ve hřbetní věžičce.\n\nNa jaře 1937 byla sériová výroba zadána státní společnosti SNCASO. Tato společnost vznikla po znárodnění francouzského leteckého průmyslu a zahrnovala i původní společnosti Bloch a Blériot. Nejprve bylo vyrobeno 13 průzkumných strojů s označením MB.131-R4 pro dálkový strategický průzkum. První z nich poprvé vzlétnul v květnu 1938. Tyto letouny vybavené kamerami Labrely F30 a/nebo F50 dobře zapadaly do představ francouzské armády o roli letectva. Letectvo mělo zajišťovat hlavně průzkum pro vedení pozemních obranných bitev. Po vyrobení těchto čistě průzkumných strojů bylo vyrobeno 5 strojů označených MB.131-Ins se zdvojeným řízením, které byly určeny pro výcvik pilotů. Poté byla zahájena výroba více než stovky průzkumných a bombardovacích strojů MB.131-RB4. Letouny byly poháněny motory Gnome-Rhône 14N-10/11 s třílistými vrtulemi, které měly protiběžný chod pro usnadnění ovladatelnosti letounu. Podle některých zdrojů bylo vyrobeno 119 letounů MB.131-RB4. Další letouny (prototypy MB.131, 132 a 133) byly upraveny do standardu MB.131. Nakonec bylo včetně prototypů vyrobeno 142 strojů MB.131 všech verzí. K letectvu bylo dodáno celkem 141 strojů MB.131.\n\nDalším vývojem letounu vzniknul pokročilejší MB.133-RB4, který se od letounu MB.131 odlišoval zdvojenou svislou ocasní plochou. Toto řešení bylo zvoleno pro lepší ovladatelnost letounu a ke zvětšení střeleckého pole pro hřbetního střelce, který měl obsluhovat kanón ráže 20 mm. Jediný vyrobený prototyp MB.133-RB4-01 poprvé vzlétnul 1. října 1937, přičemž byl poháněn motory Hispano-Suiza 14 A12/13 s výkonem 735 kW (1 000 k). Během zkoušek si letoun vedl dobře. Byl lepší a rychlejší než původní MB.131, ale v té době se na scéně objevily podstatně lepší stroje, jako byl například Lioré-et-Olivier LeO.451, a proto byl vývoj stroje MB.133 ukončen. Letoun byl později přestavěn do standardu MB.131.\n\nV roce 1936 vypsala francouzská Technická správa letectva požadavek na nový čtyřmístný bombardér (kategorie B4). Nedostatek velkých silných motorů vedl k tomu, že bylo uvažováno o čtyřmotorovém stroji. Všechny střelecké věžičky měly být nahrazeny kulomety střílejícími okénky. Letoun měl unést 1 500 kg bomb (největší bomba měla mít hmotnost 200 kg), přičemž měl mít dolet 2 200 kg s 800 kg bomb. V reakci na tyto požadavky začal Blochova konstrukční kancelář pracující pro SNCASO pracovat na dvou modelech. Jeden měl mít dva a druhý čtyři motory. Dvoumotorová verze dostala označení MB.134 a čtyřmotorová verze byla označena MB.135.\n\nPrvní projekt předpokládal výrobu nového křídla, zdvojené svislé ocasní plochy a pohon dvojicí motorů Gnome-Rhône 14 P (919 kW, 1 250 k). Letoun MB.134-01 byl nakonec vybaven motory Gnome-Rhône 14 N48/49 (747 kW, 1 015 k), poprvé vzlétnul 22. července 1939, ale byl těžce poškozen při nehodě během přistání 21. dubna 1940.\n\nVe stejné době byla postavena i čtyřmotorová verze MB.135-01. Letoun měl stejný trup jako MB.134. Křídlo bylo podobné, upravené pro čtveřici motorů Gnome-Rhône 14M 4/5 (522 kW, 710 k) a později 6/7. Pumovnice mohla pojmout až 1 350 kg bomb. Letoun poprvé vzlétnul 12. ledna 1939. Navzdory slibným výkonům a výborné ovladatelnosti se letoun nedostal do sériové výroby.\n\nLetouny vstoupily do služby v červnu 1938 u sedmi průzkumných skupin (\"Groupe de Reconnaissance\") – šest v kontinentální Francii a jedna v severní Africe. Po vypuknutí 2. světové války v období tzv. „podivné války“ Francie bohužel nasadila stroje k průzkumu nad západními oblastmi Německa za dne. To byla vážná chyba, protože pomalé stroje byly snadnou kořistí moderních německých stíhaček. Jednotky utrpěly ztráty, a proto jim bylo od října 1939 nařízeno operovat jen v noci. Během těchto letů dokázaly proniknout hluboko do německého území. V květnu 1940 již byly všechny jednotky ve Francii přezbrojeny hlavně letouny Potez 63.11, přičemž původní stroje MB.131 sloužily nadále jen v Africe. K 10. květnu 1940 sloužilo u průzkumných skupin ještě 35 letounů MB.131 a dalších 64 se nacházelo u cvičných jednotek. Od 3. září 1939 do 24. června 1940 bylo ztraceno 8 letounů (4 sestřeleny, 4 zničeny při nehodách), přičemž zahynulo 10 mužů.\n\nPo skončení bitvy o Francii zůstalo 53 letounů ve vlastnictví vlády ve Vichy. Byly používány k vlekání cvičných terčů a k dalším pomocným účelům. 21 letounů bylo ukořistěno Němci ve špatném stavu. Některé letouny Němci zřejmě používali k pomocným účelům, zbylé letouny byly sešrotovány.\n\nMB.130A-01 Guynemer\nMB.130B\nMB.130M\nMB.131-01\nMB.131-02\nMB.131-R4\nMB.131-Ins\nMB.131-RB4\nMB.132\n\nMB.133\nMB.134\nMB.135\nMB.136\n\n\"Technické údaje pocházejí z publikací „War Planes of the Second World War: Volume Seven Bombers and Reconnaissance Aircraft“ a „Letadla 1939–45: Stíhací a bombardovací letadla Francie a Polska“\".\n\n\n\n\n Francie\n Německo\n\n\n"}
{"id": "807882", "url": "https://cs.wikipedia.org/wiki?curid=807882", "title": "The Aquabats", "text": "The Aquabats\n\nThe Aquabats jsou americká rocková hudební skupina, která vznikla v roce 1994 v Orange County v Kalifornii. Sestava kapely se v průběhu činnosti často měnila, jen zpěvák The MC Bat Commander (Christian Jacobs) a baskytarista Crash McLarson (Chad Larson) jsou jedinými stálými členy. Od roku 2006 s nimi dále hrají klávesista Jimmy the Robot (James Briggs), bubeník Ricky Fitness (Richard Falomir) a kytarista Eagle „Bones“ Falconhawk (Ian Fowles).\n\nMezi lidmi jsou známí pro své převleky a masky, při vystupování bývají oblečeni do kostýmu superhrdiny (podobně jako na úvodním obrázku). Jak podrobně vysvětlují na svých webových stránkách a na svých albech, kapela k těmto postavám rozvinula vlastní komplikovanou mytologii, podle které byli vyvoleni pro záchranu světa. Prvky této mytologie se odráží v živých vystoupeních kapely, kterážto jsou vlastně soubojem superhrdinů se zločinci či jinými netvory přímo na jevišti. Hudba kapely se v průběhu její kariéry neustále měnila, nejprve hrála surf rockově a punk rockově ovlivněné ska, než na počátku 21. století začala více využívat syntezátoru a přešla blíže ke stylům new wave a synthpop. Dnes kapela mísí právě styly new wave, synthpop, ska a rock.\n\nZa dobu svého působení vydala skupina pět studiových alb, dvě EP a jednu kompilaci, objevila se však i na několika dalších kompilacích. Nejnovějším albem je \"Hi-Five Soup\" z roku 2011, které se umístilo na 181. pozici žebříčku Billboard 200. V březnu 2012 odstartoval televizní koncertní seriál \"The Aquabats! Super Show!\".\n\n\n"}
{"id": "807883", "url": "https://cs.wikipedia.org/wiki?curid=807883", "title": "Moravskoslezská akademie", "text": "Moravskoslezská akademie\n\nMoravskoslezská akademie pro vzdělání, vědu a umění (MSA) byla založena v roce 1994 jako občanské sdružení inteligence k podpoře vědy, vzdělání, umění a historických tradic. Tuto podporu uskutečňuje jednak vlastní vědeckou, odbornou a uměleckou činností svých členů v různých oborech, včetně publikací i ve světových vědeckých časopisech a knižní formou, jednak pořádáním celostátních a mezinárodních konferencí, seminářů a besed na různá vědecká a kulturní témata. Předsedou akademie je Doc. RNDr. Jindřich Klapka, CSc.\n\nPosláním MSA je rozvoj vzdělanosti, vědy a umění obyvatel Moravskoslezské země\n(v hranicích do 31. 12. 1948), zachování a upevňování svébytnosti (identity) i širší vzájemnosti\ntohoto územního celku a jeho jednotlivých oblastí. Usiluje o rozvíjení hodnot, které dala a dává\nMoravskoslezská země našemu státu a světu. Navazuje na cyrilometodějské tradice Velké Moravy, odkaz Jana Amose Komenského, T. G. Masaryka a dalších našich velkých osobností.\n\n\n"}
{"id": "807884", "url": "https://cs.wikipedia.org/wiki?curid=807884", "title": "George Savvas", "text": "George Savvas\n\nGeorge Savvas, celým jménem Andrew Georgious Savvas (25. prosince 1950 – 18. května 1997) byl australský zločinec, obchodník s drogami.\n\nGeorge Savvas byl podnikatel ve stavebnictví. Stal se i členem městské rady na předměstí Sydney v Marrickvilleu. Často se ale objevoval v odposleších hovorů osob podezřelých z obchodu s drogami a v jeho okolí docházelo k podezřelým událostem. Jeho bývalý obchodní partner Peter Papapetros raději opustil zemi poté, co došlo k výbuchu jeho ordinace. Když byl Savvas obviněn z podvodu, auto jednoho ze svědků rovněž vyletělo do povětří a Savvas byl osvobozen.\n\nV roce 1987 byl v Marrickvilleu nalezen mrtev drogový dealer Barry McCann. Savvas byl podezřelý z jeho vraždy, ale u soudu byl osvobozen. Byl ale v roce 1990 konečně usvědčen a odsouzen k 25 letům vězení za plán dovézt do Austrálie heroin. V roce 1994 byl v dalším procesu uznán vinným z toho, že ve vězení opět plánoval pašování drog, a to heroinu z Bangkoku a kokainu z Jižní Ameriky. Jeho trest se tím prodloužil na více než 30 let.\n\nV roce 1996 začal chystat plán na útěk z vězení v Maitlandu, ten byl ale odhalen a Savvase převezli do věznice v Goulburnu. 6. července 1996 se tam v době návštěv převlékl z vězeňského do civilního oblečení, nasadil si paruku a přilepil knír a z věznice bez zadržení odešel. Na útěku byl tři čtvrtě roku. V březnu 1997 ale obdržela policie v Sydney anonymní udání a Savvas byl zadržen přímo na večeři v luxusní japonské restauraci.\n\nV roce 1997 policie odhalila další plán Savvase uprchnout z vězení v Maitlandu. 17. května byl Savvas a dva další vězni rozmístěni do jiných cel, aby se zabránilo jejich útěku. O den později byl Savvas nalezen v cele mrtvý, oběšený na dveřích cely na ručníku. Vyšetřování jeho smrti skončilo verdiktem sebevražda. Za motiv k sebevraždě byla označena ztráta nadějí na svobodu. O příčině jeho smrti ale dodnes panují spekulace.\n"}
{"id": "807886", "url": "https://cs.wikipedia.org/wiki?curid=807886", "title": "Děda Koleda", "text": "Děda Koleda\n\nDěda Koleda ( \"дядо Коледа\", přepis \"djado Koleda\") je bulharská mýtická postava, co naděluje na Vánoce dárky.\n\nV předkomunistické literatuře je nazýván děda Koleda nebo děda Mráz ( ). Během komunistického režimu nosil na Nový rok dárky děda Mráz. Po jeho pádu se opět vrací děda Koleda a dává dárky na Vánoce i na Nový rok. Navštěvuje školy, mateřské školy a domy. Přináší velký pytel dárků.\n"}
{"id": "807887", "url": "https://cs.wikipedia.org/wiki?curid=807887", "title": "Áo dài", "text": "Áo dài\n\nÁo dài (volně přeloženo jako dlouhé tričko) je tradiční vietnamský lidový oděv, který v současnosti nosí zejména ženy. V jeho dnešní podobě jde o těsnou, převážně hedvábnou tuniku, která se nosí přes kalhoty.\n\nVýraz \"áo dài\", jenž se na jihu vyslovuje \"ao jai\" a na severu \" ao zai\", se původně používal pro oděv, který se v 18. století nosil na dvoře dynastie Nguyễn ve městě Hue a z něhož se časem vyvinulo pětidílné roucho zvané \"áo ngũ thân\", jež v 19. a počátkem 20. století nosila šlechta. Oděv prošel během let řadou úprav až získal svou dnešní podobu.\n\nÁo dài se vždy nosilo více na jihu než na severu země. Komunisti, kteří se v Severním Vietnamu ujali moci v roce 1954 a na jihu v roce 1975, sice považovali áo dài za tradiční oděv, ale jeho moderní verze, spojené s \"dekadentním\" Saigonem 60. a 70. let 20. století, striktně odsuzovali.\n\nKonec 80. let, kdy státní podniky a školy začaly zavádět áo dài opět jako uniformu, znamenal pro tento tradiční oděv obrození.\n\nVietnamské ženy jej v současnosti nosí zejména při významnějších příležitostech. Áo dài je též uniformou letušek Vietnamských aerolinií a studentky nosí první školní den na střední škole a při promoci na vysoké škole bílé áo dài.\n"}
{"id": "807891", "url": "https://cs.wikipedia.org/wiki?curid=807891", "title": "Tomáš Strnad", "text": "Tomáš Strnad\n\nTomáš Strnad (*8. prosince 1980 v Praze) je český fotbalový záložník, v současnosti hraje za AFK Hronov. Mimo Česka působil na Slovensku.\n\nSvoji fotbalovou kariéru začal ve Slavii Praha. V roce 2001 zamířil do Radotína. Následně se stal hráčem Bohemians Praha. V roce 2005 zamířil na Kladno. V červenci 2007 odešel do Banské Bystrice, která se pro něj stala prvním zahraničním angažmá. Po roce se vrátil zpět na Kladno. Před ročníkem 2010/11 zamířil do Senice. V létě 2012 přestoupil do Hradce Králové. Po roce v klubu skončil.\n\n"}
{"id": "807892", "url": "https://cs.wikipedia.org/wiki?curid=807892", "title": "Svatopluk Habanec", "text": "Svatopluk Habanec\n\nSvatopluk Habanec (* 22. září 1969 Brno) je český fotbalový trenér a bývalý fotbalový obránce. Od začátku června 2019 je trenérem Třince.\n\nZačínal v brněnských Horních Heršpicích. Se Zbrojovkou Brno se stal čs. dorosteneckým mistrem 1987/88 (trenér František Harašta).\n\nPo vojně ve Znojmě hrál jeden rok třetí ligu v Brně za Královopolskou. Poté se z jižní Moravy přesunul do severních Čech, kde hrál za FK Teplice (celkem 183 zápasy a 31 branka v první: 27 / 2, druhé: 92 / 12 a třetí (ČFL) lize: 64 / 17), FK Chomutov a B-mužstvo Teplic. V nejvyšší české lize nastoupil celkem ve 27 utkáních a dal 2 góly (oba Spartě na Letné).\n\nSvou trenérskou kariéru odstartoval jako hrající asistent v Chomutově a Teplicích. Následně vedl pět let FK Ústí nad Labem, se kterým dokázal v červnu 2010 postoupit do první ligy, což bylo potřetí v historii klubu. Tým se ale nedokázal v první lize udržet. V sezoně 2011/12 dokázal druhou ligu vyhrát, ale klubu nebylo pro nesplnění regulí FAČR umožněno první ligu hrát.\n\nOd srpna 2012 byl trenérem moravského klubu 1. FC Slovácko, které se mu dařilo bez problémů opakovaně udržet v lize. Tým pod jeho vedením hrál atraktivní ofenzivní fotbal. V červnu 2016 v klubu skončil a převzal tým Zbrojovky Brno. Po neúspěšném začátku ligové sezóny 2017/2018 byl z funkce trenéra 21. srpna 2017 odvolán. Od začátku června 2019 je trenérem Třince.\n\n"}
{"id": "807895", "url": "https://cs.wikipedia.org/wiki?curid=807895", "title": "Pavel Hoftych", "text": "Pavel Hoftych\n\nPavel Hoftych (* 9. května 1967 Ústí nad Labem) je český fotbalový trenér a bývalý fotbalový obránce. Momentálně trénuje český FC Slovan Liberec.\n\nJe odchovancem Neštěmic. Druhou ligu hrál za Spartak Ústí nad Labem a na vojně za VTJ Žatec. V nejvyšší soutěži debutoval 10. srpna 1988 na Julisce v dresu Chebu proti domácí Dukle (výhra hostů 2:1). Dále hrál za Slušovice, Zlín a Příbram. V nižších soutěžích hrál za rakouský ASK Klingenbach, po návratu do vlasti na jaře 2000 pomohl Hanácké Slavii Kroměříž vyhrát divizi a postoupit do MSFL. Poté pokračoval v nižších soutěžích Sokol Lužkovice, FC Malenovice a Mladcovou.\n\nV první lize nastoupil celkem v 84 utkáních a dal 3 góly.\n\nV roku 2000 prijal ponuku od Vlastislava Marečka a stal sa mládežníckym trénerom FC Tescom Zlín. Od roku 2002 do roku 2006 pôsobil v pozícii asistenta trénera A mužstva a zároveň bol trénerom B mužstva FC Tescoma Zlín. V roku 2006 po polročnej anabáze v juniorke Slovácka sa vrátil do FC Tescoma Zlín ako hlavný tréner. Podarilo sa mu zachrániť FC Tescoma Zlín v najvyššej súťaži. V nasledujúcom roku sa tím umiestnil na ôsmej priečke. Následne prijal novú výzvu v tradičnom tíme Bohemians Praha 1905 a s mužstvom v ďalšej sezóne opäť postúpil do prvej ligy. V Bohemians strávil ďalšie dve sezóny a po konečnom šiestom mieste v roku 2011 prijal ponuku od Spartaka Trnava. V nasledujúcom ročníku s mužstvom bojoval, až do posledného kola, o titul. Nakoniec z toho bolo druhé miesto. Druhá sezóna v Trnave nebola vydarená. Tréner Hoftych po rezignácii v závere jesene skončil. V klubu však zostal do konca sezóny ako manažér. Po sezóne odišiel do Českých Budejovíc. Kde sa pokúšal s hráčmi postúpiť do najvyššej súťaže. Po poslednom kole jesene ho ale predstavenstvo klubu za piatu priečku odvolalo. V nasledujúcich troch rokoch viedol mládežnícke výbery Českej republiky od U18 až po U20. V lete 2016 prijal ponuku na návrat do Spartaka Trnava od majiteľa klubu do pozície generálneho manažéra. V roku 2018 sa s klubom radoval z majstrovského titulu. Na konci roku 2018 v Trnavě skončil. V létě 2019 se stal hlavním trenérem Slovanu Liberec, kde stále trénuje.\n\nJe členem týmu Real TOP Praha, v jehož dresu se zúčastňuje charitativních zápasů a akcí.\n\n"}
{"id": "807897", "url": "https://cs.wikipedia.org/wiki?curid=807897", "title": "Singularita (Hvězdná brána)", "text": "Singularita (Hvězdná brána)\n\nSingularita je 15. epizoda 1. řady sci-fi seriálu Hvězdná brána.\n\nSG-1 cestuje hvězdnou bránou na planetu P8X-987, kde se další tým SG-7 připravoval pozorovat černou díru. Po příchodu zjistí, že podivná nemoc vyhubila celou planetu s výjimkou malé dívky jménem Cassandra.\n\nPlukovník Jack O'Neill a Teal'c zůstanou na planetě a kapitán Samantha Carterová a Dr. Daniel Jackson se vrátí na Zemi s dívkou. Carterová se s Cassandrou sblíží a je šokována, když zjistí, že bolesti na hrudi, které Cassandra prožívá jsou způsobeny kovovým zařízením umístěným blízko srdce dítěte.\n\nDr. Warner a Carterová zjistí, že Goa'uldi umístili do dívky zařízení jako součást plánu, kterým je zničit pozemskou hvězdnou bránu a SGC. Dr. Warner zjistí, že podle buněčného rozpadu tkáně nálož vybuchne za necelé dvě hodiny. Zařízení nelze vyjmout, aniž by Cassandru nezabili. Generál George Hammond navrhuje dopravit Cassandru zpět na její planetu a povoluje Carterové a týmu SG-4, aby se tam s ní vydali.\n\nMezitím O'Neill s Teal'cem pozorují na planetě zatmění a blízkou černou díru. Když náhle spatří podivný objekt, kterým se ukáže být goa'uldská mateřská loď. Když na oba muže zaútočí bojové letouny, běží k hvězdné bráně. Teal'c během cesty informuje O'Neilla, že goa'uld Nirrti jednou poslal mírového emisara, aby jednal o hvězdné bráně. Jednání však bylo jen trikem a brána byla výbuchem zničena, jakmile do ní emisar vstoupil. O'Neillovi dojde, že s Cassandrou by to mohlo být podobné. Oběma mužům se za neustálých útoků bojových letounů podaří projít hvězdnou bránou zpět na Zemi. V SGC, kde se právě Carterová s Cassandrou a SG-4 připravovali k odchodu, na poslední chvíli přerušili zadávání adresy. Cassandra náhle upadne do kómatu. O'Neill s Teal'cem probíhají bránou a přikazují, ať je Cassandra odvedena co nejdál od brány.\n\nO'Neill navrhuje odvézt dívku do nedalekého opuštěného zařízení. SG-1 se tam spolu s Cassandrou vydává. Když dorazí na místo, O'Neill chce odvézt Cassandru výtahem do bunkru sám. Carterová však trvá na tom, že půjde ona. O'Neill souhlasí a Carterová jede s Cassandrou do podzemí. Cassandra se ve výtahu probírá a cítí se mnohem lépe. Když obě z výtahu vystoupí, chce Carterová odejít a slibuje, že se za chvíli vrátí. Carterová jede výtahem nahoru a Cassandra ji volá. Po několika patrech si to Carterová rozmyslí a vrací se dolů. Když to O'Neill zjistí, přikazuje jí, aby se okamžitě vrátila nahoru. Carterová O'Neilla informuje o tom, že Cassandra je vzhůru, a že ji nenechá samotnou. Ostatním členům SG-1 je jasné, že Carterová raději zemře, než by dívku opustila. Do exploze zbývá jenom pár sekund. O'Neill sleduje odpočet na hodinkách. Když čas vyprší, nic se neděje. Vše nasvědčuje tomu, že k výbuchu nedošlo. O'Neill s nadějí v hlase volá Carterovou. Carterová se ozve a sděluje, že jsou obě živé a k výbuchu vůbec nedošlo. Carterová odhaduje, že se tak salo proto, že odvezli Cassandru dostatečně daleko od hvězdné brány.\n\nSG-1 se vrací zpět na základnu a ukazuje se, že zařízení v Cassandřině těle se začalo zmenšovat a nakonec se zcela vstřebalo. Nyní je dívka zcela v pořádku. Je rozhodnuto, že Cassandra bude zatím bydlet u Dr. Fraiserové.\n"}
{"id": "807911", "url": "https://cs.wikipedia.org/wiki?curid=807911", "title": "Mezinárodní federace kolečkových sportů", "text": "Mezinárodní federace kolečkových sportů\n\nMezinárodní federace kolečkových sportů (FIRS, \"Fédération Internationale de Roller Sports\")\nje světová sportovní organizace, zastřešující kolečkové sporty.\n\n\nFederace byla založena v roce 1924 v Montreux ve Švýcarsku a sdružuje 116 národních\nsvazů. V roce 2011 jí předsedal Ital Sabatino Aracu.\n\n\nJejí autoritu uznávají tyto mezinárodní organizace:\n\nSpadá pod ni 5 kontinentálních konfederací:\n\nKaždá z kontinentálních konfederací organizuje své vlastní mezinárodní akce.\n\nSoučástí FIRS jsou 4 technické výbory:\n\n\n"}
{"id": "807913", "url": "https://cs.wikipedia.org/wiki?curid=807913", "title": "Jozef Jankech", "text": "Jozef Jankech\n\nJozef Jankech (* 24. října 1937 Šaľa) je bývalý slovenský fotbalový útočník a trenér.\n\nBěhem základní vojenské služby hrál za ČH Šaľa a Duklu Uherské Hradiště. Poté hrál za TTS/Jednotu Trenčín a TŽ Třinec. Za Jednotu Trenčín vstřelil deset prvoligových branek.\n\nTrénoval TŽ Třinec, VSS Košice, Lokomotívu Košice, Strojárne Martin, znovu Lokomotívu Košice, na Kypru Nea Salamis FC, opět Lokomotívu Košice, ZVL Žilina, TTS Trenčín, ŠK Slovan Bratislava, v Malajsii Kuala Lumpur FA, Jednotu VSS Košice, Inter Bratislava, Slovan Levice, Qatar SC, podruhé Slovan Levice, reprezentaci Slovenska, MFK Dubnica nad Váhom, reprezentaci Malediv, podruhé MFK Dubnica nad Váhom, podruhé Slovan Bratislava, podruhé reprezentaci Malediv, FK Dukla Banská Bystrica a potřetí Slovan Bratislava.\n\n \n"}
{"id": "807923", "url": "https://cs.wikipedia.org/wiki?curid=807923", "title": "Sekera (příjmení)", "text": "Sekera (příjmení)\n\nPříjmení Sekera, Sekyra nebo Sekora nosí více různých osobností:\n\n\n\n\nVýznam slov viz článek Sekera (rozcestník)\n"}
{"id": "807928", "url": "https://cs.wikipedia.org/wiki?curid=807928", "title": "Karlínští kluci", "text": "Karlínští kluci\n\nKarlínští kluci je neformální název skupiny funkcionářů KSČ ve dvacátých letech 20. století v čele s Klementem Gottwaldem, kteří se do vedení této strany dostali vnitrostranickým pučem na V. sjezdu KSČ v roce 1929 a kteří KSČ stalinizovali, když stranu podřídili kominterně. A Vítězným únorem pak uvrhli do područí KSSS dokonce celou republiku.\n\nOznačení je odvozeno od sídla pražského sekretariátu KSČ v Karlíně, kde pracoval Klement Gottwald. Jako první začala označení „karlínští kluci“ používat (pohrdavě) generačně starší skupina komunistických vůdců kolem zakladatele KSČ Bohumíra Šmerala. Později se toto označení stalo běžně používaným pro stručný popis vedení KSČ po roce 1929.\n"}
{"id": "807931", "url": "https://cs.wikipedia.org/wiki?curid=807931", "title": "Občina Dobrna", "text": "Občina Dobrna\n\nObčina Dobrna (, ) je jednou z 212 občin ve Slovinsku. Nachází se v Savinjském regionu na území historického Dolního Štýrska. Občinu tvoří 11 sídel, její rozloha je 31,7 km² a k 1. lednu 2017 zde žilo 2 226 obyvatel. Správním střediskem občiny je vesnice Dobrna.\n\nObčina se dělí na sídla:\n\n\n"}
{"id": "807934", "url": "https://cs.wikipedia.org/wiki?curid=807934", "title": "Občina Štore", "text": "Občina Štore\n\nObčina Štore je jednou z 212 občin ve Slovinsku. Nachází se v Savinjském regionu na území historického Dolního Štýrska. Občinu tvoří 12 sídel, její rozloha je 28,1 km² a k 1. lednu 2017 zde žilo 4 242 obyvatel. Správním střediskem občiny je Štore.\n\nObčina se dělí na sídla: Draga, Javornik, Kanjuce, Kompole, Laška vas pri Štorah, Ogorevc, Pečovje, Prožinska vas, Svetina, Svetli Dol, Šentjanž nad Štorami, Štore.\n\n\n"}
{"id": "807937", "url": "https://cs.wikipedia.org/wiki?curid=807937", "title": "Kozel (příjmení)", "text": "Kozel (příjmení)\n\nPříjmení Kozel nosí více různých osobností:\n\n"}
{"id": "807942", "url": "https://cs.wikipedia.org/wiki?curid=807942", "title": "Občina Vojnik", "text": "Občina Vojnik\n\nObčina Vojnik () je jednou z 212 občin ve Slovinsku. Nachází se v Savinjském regionu na území historického Dolního Štýrska. Občinu tvoří 56 sídel, její rozloha je 75,3 km² a k 1. lednu 2017 zde žilo 8 725 obyvatel. Správním střediskem občiny je městys Vojnik.\n\nObčina se dělí na sídla: Arclin, Beli Potok pri Frankolovem, Bezenškovo Bukovje, Bezovica, Bovše, Brdce, Dol pod Gojko, Čreškova, Črešnjevec, Črešnjice, Dedni Vrh pri Vojniku, Frankolovo, Gabrovec pri Dramljah, Globoče, Gradišče pri Vojniku, Homec, Hrastnik, Hrenova, Ilovca, Ivenca, Jankova, Kladnart, Koblek, Konjsko, Landek, Lemberg pri Novi Cerkvi, Lešje, Lindek, Lipa pri Frankolovem, Male Dole, Nova Cerkev, Novake, Podgorje pod Čerinom, Polže, Pristava, Rakova Steza, Razdelj, Razgor, Razgorce, Rove, Selce, Socka, Straža pri Dolu, Straža pri Novi Cerkvi, Stražica, Tomaž nad Vojnikom, Trnovlje pri Socki, Velika Raven, Verpete, Vine, Vizore, Višnja vas, Vojnik, Zabukovje, Zlateče, Želče.\n\n\n"}
{"id": "807946", "url": "https://cs.wikipedia.org/wiki?curid=807946", "title": "Občina Hajdina", "text": "Občina Hajdina\n\nObčina Hajdina (, ) je jednou z 212 občin ve Slovinsku. Nachází se v Podrávském regionu na území historického Dolního Štýrska. Občinu tvoří 7 sídel, její rozloha je 21,8 km² a k 1. lednu 2017 zde žilo 3 747 obyvatel. Správním střediskem občiny je vesnice Zgornja Hajdina.\n\nObčina se dělí na sídla:\n\n\n"}
{"id": "807961", "url": "https://cs.wikipedia.org/wiki?curid=807961", "title": "Jaroslav Skála (fotograf)", "text": "Jaroslav Skála (fotograf)\n\nJaroslav Skála (14. listopadu 1926 Ústí nad Labem – 19. září 2010 Praha) byl český fotograf. Vyučil se v ateliéru Arna Paříka v Praze a absolvoval Pokračovací grafickou školu. Potom se víceméně živil sám, převážně reklamními snímky pro cirkus Apollo.\n\nRoku 1948 narukoval na Hlavní správu výchovy a osvěty, kde portrétoval ministra obrany Alexeje Čepičku.\n\nV roce 1950 nastoupil do časopisu Ruch, kterému o tři roky později změnil jméno na Stadión, jemu zůstal Skála jako vedoucí fotoreportér věrný až do roku 1988, kdy odešel do důchodu. Vedle něho se vystřídala řada předních sportovních fotografů (Josef Pilmann, Antonín Bahenský, Dalibor Richter, Jiří Pekárek, Jiří Koliš).\n\nV letech 1969–1976 předsedal Klubu českých fotoreportérů, v roce 1970 založil pravidelnou každoroční přehlídku – 100 nejlepších sportovních fotografií roku.\n\nByl ženatý, měl dceru a dva vnuky.\n\n"}
{"id": "807968", "url": "https://cs.wikipedia.org/wiki?curid=807968", "title": "Nemesgulács", "text": "Nemesgulács\n\nNemesgulács je obec v Maďarsku v župě Veszprém.\n\nRozkládá se na ploše 8,35 km² a v roce 2011 zde žilo 959 obyvatel.\n"}
{"id": "807972", "url": "https://cs.wikipedia.org/wiki?curid=807972", "title": "Radioaktivní muž", "text": "Radioaktivní muž\n\nRadioaktivní muž je 130. díl amerického animovaného seriálu Simpsonovi.\n\nDíl začíná v obchodě s komiksy, kde se Bart a Milhouse dohadují o nejlepším komiksu. Následně se od Komiksáka dozvídají, že se bude natáčet film podle komiksu Radioaktivní muž. Na schůzce producentů se dozvídáme, že hlavní roli bude hrát Rainier Wolfcastle a natáčet se bude ve Springfieldu. Navíc producenti hodlají najít chlapce pro roli Radiáčka mezi místními chlapci. Bart o tuto roli velice stojí, proto se přihlásí na konkurz, kde jsou z něj producenti nadšeni, avšak podle jejich názoru není dost vysoký. Bartovi se povede do druhého dne vyrůst, avšak jde pozdě, do hlavní role byl obsazen Milhousem, který z toho ovšem nadšený není. Z davu našených fanynek a fanoušků je doslova zděšený. Chce z natáčení vycouvat, ale jeho rodiče už začali utrácet peníze z honoráře. Homer nabídne filmařům svůj dům jako skladiště a ti ho začnou demolovat. Bart se zachová jako správný kamarád a jde podporovat Milhouse na plac. Zde ho však najde v depresi a nešťastného. Homer je na place také a předhání se s řidiči náklaďáků, kdo je línější. Starosta Quimby se snaží oškubat producenty na nesmyslných daních, co nejvíce to půjde. Má se točit velká scéna v elektrárně, kde má Radiáček zachránit Radioaktivního muže před vlnou kyseliny sírové. V rozhodující chvilce se však Milhouse neobjeví. Celé město se ho vydává hledat. Střihač se následně snaží přesvědčit scenáristy a režiséra, že z naprosto nesouvisejících scén dokáží vytvořit film, za což je hned vyhozen. Bart se vydává Milhouse hledat na jeho oblíbená místa, až ho najde ve svém domě na stromě. Na scénu vstupuje Mickey Rooney, který má Milhouse přesvědčit, aby se k natáčení vrátil. Ten to odmítá a tak se do role Radiáčka dostává sám Mickey Rooney. Režisér však natáčení ukončí a zcela bez peněz město opouští. Producenti přijíždějí zpět do Hollywoodu, kde se jim dostává až nadšeného a přátelského přijetí.\n"}
{"id": "807983", "url": "https://cs.wikipedia.org/wiki?curid=807983", "title": "Shifty Adventures in Nookie Wood", "text": "Shifty Adventures in Nookie Wood\n\nShifty Adventures in Nookie Wood je studiové album velšského hudebníka Johna Calea z roku 2012; v pořadí patnácté, které vyšlo výhradně pod jeho jménem. Jde o jeho první řadové album po sedmi letech; poslední s názvem \"Black Acetate\" vyšlo v září 2005. Předchozí dvě studiová alba, tedy \"HoboSapiens\" (2003) a \"Black Acetate\" vyšla u velkého vydavatelství, konkrétně EMI Records. Toto album vyšlo u nezávislé společnosti Double Six Records spadající pod Domino Records. S výjimkou jedné skladby je autorem, aranžérem i producentem všech ostatních sám Cale. Obsahuje dvanáct různorodých skladeb, sám Cale album popsal jako „směs chaosu a krásy“. Ve skladbách jsou slyšet prvky hip hopu, synthpopu i post-punku. Inspirací mu byli například Snoop Dogg, Chingo Bling nebo Erykah Badu.\n\nNápady na nové skladby Cale shromažďoval přibližně tři roky před vydáním tohoto alba. Vzniklo jich kolem třiceti, z toho pak vybral dvanáct, které vyšly na finální verzi alba a dvě bonusové. Na rozdíl od svých předchozích alb skladby neskládal s kytarou či klavírem, ale začíná s elektronickými technologiemi. Skládal tak, že nejprve vytvořil rytmus a až poté přišel se zbytkem písně. Od předchozího alba uplynulo sedm let, Cale řekl, že na další se již tak dlouho čekat nebude. Následující desku nazvanou \"M:FANS\" hudebník vydal v lednu 2016. Ta však neobsahuje nově napsané písně, ale nové verze starších skladeb.\n\nCale chtěl nové album vydat již v roce 2008, avšak nestalo se tak. V září 2011 vyšlo EP s názvem \"Extra Playful\", s jehož vydáním Cale oznámil, že na následující rok připravuje nové studiové album. Jeho vydání bylo předběžně oznámeno na jaro 2012, později se však přesunulo na podzim a až počátkem června 2012 bylo oznámeno, že album vyjde 1. října 2012. Ve stejné době rovněž Cale oznámil seznam skladeb a název alba. Obal alba byl představen počátkem srpna 2012, jeho autorem je Rob Carmichael a studio Seen. Autorem fotografií je Andy Romanoff.\n\nAlbum vyšlo ve třech verzích, jako CD, vinylová 2LP deska a jako digitální download (digitálně buď jako mp3 ve formátu 320 kbit/s nebo wav 16-bit / 44.1). Stejně jako u předchozího EP i toto album vyšlo pod známkou Double Six Records. Album poprvé vyšlo 28. září 2012 v Německu a Nizozemsku; termín 1. října platil pro evropské vydání. Ve Spojených státech amerických vyšlo v elektronické verzi 2. října a na LP a CD až 9. října. Pro ty, kteří si album v LP verzi zakoupili u nezávislého prodejce nebo u Domino Records, byl k albu přidán ještě jeden bonusový 7\" singl. Obsahoval vždy jednu skladbu, a to buď „Hatred“, „Cry“ nebo „Bluetooth Swings Redux“.\n\nPrvní singl z alba obsahoval skladbu „I Wanna Talk 2 U“ a vyšel 6. července 2012 pouze v elektronické formě. Dne 29. srpna stejného roku vyšel v elektronické podobě singl „Face to the Sky“ na jehož B-straně byla upravená verze skladby „Living with You (Organic Mix)“. Na vinylové SP desce desce vyšel 7. září. Skladba, která vyšla na B-straně druhého singlu vyšla o několik měsíců později, již po vydání alba, dne 25. února 2013. Singl vyšel pouze v digitální podobě a mimo organického mixu vydaného na B-straně předchozího singlu obsahoval i standardní verzí skladby „Living with You“ vydané na albu to vše doplněné o remix od Laurel Halo.\n\nV srpnu 2013 Cale vydal singl, který obsahoval skladbu „Sandman (Flying Dutchman)“ z tohoto alba na straně B, přičemž na straně A byla nová skladba „All Summer Long“. Cale o ní řekl, že se kvůli své optimistické letní náladě nehodila na toto klaustrofobické album a proto ji vydal právě až v létě 2013.\n\nAlbum otevírá skladba „I Wanna Talk 2 U“ (vzniklý zkrácením „I Wanna Talk to You“) s funkovým podkladem. Jde o jedinou skladbu, kterou nesložil sám Cale. Autorem jejího textu je sice Cale, ale hudbu k ní složil spolu s Dangerem Mousem, který je rovněž jejím spoluproducentem. Právě tato skladba vyšla jako první singl k albu 6. července 2012 pouze jako digitální download. V době vydání prvního singlu bylo rovněž zveřejněno promo video „Welcome to Nookie Wood“, obsahující ukázky několika textů. Ke konci videa je krátká ukázka skladby „I Wanna Talk 2 U“. „I Wanna Talk 2 U“ je jedinou skladbou z alba, která byla nahrána ve studiu Mondo Studio v kalifornském Los Angeles. Ostatní skladby byly nahrány v A. R. M. Studio v tomtéž městě.\n\nDruhá skladba se jmenuje „Scotland Yard“ a jde o jedinou skladbu na albu, ve které hraje na baskytaru Erik Sanko. Sestavu zde doplňuje zpívající Cale, který rovněž hraje na varhany, na elektrickou kytaru Dustin Boyer a Michael Jerome Moore na bicí. Třetí skladba má název „Hemingway“ a je laděná ve funkovém stylu. Její text pojednává o spisovateli Ernestu Hemingwayovi; o tom, jak se mění jeho tvář když je v Guernice a v Havaně. Doprovodné vokály zde zpívá Caleova dcera Eden. Skladba „Hemingway“ zakončuje první stranu první desky v LP verzi alba. V závěru skladby Cale buší do klavíru a na úplný závěr křičí.\n\nDruhou stranu první desky otevírá skladba „Face to the Sky“, ve které je Caleův hlas zkreslen vokodérem. Ke skladbě „Face to the Sky“ byl natočen i videoklip režírovaný Tomem Scholefieldem. Vedle samotného Calea v něm vystupuje tanečnice Freya Jeffs. Následuje skladba, která dala název polovině alba − „Nookie Wood“. Na jejím začátku je slyšet hlas vietnamské dívky. Cale řekl, že mu skladba připomíná atmosféru filmu \"Blade Runner\". Po ní pak přichází „December Rains“, která zakončuje druhou stranu prvního disku. Cale v různých rozhovorech řekl, že píseň pojednává \"„o tom, jak mi leze na nervy Google“\".\n\nTřetí stranu LP otevírá balada s názvem „Mary“ pojednávající o šikaně gay studentů a po ní přichází „Vampire Cafe“ začínající experimentem na violu; v částech písně zní také akordeon. Inspirací pro basovou linku v této skladbě byl pro Calea starý upíří film. V částech následující skladby „Mothra“ byl opět použit vokodér a nejvýraznějším nástrojem jsou zde bicí. „Mothra“ je fiktivní japonské motýlí monstrum. Desátá skladba v celkovém pořadí (a první na druhé straně druhého LP) již dříve vyšla v upravené verzi jako B-strana singlu „Face to the Sky“. Předposlední skladbou celého alba je „Midnight Feast“, v jejímž textu je mimo jiné zmíněna písničkářka Joni Mitchell. Skladba je postavená na bubnech a na silné basové lince. Poslední skladbou na albu je „Sandman (Flying Dutchman)“, ve které je opět slyšet viola, ale i různé jiné zvuky. Skladba vyšla i na B-straně nealbového singlu „All Summer Long“ v srpnu 2013.\n\nSpeciální verze alba byla doplněna vždy o jednu skladbu. Na různých verzích se celkem vyskytovaly tři skladby. První možností byla skladba nazvaná „Bluetooth Swings Redux“. Jde o remix skladby „Bluetooth Swings“ vydané na speciální verzi EP \"Extra Playful\". Alternativní možností byla „Hatred“, která dříve nikdy nevyšla. V prosinci 2012 byla poskytnuta zdarma přes web SoundCloud. Skladbu „Cry“ Cale již od března 2012 hrál při svých koncertech.\n\n9. října 2012 vystoupil Cale v pořadu \"Later... with Jools Holland\", kde představil skladby „I Wanna Talk 2 U“ a „Scotland Yard“ doplněné o starší skladbu „Guts“. Již v srpnu 2012 Cale vystoupil v českém Trutnově, zde však žádnou skladbu z nového alba nepředstavil. První skladbou, která byla představena na koncertě ještě v srpnu, byla úvodní „I Wanna Talk 2 U“. Další byly představeny 21. září v Chicagu skladby „December Rains“ a „Face to the Sky“. Od října do svých koncertních setlistů mimo zmíněné zařazoval ještě skladby „Scotland Yard“ a „Nookie Wood“. Při turné v roce 2013 pak přidal ještě „Living with You“. Ostatní skladby z tohoto alba při koncertech nehraje.\n\nV prosinci 2012 odehrál několik koncertů z tohoto turné s písničkářem Cassem McCombsem. Dne 10. ledna 2013 představil skladbu „I Wanna Talk 2 U“ a starší skladbu „Venus in Furs“ v pořadu Late Night with Jimmy Fallon. Ve dnech 18. a 19. ledna 2013 dvakrát představil své starší album \"Paris 1919\" v celém svém rozsahu za doprovodu orchestru a jako přídavky zahrál (mimo starších skladeb) i některé z nového alba; šlo o písně „Living with You“, „I Wanna Talk 2 U“ a „December Rains“ za doprovodu orchestru a „Nookie Wood“ již bez něj. Během turné na podporu alba, které se konalo v únoru a březnu 2013, Cale zahrál ve Francii, Belgii, Nizozemsku, Německu a Rakousku. Vedle kytaristy Dustina Boyera a baskytaristy Joey Maramby, kteří hráli i na albu, Calea při turné doprovodil ještě bubeník Alex Thomas, který v jeho skupině vystřídal Michaela Jerome Moorea. Dne 28. února 2013 v rámci turné na podporu tohoto alba vystoupil v klubu Roxy v Praze.\n\nAutorem všech textů je John Cale; veškerou hudbu složil, aranžoval a produkoval Cale mimo skladbu „I Wanna Talk 2 U“ − tu složil a produkoval spolu s Dangerem Mousem.\n\n\n\n\nDave Simpson, který album ve scé recenzi pro \"The Guardian\" album ocenil čtyřmi z pěti hvězdiček, album přirovnal k tvorbě Davida Byrnea a skupině Wire z osmdesátých let; následně dodal, že jde o „kombinaci životních zkušeností sedmdesátníka s úžasem malého dítěte“. Publicista Tom Komárek svou recenzi pro magazín \"Rock & Pop\" zakončil slovy: „Jako by John Cale promlouval přes parazitní zvuky všech televizí, počítačů, reklam a I-podů, co jsou na světě. Jako umělec je stále relevantní.“ Martin Townsend album ve své recenzi pro \"Daily Express\" označil za „zvláštní a poněkud krásné“. Tom Howard v recenzi pro \"NME\" řekl, že „pro pět písní je to jeho nejlepší album“. Andy Gill v recenzi na album napsal, že ve srovnání s jinými hudebníky, kteří jsou již šest dekád v nahrávacím průmyslu, Cale stále drží krik s vývojem v oblasti popu. Jayson Greene album ve své recenzi pro Pitchfork Media označil za „to, co se občas děje, když se producent ztratí ve studiu a zapomene psát [písně pro] album a z toho důvodu působí \"Shifty Adventures\" spíše jako sbírka gadgetů než písní.“ Pavel Zelinka ve své recenzi pro Český rozhlas album kritizoval kvůli nekompatibilitě převažující melancholie a snaze napřímit album košatě popovým směrem. List \"Sunday Times\" označil desku za album týdne.\n\n\nAlbum se umístilo v belgických žebříčcích Ultratop. Ve valonském na 169. a ve vlámském na 58. místě. V žebříčku Top Heatseekers časopisu \"Billboard\" se album umístilo na 44. příčce.\n"}
{"id": "807984", "url": "https://cs.wikipedia.org/wiki?curid=807984", "title": "Vlastimil Palička", "text": "Vlastimil Palička\n\nVlastimil Palička (* 23. července 1954, Olomouc) je český fotbalový trenér a bývalý fotbalista na pozici záložník nebo obránce.\n\nV československé lize hrál za Škodu Plzeň a Sigmu Olomouc, nastoupil ve 118 ligových utkáních a dal 6 gólů. V nižších soutěžích hrál i za Lutín, Duklu Brno, VTJ Hradec Králové, TŽ Třinec, FK Drnovice a SK Spartak Hulín.\n\nTrénoval FK Baník Ratíškovice, FK Jablonec, FC Tescoma Zlín, SFC Opava, SK Sigma Olomouc, FK AS Trenčín FC Vítkovice a HFK Olomouc\n\n"}
{"id": "807986", "url": "https://cs.wikipedia.org/wiki?curid=807986", "title": "Abovci", "text": "Abovci\n\nAbovci (v základním tvaru Aba) je jeden z nejstarších a nejvýznamnějších uherských šlechtických rodů. Pojmenován byl po svém nejvýznamnějším členovi Samuelu Abovi, který byl třetím uherským králem. Abovci postavili Slanecký hrad a hrad Branč.\n\nPředkové rodu pocházeli z části Chazarů, kteří se v 9. století odtrhli od Chazarského kaganátu a přidali ke starým Maďarům. Nejstarším známým předkem byl Pata, který si pod Matrou (Heveš) postavil hrad. Po vzniku Uherska získali rozsáhlé majetky v okolí pohoří Mátra a později i severněji, v Abově a Šariši. Na vrchol svého vlivu dosáhli v době vlády krále Štefana I., když se příbuzný Samuel Aba stal uherským palatinem a později v letech 1041–1044 i zvoleným uherským králem. V roce 1067 založili rodový benediktinský klášter v Százdě a v roce 1143 v Krásně nad Hornádem. V arpádovských časech se mnozí Abovci stali nejvyššími zemskými hodnostáři a soudci. Z písemných pramenů z 13.–14. století je možné doložit až 28 rodových větví. Významný vliv si Abovci, a zejména jejich větev Omodejové, udrželi až do začátku 14. století.\n\nNa svoji, na panovníkovi nezávislou politiku, však doplatili po nástupu krále Karla Roberta z Anjou, který je v roce 1312 u Rozhanovců porazil a zkonfiskoval velkou část jejich majetků. Ve středověku z rodu Abovců vzešlo více jak 20 samostatných šlechtických rodů. Z území nynějšího Slovenska to byli například šlechtici z Hosťoviců (Vendégi), z Berótovců (Bertóty), ze Širokého (Širokai), z Hendrichovců (Hedri), z Drienova (Šomoši), z Lipovca (Kecer) a mnohé další.\n"}
{"id": "807993", "url": "https://cs.wikipedia.org/wiki?curid=807993", "title": "Cena Ansela Adamse", "text": "Cena Ansela Adamse\n\nCena Ansela Adamse (anglicky Ansel Adams Award for Conservation Photography) je fotografické ocenění pojmenované na počest amerického fotografa Ansela Adamse, kterou uděluje Sierra Club. Cenu získávají \"fotografové, kteří svůj talent využívají pro ochranu přírody\".\n\n\n\n\n"}
{"id": "807994", "url": "https://cs.wikipedia.org/wiki?curid=807994", "title": "Liga mistrů OFC 2011/12", "text": "Liga mistrů OFC 2011/12\n\nRočník 2011/12 Ligy mistrů OFC ( \"OFC Champions League\") byl 11. ročníkem klubové soutěže pro nejlepší oceánské fotbalové týmy. Vítězem se stal tým Auckland City FC, který tak obhájil titul z minulého ročníku a postoupil na Mistrovství světa ve fotbale klubů 2012.\n\n"}
{"id": "807996", "url": "https://cs.wikipedia.org/wiki?curid=807996", "title": "A Life Within a Day", "text": "A Life Within a Day\n\nA Life Within a Day je debutové studiové album projektu Squackett. Album poprvé vyšlo 4. června 2012 pod značkou Esoteric Recordings.\n\n"}
{"id": "807999", "url": "https://cs.wikipedia.org/wiki?curid=807999", "title": "Roman Pivarník", "text": "Roman Pivarník\n\nRoman Pivarník (* 17. února 1967, Piešťany) je bývalý slovenský fotbalový obránce či záložník, později trenér. Jako hráč působil mimo Slovensko (respektive Československo) na klubové úrovni v Rakousku, Izraeli a Německu. Jako kouč trénoval mimo Slovenskou republiku v Česku, Saúdské Arábii a Rakousku. Po rozdělení Československa si vybral české občanství. Je synovcem fotbalisty Jána Pivarníka.\n\nJe odchovancem klubu ZŤS Košice, kde prošel všemi mládežnickými kategoriemi. Jeho prvním angažmá v seniorské kategorii se v roce 1986 stalo mužstvo VTJ Tábor. Po roce odešel do celku Dukla Banská Bystrica, kde strávil rok. V obou těchto týmech absolvoval svoji základní vojenskou službu. Následně působil v českých týmech FK Dukla Praha a SK Sigma Olomouc. V létě 1994 zamířil do zahraničí, upsal se rakouskému mužstvu Rapid Vídeň. S klubem v roce 1995 získal ÖFB-Cup (rakouský pohár). V ročníku 1995/96 jeho tým vybojoval mistrovský titul a zároveň se Rapid dostal do finále Poháru vítězů poháru, kde podlehl klub francouzskému Paris Saint-Germain FC 0:1. O rok později postoupil s Vídní do základní skupiny Ligy mistrů UEFA. V červenci 1997 se stal novou posilou jiného klubu z Rakouska, SV Gerasdorf. Následoval přestup do izraelského celku Bnei Jehuda. V létě 1999 se upsal německému mužstvu FC Carl Zeiss Jena. Po konci ročníku 1999/00 ukončil svoji hráčskou kariéru. V československé a české lize odehrál 119 utkání a dal tři góly. V evropských pohárech nastoupil ve 14 zápasech.\n\nPo konci aktivní hráčské kariéry se v roce 2000 stal trenérem mužstva 1. HFK Olomouc. Následně vedl tým FC Vysočina Jihlava. Po roce přijal nabídku od saúdskoarabského celku Al-Qadisiyah FC. Následoval návrat do Česka, konkrétně do SK Hanácká Slavia Kroměříž. V roce 2006 působil v Rapidu Vídeň, kde byl asistentem trenéra Zellhoffera. Poté převzal slovenské mužstvo Tatran Prešov. V létě 2008 byl jedním z kandidátů na post trenéra rakouské reprezentace, ale nakonec zůstal v Tatranu. V ročníku 2007/08 jeho svěřenci vybojovali postup do nejvyšší soutěže. V dubnu 2011 krátce trénoval mužstvo FK DAC 1904 Dunajská Streda. V létě 2011 se vrátil po osmi letech do Jihlavy. Tým dovedl na jaře 2012 k postoupu do 1. ligy, ve které již celek nekoučoval. Před ročníkem 2012/13 podepsal smlouvu na dva roky s týmem SK Sigma Olomouc, který o kouče stál již v minulosti. Olomouc dovedl v červenci 2012 k výhře v českém Superpoháru 2012 (výhra 2:0 nad Libercem) hned na začátku svého působení u mužstva. Mladému olomouckému kádru ordinoval ofenzivní taktiku, která dlouho slavila úspěch, ale v květnu 2013 byl po sérii porážek čtyři kola před koncem ligového ročníku 2012/13 odvolán. Nahradil ho dosavadní asistent Martin Kotůlek. 5. června 2014 se stal trenérem Bohemians Praha 1905, nahradil Luďka Klusáčka, který přispěl k záchraně klubu v 1. české lize v sezoně 2013/14. Bohemians dovedl v ročníku 2014/15 ke konečnému osmému a v následující sezoně k devátému místo. V klubu měl původně kontrakt do léta 2017.\n\n25. května 2016 se stal trenérem Viktorie Plzeň, ve které nahradil Karla Krejčího. S vedením klubu uzavřel dvouletý kontrakt s následnou opcí.\n\nJeho svěřenci postoupili přes ázerbájdžánský Qarabağ FK (remízy 0:0 a 1:1) do 4. překola - play-off Ligy mistrů UEFA, což znamenalo jistou podzimní účast Plzně v evropských pohárech. 4. předkolo LM Západočeši proti bulharskému PFK Ludogorec Razgrad výsledkově nezvládli (prohra 0:2 a remíza 2:2) a museli se spokojit s účastí ve skupinové fázi Evropské ligy UEFA. Viktorka byla nalosována do základní skupiny E společně s AS Řím (Itálie), Austria Vídeň (Rakousko) a FC Astra Giurgiu (Rumunsko). Plzeň skončila na třetím místě a do jarní vyřazovací části nepostoupila. 2. dubna 2017 byl po ligové remíze 2:2 s FK Teplice z pozice hlavního trenéra A-týmu Viktorie odvolán, ačkoli mužstvo se nacházelo na 1. místě ligové tabulky.\n\nNa přelomu září a října roku 2017 se Pivarník domluvil na dvouleté smlouvě s týmem Zbrojovka Brno. Do Zbrojovky s ním přišel i jeho asistent Tomáš Trucha a trenér brankařů Martin Vaniak. Po šesti kolech , v nichž brněnská Zbrojovka získala pouhých 7 bodů za 2 vítězství, jednu remízu a tři porážky, jej u zbrojováckého A-mužstva vystřídal bývalý prvoligový hráč Zbrojovky Pavel Šustr.\n\n\n\n\n\n\n\n\n"}
{"id": "808001", "url": "https://cs.wikipedia.org/wiki?curid=808001", "title": "Kostel svaté Otýlie (Paříž)", "text": "Kostel svaté Otýlie (Paříž)\n\nKostel svaté Otýlie (fr. \"Église Sainte-Odile\") je katolický farní kostel v 17. obvodu v Paříži na \"Avenue Stéphane-Mallarmé\". Stavba je od roku 2001 chráněná jako historická památka.\n\nKostel svaté Otýlie byl postaven díky projektu \"Œuvre des Chantiers du Cardinal\", který vyhlásil pařížský arcibiskup a kardinál Jean Verdier, kdy byly v lidnatých okrajových částech Paříže stavěny nové kostely. Finance na stavbu tohoto kostela ovšem nebyly z kardinálova projektu, ale poskytli je farníci a především Edmond Loutil (1863-1958), farář v kostele svatého Františka Saleského.\n\nStavba byla zahájena 24. března 1935 a skončila v roce 1946. Edmond Loutil zasvětil kostel svaté Otýlii, patronce Alsaska, odkud pocházela jeho matka.\n\nKostel sloužil především obyvatelům domů s nízkým nájemným postavených na místě bývalých pařížských hradeb.\n\nKostel vysvětil 17. listopadu 1946 kardinál Emmanuel Suhard a byl zasvěcen 18. listopadu 1956. Samostatnou farnost ustanovil 19. dubna 1953 kardinál Maurice Feltin.\n\nV roce 2008 byl kostel restaurován.\n\nFarnost kromě běžné formy římského ritu slouží také mimořádnou formu mší, tj. v latině každou neděli v 18 hodin.\n\nArchitektem byl Jacques Barge (1904-1979), který se inspiroval byzantským slohem. Konstrukce budovy je vyrobena z železobetonu. Podlaha je pokryta dlaždicemi z růžového pískovce, z jakého byla vystavěna katedrála Notre-Dame ve Štrasburku.\n\nObjekt je zastřešen třemi kupolemi. Dominuje mu 72 m vysoká věž, nejvyšší zvonice v Paříži.\n\nHlavní oltář je zdoben sklem, mozaikami a smaltem a jeho autorem je umělec Labouret-Chauvière (1871-1964).\n\n"}
{"id": "808002", "url": "https://cs.wikipedia.org/wiki?curid=808002", "title": "Alexander Péter", "text": "Alexander Péter\n\nAlexander Pétér (*17. srpna 1957) je bývalý slovenský fotbalista, útočník.\n\nHrál za Lokomotívu Košice. V lize nastoupil ke 169 utkáním a dal 18 gólů. Vítěz Slovenského poháru v roce 1985.\n\n\n"}
{"id": "808009", "url": "https://cs.wikipedia.org/wiki?curid=808009", "title": "Cena Lennarta Nilssona", "text": "Cena Lennarta Nilssona\n\nCena Lennarta Nilssona je fotografické ocenění pojmenované podle švédského fotografa Lennarta Nilssona. Cena vznikla v roce 1998 na počest profesora Nilssona a zaštiťuje ji nadace Institut Karolinska. Cena je udělována za vědeckou fotografii a je dotována 100000 švédskými korunami.\n\n\n"}
{"id": "808010", "url": "https://cs.wikipedia.org/wiki?curid=808010", "title": "Bob Welch (hudebník)", "text": "Bob Welch (hudebník)\n\nBob Welch (31. července 1946 Los Angeles, Kalifornie, USA − 7. června 2012 Antioch, Tennessee, USA) byl americký kytarista a zpěvák. V letech 1964−1969 hrál se skupinou Seven Souls, později byl krátce členem skupiny Head West. V letech 1971−1974 byl zpěvákem britské skupiny Fleetwood Mac. Později byl členem skupiny Paris. Od druhé poloviny sedmdesátých let se věnoval sólové kariéře.\n"}
{"id": "808011", "url": "https://cs.wikipedia.org/wiki?curid=808011", "title": "Vlastimil Opálek", "text": "Vlastimil Opálek\n\nVlastimil Opálek (7. února 1959, Trnava – 5. října 1995, Trnava) byl slovenský fotbalový brankář. Zemřel na následky autonehody.\n\nV lize hrál za Spartak Trnava. Debutoval ve středu 14. května 1980, kdy ve 30. kole ročníku 1979/80 za rozhodnutého stavu na hřišti Jednoty Trenčín vystřídal Keketiho (výhra 5:1). Poslední utkání absolvoval ve středu 9. května 1990 v rámci 30. kola ročníku 1989/90 na hřišti Nitry (prohra 1:9), celkem nastoupil ke 176 utkáním. V Poháru vítězů pohárů nastoupil ve 2 utkáních. Za reprezentaci do 17 let nastoupil ke 3 utkáním. Vítěz Československého poháru 1986.\n\n\n"}
{"id": "808014", "url": "https://cs.wikipedia.org/wiki?curid=808014", "title": "Flying Colors (album)", "text": "Flying Colors (album)\n\nFlying Colors je debutové studiové album americké rockové superskupiny Flying Colors. Nahrávání alba probíhalo během roku 2011 a vyšlo v březnu 2012 pod značkou Provogue Records. 4. dubna 2012 se poprvé umístilo v žebříčku Billboard 200 na 81. příčce.\n\n"}
{"id": "808015", "url": "https://cs.wikipedia.org/wiki?curid=808015", "title": "Kozí příběh se sýrem", "text": "Kozí příběh se sýrem\n\nKozí příběh se sýrem je český animovaný film v produkci Art And Animation studia, který volně navazuje na předchozí díl \"Kozí příběh - pověsti staré Prahy\".\n\nFilm je zpracován celý ve 2D a 3D stereoskopické verzi. Do filmu se z natočených více než čtyř tisíc dialogů dostalo přibližně 350. V nedokončené verzi byl film vysílán na Zlínském filmovém festivalu 1. června 2012.\n\nFilm byl renderován ve vlastním renderovacím systému FurryBall, který využívá síly více grafických karet.\n\nV roce 2015 se tvůrci rozhodli umístit film na YouTube, kde je k vidění v mnoha jazykových mutacích (anglicky, španělsky, portugalsky, rusky, německy, hindsky).\n\nPan král je sýrový gurmán, miluje sýry z celého světa. Italské parmezány, nivy a dokonce i exotické sýry z Afriky mu shání jeho věrný královský sýrař jménem Kobyl. Jeho hrad je už téměř prázdný, protože skoro všechen svůj majetek prodá za milované sýry a to ještě netuší, že mu jeho mlsný jazyk může připravit o královskou korunu a dokonce i o život.\n\nKobyl je královský sýrař, který královi vyhledává ty nejlepší sýraře ve světě. Je také jediným důvěrným královým společníkem a proto s ním vyjednává různé obchody se sýry. Ve skutečnosti je Kobyl zlý člověk, který se v noci převléká za létajícího čerta sbírajícího veškeré sýraře ve vsi. Unesené sýraře (tudíž i Kubu s Mácou) pak uvězní do sýrařské továrny, kde musejí vyrábět sýry \"z celého s věta\". Kobyl poté královi přináší \"chutě světa\". Připraví krále o všechen majetek a nakrátko také královské koruny. Je potrestán a dvěma šťastlivými čerty odnesen do pekla.\n\nKuba kdysi snil o sochařství, ale nakonec se usadil v jednom sýrařském království, kde si na sýry potrpí i samotný pan král. Se svou ženou Mácou vychovává dvě děti Honzíka a Zuzanku a stále s nimi žije jejich věrná kamarádka Koza, která kromě dávání mléka umí mluvit a číst.\n\nMáca se z Prahy odstěhuje s Kubou a Kozou do jednoho sýrařského království. S Kubou vyrábějí kozí sýr. Máca si s ním spokojeně žije do té chvíle než si je odnese samotný čert (namaskovaný Kobyl), protože jsou sýraři. Koza i s dětmi je ale zachrání.\n\nFlekatá koza, jejich věrná mluvicí kamarádka. Svým kozím mlékem živí celou rodinu a nejenom ji, namátkou i pana krále, který si jeden neuschovaný sýr na okně ukradl. Když si čert Kubu s Mácou odnese do pekla koza dětem pomůže a motivuje je historkou, jak se kdysi s Kubou podíleli na stavbě Karlova mostu. Vydá se s nimi do jedné krčmy, kde se kromě obyčejných štamgastů objeví také slavné pohádkové trio Dlouhý, Široký a Bystrozraký. Ti jim nabídnou své služby a společně docílí Kobylova potrestání a záchrany Kuby a Mácy.\n\nHonzík je nejstarší ze dvou dětí. Sní o tom, že se stane rytířem, ale jeho domácí povinnosti mu v tom zabraňují. Z rytířské zbroje má jen obyčejný dřevěný meč a jako helmici vypůjčený sýrařský cedník. Doma má za úkol hlídat svoji mladší sestru Zuzanku a dojit Kozu. Velké dobrodružství zažije až tehdy, co se s Kozou a Zuzankou vypraví vysvobodit své rodiče.\n\nHonzíkova mladší sestřička, která únos rodičů nese těžce, ale odvážně se s Kozou vypraví rodiče vyhledat. Je vybavena blechami, aby čertům vyprášili kožich. I když působí jako nevinné děvčátko, je schopna Kobylovi zařídit jakousi nemilou projížďku hradem: přes katovnu, komoru pichlavých kaktusů a dokonce i podzemím skrývající dosud neobjevené prehistorické ještěry. Zuzanka se ze sutin hradu, které způsobil Kobyl vrátí ke svým zachráněným rodičům. \n\nSlavné pohádkové trio, které tak trochu zlenivělo a nyní se potulující po různých krčmách. A právě jednou navštívili hospodu v sýrařském království, kde narazili na Kozu s Honzíkem a Zuzankou. Nabídli jim své služby a byli přijati. Jejich pověstné schopnosti, tedy Dlouhého vytahovačnost, Širokého vypití vody a Bystrozrakého neobyčejný zrak do dálky trochu povadly, ale nakonec se podaří díky živé vodě jejich schopnosti oživit.\n\n\n"}
{"id": "808016", "url": "https://cs.wikipedia.org/wiki?curid=808016", "title": "Josef Horehleď", "text": "Josef Horehleď\n\nP. Josef Horehleď SJ (8. června 1961 Modrá – 22. března 2010 Praha) český katolický kněz, jezuita, teolog a pedagog, zakladatel školy Nativity v Děčíně-Křešicích.\n\nByl pokřtěn na moravském Velehradě. Mládí prožil Modré u Velehradu. Vyučil se zedníkem a maturoval na střední škole stavební. Po vojenské službě pracoval jako mistr odborného výcviku ve stavebnictví. 14. srpna 1993 vstoupil do noviciátu Tovaryšstva Ježíšova v Kolíně a 15. srpna 1995 tam složil své první řeholní sliby. Studoval filozofii v Krakově a po pastorační praxi v Olomouci pak v Dublinu teologii. Své studium zakončil licenciátem z morální teologie.\nNa kněze jej vysvětil pražský pomocný biskup Karel Herbst 14. června 2003 ve Fryštáku u Zlína. Od roku 2004 působil jako ministr řeholního domu v pražské jezuitské komunitě. Zároveň v této době připravoval založení Křesťanské základní školy Nativity, první svého druhu v Evropě. Tato škola pak v září 2008 v Děčíně-Křešicích otevřela svou první třídu. Několik posledních let trpěl vážným onemocněním a závěrečné měsíce svého života prožil v pražské komunitě jezuitů. V pondělí 22. března 2010 po třetí hodině odpolední ve věku 48 let zemřel. Poslední rozloučení proběhlo v pátek 26. března 2010 v kostele sv. Ignáce v Praze a poté v sobotu 27. března 2010 ve velehradské bazilice. Následně byly jeho tělesné ostatky uloženy do hrobu na místním hřbitově na Velehradě.\n\nMěl velké nadání pro práci s mládeží, pedagogické schopnosti a neobyčejnou zručnost a tvořivost. Mimo jiné spolupořádal rytířské tábory a organizoval setkání pro zájemce o vstup do jezuitského řádu či pomáhal při rozlišování životního povolání.\nNejvětším jeho dílem je však škola Nativity. Položil její základy, inspiroval ji a vedl v jejích začátcích. Jedná se o typ školy, který jezuité jako projekt založili v roce 1971 v New Yorku na Manhattanu. Na začátku 21. století existuje jen v USA více než 60 škol Nativity. Jsou hodnoceny jako školy s vynikajícími studijními výsledky.\n\n\n"}
{"id": "808017", "url": "https://cs.wikipedia.org/wiki?curid=808017", "title": "Kostel svatého Františka z Assisi (Paříž)", "text": "Kostel svatého Františka z Assisi (Paříž)\n\nKostel svatého Františka z Assisi (fr. \"Église Saint-François-d'Assise\") je katolický farní kostel v 19. obvodu v Paříži, v ulici \"Rue de Mouzaïa\".\n\nVýstavba kostela probíhala v letech 1914–1926. Nejprve zde v roce 1914 byla zřízena jednoduchá krypta zasvěcená svatému Landerikovi. Protože počet obyvatel ve zdejší čtvrti rychle rostl, bylo rozhodnuto vybudovat nový kostel. Ten byl zasvěcen Františkovi z Assisi na paměť 700. výročí založení řádu františkánů.\n\nKostel je postavený z cihel a má betonovou kostru. Jeho architekty jsou bratři Paul a Auguste Courcoux. Budova připomíná italské stavby, jejím vzorem byly kostely v Umbrii.\n\nI přes střízlivost typickou pro františkány je kostel vyzdoben velkými freskami v chóru, které kontrastují s bílými stěnami a tmavým stropem. Kostel je velmi jasný díky okny s bílým sklem v bočních lodích. Barevné vitráže jsou v posledních třech oknech na každé straně a představují Pannu Marii a svatého Františka.\n\n"}
{"id": "808019", "url": "https://cs.wikipedia.org/wiki?curid=808019", "title": "Člověk (Hvězdná brána: Hluboký vesmír)", "text": "Člověk (Hvězdná brána: Hluboký vesmír)\n\nČlověk (v originále Human) je čtrnáctá 1. řady americko-kanadského sci-fi seriálu .\n\nDr. Nicholas Rush se rozhodne použít Antické křeslo, které dříve použil Dr. a málem zemřel. Viz epizoda \"\". Dr. Rush vymyslí program, který umožňuje stahování informací z křesla do mozku pomalu a neohrozí tak jeho zdraví. Mezitím, plukovník Young nařídí, aby Dr. Rushe od křesla odpojili, pokud bude ohrožen jeho život.\n\nDr. Rush se snaží získat hlavní heslo, aby konečně získal kontrolu nad \"Destiny\". Prochází jakýmsi snem, ve které se mu zjevuje jeho žena Gloria a její přítelkyně Constance, Dr. Daniel Jackson nebo se objeví na přednášce na univerzitě, kde se snaži rozluštit heslo \"Destiny\" s pomocí svých studentů. Dr. Rush je již rozhodnut vzdát se hledání hesla, když si uvědomí stále opakující se prvek - číslo 46. Jde o odkaz na lidskou DNA, protože 46 je počet chromozomů v lidské DNA. Poté co se od křesla odpojí, Rush napíše program, jehož cílem je získat heslo, které je specifickým genem používaným Antiky.\n\nMezitím \"Destiny\" vyskočí z FTL v blízkosti planety, na které KINO objeví ruiny města. Seržant Ronald Greer, poručík Matthew Scott, Eli Wallace a Chloe Armstrongová se vydají prozkoumat ruiny. Najednou se KINO ztratí v síti podzemních tunelů. Když jdou KINO hledat seržant Greer narazí na obřího pavouka a začne po něm střílet. Střelba způsobí zřícení tunelů a výsadek je uvězněn.\n\nDalší tým pod vedením se pokouší je vykopat. Zbývá však velmi málo času, a proto k odstranění sutin použijí C-4. Následná exploze situaci ještě zhorší. Poručík Scott nařídí ostatním návrat na \"Destiny\". \"Destiny\" vstupuje do FTL a čtyři členové výsadku zůstávají na planetě.\n"}
{"id": "808023", "url": "https://cs.wikipedia.org/wiki?curid=808023", "title": "Texicali", "text": "Texicali\n\nTexicali je čtyřpísňové EP skupiny ZZ Top, vydané v digitální formě přes iTunes. Album bylo dostupné od 5. června 2012 a jeho producentem byl Rick Rubin. Jedná se o první album složené z nového materiálu od roku 2003, kdy vyšlo album \"Mescalero\".\n\n"}
{"id": "808024", "url": "https://cs.wikipedia.org/wiki?curid=808024", "title": "Rudolf Kubík", "text": "Rudolf Kubík\n\nRudolf Kubík (* 22. června 1965 Mladá Boleslav) je český herec, textař a scenárista .\n\n\n\n"}
{"id": "808029", "url": "https://cs.wikipedia.org/wiki?curid=808029", "title": "Love &amp; Other Mysteries", "text": "Love &amp; Other Mysteries\n\nLove & Other Mysteries je sólové studiové album Kena Hensleyho, vydané v květnu 2012 pod značkou Esoteric Recordings. Album produkovali Hensley a Dani Saiz. Na albu zpívá více zpěváků, mezi něž patří například i Glenn Hughes.\n\nAutorem všech skladeb je Ken Hensley.\n"}
{"id": "808032", "url": "https://cs.wikipedia.org/wiki?curid=808032", "title": "Motorová jednotka 861", "text": "Motorová jednotka 861\n\nMotorová jednotka řady 861 ZSSK je tříčlánkové vozidlo, jehož krajní podvozky jsou hnací a Jakobsovy podvozky mezi články běžné. Výrobcem je ŽOS Vrútky.\n\n"}
{"id": "808033", "url": "https://cs.wikipedia.org/wiki?curid=808033", "title": "Breath", "text": "Breath\n\nBreath je debutové album české hudební skupiny A Banquet, které vyšlo v dubnu 2012. Obsahuje 11 skladeb a producentsky se na desce podílel Steve Albini a Boris Carloff. Část desky se nahrávala v Chicagu v USA a zbytek v Praze. Prvním singlem byla píseň Far Away, druhým pak Climb the Hill. Deska měla příznivé recenze: 8/10 MusicServer.cz, 80 % MF Dnes, 6/7 iReport, 80 % Koule.cz. Obal desky vytvořil známý český tatér Musa a byl vyhlášen nejlepším hudebním obalem roku v cenách Megaton show. Píseň Far Away se objevila v nominacích na Skladbu roku hudebních cen Žebřík.\n\n\n"}
{"id": "808035", "url": "https://cs.wikipedia.org/wiki?curid=808035", "title": "The Promise (album, Mitch Ryder)", "text": "The Promise (album, Mitch Ryder)\n\nThe Promise je studiové album Mitche Rydera, vydané v únoru 2012. Jedná se o jeho první album složené z nového materiálu od roku 1983, kdy vyšlo album \"Never Kick a Sleeping Dog\", které produkoval John Mellencamp. Album produkoval Don Was.\n\n"}
{"id": "808037", "url": "https://cs.wikipedia.org/wiki?curid=808037", "title": "Far Away", "text": "Far Away\n\n„Far Away“ je první singl z debutové desky Breath české indie-rockové skupiny A Banquet. Hudební videoklip se natáčel částečně v Chicagu, během nahrávání kapely v USA. Píseň se umístila na předních příčkách několika českých prestižních hitparád.\n"}
{"id": "808040", "url": "https://cs.wikipedia.org/wiki?curid=808040", "title": "Ztraceni (Hvězdná brána: Hluboký vesmír)", "text": "Ztraceni (Hvězdná brána: Hluboký vesmír)\n\nZtraceni (v originále Lost) je patnáctá 1. řady americko-kanadského sci-fi seriálu . Přímo navazuje na epizodu .\n\nSeržant prohledává pomocí KINA planety, aby mohli zachránit tým uvězněný v ruinách na planetě.\n\nMezitím se Eli Wallace, Chloe Armstrongová, Ronald Greer a Matthew Scott pokusí vyprostit z podzemních ruin. Seržant Greer se oddělí od ostatních tří a sesype se na něj strop. Ostatní věří, že je mrtvý a tak jej zanechají v ruinách. Greer však přežil a podaří se mu z ruin vyprostit. Scott, Eli a Chloe se rozhodnou pomocí Hvězdné brány jít na jinou planetu, aby našli \"Destiny\". Greer však tým již nestihne a zůstává na planetě.\n\nMezitím se na \"Destiny\" začínají vypínat některé systémy. Dr. Nicholas Rush zjistí, že se \"Destiny\" blíží k hranici galaxie, a že po jejím opuštění se nebude možné vrátit k záchraně pohřešovaných. Na ošetřovně hovoří Young s TJ a omlouvá se, že je příliš zaměstnaný. T.J. mu váhavě sdělí, že je asi 22 týdnů v jiném stavu, že je Young otcem a že zamýšlí si dítě nechat.\n\nTým z \"Destiny\" zatím prochází planety, aby pohřešované našli, přičemž se rozdělí ještě na dva týmy, aby jim to šlo rychleji. Nakonec byl týmem poručíka nalezen seržant Greer a vrací se na loď.\n\nTým zanechaný na planetě prochází z planety na planetu, ale zjistí, že jdou opačným směrem než je \"Destiny\". Nakonec se dostanou na planetu, kde byl zanechán Dr. Rush. Z počítače mimozemské lodi zjistí, jak se dostat na planetu co nejblíže k \"Destiny\". Jakmile dorazí na planetu, zjistí, že je \"Destiny\" v dosahu. Elimu se však nedaří s lodí spojit, protože již přešla do FTL.\n\nNa palubě \"Destiny\", vyhledá Reily Greera a chce, aby mu řekl co se stalo na planetě. Greer však o tom nechce mluvit. Greer zavírá dveře své kajuty a sedí zachmuřený na posteli.\n"}
{"id": "808041", "url": "https://cs.wikipedia.org/wiki?curid=808041", "title": "Herb Reed", "text": "Herb Reed\n\nHerb Reed (7. srpna 1928 − 4. června 2012) byl americký zpěvák. Byl původním členem skupiny The Platters, se kterou byl v roce 1990 uveden do Rock and Roll Hall of Fame. Až do své smrti byl posledním žijícím členem z původní sestavy této skupiny. Jeho poslední koncerty proběhly v roce 2011.\n"}
{"id": "808042", "url": "https://cs.wikipedia.org/wiki?curid=808042", "title": "Zuzana Moravčíková (politička)", "text": "Zuzana Moravčíková (politička)\n\nZuzana Moravčíková (* 9. června 1957 Jičín) je česká politička, od června do listopadu 2012 hejtmanka Středočeského kraje (předtím v letech 2008 až 2012 a opět v letech 2014 až 2016 náměstkyně hejtmana), od roku 2010 zastupitelka města Kutné Hory (od roku 2014 navíc místostarostka města), členka ČSSD.\n\nV roce 1976 odmaturovala na gymnáziu ve Svitavách, roku 1981 vystudovala Vysokou školu zemědělskou v Brně. Poté až do roku 1987 pracovala v JZD Litomyšl. V letech 1987–1991 působila v Agropodniku, společného zemědělského podniku Kutná Hora. V letech 1992–2002 zastávala různé funkce na Okresním úřadě v Kutné Hoře. V období červen 2002 až srpen 2003 vedla oddělení na Úřadu pro zastupování státu ve věcech majetkových. V letech 2003 až 2008 řídila Majetkoprávní oddělení Okresního úřadu Kutná Hora. Je vdaná a má dvě děti.\n\nV roce 1997 vstoupila do ČSSD. V roce 2008 se stala zastupitelkou a posléze radní pro majetkové záležitosti Středočeského kraje. Od 16. května 2012 zastávala funkci zastupující hejtmanky tohoto kraje po rezignaci Davida Ratha, který byl zadržen policií. 4. června 2012 byla zastupitelstvem zvolena na post hejtmanky Středočeského kraje. Zůstala jím až do krajských voleb v roce 2012, v nichž se stal volebním lídrem ČSSD Josef Řihák a ten byl později také zvolen hejtmanem. Moravčíková za ním skončila druhá co do počtu preferenčních hlasů.\n\nV roce 2013 byla zapsána na kandidátku do sněmovních voleb. Iniciativa \"Volím ČSSD. A budu kroužkovat!\" ji pak označila za jednu z žen, které by měli voliči dát svůj preferenční hlas.\n\nOd roku 2010 zasedá v zastupitelstvu města Kutná Hora. Ve volbách v roce 2014 post zastupitelky města z pozice lídryně kandidátky ČSSD obhájila. V listopadu 2014 se navíc stala místostarostkou města.\n\nPo zvolení náměstka hejtmana Středočeského kraje Miloše Petery v červnu 2014 hejtmanem Středočeského kraje se uvolnila pozice náměstka, na niž byla zvolena právě Moravčíková. Ve volbách v roce 2016 post krajské zastupitelky za ČSSD obhajovala, ale neuspěla. Skončila tak i ve funkci náměstkyně hejtmana.\n\n"}
{"id": "808046", "url": "https://cs.wikipedia.org/wiki?curid=808046", "title": "Leroy Carr", "text": "Leroy Carr\n\nLeroy Carr (27. března 1905 Nashville, Tennessee, USA − 29. dubna 1935 Indianapolis, Indiana, USA) byl americký bluesový zpěvák, klavírista a hudební skladatel. Spolupracoval s Scrapper Blackwellem. V roce 1982 byl posmrtně uveden do Blues Hall of Fame.\n\n"}
{"id": "808048", "url": "https://cs.wikipedia.org/wiki?curid=808048", "title": "Coupe des Mousquetaires", "text": "Coupe des Mousquetaires\n\nCoupe des Mousquetaires ( ) je sportovní cena určená pro vítěze mužské dvouhry na tenisovém grandslamu French Open, konaném na přelomu května a června ve francouzském hlavním městě Paříži. Představuje zdobný stříbrný pohár s rytinami a pojmenován byl v roce 1927 na počest francouzských tenistů – čtyř mušketýrů.\n\nSoučasnou podobu trofej získala v roce 1981. Tehdejší prezident Francouzské tenisové federace Philippe Chatrier nabídl pařížským klenotníkům zakázku na nový design poháru.\n\nSymbolika má vyjadřovat vítězství čtyř francouzských tenisových legend z první třetiny dvacátého století, které získaly společné pojmenování „čtyři mušketýři“. Jednalo se o Jacquese Brugnona, Jeana Borotru, Henriho Cocheta a René Lacosta.\n\nV soutěži zvítězil návrh klenotnické firmy rodiny Melleriových, sídlící na přížské ulici Rue de la Paix. Pohár má široké kruhové ústí zdobené révovými listy. Korpus byl doplněn o dvě dekorativní rukojeti labutího tvaru. Jeho váha činí přibližně 14 kilogramů, vysoký je 21 centimetrů a široký 19 centimetrů.\n\nStříbrná trofej je celoročně vystavena v kanceláři prezidenta Francouzské tenisové federace a jednou v roce je v průběhu konání grandslamu přenesena na dvorec Philippa Chatriera, aby byla předána vítězi mužské dvouhry. Ten ji však nezískává do trvalého vlastnictví, ale z Paříže si odváží repliku poháru, kterou každoročně vyrábí klenotnictví Mellerio. Nepatrně menší replika než originál je vyrobena z plátů čistého stříbra. Její vznik trvá více než sto hodin.\n\nObdobou Poháru mušketýrů pro vítězku ženské dvouhry na French Open je Coupe Suzanne Lenglen (pohár Suzanne Lenglenové), který získal název po francouzské tenisové legendě, hrající ve stejné éře jako čtyři mušketýři, Suzanne Lenglenové.\n\n"}
{"id": "808051", "url": "https://cs.wikipedia.org/wiki?curid=808051", "title": "That's Why God Made the Radio", "text": "That's Why God Made the Radio\n\nThat's Why God Made the Radio je 29. studiové album americké skupiny The Beach Boys. Album vyšlo u příležitosti padesátého výročí od založení skupiny v červnu 2012 pod značkou Capitol Records a bylo doprovázeno koncertním turné. Jedná se o první studiové album od roku 1996, kdy vyšlo album \"Stars and Stripes Vol. 1\".\n\n\n"}
{"id": "808061", "url": "https://cs.wikipedia.org/wiki?curid=808061", "title": "Jolly Roger: Masakr v zálivu", "text": "Jolly Roger: Masakr v zálivu\n\nJolly Roger: Masakr v zálivu (angl. titul: Jolly Roger: Massacre at Cutter's Cove) je americký hororový film z roku 2005 společnosti The Asylum režiséra Garyho Jonese. Režisér se taktéž podílel i na scénáři s Jeffreym Millerem.\n\nPirát Jolly Roger, pravým jménem Roger Laforge, vstal z mrtvých a chystá se pozabíjet potomky členů posádky své lodi za to, že se před 300 lety proti němu vzbouřili a moc převzali do svých rukou.\n"}
{"id": "808063", "url": "https://cs.wikipedia.org/wiki?curid=808063", "title": "Michal Josef Fessl", "text": "Michal Josef Fessl\n\nProf. ThDr. Michal Josef Fessl (29. září 1788 Praha – 6. února 1863 Vídeň) byl katolický kněz, profesor církevních dějin a kanonického práva v Praze, rektor kněžského semináře, stoupenec učení Bernarda Bolzana, odpůrce absolutismu a centralismu.\n\nVystudoval Univerzitu Karlovu, kde získal erudici v teologii, historii a církevním právu. Na kněze byl vysvěcen v roce 1811. V roce 1813 byl jmenován suplentem a v roce 1816 profesorem církevních dějin a kanonického práva na biskupském ústavu v Litoměřicích. Ve 27 letech se stal spirituálem litoměřických seminárních alumnů a přísedícím (\"asesor\") litoměřické biskupské konzistoře. Litoměřický biskup Josef Hurdálek si ho vybral do svého sboru poradců. Fessl se seznámil s Bernardem Bolzanem a záhy se stal jeho přesvědčeným stoupencem.\n\nI když přímé působení Bernarda Bolzana (1871–1848) trvalo relativně krátce, tento filozof, teolog a matematik měl mimořádně veliký vliv na soudobou inteligenci, včetně kléru. Jeho \"„Poučné proslovy“\" (\"Erbauungsreden\") a \"„Učebnice náboženské vědy“\" (\"Religionswissenschaft\") se snažily dosáhnout smíření mezi římskokatolickou církví a Leibnizovou \"„rozumovou filozofií“\" a v kontrastu s tomistickou scholastikou se snažily současné „praktické křesťanství\" nahradit humanitní láskou k bližním. Tyto stručně formulované cíle hlásal Bolzano ve svých proslulých exhortách (tj. veřejných přednáškách), které mimo jeho studentů navštěvovali ve velkém počtu a s horlivým nadšením čeští i němečtí vzdělanci.\n\nFessl, stojící v čele litoměřického semináře, byl pracovitý a velmi energický. Jeho radikální názory občas budily nesouhlas dokonce i u jeho učitele Bernarda Bolzana. Biskup Josef Hurdálek bohužel podcenil Fesslův radikalismus, který zvláště v době absolutismu a centralismu musel u světských i církevních vedoucích kruhů vzbudit odpor.\nV Litoměřicích v letech 1813 až 1820 působil jeden z nejvýznamnějších „kruhů bolzanistů“ v čele s mladým Fesslem a dalšími českými i německými významnými osobnostmi, především duchovními. Z Čechů je nutno na prvním místě uvést biskupa Josefa Hurdálka, jemuž pomáhal sekretář František Schneider, kanovníci kapituly Jan Tachezzi, Václav Kára a Vincenc Zahradník, který nahradil odcházejícího Františka Schneidera.\nFessl se pokusil čelit centralistickému absolutismu a založil přímo v semináři polotajný \"„Křesťanský spolek“\" (\"Christenbund\"), který usiloval o dosažení „osobního dokonalého vědeckého poznání“. Ještě před bolzanisty v Litoměřicích aktivně působil český kruh v čele s Josefem Jungmannem, jenž zde jako první učil češtinu jak na gymnáziu, tak v semináři. Tento zakladatel moderní české jazykovědy pracoval v Litoměřicích do roku 1815, pak odešel do Prahy.\nVztah jugmannovců a bolzanistů se zcela logicky nesl ve znamení nesouhlasu a napětí. Zastánci Jungmanna bolzanistům např. vytýkali malou snahu povzbuzovat, rozšiřovat a uplatňovat obrození českého národa, probouzet a šířit český jazyk, kulturu a vědu. Jejich někdy až naivní slovanofilství bylo bolzanistům naprosto cizí. Šlo jim totiž především o nalezení souladu mezi vírou a rozumem, o citlivé reagování na současné problémy společnosti a postupné uplatňování nových snah, které by vedly k demokratizaci společnosti.\n\nProtože se nepodařilo zlikvidovat činnost bolzanistických bohoslovců, byla ustavena zvláštní vyšetřovací komise. Na ukončení činnosti bolzanistů a Fessla se podílel především bývalý litoměřický kanovník Antonín Hirnle, který měl zde své důvěrníky, mezi nimi i MUDr. Kottnauera.\nV této době byl však vliv Fessla takový, že se i členové konzistorní rady řídili jeho názorem. V diecézi začal proto narůstat odpor proti Hirnlemu, zvláště mezi staršími kněžími.\nV Praze mezitím Bolzano pokračoval ve své činnosti, která se však stále více odchylovala od dosavadní církevní teorie a praxe. Upadl proto v podezření, že otevřeně šíří bludy, nerespektuje vyhlášené zázraky a zjevení. Bolzano totiž pokládal za dostatečný důvod pravdy mravnost, vyslovil pochybnosti o dědičném hříchu atd.\n\nFessl zatím pro seminář vypracoval velmi přísný denní řád a k šíření svých radikálních myšlenek využíval i kázání. Bolzano se marně pokoušel přimět Fessla k umírněnosti a k rozpuštění tajného spolku. Všichni seminaristé samozřejmě do tohoto spolku nepatřili, a tak mezi nimi rostla nevraživost. I když byl později spolek zrušen, zůstali někteří členové dál jeho tichými příznivci (např. J. Dittrich, apoštolský vikář v Sasku, J. Krejčí, generální vikář v Praze, filozof Vincenc Zahradník a další).\nNa biskupa Hurdálka a pražského arcibiskupa Chlumčanského se proto obrátil vídeňský nuncius s žádostí o bližší informace o situaci v Litoměřicích. Jejich odpověď ho v podstatě uspokojila a přesvědčila, že žádné nebezpečí nehrozí.\nO Fesslově skupině podával zprávy bývalý rektor semináře Faulhaber a Hirnle, a to především císařskému dvornímu faráři Jakubu Frintovi. Ve Vídni tak vzrůstala obava z možného šíření deismu a z nebezpečí plynoucího ze spojení s \"„tajnými filantropickými společnostmi“\". Všechny tyto informace vedly nakonec k prošetřování přímo v semináři a biskup Hurdálek byl povinen udělit Fesslovi důtku, aby ho zachránil.\n\nŘím však pociťoval z růstu tajných spolků a z činnosti Bolzana stále větší obavy. Nakonec padlo rozhodnutí Fessla i Bolzana odvolat. Papežská kurie proto zaslala 18. prosince 1819 biskupovi Hurdálkovi breve, obsahující velice důraznou a ostrou kritiku a požadující Fesslovo odvolání. Hurdálek nařídil přísné vyšetřování, které prokázalo, že řada informací byla nadsazena, nesprávná nebo zmanipulovaná. Přesto však zprostil Fessla všech jeho funkcí.\nV čele ustavené státní vyšetřovací komise stál dvorní farář Jakub Frint a jejími členy byli císařský lékař Stifft a referent pro církevní záležitosti Lorenz. Po ukončení vyšetřování vypracoval Stifft celkové velice tvrdé obvinění, v němž Fessla označil za svůdce mládeže a zločince. Podle podaného návrhu měl být dopraven k dalšímu vyšetřování přímo do Vídně. Proto 11. února 1820 přijel do litoměřického semináře policejní komisař Strobel s doprovodem. Mezitím byly místnosti vyučujících v semináři prohlédnuty, zvláště pak Fesslova, Wernerova a Krombholzova, a zabaveny všechny nalezené písemnosti a knihy, které Frint následně prostudoval. K výslechu se museli dostavit i seminaristé a členové tajného spolku. Zpráva z vyšetřování nakonec došla k závěru, že šlo o vyvrácení křesťanství a zničení náboženství, aby mohla být připravena politická revoluce. Biskup Hurdálek později řekl svému nástupci Hillemu, že se s obžalovanými nezacházelo nestranně a spravedlivě, ale zaujatě. Podle něj neměl tajný spolek politické cíle, snažil se jen šířit, upevňovat a zdokonalovat mravní a vědecké vzdávání svých členů.\nVe Vídni byl Fessl pět let vězněn v separaci vídeňského kláštera servitů. V roce 1825 požádal litoměřického biskupa Mildeho a císaře, aby byl ze separace uvolněn. Milde jeho propuštění podmínil tím, že veřejně odvolá všechno nesprávné, co činil. Fessl na tuto podmínku přistoupil. Bolzano a jeho přívrženci chápali jeho odvolání jako zradu.\n\nPo propuštění z vězeňských klášterů zůstal Fessl do roku 1832 ve Vídni. Za svého života, zvláště ve Vídni, psal do různých církevních, literárních a školských časopisů. Největší uznání si dobyl tím, že vydal mnohé Bolzanovy spisy. Uspořené peníze věnoval na podporu \"„blahobytu v národě českém a české literatury“\". Zemřel ve Vídni v roce 1863. Českému muzeu odkázal 12 tisíc svazků ze své knihovny, které se staly jednou z nejcennějších částí muzejní knihovny a 3 256 zlatých. Celý proces s tajným spolkem a s bolzanisty v čele s Fesslem byl mimořádný svou agresí a exemplárností v celé habsburské monarchii.\n\n\n"}
{"id": "808066", "url": "https://cs.wikipedia.org/wiki?curid=808066", "title": "Fluorid zlatičný", "text": "Fluorid zlatičný\n\nFluorid zlatičný je anorganická sloučenina se vzorcem AuF (\"dimer\") (Monomerní forma se v pevném skupenství nevyskytuje). Jedná se o sloučeninu zlata v nejvyšším oxidačním čísle. Tato červená pevná látka je rozpustná v kyselině fluorovodíkové, ovšem tento roztok se rozkládá za uvolnění fluoru.\n\nAuF se vyrábí zahříváním kovového zlata v kyslíkovo–fluorové atmosféře při teplotě 370 °C a tlaku 8 atmosfér za vzniku dioxygenylfluoridu:\n\n2 Au(s) + O(g) + 3 F(g) → OAuF(s).\n\nDioxygenylfluorid se pak rozkládá při 180 °C za vzniku fluoridu zlatičného:\n\n2 OAuF(s) → AuF(s) + 2 O(g) + F(g).\n\nAuF je jediný známý dimerní fluorid s prvkem v oxidačním čísle V; ostatní jsou buď monomerní (P, As, Sb, Cl, Br, I), tetramerní (Nb, Ta, Cr, Mo, W, Tc, Re, Ru, Os, Rh, Ir, Pt), nebo polymerní (Bi, V, U).\n\nV plynném skupenství se vyskytuje směs dimeru a trimeru v poměru 82:12.\n\nFluorid zlatičný je nejsilnější známý akceptor fluoridového aniontu, silnější než fluorid antimoničný.\n"}
{"id": "808069", "url": "https://cs.wikipedia.org/wiki?curid=808069", "title": "Walking into Clarksdale", "text": "Walking into Clarksdale\n\nWalking into Clarksdale je jediné studiové album projektu Page and Plant, ve kterém hráli dva dřívější členové skupiny Led Zeppelin, kytarista Jimmy Page a zpěvák Robert Plant. Singl „Most High“ získal cenu Grammy.\n\nAutory všech skladeb jsou Jimmy Page, Robert Plant, Charlie Jones a Michael Lee.\n"}
{"id": "808073", "url": "https://cs.wikipedia.org/wiki?curid=808073", "title": "Wando (hudebník)", "text": "Wando (hudebník)\n\nWanderley Alves dos Reis, známý jako Wando (2. října 1945 − 8. února 2012) byl brazilský zpěvák, kytarista a hudební skladatel. Svou kariéru zahájil v roce 1969 a hrál až do své smrti. Za svou čtyřicetiletou kariéru nahrál mnoho alb. Koncem ledna 2012 byl hospitalizován kvůli problémům se srdcem, v únoru zemřel. Jako příčina úmrtí bylo oznámeno srdeční selhání.\n\n"}
{"id": "808078", "url": "https://cs.wikipedia.org/wiki?curid=808078", "title": "1997 ve filmu", "text": "1997 ve filmu\n\n\n"}
{"id": "808092", "url": "https://cs.wikipedia.org/wiki?curid=808092", "title": "The Boxing Mirror", "text": "The Boxing Mirror\n\nThe Boxing Mirror je osmé sólové studiové album amerického hudebníka Alejandra Escoveda. Vydáno bylo v květnu roku 2006 společností Back Porch Records a jeho producentem byl velšský hudebník John Cale, Escovedův dlouholetý hrdina a později kamarád. Kromě nich na albu hraje dalších jedenáct hudebníků. Deska obsahuje celkem jedenáct písní různých žánrů. Stejně jako na starších albech, i písně z desky \"The Boxing Mirror\" jsou autobiografické, v tomto případě se zabývají tématem smrti a uzdravení. Escovedo v letech předcházejících vydání alba téměř zemřel kvůli dlouhodobě neléčené hepatitidě C a v jiných písních vzpomíná na svého zesnulého otce. Kritika album hodnotila převážně pozitivně, několik recenzentů jej v rámci Escovedovy tvorby označilo za mistrovské dílo.\n\nSvou sedmou řadovou desku \"By the Hand of the Father\" vydal Escovedo v květnu 2002. V příštím roce při jednom koncertu v arizonském městě Tempe zkolaboval v důsledku dlouholetého žití s neléčenou hepatitidou C. S nemocí žil již od sedmdesátých let, kdy ji získal kvůli nitrožilnímu užívání drog. Diagnostikována mu byla až v roce 1996. Až do kolapsu při vystoupení však léčení nevěnoval příliš pozornosti. Po něm mimo jiné přestal pít alkoholické nápoje. Následně se začal léčit interferonem, zanedlouho však jeho imunitní systém vybuchl, on se začal ubírat holistickým směrem a stav jeho mysli a těla se začal zlepšovat. Jelikož nebyl pojištěn, nemohl si dovolit platit za lékařskou péči spojenou s léčbou hepatitidy. Řada jeho přátel a obdivovatelů z hudebního průmyslu tedy zorganizovala několik benefičních koncertů a nakonec také tributní album \"\", na které svými interpretacemi Escovedových písní přispěli například Ian Hunter, Jennifer Warnes, skupina Calexico a také velšský hudebník John Cale (ten konkrétně přispěl písní „She Doesn't Live Here Anymore“).\n\nKdyž se Escovedo koncem roku 2005 vyléčil, rozhodl se nahrát nové album pod produkčním dohledem John Calea. S tím se znal již od roku 1978 a ke spolupráci se jej snažil zlákat již řadu let. Myšlenka, že by album produkoval právě on, se mu dlouhá léta zdála být nedosažitelným snem. S nahráváním začali v prosinci 2005 ve studiu The Lair v Los Angeles. První dva týdny probíhaly tak, že si spolu dva hudebníci sedli – Escovedo za mikrofonem s kytarou a Cale s klávesami – a položili základy pro chystanou desku. Následně přizvali dalších jedenáct hudebníků, mezi nimiž byli baskytarista Mark Andes ze skupin Spirit a Heart, kytarista Jon Dee Graham, jenž s Escovedem hrál v osmdesátých letech v kapele True Believers, violoncellista Matt Fish, houslistka Susan Voelz a další. Cale kromě produkce hraje také na klávesy a kytaru. Ze všech hudebníků Escovedo vyzdvihoval Grahama a osobitý zvuk jeho hraní na kytaru.\n\nSmyčcové nástroje mají netradiční aranžmá, která Cale navrhl tak, aby šla proti klasickému vzdělání hráčů. Cale dále Escoveda donutil, aby nezněl jako nemocný člověk, ale byla z jeho hlasu cítit sebejistota. Escovedo uvedl, že jej to přimělo zkusit věci, které nikdy dříve nezkusil. Escovedo kromě toho uvedl, že dopředu věděl, že spolupráce s Calem udělá z klasických rockových písní hlučnější písně a u balad najde „idiosynkratické“ způsoby, jak je udělat zajímavějšími.\n\nVýkonnou producentkou alba byla Caleova manažerka Nita Scott a vyšlo 2. května 2006 prostřednictvím vydavatelství Back Porch Records.\n\nAlbum otevírá píseň „Arizona“, v níž Escovedo zpívá o svém zhroucení právě v Arizoně – „Dej si na mě další drink / Jsem prázdný již od Arizony.“ Escovedo uvedl, že zpívání těchto slov mu pomáhá v tom, aby zůstal bez alkoholu. Výrazným prvkem písně je violoncello. Jde o první píseň, kterou Escovedo napsal po svém kolapsu. Píseň má ještě druhý význam – v Arizoně Escovedo poprvé potkal svou manželku. Následuje píseň „Dear Head on the Wall“, které dominuje houslový riff v podání Susan Voelz. Text písně vychází z básně Escovedovy manželky Kim Christoff a byl inspirován její návštěvou restaurace, kde viděla obraz jelena s „opuštěnýma“ očima. Album obsahuje celkem tři písně s texty od jeho manželky. Proces transformování do písní začíná ve chvíli, kdy Escovedo prochází její zápisky a poté texty upravuje do formy, kterou je možno zpívat. Z textu od Kim Christoff vychází také třetí píseň, „Notes on Air“ – ta je jedinou písní z desky, na které se Escovedo nepodílel autorsky. Text byl inspirován formací mraků připomínající laň. Píseň „Looking for Love“ je postavená na klávesovém a bicím motivu. Její historie sahá do roku 2001, kdy Escovedo pracoval na své páté desce \"A Man Under the Influence\" a tuto píseň napsal (byť v té době nenahrál) ve spolupráci se zpěvákem Chrisem Stameyem.\n\nTříminutová píseň „The Ladder“ obsahuje kontrabasový part v podání Wadea Shorta. Cale uvedl, že Short dokáže na svůj nástroj cokoliv, ale nikdy nehraje se smyčcem. Právě z toho důvodu jej Cale donutil svůj part zahrát se smyčcem. „Break This Time“ je přímočará rocková píseň. Sedmou píseň „Evita's Lullaby“ napsal Escovedo pro svou matku v době, kdy zemřel její manžel, za kterého byla vdaná šedesát let. Punková píseň „Sacramento and Polk“, která zobrazuje pokusy o sebevraždu, je poctou době, kdy Escovedo působil v sanfranciské kapele The Nuns. Následuje klidnější píseň „Died a Little Today“, v níž zpěvák reflektuje období, kdy téměř zemřel kvůli vedlejším účinkům léčby. Skladba „Take Your Place“, postavená na akordech a melodii od Marka Andese, se na albu vyskytuje ve dvou odlišných verzích; první je postavená na elektronických klávesách typických pro osmdesátá léta, druhá je mnohem lehčí. Značný vliv na zvuk první verze má Cale, který ji na Escovedovu žádost „zdekonstruoval“. Píseň „The Boxing Mirror“ vznikla z textu, který napsala Escovedova manželka na počest jeho zesnulého otce. Její název, a tedy zároveň název celého alba, je narážkou na Escovedovy vnitřní boje.\n\nEscovedo uvedl, že přes veškerá negativní témata, kterými se písně na desce zabývají, jsou na ní také prvky lásky, radosti a optimismu.\n\nKritik Greg Kot album ve svém článku pro \"Chicago Tribune\" označil za vůbec nejlepší počin v Escovedově kariéře a dodal, že deska obsahuje veškeré styly, které Escoveda ovlivnily – punková rychlost, latinskoamerické balady, smyčcový komorní pop i kytarový rock. Desku chválil také Nate Guidry ve svém článku pro \"Pittsburgh Post-Gazette\", kde ji označil za patrně nejsilnější desku, jakou dosud nahrál. Za jedno z nejlepších alb Escovedovy kariéry (byť s několika „přešlapy“ v podobě písní „Looking for Love“ a „Take Your Place“) desku označil také recenzent Andrew Gilstrap píšící pro \"PopMatters\"; dále například uvedl, že John Cale byl správnou volbou pro desku s tolika protichůdnými prvky.\n\nThom Jurek z Allmusic desku označil za „brilantní“ a „Escovedovo mistrovské dílo“. Michael Fremer ve své recenzi pro \"Analog Planet\" vychvaloval mimo jiné upřímně vyjádřené emoce a desku označil za „produkt zkušenosti, nepřízeň osudu a zejména inspirace.“ Recenzent Curtis Ross v recenzi pro \"The Tampa Tribune\" o albu prohlásil, že jeho „produkce je svěží a aktuální, melodie jsou v popředí a tempo je neúprosně efektivní.“ Eric R. Danton z Associated Press desku označil za „přesvědčivé mistrovské dílo.“ Za mistrovské dílo desku označil také Jim Musser z \"Iowa City Press-Citizen\", který rovněž uvedl, že je „smělá, zkoumající a dokonalá.“\n\nExistují však i negativnější recenze. Tom Coombe píšící pro \"The Morning Call\" se podivoval nad všemi recenzemi, které desku označují za mistrovské dílo, a uvedl, že „zní ospale.“ Noviny \"Northwest Herald\" většinu alba hodnotily kladně, ale hlavně písně „Looking for Love“ a „Take Your Place“ označily za nepříliš vydařené (primárně z důvodu použití „osmdesátkových“ bicích a kláves a „suchého“ zpěvu). Například Jenni Cole z musicOMH desku označila za „zklamání“.\n\nAlbum se umístilo na 38. příčce hitparády Top Heatseekers časopisu \"Billboard\".\n\n\n"}
{"id": "808097", "url": "https://cs.wikipedia.org/wiki?curid=808097", "title": "Jacqueline Börnerová", "text": "Jacqueline Börnerová\n\nJacqueline Börnerová (* 30. března 1965 Wismar), provdaná Schubertová, je bývalá východoněmecká a německá rychlobruslařka.\n\nNa mezinárodních závodech debutovala v roce 1982, v lednu 1986 se objevila v premiérovém ročníku Světového poháru (SP). Pravidelně v SP začala závodit v sezóně 1986/1987, kdy rovněž startovala na Mistrovství světa ve víceboji (5. místo) a na Mistrovství Evropy, kde vybojovala bronzovou medaili. Stejných výsledků na světovém šampionátu ve víceboji i na Mistrovství Evropy dosáhla v roce 1989. V následující sezóně 1989/1990 zvítězila v celkovém hodnocení Světového poháru v závodech na 1500 m a získala stříbrnou medaili na evropském šampionátu a zlatou na Mistrovství světa ve víceboji. Startovala na Zimních olympijských hrách 1992, kde vyhrála závod na 1500 m a na trati 3000 m byla osmá. V následujících letech již nedokázala navázat na svoji výkonnost z přelomu 80. a 90. let 20. století, aktivní závodní kariéru ukončila na konci roku 1996.\n\nV roce 2004 se vdala za svého bývalého trenéra Thomase Schuberta.\n"}
{"id": "808102", "url": "https://cs.wikipedia.org/wiki?curid=808102", "title": "Kačeří příběhy", "text": "Kačeří příběhy\n\nKačeří příběhy nebo též My z Kačerova (v anglickém originále DuckTales) je americký animovaný televizní seriál z produkce společnosti Walt Disney čítající celkem 100 epizod. V USA byl vysílán od 18. září 1987 do 28. listopadu 1990, v zemích bývalého Východního bloku, jako bylo Československo nebo Rusko, až po pádu Železné opony (v Československu, resp. Česku byl seriál poprvé vysílán natřikrát, a to v letech 1991 (prvních 52 epizod), 1993 (dalších 39 epizod) a 1994 (posledních 9 epizod)). V roce 2017 vznikla nová stejnojmenná verze.\n\nJeho hlavními postavami jsou Strýček Skrblík (\"Scrooge McDuck\") a jeho prasynovci Dulík, Bubík a Kulík (\"Huey\", \"Dewey\" a \"Louie\"); mezi další postavy patří Skrblíkův synovec Kačer Donald (\"Donald Duck\"), Skrblíkův pilot Rampa McKvák (\"Launchpad McQuack\"), kutil a vynálezce Šikula (\"Gyro Gearloose\", antropomorfní kuře), zlá čarodějka Magika von Čáry (\"Magica De Spell\") a mnoho dalších. Jako skupina vystupuje zlodějská banda s názvem Rafani (\"Beagle Boys\").\n\n\"(Některé postavy byly přejmenovány TV Barrandov, a mají proto více jmen.)\"\n\n\n"}
{"id": "808105", "url": "https://cs.wikipedia.org/wiki?curid=808105", "title": "OS X 10.8", "text": "OS X 10.8\n\nOS X 10.8 (Mountain Lion) je nástupce operačního systému Mac OS X 10.7 (Lion). Na rozdíl od předchozích verzí Mac OS X se OS X Mountain Lion označuje pouze OS X a Mac se v jeho oficiálních názvech vynechává. Systém byl představen 16. února 2012 na oficiálních stránkách společnosti Apple. Datum jeho uvedení bylo ohlášeno na léto 2012, což je nezvykle brzy v porovnání s četností nových systémů dříve, které byly představovány většinou po 18 měsících od poslední verze. Mezi Mountain Lion a Lion je tak pouze roční mezera, která kopíruje interval mezi verzemi systému iOS.\n\nNovinky systému se soustředí především na sblížení se systémem iOS pro mobilní telefony iPhone, přehrávače iPod Touch a tablety iPad. Díky tomu se v Mountain Lion výrazně integruje iCloud, služba, která obsah uživatele automaticky synchronizuje mezi všemi jeho zařízeními a představují se aplikace, které se jmenují a i graficky odpovídají aplikacím dříve známým z iOS.\n\n\n\n"}
{"id": "808107", "url": "https://cs.wikipedia.org/wiki?curid=808107", "title": "Vítězslav Veselý", "text": "Vítězslav Veselý\n\nJméno a příjmení Vítězslav Veselý nosí více osobností:\n\n"}
{"id": "808112", "url": "https://cs.wikipedia.org/wiki?curid=808112", "title": "1978 ve filmu", "text": "1978 ve filmu\n\n\n"}
{"id": "808113", "url": "https://cs.wikipedia.org/wiki?curid=808113", "title": "Česká konference rektorů", "text": "Česká konference rektorů\n\nČeská konference rektorů (zkratka ČKR) je orgán reprezentace vysokých škol České republiky, který sdružuje rektory veřejných, státních i soukromých vysokých škol, akreditovaných v ČR. ČKR byla založena 28. ledna 1993 a sídlí v Brně.\n\nCílem ČKR je jednak koordinovat stanoviska vysokých škol v zásadních otázkách rozvoje vzdělanosti a vědy, vysokých škol a jejich studentů i pracovníků, jednak prosazovat jejich zájmy ve veřejnosti a při jednání se státními orgány a udržovat styky s obdobnými sdruženími v zahraničí.\n\nČKR vznikla z Klubu rektorů, který byl ustaven 26. dubna 1990 v Žilině. Prvním předsedou byl zvolen prof. Milan Jelínek († 30. 1. 2014), rektor Masarykovy univerzity v Brně, kde byla v roce 1992 také zřízena kancelář klubu. V září 1992 byla vytvořena česká a slovenská sekce Klubu rektorů, předsedou české sekce byl zvolen prof. Zdeněk Kovář († 14. 12. 2014), rektor Technické univerzity v Liberci. Ze sekcí pak vznikla Slovenská rektorská konference (25. 11. 1992) a Česká konference rektorů (28. 1. 1993). Prvním předsedou ČKR byl na prvním zasedání 28. ledna 1993 zvolen prof. Zdeněk Kovář a kancléřem prof. Martin Černohorský, rektor Slezské univerzity v Opavě. Členy ČKR byli tehdy rektoři všech 27 českých vysokých škol. Podle zákona o vysokých školách z roku 1998 tvoří ČKR spolu s Radou vysokých škol reprezentaci vysokých škol v ČR.\n\nČKR rychle navázala řadu významných mezinárodních kontaktů s obdobnými organizacemi a stala se členem důležitých mezinárodních organizací, například Asociace evropských univerzit (CRE), která se později sloučila s dalšími a vytvořila Evropskou univerzitní asociaci (EUA). V dubnu 2011 byl rektor Univerzity Karlovy prof. Václav Hampl zvolen do Výkonného výboru EUA, jehož členem byl do dubna 2015. V roce 2017 se podobná situace opakovala. Na návrh ČKR byla členkou Výkonného výboru EUA na čtyřleté funkční období (2017-2021) na Valném shromáždění EUA (Norsko, Bergen, duben 2017) zvolena prof. Hana Machková, rektorka Vysoké školy ekonomické v Praze.\n\nVrcholným orgánem ČKR je plénum, které se schází nejméně dvakrát do roka a volí předsedu a pět místopředsedů na období dvou let. Plénum tvoří rektoři všech 26 veřejných a 2 státních vysokých škol, a také 18 soukromých vysokých škol. Dělí se do dvou komor – rektoři veřejných a státních vysokých škol, rektoři soukromých vysokých škol –, přičemž rektoři první komory mají každý jeden hlas, kdežto rektoři druhé komory se dělí o tzv. kuriální hlasy. Každá z komor si volí svého předsedu a místopředsedy v počtu, na kterém se předem dohodne. Agendu ČKR vyřizuje Kancelář ČKR v čele s tajemníkem ČKR.\n\n\n"}
{"id": "808115", "url": "https://cs.wikipedia.org/wiki?curid=808115", "title": "Ahmadíja", "text": "Ahmadíja\n\nAhmadíja (urdsky احمدیہ, podle jména zakladatele) je heterodoxní islámské mesianistické hnutí, které vzniklo v 80. letech 19. století v indickém Paňdžábu.\nZaložil jej Mirza Gulám Ahmad (1853 - 1908) z Kádijánu, který se v roce 1882 prohlásil za obnovitele muslimské víry (\"mudžaddid\") v 14. století hidžry a později v roce 1889 za Mahdího a druhé (alegorické) zjevení Ježíše (přislíbeného Mesiáše, arabsky \"masíhi maw'úd\" ), jehož muslimové očekávají před koncem světa.\n\nGulám Ahmad ve svých pamfletech ostře kritizoval britskou nadvládu v Indii. Považoval ji za znamení apokalyptické doby, která začne příchodem Antikrista. Stejně odsuzoval západní kapitalismus a jeho neblahé vlivy na muslimskou společnost. Formuloval vlastní ideu džihádu: křesťanským misionářům je třeba čelit spíše kázáním a argumentací, než se zbraní v ruce. Ozbrojený džihád je vyhrazen jen pro extrémní situace, lze jej vést pouze v ohrožení, nikdy ne s cílem dobýt nějaké území. V roce 1914 se ahmadíja rozdělila na dva proudy:\" kádijánský\" a \"láhaurský\". Kádijánci považují Gulám Ahmada za proroka (podle ortodoxního islámu však po Mohamedovi, \"pečeti proroků\", už nemůže přijít žádný další prorok), láhaurovci mu přisuzují pouze titul \"obnovitele\" (\"mudžaddid\"). Kvůli rozdílům ve věrouce (proroctví a mesiášství Ahmada, džihád) čelí ahmadíja ostré kritice ze strany ortodoxního islámu.\n"}
{"id": "808120", "url": "https://cs.wikipedia.org/wiki?curid=808120", "title": "Greg Lake (album)", "text": "Greg Lake (album)\n\nGreg Lake je eponymní debutové studiové album Grega Lakea. Album vyšlo v říjnu 1981 u vydavatelství Chrysalis Records a jeho producentem byl sám Greg Lake.\n\n"}
{"id": "808122", "url": "https://cs.wikipedia.org/wiki?curid=808122", "title": "Mesianismus", "text": "Mesianismus\n\nMesianismus je náboženská víra v příchod Mesiáše – Bohem seslaného vykupitele, který má přinést záchranu či spásu těm, kteří v něj uvěří. \n\nV Abrahámovských náboženstvích je Mesianismus vírou a naukou, která se soustřeďuje na příchod mesiáše, který působí jako Bohem ustanovený Spasitel a vůdce lidstva. Mesianismus pochází z hebrejské Bible (křesťanský Starý zákon), ve které mesiáš je židovským monarchou nebo nejvyšším knězem, podle tradice pomazaný svatým olejem. Koncept mesianismu se časem rozvinul a s různými interpretacemi Písma tvoří různá proroctví a portréty mesiáše v rámci judaismu a ve všech abrahámovských náboženstvích. V judaismu bude Mashiach (mesiáš) budoucím židovským králem z rodu Davidova a Vykupitelem židovského lidu a lidstva.\n\nV křesťanství je Ježíš mesiášem, jeho jméno je Kristus, je zachráncem a Božím vykupitelem.\nI jiná náboženství mají koncepty související s mesianismem, včetně buddhistické Maitreyy, hinduistického Kalkiho, Zoroastrického Saoshyanta a Toho, ve kterém se projeví Bůh v bábismu.\n\nV širším smyslu jde o očekávání záchrany, vysvobození a spásy od někoho „vyvoleného“, komu je uloženo „dějinné poslání“. \nČeský mesianismus je souborem kulturních znaků, který můžeme vystopovat v dějinách českého národa. Charakteristickým znakem je označování Čech za nejkřesťanštějším královstvím světa či českých vládců prvními mezi křesťany v několika verzích Alexandreidy. Problematikou českého mesianismu se zabývá především český kulturní historik Petr Hlaváček a Colegium Europeanum při FF UK.\n\nPolský mesianismus bývá označován nejsilnějším evropským národním mesianismem. Souhrnným označením pro tento jev je takzvaný kult \"Kristus Evropy\", ve kterém je Polsko vnímáno jako mesiáš evropských národů. Hlavními vlivy jeho utváření byl katolicismus, kalvinismus a slovanská národní identifikace literáty 19. století Adamem Mickiewiczem a Zygmuntem Krasińskim.\n"}
{"id": "808123", "url": "https://cs.wikipedia.org/wiki?curid=808123", "title": "Mikrovesikly", "text": "Mikrovesikly\n\nMikrovesikly jsou fragmenty cytoplazmatické membrány o velikosti od 50 nm do více než 1 μm, které jsou sekretovány různými typy buněk do extracelulárního prostoru. Hrají důležitou roli v mezibuněčné komunikaci a slouží k regulaci imunitní odpovědi. Dále regulují apoptózu, tkáňovou regeneraci a jsou zahrnuty i v antigenní prezentaci, protože mikrovesikly obsahují MHC glykoproteiny I. a II. třídy. Mohou dopravovat genetický materiál mRNA a miRNA a také proteiny mezi buňkami. Odstraňují z buňky špatně sbalené proteiny, cytotoxická agens a metabolický odpad. \n\nMikrovesikly byly nalezeny v různých tělních tekutinách včetně periferní krve, moči a ascitické tekutiny.\n\nExistují tři mechanismy, které vedou k uvolnění buněčných komponent do extracelulárního prostoru. První z mechanismů je exocytóza z multivesikulárního váčku, následná fúze s cytoplazmatickou membránou a vznik exozómů. Další mechanismus je vnější pučení váčku přímo z cytoplazmatické membrány, jeho uvolnění a vznik mikrovesiklů. Poslední je buněčná smrt vedoucí ke vzniku apoptotických tělísek. Všechno to jsou procesy, které vyžadují energii. \nUvolnění mikrovesiklu je založeno na ztrátě asymetrie cytoplazmatické membrány. \n\nZa fyziologických podmínek mají cytoplazmatické membrány asymetrickou distribuci fosfolipidů. Na vnější straně membrány se nacházejí fosfatidylcholin a sfingomyelin, zatímco aminofosfolipid, fosfatidylserin a fosfatidyletanolamin se nacházejí na vnitřní straně membrány. Membránová asymetrie je regulována třemi transmembránovými enzymy: flipáza transportuje fosfolipidy z vnější strany na vnitřní stranu membrány, flopáza transportuje fosfolipidy z vnitřní strany na vnější stranu membrány a scrambláza, která náhodně přehazuje fosfolipidy z jedné strany na druhou. \n\nVesikulace je velmi dobře regulovaný proces. Mikrovesikly jsou uvolňovány většinou buněk za fyziologických podmínek a při aktivaci buňky nebo při nádorové transformaci se jejich počet zvyšuje. Mezi exogenní stimuly, které vedou k uvolnění mikrovesiklů patří epinefrin, adenosindifosfát, kolagen a vápník. Po stimulaci buňky dochází ke zvýšení množství vápníku z extracelulárního prostoru nebo z endoplasmatického retikula, což vede ke ztrátě membránové asymetrie. Pro formaci mikrovesiklů jsou nezbytné MLCK2 kináza, která aktivuje Myosin II umožňující kontrakci aktinového cytoskeletu a přítomnost Myosinu I. Zdá se, že k pučení mikrovesiklů dochází v určitých místech membrány, které jsou bohaté na proteiny a lipidy a také na cholesterol, tudíž obsah odloučeného mikrovesiklu odráží obsah mateřské buňky. \nMikrovesikly mohou pocházet z různých typů buněk. Zdroje mikrovesiklů zahrnují megakaryocyty, krevní destičky, monocyty, neutrofily, nádorové buňky a placentu.\nKrevní destičky hrají důležitou roli v udržení hemostáze, podporují růst trombu, a tak zabraňují ztrátě krve. Navíc destičky zvyšují imunitní odpověď. Krevní destičky exprimují molekulu CD154 (CD40L). Je několik stimulů aktivující destičky včetně zánětu, infekce nebo úrazu a po aktivaci se uvolní mikrovesikly obsahující molekulu CD154. Molekula CD154 je důležitou molekulou ve vývoji T- buněčně závislé protilátkové imunitní odpovědi. Knockoutované myši v genu pro CD154 nejsou schopné produkovat IgG, IgA a IgE v odpověď na antigeny. Dále může dojít pomocí mikrovesiklů k přenosu prionů nebo molekul CD41 a CXCR4. \n\nMikrovesikly pocházející z nádorové buňky jsou zahrnuty v transportu nádorových proteinů a doručování microRNA k okolním zdravým buňkám. Dochází tak ke změně fenotypu zdravých buněk a k vytváření nádorového vhodného prostředí. Hrají také roli v nádorové angiogenezi a v degradaci extracelulární matrix díky přítomnosti metalloproteáz, což usnadňuje metastázování. Jsou zahrnuty ve zintenzivnění funkce regulačních T lymfocytů, které pomáhají nádoru unikat před ostatními buňkami imunitního systému, a zároveň jsou mikrovesikly zahrnuty v indukci apoptózy cytotoxických T lymfocytů, protože mikrovesikly uvolněné z nádoru obsahují na svém povrchu Fas ligand a TRAIL. Dále brání diferenciaci monocytů na dendritické buňky. Na druhou stranu protože mikrovesikly nesou nádorový antigen, mohou se tak stát prostředkem k vývoji nádorových vakcín. Cirkulující microRNA a segmenty DNA ve všech tělních tekutinách mohou být možnými markery pro nádorovou diagnostiku.\n\nRevmatoidní artritida je chronické systémové autoimunitní onemocnění, pro které je charakteristické zánět kloubů. V časném stádiu nemoci se v synoviální tekutině nachází ve velkém počtu Th17 buňky produkující prozánětlivý cytokin IL-17A, IL-17F, TNF, IL-21 a IL-22 a regulační T-lymfocyty mají omezenou schopnost. V pozdním stádiu rozsah zánětu koreluje s počtem aktivovaných makrofágů, které značně přispívají k zánětu kloubů a k destrukci kostí a chrupavek, protože mají schopnost transformovat se do osteoklastů ničící kostní tkáň. Dochází k syntéze reaktivních kyslíkových radikálů, proteáz a prostaglandinů neutrofily. \n\nAktivace krevní destičky přes kolagenový receptor GPVI stimuluje produkci mikropartikulí uvolněné z cytoplazmatické membrány. Tyto mikropartikule pocházející z destičky jsou zjistitelné ve vysoké míře v synoviální tekutině a podporují kloubní zánět přenosem prozánětlivého cytokinu IL-1. Existují ale i další možnosti, jak destičky přispívají k rozvoji artritidy a to nezávisle na mikropartikulích. Destičky exprimují Cyklooxygenázu 1. Aktivovaná destička podporuje aktivaci fosfolipázy A2, která uvolní kyselinu arachidonovou z membránových fosfolipidů. Kyselina arachidonová je zpracována Cyklooxygenázou 1 a vznikne prostanoidní prekurzor PGH2. Prostanoidní prekurzor PGH2 difunduje z destičky do sousedícího synoviálního fibroblastu, který exprimuje prostacyklin syntázu. Výsledkem je vznik prozánětlivého prostacyklinu PGI2. V kloubech pacientů s revmatoidní artritidou nalézáme podstatně zvýšené množství prostacyklinu PGI2.\n\nMikrovesikly jsou také nazývány jako mikropartikule, partikule, exozómy nebo ektozómy.\n"}
{"id": "808124", "url": "https://cs.wikipedia.org/wiki?curid=808124", "title": "Un été brûlant", "text": "Un été brûlant\n\nUn été brûlant (francouzsky \"Horké léto\") je francouzsko-italsko-švýcarský dramatický film z roku 2011. Natočil jej režisér Philippe Garrel podle scénáře, který napsal spolu s Marcem Cholodenkem a Caroline Deruas. Hlavními postavami jsou herečka Angèle (Monica Bellucci), její manžel, malíř Frédéric (Louis Garrel), herec Paul (Jérôme Robart) a jeho přítelkyně Élisabeth (Céline Sallette). Film je vyprávěn z Paulova pohledu, který po Frédéricově smrti retrospektivně vypráví o jejich přátelství. Film rozvíjí vztahy dvou párů – rozpadajícího se manželství prvního z nich a začínajícího vztahu druhého.\n\nZčásti je poctou filmu \"Pohrdání\", který natočil Jean-Luc Godard, a částečně byl inspirován režisérovým přítelem Frédéricem Pardem. Autorem originální hudby k filmu je velšský hudebník John Cale, který s režisérem spolupracoval již v minulosti. Svou premiéru si snímek odbyl na Benátském filmovém festivalu, později byl uveden na festivalech v další zemích, stejně jako v kinech a později na DVD. Filmu se dostalo převážně negativní odezvy ze strany kritiků. Některým recenzentům vadily herecké výkony, jiným celkový koncept Garrelových vztahových filmů. Pochvaly se dostalo například kameře a hudbě. Sám Garrel na negativní odezvu reagoval tak, že filmy natáčí pro své fanoušky, nikoliv pro širokou veřejnost.\n\nAutory scénáře jsou spolu s Garrelem jeho manželka Caroline Deruas a dlouholetý spolupracovník Marc Cholodenko. Po Garrelově předchozím snímku \"Hranice úsvitu\" (2008) jde o druhý (a zároveň poslední) film, který vzešel ze spolupráce se společností Rectangle Productions a producentem Édouardem Weilem. Rozpočet snímku činil 3 100 000 euro, přičemž z 26 % byl francouzský film natočen v koprodukci s Itálií (podíl společnosti Faro Film) a 11 % procenty je zastoupeno Švýcarsko (Prince Film). Dalšími financemi přispěly francouzská organizace Centre national du cinéma et de l'image animée, italské ministerstvo kultury, švýcarský Spolkový úřad pro kulturu, organizace Eurimages (400 000 euro) a region Île-de-France (192 000 euro). Záměr natočit tento film byl veřejnosti oznámen v roce 2009, kdy se měl jmenovat \"J'ai gardé les anges\" (\"Střežil jsem anděly\"). Natáčení filmu trvalo po dobu osmi týdnů počínaje koncem července 2010 v Římě a Paříži.\n\nSnímek je zčásti poctou Godardovu filmu \"Pohrdání\" (1963), zčásti Garrelovu příteli, malíři Frédéricu Pardovi. Garrel k tomu řekl, že jej „chtěl zvěčnit ve filmu, aniž by sklouzl k fetišismu.“ Například obrazy, které se ve filmu nachází, nejsou Pardovým dílem. Dále prohlásil, že si filmem nechtěl svého přítele vynahradit. Jedním z několika odkazů k \"Pohrdání\" je okamžik, kdy leží nahá Angèle na posteli – ve filmu \"Pohrdání\" leží nahá Brigitte Bardot. Režisér v rozhovoru na otázku, jaký má tato nahá scéna význam, odpověděl, že obraz pochází z hlavy člověka, který se chystá zabít. Dále uvedl, že ženu snímal z dálky dvakrát větší, než je ona sama, a to v reakci na pokyny Leonarda da Vinciho, podle nichž se řídil během studií. Monica Bellucci schválila svou nahou scénu ve filmu dva měsíce po narození dcery. Spojitosti s Godardem jsou také v technickém obsazení filmu – spolupracovali s ním jak kameraman Willy Kurant, tak i zvukař François Musy. Jde o Garrelův první barevný film od roku 1999, kdy uvedl \"Le Vent de la nuit\".\n\nLouis Garrel je režisérův syn, který se představil v několika dalších filmech svého otce, například \"Hranice úsvitu\" (2008) nebo \"Žárlivost\" (2013). Menší roli ve filmu hraje i režisérův otec Maurice Garrel, který ještě před premiérou zemřel. Jedná se o poslední film, v němž hrál. Svůj monolog si Maurice Garrel napsal sám. Céline Sallette, Jérôme Robart a Vladislav Galard s režisérem taktéž v minulosti spolupracovali, konkrétně měli malé role v jeho filmu \"Pravidelní milenci\" (2005). Monica Bellucci je ve skutečnosti o osmnáct let mladší než její filmový manžel Louis Garrel, což je zpodobňováno s Garrelovým skutečným vztahem s herečkou Valerií Bruni Tedeschiovou, která je téhož věku jako Bellucci.\n\nV prvním záběru je Frédéric (Louis Garrel), pijící z placatky u svého automobilu značky BMW u čerpací stanice. Po chvíli nasedá do vozu. V další scéně je nahá Angèle (Monica Bellucci), ležící v posteli. Následuje další scéna s Frédéricem, který jede noční krajinou v automobilu, přičemž scénu poprvé podkresluje klavírní hudba. Postupně se rozjíždí a nabourá. V okamžiku nehody kamera snímá Frédéricův obličej, nikoliv automobil, a následuje tma. Po chvíli je vidět nabouraný autmobil, z jehož motoru se kouří, a nehybný Frédéric uvnitř. Vůbec první slova filmu jsou „Frédéric je mrtvý“. Mluví o něm jeho přítel Paul (Jérôme Robart), divák se dozvídá, že Frédéric byl malířem a mluví o jejich seznámení.\n\nDěj se v retrospektivě vrací do okamžiku jejich seznámení. Paul se s Frédéricem seznámil díky společnému příteli Damienovi (Damien Mongin), s nímž přichází do jeho bytu. Frédéric říká, že se neměl stěhovat do Říma, protože „veškerá ta mrtvá krása je tak neinspirující“. Následně ukazuje svůj nový obraz. V tu chvíli přichází Angèle (Monica Bellucci), Frédéricova manželka, která v Itálii pracuje jako filmová herečka. Vypravěč filmu, tedy Paul, retrospektivně říká, že její fotografie znal z časopisů. Angèle se po seznámení s Paulem začíná bavit s Frédéricem a říká mu, že přijdou pozdě, načež Frédéric odvětí, že mu nejprve musí vyndat třísku z chodidla. Následně z bytu Damien s Paulem odchází. Další scéna se zaměřuje na Paula v jeho bytě, Paul retrospektivně uvádí, že tou dobou žil sám. Po chvíli děj přechází na natáčení válečného filmu a Paul vypráví, že chtěl hrát ve filmech, ale ve skutečnosti byl jen komparzistou. Režisér mu na scéně vysvětluje jeho roli a po chvíli přichází režisérův asistent Roland (Vladislav Galard). Jednu roli v právě natáčeném filmu měla také Élisabeth (Céline Sallette), která hrála jednu ze dvou žen, které s Paulem leží v posteli. Následuje střelba, při níž se všichni probudí, a Paul utíká se zbraní ven z místnosti a zastřelí několik protivníků (Němců). Následuje další scéna, v níž se již Paul nevyskytuje, a retrospektivně vypráví, že si následujícího rána povídal s Élisabeth, s níž se posléze vrátil zpět domů do Paříže a od té doby spolu žili. Následují scény, o nichž Paul právě vyprávěl – nejprve si povídají, poté jsou v Paulově bytě. Povídají si, brzy se dostanou k tématu sebevraždy, o níž se Élisabeth v minulosti několikrát pokusila. Paul si přivydělává prodejem novin, ale příliš úspěchu nemá – své přítelkyni prozradí, že prodal pouhé tři výtisky. Následuje setkání Paula s Frédéricem, při němž řeší smutek při žití bez ženy, stejně jako manželství. Divák se brzy dozvídá o pozvání Paula a Élisabeth do římského domu Frédérica a jeho manželky.\n\nDěj filmu se přesouvá do Říma. Čtveřice je téměř bez řečí na terase, později Frédéric ukazuje Paulovi uvnitř domu své obrazy. Paul se hostitele ptá, kdo je muž na fotografii, a dozvídá se, že jde o Frédéricova dědečka (Maurice Garrel; jde o skutečného prarodiče Louise Garrela). Divák se dozvídá, že jeho dědeček je již mrtvý, ale byl to právě on, kdo Frédérica vychoval, neboť jeho rodiče zahynuli, když byl mladý. V další scéně řeší Paul s Élisabeth otázku manželství, později si Élisabeth zkouší Angèliny šaty, které jí poté daruje. Ženy se znenadání leknou krysy a s křikem utíkají, načež přichází muži a uklidňují je. Děj se přesouvá na terasu, kde si Paul s Frédéricem povídají. Paul říká, že by v Římě rád zůstal a druhý odpoví, že klidně může. Jeho přítelkyně mu vyčítá, že s ní netráví žádný čas a místo toho je pořád s Frédéricem. S ním v další scéně řeší revoluci a své předky, kteří bojovali ve válce. V další scéně Élisabeth ukazuje svému příteli šaty, které dostala od Angèle, ale Paul nejeví příliš zájem. V další scéně jsou opět oba muži – Frédéric žádá Paula, který se dříve rovněž věnoval, byť amatérsky, malířství, aby nakreslil jeho portrét. Paul se zdráhá. Další scéna se odehrává v klubu, v němž lidé tančí. Později již v domě proběhne menší hádka mezi Frédéricem a Angèle a následuje další noční venkovní scéna, v níž figurují pouze obě ženy a Angèle si stěžuje na svého muže, že jí již nemiluje a nyní maluje vše kromě ní. Élisabeth jí utěšuje. Angèle pokračuje, říká, že Frédéric si platí prostitutky (v tu chvíli je zde záběr na Frédérica, bavícího se s ženou na ulici) a ona, nikoliv však z pomsty, je také s jinými muži. Když Angèle přichází domů, najde omluvný dopis od svého manžela.\n\nV další scéně jsou Angèle a Frédéric spolu a oba brečí a navzájem se utěšují. Muž říká, že se nechce rozejít. Poté vychází z domu Élisabeth s polštářem v rukou, prochází se kolem bazénu a následně jde zpět do postele za Paulem. Po chvíli je volá k venkovnímu stolu Frédéric, aby jim přečetl pochvalnou recenzi na Angèlin herecký výkon. Začíná číst italsky, Élisabeth jej však kvůli neznalosti jazyka přeruší a on začne číst francouzsky – v jazyce, v němž je namluven celý film. U stolu se Élisabeth od Frédérica dozvídá, že byla náměsíčná, ona o tom nevěděla. Po přesunu děje do pokoje Paula a Élisabeth se dvojice hádá kvůli tomu, že první z nich u stolu prohlásil, že je Angèle nádherná. Na stejné téma naráží u kuchyňského stolu, kde je kromě nich ještě Frédéric. Ten si rovněž všiml, že Paul na jeho manželku příliš kouká. Po Angèlině příchodu jí její muž říká, že se do ní Paul v tajnosti zamiloval. Následuje ťukání na dveře, Frédéric si vzpomene, že pozval Rolanda, kterého uvádí jako svého přítele a asistenta režie, pracujícího v Římě. Roland se s Paulem a Élisabeth zná již z natáčení válečného filmu. Po veřeči následuje scéna, při níž jsou Roland a Angèle sami v pokoji. Po střihu se Roland obléká, zatímco Angèle leží v posteli a říká mu, že neví nic o ženách. V další scéně je Frédéric, právě pracující na obrazu. Po chvíli sledování se kamera přesouvá na ulici, kde jde Angèle, a dějištěm se opět stává místnost, v níž Frédéric maluje. Přichází k němu jeho manželka s hrnkem, který mu dává. Muž se ptá, zda se jí obraz líbí, načež odpovídá, že ano. Frédéric svou manželku uráží, ona začíná brečet. Následuje venkovní scéna u auta, kde jsou Frédéric a Paul, mluví o projížďce a krásném místě, které první chce ukázat. Přichází k nim Achille (Vincent Macaigne). Následuje scéna v interiéru, kde jsou Angèle a Élisabeth, přičemž první z nich říká, že se necítí dobře a raději by zůstala doma. Élisabeth jde k autu sama a informuje trojici mužů, že druhá žena nepřijde. Po chvíli jízdy sedí čtveřice u stolu a připíjí si, později jde ve dvojicích po kamenné cestě. Frédéric si povídá s Achillem, druhá dvojice jde mlčky.\n\nV další scéně se Angèle ve městě schází s Rolandem, líbají se. Po střihu leží nazí pod přikrývkou v posteli a po krátké konverzaci o Bohu odchází ven z pokoje a jdou spolu do kostela, Roland sleduje Angèle při modlitbě. Po chvíli spolu beze slov odchází. V další scéně si spolu povídají, Roland jí nabádá, ať se snaží zapomenout na Frédérica. Následuje interiérová scéna, při níž sedí zbylá čtveřice u stolu, pije víno a konverzuje. Později spolu odjíždí zpět k Frédéricovu domu, kde se s nimi loučí Achille. Frédéric v domě hledá svou manželku, kterou nachází v koupelně. Říká mu, že se setkala s Rolandem, ale nikoliv celou pravdu. Ani přes naléhání mu neprozradí detaily. Přes Paulovo retrospektivní vyprávění se divák dozvídá, že Élisabeth je na Angèlině straně, a to nikoliv z důvodu, že by její chování schvalovala, nýbrž jen proto, že je žena. V další scéně si spolu obě ženy povídají. Následuje pohled na zdrceného Frédérica a poté na postel, v níž leží Paul s Élisabeth, přičemž Paulův hlas retrospektivně říká, že Angèle svého muže opustila. Následuje opět pohled na Frédérica, k němuž po chvíli přichází Paul a vyptává se, jak mu je. Paul odpovídá ironicky, že je vše v pořádku. Následují další záběry na Frédérica, ležícího v breku v posteli, a později opět na jeho konverzaci s Paulem, při níž tvrdí, že ho nezajímá, že jeho manželka spala s jiným mužem – později v konverzaci však uvádí, že jí nikdy neodpustí. Později ve vzteku trhá manželčinu Bibli a hází ji do koše na odpadky. V další scéně přichází Paul k brečící Élisabeth, která se od něj prudce odtrhne a odchází pryč. Má sbalené věci, říká, že nechce být součástí tohoto vztahu, a odchází z domu. Paul utíká za ní, ale nedožene ji. Později za ní dorazí na nádraží, odtáhne jí od ostatních lidí a smiřují se. V následující scéně se divák dozvídá, že Roland pracuje na svém režijním debutu, v němž hraje Angèle. Frédéric jde na místo natáčení, aby viděl svou manželku. Chvíli sleduje natáčení, ale zanedlouho odchází pryč, nasedá do automobilu a odjíždí.\n\nDivák se následně dozvídá, že Paul si našel v Římě práci a spolu se svou přítelkyní žije v hotelu. Paul se setkává s Frédéricem, řeší jeho rozpadlý vztah s Angèle a budoucí nevyhnutelný rozvod. Dále se sledující dozvídá, že Élisabeth otěhotněla. Paulovi slibuje, že se již nikdy nepokusí o sebecraždu. Dvojice se následně vrací zpět do Paříže. Následuje záběr na dítě, jejich dceru jménem Lea, v kočárku. Během procházky potkávají Frédérica. Na další den s i domlouvají schůzku a loučí se. Po chvíli za nimi Frédéric přibíhá a říká, že se nemohou sejít, neboť musí odjet zpět do Itálie. Setkání tedy odkládají na další týden. Frédéric jim ještě říká, že Angèle již není s Rolandem, ale s jiným mužem. V další scéně leží Paul ve své posteli a zvedá mobilní telefon. Dozvídá se o Frédéricově autonehodě a ihned za ním jede do nemocnice. Frédéric Paulovi říká, že jeho dědeček byl Paulovi velmi podobný. Dále říká, že brzy zemře. Poté Paulovi šeptá, že automobilem do stromu naboural záměrně. Paul odchází z nemocničního pokoje. Následuje záběr na jeho dědečka, který mu říká, že stále má naději, a vypráví mu příběh z války, kdy jeho puška zachytila německou kulku a zachránila jeho život – měl štěstí. Poslední scéna se odehrává na Frédéricově pohřbu, na kterém jsou kromě jiných osob vidět Achille, Élisabeth a Paul.\n\nOriginální hudbu ke snímku složil velšský hudebník a skladatel John Cale. Ten s režisérem spolupracoval již v minulosti na filmech \"Zrození lásky\" (1993) a \"Le Vent de la nuit\" (1999). V případě tohoto filmu jde o klavírní hudbu s minimálním přispěním kytary, na níž hraje Caleův dlouholetý spolupravník Dustin Boyer. Cale ohledně své minimalistické klavírní hudby pro film uvedl, že podle jeho názoru „je méně více“. Dále se v něm nachází tři písně. Taneční scéna je podkreslována písní „Truth Begins“ od Carla Barâta a jeho skupiny Dirty Pretty Things. Scénu, v níž se Frédéric vyrovnává s odchodem své manželky, podkresluje píseň „Farewell My Love“ v podání zpěváka Charlese Pasiho a saxofonisty Archieho Sheppa. Na těchto dvou písních se Cale nijak nepodílel. Třetí a poslední písní, která byla ve filmu použita, je Calem orchestrálně zhudebněná báseň Dylana Thomase „On a Wedding Anniversary“, která podkresluje scénu, v níž Frédéric odchází z místa natáčení filmu, v němž hraje Angèle. Ve filmu je použita pouze krátká část této nahrávky, a to bez zpěvu.\n\nV srpnu 2011 byl uveden trailer filmu, stejně jako plakát a několik fotografií. Světová premiéra filmu proběhla dne 2. září 2011 na 68. ročníku benátského filmovového festivalu. Snímek se zde dostal do festivalové soutěže (o Zlatého lva). Dne 28. září téhož roku byl uveden do francouzských kin. Severoamerická premiéra filmu proběhla na Torontském mezinárodním filmovém festivalu nedlouho po francouzské. Původně byl v anglickojazyčných zemích uveden pod názvem \"That Summer\", později jako \"A Burning Hot Summer\". Na Canneském festivalu byl snímek pro nefrancouzské návštěvníky prezentován jako \"That Summer\", a to navzdory tomu, že na plátně byl použit překlad \"A Scorching Summer\". V USA byl distribuován společností IFC Films. Později byl uveden v dalších zemích, včetně Polska (\"Gorace lato\") a Německa (\"Ein brennender Sommer\"). Dne 1. února 2012 byl snímek vydán na DVD v domovské Francii. Dne 13. listopadu 2012 bylo DVD uvedeno také ve Spojených státech amerických.\n\nFilmu se dostalo převážně negativního ohodnocení ze strany kritiků. Podle Kenta Jonese, který psal recenzi snímku pro časopis \"Film Comment\", je negativní přijetí „podivně vhodný osud“ Garrelových filmů, které se nesnaží zachytit pozornost širší veřejnosti. Garrel při premiéře v Cannes uvedl, že své filmy dělá pro malý fanouškovský klub. Již během novinářské projekce snímku se mu dostalo negativní odezvy. Režisér později uvedl, že „kritici mají právo si myslet, že nedosahuji standardu, ale jsou to patrně stejní lidé, kteří by tak reagovali i na [Godardův film] \"Bláznivý Petříček\" (1965).“\n\nKritik Mathieu Macheret ve své recenzi pro internetový magazín \"Critikat\" uvedl, že „\"Un été brûlant\" vyvolává dojem koktání, opakuje postavy a pocity, které jsou nyní devitalizovány.“ Serge Kaganski uváděl, že Garrel točí pořád stejný film, „nebo spíše všechny jeho filmy tvoří jeden ucelený film.“ Dále prohlásil, že „můžeme vynalézt internet, ale Garrel tu vždy bude, aby natočil ženu, mladého muže a jejich smrtelnou lásku. Ale co je na tom silné je to, že v tomto procesu není nic akademického nebo muzejního.“ Barbara Théate z týdeníku \"Le Journal du dimanche\" prohlásila, že „léto“ je ve filmu „spíše uspávající než horké.“ Claude Rieffel z \"aVoir-aLire\" snímek hodnotil pozitivně, vyzdvihoval mimo jiné barevnou kameru, která snímku dává lehčí tón, než který měly režisérovy předešlé filmy. Italský server Film.it přinesl negativní recenzi, v níž Andrea D'Addio film označila za „koláž klišé a vyprávěných příběhů, o nichž nikdo nechce vědět, jak skončí.“ Alessandra De Luca v recenzi pro deník \"Avvenire\" uvedla, že „nejistota pocitů a samotné existence je opět v centru práce režiséra, ale všechno se zdá být tak falešné, že je téměř parodií.“ Negativně hodnotila také Mariarosa Mancuso z deníku \"Il Foglio\", která po premiéře v Cannes napsala, že „film musel vybrat hluchý a slepý festivalový ředitel.“ Publicista Maurizio G. De Bonis chválil výkony tří francouzských hlavní aktérů, avšak negativně hodnotil výkon, který předvedla Bellucci.\n\nNovinář Walter Addiego ve své recenzi pro \"San Francisco Chronicle\" napsal, že se snímek „poněkud minul účinkem“ a dále uvedl, že „Garrel, který má rád dlouhé záběry, ví, jak divákům dát pocit, že vidí něco spontánně rozvíjejícího, ale to není dostatečné – film \"Un été brûlant\" je skromného zájmu.“ Roger Ebert uvedl, že jej film „nepřesvědčil o žádném důvodu jeho existence.“ Přiznal však, že jej film nenudil, ale jeho sledování využil výhradně k tomu, aby si uvědomil, jak kvalitní jsou filmy typu \"Loni v Marienbadu\" a \"Noc\" (1961). Výkony herců označil za „neohrabané a unavené“ Fernando F. Croce ve své recenzi, vzniklé po severoamerické premiéře v Torontu, pro magazín \"Slant\" uvedl, že „přestože byl film natočen barevně, zachovává si střídavě snahu a čirost režisérových předchozích černobílých snímků.“ Pro stejný magazín psala později, po vydání DVD, recenzi také Ela Bittencourt. Ta uvedla, že „pokud existuje jedna věc, která je na filmu opravdu překvapující, tak je to nedostatek horečnaté naléhavosti, kterou jeho název slibuje.“ Rovněž uvedla, že by snímek byl prospěšnější v případě, že by se více věnoval vztahu Paula a Élisabeth. Kritik Eric Hynes z časopisu \"Time Out\" napsal, že „existují jemnější a více uspokojivé filmy o bouřlivých konfliktech srce, ale \"Un été brûlant\" moudře ví, kdy a jak chirurgicky řezat přímo na kost.“ Svou recenzi uzavřel prohlášením, že „je to špatná romance nejvyššího řádu.“ Mark Jenkins, který psal recenzi filmu pro NPR, oceňoval Caleovu „jednoduchou a silnou“ klavírní hudbu. Totožně označil dva okamžiky „neočekávané spontánnosti“ – párty, na níž Angèle tančí, a okamžik, kdy bez velkého zájmu Paul s Frédéricem prochází Paříží během policejního zátahu. Kritik Adrian Martin cenil herecký výkon Louise Garrela, který označil za vůbec nejlepší v jeho kariéře.\n\nDrew Hunt snímek ve své recenzi pro \"Chicago Reader\" označil za „neuspěchané odměřené drama“. Oliver Lyttelton film již v titulu své recenze pro server IndieWire označil za „obrovskou nudu, která se prolíná se sebeparodií“. Později se na toto téma rozepsal a uvedl, že si zpočátku myslel, že by mohlo jít o velmi sofistikovanou parodii, ale ukázalo se, že tomu tak není. Místo toho je „nekonečné a nesnesitelně napsané drama, plné postav, které by vás nezajímaly ani v případě, že by to byli vaši příbuzní.“ Lyttelton dal filmu známku D–, přičemž uvedl, že jedině Caleova hudba je „dost dobrá na to, aby film vyzvedla od spodní (nejhorší) známky.“ Deborah Young o filmu ve své recenzi pro \"The Hollywood Reporter\" napsala, že je „dramaticky bez života a nezúčastněný“. Kritizovala také herecké výkony Robarta a Sallette, kteří dle ní hráli jako komparzisté, jenž se dostali k hlavním rolím. Ani jeden z nich dle recenzentky nezanechal hluboké dojmy. Negativně snímek hodnotil také Boyd van Hoeij ve své recenzi pro \"Variety\", pozitivně hodnotil kameru Willyho Kuranta ve spojení se scénografií Emmanuela de Chauvignyho. Melancholickou atmosféru snímku podle něj dodala Caleova klavírní hudba. Kameru rovněž pochvaloval Jonathan Romney ze serveru Screen Daily. Naopak kritizuje herecké výkony, které předvedli Bellucci a Garrel. Caleovu klavírní hudbu označil za „skromně přiměřenou“. Kritik Guy Lodge uvedl, že neměl žádný důvod zůstat na promítání filmu poté, co se k němu jeho přítel, další hudební kritik, naklonil a řekl: „Kašleme na to, pojď na večeři.“ Ve své recenzi poté uvedl, že nejlepší recenzi filmu napsal sám Garrel: „Veškerá ta mrtvá krása je tak neinspirující“. Negativně jej hodnotila také Stephanie Zacharek, která prohlásila, že jediným, kdo ve filmu hraje kvalitně, je Céline Sallette, která „má tvář skutečné osoby“. Hanila Monicu Bellucci, ale za vůbec nejhoršího označila Louise Garrela. Novinářka Farran Smith Nehme napsala pro \"New York Post\", že snímek má „duchaplné okamžiky, jako například Angèlin tanec s jiným mužem na párty, ale filmové pozorování je překvapivě retrográdní, dokonce absurdní.“\n\n"}
{"id": "808125", "url": "https://cs.wikipedia.org/wiki?curid=808125", "title": "Kostel svaté Markéty (Paříž)", "text": "Kostel svaté Markéty (Paříž)\n\nKostel svaté Markéty (tj. \"Église Sainte-Marguerite\") je katolický farní kostel v 11. obvodu v Paříži, v ulici \"Rue Saint-Bernard\".\n\nDne 29. října 1624 šlechtic Jean de Vitry daroval Antoinovi Fayetovi, faráři kostela svatého Pavla a Ludvíka, pozemek na stavbu kaple zasvěcené svaté Markétě Antiochijské. V roce 1637 byl u kaple zřízen hřbitov Sainte-Marguerite. Kaple se v roce 1712 stala farním kostelem.\n\nV roce 1760 architekt Victor Louis přistavil kapli, jejíž výzdobou byl pověřen malíř Paolo Antonio Brunetti.\n\nBěhem Velké francouzské revoluce byla na místním hřbitově pohřbena těla tří set osob popravených gilotinou na \"Place de la Bastille\" a \"Place de la Nation\". Hřbitov byl uzavřen v roce 1804. V roce 1805 v kostele sloužil mši papež Pius VII. V roce 1912 byla zbořena fara a nahrazena budovou školy. V roce 1928 byly frontony kostela zapsány na seznam historických památek. Chór a kaple jsou chráněny od roku 1960 a pozůstatky hřbitova od 1962.\n\nPůdorys kostela má tvar latinského kříže jak bylo obvyklé v klasicismu v 17. století. Zvonice kostela má čtvercový půdorys, je ze dřeva pokrytém břidlicí, na všech čtyřech stranách má hodiny. Ve věži jsou čtyři zvony posvěcené 7. března 1804.\n\nPrůčelí kostela na ulici \"Rue Saint-Bernard\" má čtyři dórské pilastry nesoucí holý trojúhelníkový fronton zakončený kovovým křížem. Frontony na bočních stěnách transeptu jsou zdobeny sochami.\n\nVitráže v kostele jsou z roku 1882 a představují svatou Markétu (loď a chórový ochoz) a Nanebevzetí Panny Marie (kaple Panny Marie).\n\n"}
{"id": "808127", "url": "https://cs.wikipedia.org/wiki?curid=808127", "title": "Lev Krča", "text": "Lev Krča\n\nLev Krča (21. července 1902 Velká Bíteš – 27. dubna 1945 Velká Bíteš) byl akademický architekt (žák Josefa Gočára) , sportovec, fotograf a odbojář.\n\nNarodil se jako nejmladší z dětí obchodníka Mořice Krči. Poté, co vystudoval na Akademii výtvarných umění v Praze nastoupil jako společník v projekční kanceláři S. Tobek-J. Kincl. Od roku 1938 vedl svoji vlastní projekční kancelář. Ve svých projektech se soustředil především na sportoviště, za zmínku stojí např. sokolovna v Domažlicích, orlovna v Novém Městě na Moravě či sportovní stadion Vítkovických železáren v Ostravě. Z dalších projektů stojí za zmínku obchodní dům ve Vacově či domy zaměstnanců textilky v Náchodě.\n\nKromě architektury se věnoval také sportu, zaměřoval se na lehkou atletiku a lyžování, navíc trénoval mládež a žáky. Proslul také jako fotograf, jeho fotografie se objevily v řadě časopisů. V době německé okupace se zapojil do odbojového hnutí Rady tří a působil především na Velkobítešsku. Dne 27. dubna 1945 během náletu na Bíteš byl zasažen střelou z kulometu a na následky zranění zemřel.\n\n"}
{"id": "808132", "url": "https://cs.wikipedia.org/wiki?curid=808132", "title": "1973 ve filmu", "text": "1973 ve filmu\n\n\n"}
{"id": "808135", "url": "https://cs.wikipedia.org/wiki?curid=808135", "title": "Ondřej Filip Quitainer", "text": "Ondřej Filip Quitainer\n\nOndřej Filip Quitainer, též Andreas Guitteiner (30. listopadu 1679, Frýdlant – 2. července 1729, Praha) byl český barokní sochař a řezbář realistického zaměření, který je pokládán za učitele F. M. Brokoffa. Jde o autora architektonických i volných skulptur. Byl krátce činný v Ludwigsburku, po návratu pracoval v kostele sv. Tomáše a na sochách balustrády Lorety v Praze. Na otcovo dílo navázal syn Jan Antonín Quitainer.\n\nNarodil se v městě Frýdlantu, zde byl také pokřtěn dne 30. 11. 1679. Šlo o syna sochaře Jana Valentina Quitainera. V Praze je zmiňován již od roku 1694. Po roce 1700 se usadil na Malé Straně. Do Prahy přišel nejspíše už vyučený, ale není známo kde. V Praze se 7. listopadu 1700 oženil ve farním kostele sv. Václava na Malé Straně. („ Léta Páně 1700, dne 7. Novembera oddaný byl poctivý Mládenec P. Ondřeg Gwitayner Ržezbarž, rozený z Frydlandů“). V Praze se potkával s Mayerem a s Geigrem, kteří mu byli i za kmotry dětí.\n\nV Praze nebyl příliš úspěšný. Bydlel v cizím domě a dlouho se ani neucházel o měšťanství (měšťanem malostranským se stal až v roce 1718). Ve své nepříliš příznivé životní situaci jistě uvítal nabídku práce z württemberského Ludwigsburgu (v dnešní německé spolkové zemi Bádensko-Württenbersko). J. F. Nette, nový vedoucí tamní rezidenční stavby, hledal v Praze umělce, kteří by vyhověli jeho požadavkům, na výzdobu rezidence. Odešel tam i s dalšími pražskými umělci. V Ludwigsburgu pobýval, pravděpodobně s nějakou pauzou, v letech 1709–1715. Zpět do Prahy se vrátil už jako renomovaný umělec a jeho další práce zasluhující uznání jsou toho důkazem.\n\nQuitainer je považován za možného učitele sochaře F. M. Brokoffa. Dohady o tom, že byl opravdu jeho učitelem, se nijak nepotvrdily, ale v souhrnu Brokoffova díla je vidět jistá paralelnost projevu, zakotvená v Quitainerovu realistickém úsilí. Poslední výzkum starších badatelů (Pelcl, Schaller, Dlabač a jiní) předpokládá, že se F. M. Brokoff u něj zdokonaloval v letech 1708–1713. „Rozuměl kameni patrně dobře; umísťoval v něm bezpečně figury a spojoval je příčnými proudy se všemi stranami podstavce, dovedl se vyhnouti strojenosti. Těla mají plastickou pevnost ... Jistě však byl sochař tak dovedný a bohatý, že mohl s úspěchem učit Brokoffa. Názorová souvislost obou umělců je patrná a potvrzuje staré zprávy literární.“ (V. V. Štech)\n\nJohann Gottfried Dlabacz u Ondřeje Quitainera vyzdvihl, že nenavštěvoval žádné cizí školy a vzdělával se jedině ve své vlasti.\nV otcově dráze pokračoval jeho syn Jan Antonín Quitainer (1709 – 1765). Během svého života pracovali otec a syn společně. Zejména z jejich spolupráce pocházejí sochy v kostele na Strahově. V literatuře bývají často jeho práce směšovány s díly jeho syna Antonína.\n\nNejstarší známá práce jsou sochy a bysty Březnického portálu na Svaté hoře z roku 1707. Jednalo se o sochy sv. Jáchyma, sv. Anny Samétřetí, Panny Marie Svatohorské a šest poprsí příbuzných Panny Marie. Tyto sochy jsou považovány za rozpačité a moc nevypovídají o jeho výchozím slohu.\n\nV Ludwigsburgu pracoval na výzdobě Obřího schodiště Riesenbau (1710) s postavami Atlase a masivně svalnaté sfingy, které jsou jasné vídeňské slohové podoby. Další jeho práce z Ludwigsburgu jsou nejspíše přikryty pozdějšími úpravami, především se jedná o portál a dveře.\n\nKamenná skulptura sv. Maří Magdalény, klečící pod křížem s Ukřižovaným Kristem z Dolních Břežan byla starší literaturou datována do roku 1717 s úpravami a signaturou z roku 1760, s poukazem na to, že je v koncepci a v dynamice tvarů určitým ohlasem Braunovy sv. Luitgardy z Karlova mostu. Podle sochařského názoru je však blíže objemové plnosti pozdějších soch Brokofovy dílny a jeo následovníků. Novější literatura jako V. Vančura ji přesvědčivě datují jen do roku 1760, tzn. že je dílem syna Antonína. Sousoší se vyznačuje osobitou bohatou modelací podstavy kříže, dekorace soklu se nedochovala. Objednavatelem bylo pražské arcibiskupství.\n\nJeho kamenné a štukové dekorační práce pro Černínský palác se nezachovaly. Roku 1721 dodal do interiérů Černínského paláce deštění ozdobené maskami a putty vyřezanými v basreliefu jako výplně nad dvěma krby.\n\nHlavní oltář pro augustiniánský kostel na Zderaze (1724) se nezachoval v původní podobě, dnes je v kostele sv. Václava ve Staré Boleslavi.\n\nDřevěné sochy na oltářích v kostele sv. Tomáše na Malé Straně z let 1720 – 1721 ukazují, že měl velmi dobře zvládnutou i techniku řezbářství. Pracoval v střízlivých, ale s jistotou zvládnutých skladebních vzorcích, v měkkém, detailním, ač také celkově účinném povrchním reliéfu. Tyto postavy zemských patronů (sv. Víta, Václava,Vojtěcha a Augustina) vznikly ze starého martinského odkazu jako modely pro stříbrné sochy hlavního oltáře. Ve stříbře je odlil zlatník Leopold Lichtenschopf. Náklady byly hrazeny z velkého odkazu hraběnky Heleny Barbory z Vřesovic, vdovy po předbělohorském místodržícím Jaroslavu Bořitovi z Martinic. V roce 1678 hraběnka odkázala klášteru svůj dům v Celetné ulici, monstranci a hlavně 29 250 zlatých.\nDřevěné modely byly umístěny po roce 1729 na bočních oltářích, když byly roztaveny stříbrné sochy. Sochy musely být roku 1729 roztaveny, aby klášter získal 11 749 zlatých na financování stavební činnosti. Jako architekt byl zvolen představitel českého barokního stavitelství Kilián Ignác Dientzenhofer. Stejná střízlivě, realisticky a věcně jako modely zemských patronů působí i sochy sv. Šebestiána a Rocha na sousedním oltáři Všech svatých (po 1721). V roce 1725 zkonstruoval tři boční oltáře Jan Ignác Unmuth (1655 – 1735), částečně ve spolupráci Quitainerem.\n\nKolem roku 1700 Quitainer osadil na balkón nad hlavním portálem Lorety nadživotní sochy poutních patronů, Jana Křtitele, sv. Josefa a sv. Kryštofa s Ježíškem.\nKe konci roku 1725 Quitainer uzavřel druhou smlouvu s hradčanskými kapucíny na „devatenáct kusů jednoduchých a devět kusů dvojitých soch andílků“ pro balustrádu Lorety na Hradčanech. Tyto sochy, které se dochovaly v originálech i kopiích , jsou opět v pevném skladebním spojení s měkkou modelací, ale zde se již objevuje také účast mladšího umělce, především jistou drobností a rokokovou hravostí.\n\nRoku 1726 osadil strahovské kostelní průčelí sochami svatých, z nichž Dlabač jmenuej sv. Rocha, v pozdějších proměnách za účasti syna se uchovala alespoň mocná široká postava sv. Augustina. Její replikou, snad i časově blízkou, je nadživotní kamenná socha téhož námětu ze Zbraslavi (dnes v Národní galerii v Praze, roztříštěná a slepená).\n\nZ posledních let jeho tvorby pocházejí fragmenty parkové výzdoby v Dolní Lukavici u Přeštic (vytvořil je do roku 1729). Výzdobu vytvořil pro svého příznivce říšského hraběte Morzina.\n\n\n"}
{"id": "808141", "url": "https://cs.wikipedia.org/wiki?curid=808141", "title": "Martin Wágner", "text": "Martin Wágner\n\nMartin Wágner (* 14. června 1980 v Praze) je současný český reportážní a dokumentární fotograf. Ve své tvorbě se zaměřuje na černobílý pohled na země bývalého Sovětského svazu.\n\nNarodil se do rodiny písmomalířů, dětství prožil v pražských Strašnicích. Po základní škole Brigádníků absolvoval Pražskou fotografickou školu a Střední odborné učiliště služeb sídlící v Praze 9, kde jej učil mimo jiné doc. Aleš Kuneš. Poté nastoupil na Institut tvůrčí fotografie.\n\nOd dětství toužil po návštěvě států bývalého Sovětského svazu, na Podkarpatskou Rus se poprvé podíval v roce 1994. Od roku 1998 navštěvuje Rusko a Ukrajinu pravidelně, do roku 2012 sem cestoval 29x, přičemž se vždy soustředil na neturistické destinace. Fotografoval v místě bývalých sovětských gulagů Vorkutě, v několika komunitách sibiřských starověrců (komunity blízké americkým Amišům), vulkanology na Kurilských ostrovech, transsibiřskou magistrálu, zapadlou pekárnu Chlebozavod, solnou studnu, dobývání zlata v Partizansku, ropné vrty na Dálném Východě, sibiřské pastevce sobů, velrybáře na Čukotce, zamrzlý Bajkal, lov kachen na Angaře, plavbu zaoceánské nákladní lodi. Od roku 1994 pořídil 36 000 snímků; celý archiv má digitalizovaný a jsou toho 3 TB. Opakovaně uspěl v soutěži Czech Press Photo, naposledy v roce 2011.\n\nV posledních letech postupně opouští východ a zaměřuje se na dokumentování české krajiny a stop historického osídlení.\n\nWágner pracuje ve firmě zabývající se profesionálním tiskem výstavních fotografií. Mezi jeho stálou klientelu patří mimo jiné Karel Cudlín, Jiří Hanke nebo Dana Kyndrová.\n\n\n\n"}
{"id": "808143", "url": "https://cs.wikipedia.org/wiki?curid=808143", "title": "Gnome-Rhône 14N", "text": "Gnome-Rhône 14N\n\nSpolehlivost motorů 14K byla často kritizována, a proto společnost Gnome-Rhône provedla podstatné vylepšení svého čtrnáctiválcového motoru, přičemž použila různé materiály pro písty a ventily. Byl zvětšena i plocha pro chlazení motorů o 39 %.\n\nNový motor 14N byl zaveden v roce 1937 a byl rychle uplatněn u několika typů letounů. V roce 1939 provedla společnost Gnome-Rhône další vylepšení tohoto typu motorů, když byl zvětšen kompresní poměr z 6,1:1 na 6,8:1, což vedlo ke zvýšení výkonů vojenských letounů vyráběných pro očekávaný válečný konflikt.\n\nDalším vývojem motoru 14N vzniknul motor označený Gnome-Rhône 14R, který byl vybaven dvoustupňovým kompresorem. Tento typ však do konce 2. světové války nedosáhl podstatnějšího rozšíření, protože výroba vylepšených motorů byla zakázána podmínkami v příměří mezi Francií a Německem po pádu Francie v roce 1940.\n\nMotor byl znám pro svůj poměrně malý průměr a byl dodáván jak v pravotočivé verzi (umísťovala se zpravidla na levou stranu letounu), tak i v levotočivé verzi (umístění obvykle na pravé straně letounu).\n\n\n\"Data pocházejí z publikace \"Letadla 1939–45: Stíhací a bombardovací letadla Francie a Polska\".\"\n\nČtrnáctiválcový dvouhvězdicový přeplňovaný čtyřdobý zážehový vzduchem chlazený letecký motor.\n\n\n\n\nPodobné motory:\n"}
{"id": "808146", "url": "https://cs.wikipedia.org/wiki?curid=808146", "title": "Kostel svatého Medarda (Paříž)", "text": "Kostel svatého Medarda (Paříž)\n\nKostel svatého Medarda (fr. \"Église Saint-Médard\") je katolický farní kostel v 5. obvodu v Paříži, v ulici \"Rue Mouffetard\". Kostel je od roku 1906 chráněn jako historická památka.\n\nOd 9. století zde stála kaple zasvěcená svatému Medardovi postavená podél římské silnice, která vedla z Lutetie do Lyonu u brodu přes řeku Bièvre. Existence farního kostela připojeného k opatství Sainte-Geneviève v Paříži je zmíněna v roce 1163 v bule papeže Alexandra III.\n\nStavba současného kostela probíhala od 15. do 18. století. Byla přerušena hugenotskými válkami a zejména sporem mezi protestanty a katolíky, který vedl k vyplenění kostela protestanty v roce 1561.\n\nV roce 1655 byla farnost dána pod přímou pravomoc pařížského arcibiskupa namísto opata z kláštera Sainte-Geneviève, kněžími byli přesto dál mniši z opatství Sainte-Geneviève až do Velké francouzské revoluce.\n\nV 18. století byl kostel vyzdoben, zejména v roce 1784, kdy architekt Louis-François Petit-Radel vybudoval kapli Panny Marie a faru přiléhající ke kostelu.\n\nBěhem Francouzské revoluce byl kostel uzavřen a bohoslužby byly v listopadu 1793 zrušeny. Opětovně byl otevřen vyhláškou Národního konventu v květnu 1795. Farní kostel byl současně užíván s revolučním kultem a byl nazýván \"Temple du Travail\" (Chrám práce).\n\nV 19. století proběhlo několik úprav interiéru i exteriéru, Hřbitov vedle kostela byl přeměněn na square. V roce 1901 byla v prostoru bývalého hřbitova postavena kaple katechismu. Vnitřní úpravy kostela proběhly v roce 1960 a roku 1974 byl kostel omítnut.\n\nV roce 2011 byl v kostele instalován kamenný oltář, který vysvětil pařížský arcibiskup kardinál André Vingt-Trois, 11. září 2011.\n\nHlavní loď postavená ve stylu plaménkové gotiky pochází z konce 15. století. Chór byl rozšířen v 16. století a přestavěn v 17. a 18. století. Je zakrytý dřevěnou klenbou, která je unikátní v Paříži. Její použití bylo původně dočasné, ale doposud zůstala na svém místě. Hlavní loď je vyzdobena pěti svorníky.\n\nKostel je vyzdoben mnoha uměleckými díly, např. \"Procházka svatého Josefa a malým Ježíškem\" od malíře Francisca de Zurbarána (transept vpravo). Je zde mnoho starých vitráží (fragmenty ze 16. století) i novodobých (1941).\n\nVelké varhany umístěné nad hlavním vchodem pocházejí z roku 1645, přestavěny byly v roce 1767. Od roku 1980 jsou zařazeny mezi historické památky. Druhé varhany byly postaveny v roce 1964 a umístěny v boční kapli chóru.\n\n"}
{"id": "808150", "url": "https://cs.wikipedia.org/wiki?curid=808150", "title": "Christa Ludingová", "text": "Christa Ludingová\n\nChrista Ludingová (* 4. prosince 1959 Weißwasser), rozená Rothenburgerová, je bývalá německá a východoněmecká rychlobruslařka a cyklistka.\n\nNa mezinárodních rychlobruslařských závodech debutovala v roce 1976, roku 1979 se poprvé zúčastnila Mistrovství světa ve sprintu, odkud si přivezla bronzovou medaili. V následující sezóně se mimo jiné zúčastnila sprinterského světového šampionátu (4. místo) a Zimních olympijských her 1980 (500 m – 12. místo, 1000 m – 18. místo). V dalších dvou letech se na mistrovstvích světa ve sprintu umístila na 4., respektive 6. příčce, další bronzovou medaili získala v ročníku 1983. Na zimní olympiádě 1984 vyhrála závod na 500 m, na dvojnásobné trati pátá. V roce 1985 poprvé zvítězila na světovém šampionátu ve sprintu, z následujících ročníků této soutěže si až do roku 1989 včetně odvezla vždy medaili, z toho ještě jednou zlatou (1988). Ve druhé polovině 80. let čtyřikrát vyhrála celkové hodnocení Světového poháru, jednou v závodech na 1000 m, třikrát na nejkratší trati 500 m. Na Zimních olympijských hrách 1988 získala zlatou medaili ze závodu na 1000 m, na trati 500 m byla druhá. Sezónu 1989/1990 vynechala, poté startovala např. na zimní olympiádě 1992, kde na distanci 500 m vybojovala bronz, a na Mistrovství světa ve sprintu 1992, kde získala medaili ze stejného kovu. Po sezóně 1991/1992 ukončila aktivní závodní kariéru.\n\nJako dráhová cyklistka vyhrála sprinterský závod na mistrovství světa v roce 1986, o rok později v této disciplíně získala stříbrnou medaili. Stala se tak po Sheile Youngové druhou ženou, která se stala mistryní světa v rychlobruslení i v cyklistice. Startovala i na Letních olympijských hrách 1988, kde se ve sprinterském závodě umístila na druhém místě.\n\nV roce 1988 se vdala za svého trenéra Ernsta Ludinga.\n\n"}
{"id": "808191", "url": "https://cs.wikipedia.org/wiki?curid=808191", "title": "Cena Henriho Cartier-Bressona", "text": "Cena Henriho Cartier-Bressona\n\nCena Henriho Cartier-Bressona (francouzsky Prix Henri-Cartier-Bresson nebo Prix HCB) je fotografické ocenění pojmenované podle francouzského fotografa Henriho Cartier-Bressona a udělované každé dva roky stejnojmennou nadací. Cena je dotována ve výši 30 000 € a jeho cílem je umožnit fotografovi realizovat významnou práci podle popisu projektu, který by jinak nemohl dokončit bez další pomoci. Po osmnácti měsících od udělení ceny je cyklus prací vystaven v nadaci HCB v Paříži a u této příležitosti je vytištěn a vydán katalog.\n\n\n\n\n\n\n\n"}
{"id": "808194", "url": "https://cs.wikipedia.org/wiki?curid=808194", "title": "Čan Chao-čching", "text": "Čan Chao-čching\n\nČan Chao-čching, také známá jako Angel Chan, (čínsky tradičně: 詹皓晴, pinyin: Zhān Hàoqíng, anglicky \"Chan Hao-ching\"; * 19. září 1993 Tung-š') je tchajwanská profesionální tenistka, specialistka na soutěže čtyřhry. Ve své dosavadní kariéře vyhrála na okruhu WTA Tour osmnáct turnajů ve čtyřhře, když poprvé triumfovala se sestrou na lednovém Shenzhen Open 2013. Třikrát se probojovala do finále čtyřhry na pattayském Thailand Open.\n\nV rámci série WTA 125s zvítězila ve dvou čtyřhrách a na okruhu ITF získala osm deblových titulů. Do druhého společného turnaje nastoupila s Rumunkou Monicou Niculescuovou ve Wimbledonu 2017. V ženském deblu prošly do finále, kde je deklasoval ruský pár Jekatěrina Makarovová a Jelena Vesninová, když v 55minutovém duelu neuhrály ani jeden game.\n\nNa žebříčku WTA byla ve dvouhře nejvýše klasifikována v dubnu 2013 na 1097. místě a ve čtyřhře pak v červnu 2016 na 5. místě. Trénuje ji otec Čan Juan-Ljang.\n\nV tchajwanském fedcupovém týmu debutovala v roce 2015 jako 21letá utkáním čtyřhry zóny Asie a Oceánie proti Thajsku, v němž po boku Lee Ja-hsuan nestačila ve dvou setech na dvojici Peangtarn Plipuečová a Tamarine Tanasugarnová. Tchajwanky v sérii prohrály celkově 1:2 na zápasy. Do roku 2020 v soutěži nastoupila k devíti mezistátním utkáním s bilancí 0–0 ve dvouhře a 7–2 ve čtyřhře.\n\nTchaj-wan reprezentovala na Letních olympijských hrách 2016 v Riu de Janeiru, kde v ženské čtyřhře vytvořila se sestrou Čan Jung-žan třetí nasazený pár. Po výhře nad Britkami Heather Watsonovou a Johannou Kontaovou postoupily do čtvrtfinále. V něm nestačily na pozdější stříbrné olympijské medailistky Timeu Bacsinszkou s Martinou Hingisovou ze Švýcarska.\n\nJejí starší sestrou je profesionální tenistka Latisha Chan, dříve hrající pod jménem Čan Jung-žan, s niž na některých turnajích nastupuje do čtyřhry.\n\n"}
{"id": "808196", "url": "https://cs.wikipedia.org/wiki?curid=808196", "title": "Síran cínatý", "text": "Síran cínatý\n\nSíran cínatý je bílo-žlutá hygroskopická, anorganická látka se vzorcem SnSO. Svou hygroskopičností připomíná hydroxid sodný, absorbuje vzdušnou vlhkost a vzniká roztok. Látka má poměrně nízkou toxicitu, LD krysy při orálním podání je asi 2 200 mg/kg.\n\nTato látka se obvykle vyrábí reakcí cínu, popřípadě oxidu cínatého (který se vyskytuje v nerostu cínovci) s kyselinou sírovou:<br>\nTato látka se dá používat na galvanické pokovování předmětů. Mimo jiné se používá i jako přísada do olověných akumulátorů. <br>\nNerozpustnost síranu olovnatého a naopak rozpustnost síranu cínatého se využívá při výrobě velmi čistého cínu.<br>\nSíran cínatý se využívá na výrobu cínatých a cíničitých solí.<br>\n\nS hydroxidem reaguje za vzniku hydroxidu cínatého a s přebytkem hydroxidu reaguje za vzniku cínatanu. Nejprve vzniká bílá sraženina, ta se pak rozpouští za vzniku průhledného roztoku:<br>\n"}
{"id": "808198", "url": "https://cs.wikipedia.org/wiki?curid=808198", "title": "Big Walter Horton", "text": "Big Walter Horton\n\nWalter Horton, známý jako Big Walter Horton nebo Walter „Shakey“ Horton; (6. dubna 1918 Horn Lake, Mississippi, USA − 8. prosince 1981 Chicago, Illinois, USA) byl americký bluesový zpěvák a hráč na foukací harmoniku. V roce 1982 byl posmrtně uveden do Blues Hall of Fame. Bývá označován za jednoho z nejlepších harmonikářů všech dob.\n\n"}
{"id": "808199", "url": "https://cs.wikipedia.org/wiki?curid=808199", "title": "Cena Higašikawy", "text": "Cena Higašikawy\n\nCena Higašikawy (Cena města Higašikawy japonsky 東川賞 Higašikawa-šó) je fotografické ocenění pojmenované podle japonského města Higašikawa na ostrově Hokkaidó. Ocenění je udělované každoročně od roku 1985 domácím i zámořským fotografům. Ceny \"Zámořský\" a \"Domácí fotograf\" jsou dotovány ve výši 500 000 jenů a ceny \"Nový fotograf\" a \"Speciální ceny\" jsou dotovány ve výši 300 000 jenů.\n\nDíla vítězů za posledních 20 let ceny \"Zámořský fotograf\" byly v roce 2006 vystaveny v Tokijském metropolitním muzeu fotografie.\n\n"}
{"id": "808203", "url": "https://cs.wikipedia.org/wiki?curid=808203", "title": "Professor Longhair", "text": "Professor Longhair\n\nProfessor Longhair (* jako Henry Roeland Byrd; 19. prosince 1918 Bogalusa, Louisiana, USA – 30. ledna 1980 New Orleans, Louisiana, USA) byl americký bluesový zpěvák, klavírista a hudební skladatel. V roce 1981 byl posmrtně uveden do Blues Hall of Fame a v roce 1992 do Rock and Roll Hall of Fame.\n\n"}
{"id": "808204", "url": "https://cs.wikipedia.org/wiki?curid=808204", "title": "Base Mérimée", "text": "Base Mérimée\n\nBase Mérimée (česky \"Mériméova databáze\") je databáze francouzského ministerstva kultury, která zahrnuje stavební, archeologické a další kulturní památky ve Francii. Je pojmenována po druhém generálním inspektorovi historických památek, kterým byl v letech 1834-1860 Prosper Mérimée. Zahrnuje objekty jednak prohlášené za historické památky a dále umístěné na všeobecný seznam národního dědictví (inventaire général du patrimoine culturel).\n\nDatabáze byla založena v roce 1978 a od roku 1995 je zpřístupněna online. Je pravidelně rozšiřována a aktualizována. V roce 2005 čítala kolem 200 000 údajů ke kulturním památkám, ze kterých bylo 147 000 zapsáno na všeobecný seznam národního dědictví a 42 000 bylo prohlášeno historickými památkami. Zahrnuje sakrální i světské stavby z oblasti zemědělství, vzdělávání, vojenství, průmyslu jako jsou kostely, kaple, paláce, zámky, hrady, továrny, ale také parky a zahrady. Ke 35 000 záznamům jsou připojeny ilustrace a fotografie z \"Base Mémoire\", která uchovává vyobrazení francouzských památek. Pro 13 500 objektů jsou online zpřístupněny jejich úřední spisy.\n\nZáznamy mohou být zpřístupněny buď přes vyhledávací formulář nebo podle tematických seznamů, kde jsou seřazeny abecedně. Každý záznam obsahuje k danému objektu jeho název, polohu, datum vyhlášení ochrany a přesné vymezení toho, co je chráněno (části budovy apod.). Připojeny mohou být také informace o staviteli nebo architektovi, z jakého období budova nebo její chráněné části pochází a nezřídka rovněž krátké texty k dějinám o stavbě nebo jejích majitelích. Může zde být i hyperlink k souvisejícím údajům z \"Base Palissy\", kterážto databáze zahrnuje francouzské chráněné movité památky jako např. nábytek, malby, kostelní náčiní apod.\n\n\n"}
{"id": "808206", "url": "https://cs.wikipedia.org/wiki?curid=808206", "title": "Metric", "text": "Metric\n\nMetric je kanadská rocková skupina, založená v roce 1998 v kanadském Torontu. Členové skupiny jsou Emily Haines (zpěv, kytara, syntezátory), James Shaw (kytara, theremin, syntezátory), Joshua Winstead (baskytara) a Joules Scott-Key (bicí).\n\n\n"}
{"id": "808207", "url": "https://cs.wikipedia.org/wiki?curid=808207", "title": "SS Delphic", "text": "SS Delphic\n\nSS Delphic je název dvou lodí:\n\n"}
{"id": "808209", "url": "https://cs.wikipedia.org/wiki?curid=808209", "title": "SS Arabic", "text": "SS Arabic\n\nSS Arabic je název tří lodí:\n\n"}
{"id": "808211", "url": "https://cs.wikipedia.org/wiki?curid=808211", "title": "Eden Caleová", "text": "Eden Caleová\n\nEden Caleová, rodným jménem \"Eden Myfanwy Cale\" (* 14. července 1985 New York) je americká režisérka a herečka.\n\nNarodila se roku 1985 v Beth Israel Hospital v New Yorku jako první a jediný potomek velšského hudebníka a skladatele Johna Calea a jeho třetí manželky Risé Irushalmi. Po vzoru svého otce, který hrál na violu, začala v sedmi letech hrát na housle. Později se však již hudbě nevěnovala. V roce 2006 hrála ve filmu ' režisérky Valerie Veatchové. Film byl představen na New York International Independent Film and Video Festival. V roce 2010 natočila režisérký debut s názvem ' (uvedla jej produkční společnost Hiraeth Media). Autorem hudby ke snímku byl Owen Pallett a hráli v něm například Thomas McDonell, Genevieve Hudson-Price a samotná režisérka. Ve stejném roce se podílela na dokumentárním snímku \"\" pojednávajícím o herečce Edie Sedgwick. Později pracovala na filmu pojednávajícím o velšské umělkyni Mared Lenny. Je také režisérkou videoklipu ke skladbě „Catastrofuk“ svého otce. Rovněž zpívala doprovodné vokály v několika otcových písních z alb \"Walking on Locusts\" (1996), \"5 Tracks\" (2003), \"HoboSapiens\" (2003) a \"Shifty Adventures in Nookie Wood\" (2012). Cale o svém vztahu s dcerou napsal píseň „“. V minulosti byl jejím přítelem bubeník Adam Kautz. Dne 10. června 2017 se provdala za Jacka Levinsona. John Cale na svatbě zahrál píseň „Close Watch“.\n\n"}
{"id": "808213", "url": "https://cs.wikipedia.org/wiki?curid=808213", "title": "Chrám Serafima Sarovského", "text": "Chrám Serafima Sarovského\n\nChrám Serafima Sarovského a ochrany Matky Boží (fr. \"Église Saint-Séraphin-de-Sarov et la protection de la Mère de Dieu\") je pravoslavný chrám v 15. obvodu v Paříži. Je umístěn ve dvoře budovy č. 91 v ulici \"Rue Lecourbe\". Chrám slouží ruské pravoslavné církvi a je zasvěcen Serafimu Sarovskému. Vysvětil ho v roce 1933 metropolita Euloge. Byzantský ritus probíhá ve francouzském a ruském jazyce. Zajímavostí jsou kmeny dvou stromů vyrůstající uvnitř budovy, z nichž jeden je živý.\n\n"}
{"id": "808214", "url": "https://cs.wikipedia.org/wiki?curid=808214", "title": "VietJet Air", "text": "VietJet Air\n\nVietjet Air je nízkonákladová vietnamská letecká společnost. Vznikla jako druhá soukromá aerolinie po Air Mekong.\n\nSpolečnost byla založena 25. prosinec 2007 spojením více menších firem. Hlavními letišti jsou Tân Sơn Nhất a Nội Bài.\n\nV březnu 2014 provozovala společnost VietJet Air letadla průměrného stáří 18 let (Airbus A320.\n"}
{"id": "808235", "url": "https://cs.wikipedia.org/wiki?curid=808235", "title": "Sophie Lefèvreová", "text": "Sophie Lefèvreová\n\nSophie Lefèvreová (* 23. února 1981 Toulouse) je francouzská profesionální tenistka. Ve své dosavadní kariéře nevyhrála na okruhu WTA Tour žádný turnaj. V rámci okruhu ITF získala do června 2012 čtyři tituly ve čtyřhře.\n\nNa žebříčku WTA byla ve dvouhře nejvýše klasifikována v září 2003 na 216. místě a ve čtyřhře pak v únoru 2011 na 76. místě. Trénují ji ruská tenistka Maria Kondratěvová a Thibault Soubrie.\n\n"}
{"id": "808240", "url": "https://cs.wikipedia.org/wiki?curid=808240", "title": "William Russell", "text": "William Russell\n\nWilliam Russell (* 23. srpna 1947) je britský dramatik, textař a hudební skladatel. Mezi jeho nejznámější divadelní hry patří \"Educating Rita\", \"Shirley Valentine\" nebo \"Blood Brothers (Pokrevní bratři)\".\n\nNarodil se ve Whistonu, kde také vyrůstal. Jeho rodiče pracovali v knižním nakladatelství, takže ho často pobízeli ke čtení. Poté co vystudoval, stal se kadeřníkem a založil si svůj vlastní kadeřnický salón. Russell dále vystřídal spoustu různých zaměstnání a napsal svou první hru – \"Keep Your Eyes Down Low\" (1971). Avšak první velký úspěch získal až se hrou o The Beatles \"John, Paul, George, Ringo … and Bert\". Toto napsal pro Everyman Theatre, na West Endu měla hra premiéru roku 1974. Muzikál \"Pokrevní bratři (Blood Brothers)\" (1983), ke kterému napsal i hudbu, byl poprvé uveden v Liverpool a poté byl převeden do londýnského divadla \"Phoenix Theatre\".\n\nRussell píše písně až do šedesátých let dvacátého století, napsal hudbu ke většině svých her a muzikálů. V roce 2000 publikuje svůj první román \"The Wrong Boy\". Je ve formě dopisů, hlavní postava se jmenuje Raymond Marks. Je mu devatenáct let a pochází z Manchesteru. Vypráví svůj životní příběh.\n\n\n"}
{"id": "808241", "url": "https://cs.wikipedia.org/wiki?curid=808241", "title": "Oldřich Blažek", "text": "Oldřich Blažek\n\nJméno a příjmení Oldřich Blažek se může vztahovat k následujícím osobnostem:\n\n"}
{"id": "808244", "url": "https://cs.wikipedia.org/wiki?curid=808244", "title": "Grand Mound (Washington)", "text": "Grand Mound (Washington)\n\nGrand Mound je obec v okrese Thurston v americkém státě Washington, která měla roku 2010 2 981 obyvatel. Své jméno dostala roku 1851 od Jothama Weekse Judsona, otce Phoebe Judson, osadnice a spisovatelky, která se zasloužila o založení města Lynden. Okolní oblast je známá pro své unikátní kupy, známé pod jménem \"mima mounds\", které jsou menší než obvyklé, ale vyskytují se ve vysoké koncentraci.\n\nObec má rozlohu 8,1 km², vše je souš. Ze 2 981 obyvatel, kteří zde žili roku 2010, tvořili 82 % běloši, 2 % původní obyvatelé a 1 % Asiaté. 16 % obyvatelstva bylo hispánského původu. Obec patří do školního obvodu Rochester.\n"}
{"id": "808246", "url": "https://cs.wikipedia.org/wiki?curid=808246", "title": "Nisqually Indian Community", "text": "Nisqually Indian Community\n\nNisqually Indian Community je obec v okrese Thurston v americkém státě Washington, ve které roku 2010 žilo 575 obyvatel. Jedná se o jedno z hlavních míst výskytu indiánského kmene Nisquallyjců.\n\nRozloha obce činí 7,1 km², vodní plocha zabírá necelé 1 %. Z 575 obyvatel, kteří obec obývali roku 2010, tvořili 60 % původní obyvatelé, 25 % běloši a 2 % pacifičtí ostrované. 8 % obyvatelstva bylo hispánského původu. Obec patří do školního obvodu Yelm Community Schools.\n"}
{"id": "808248", "url": "https://cs.wikipedia.org/wiki?curid=808248", "title": "Treskovník novozélandský", "text": "Treskovník novozélandský\n\nTreskovník novozélandský (\"Macruronus novaezelandiae\"), zvaný též hoki, je druh mořských ryb. Vyskytuje se kolem jižní Austrálie a Nového Zélandu v hloubce mezi 10–1000 metry. Obvyklá délka bývá mezi 60 a 120 cm. Maso má bílou barvu.\n\n"}
{"id": "808256", "url": "https://cs.wikipedia.org/wiki?curid=808256", "title": "Klášter Port-Royal (Paříž)", "text": "Klášter Port-Royal (Paříž)\n\nKlášter Port-Royal je bývalé opatství v Paříži. Nacházelo se na dnešním \"Boulevardu de Port-Royal\" ve 14. obvodu. Bylo zrušeno za Velké francouzské revoluce v roce 1790. Jeho budovy v současnosti využívá lékařská fakulta.\n\nPozdější sídlo kláštera Hôtel de Clagny postavil architekt Pierre Lescot (1515-1578) v letech 1566-1569 na pařížském předměstí Faubourg Saint-Jacques. V roce 1626 byl renesanční palác barokně přestavěn, aby se zde mohl usídlit klášter Port Royal, který se oddělil od původního kláštera Port Royal v Magny-les-Hameaux.\n\nV roce 1790 byl klášter uzavřen a od roku 1793 sloužil jako věznice. Byl zde vězněn Chrétien Guillaume de Lamoignon de Malesherbes, jeden z obhájců Ludvíka XVI. při jeho procesu a také Madame de Tourzel, bývalá vychovatelka královských dětí.\n\nV roce 1795 bylo vězení přeměněno na veřejnou porodnici. V roce 1890 byla přeměněna na porodnickou kliniku Baudelocque.\n\nV roce 1966 se porodnice přesunula do nových budov. Křížová chodba, kaple a kapitulní síň bývalého opatství byly zachovány a začleněny do kampusu lékařské fakulty při Cochinově nemocnici.\n\n"}
{"id": "808257", "url": "https://cs.wikipedia.org/wiki?curid=808257", "title": "Faux Pa", "text": "Faux Pa\n\nFaux Pa je česká freeware videohra z roku 2006. Hra byla vytvořena vývojářským týmem One Eyed Child. Účastnila se soutěže Becherovka Game 2006, v níž se umístila na prvním místě. Jedná se o logickou hru, která bývá přirovnávána k slovenské hře Quadrax. Hra obsahuje 25 úrovní v nichž je cílem dostat ďábla a anděla do cíle.\n\nDěj hry sleduje osudy ďábla Luciuse a anděla Thril, kteří se do sebe zamilují, ale mohou se vzájemně dotknout jen po vypití becherevky. Jinak by Lucius Thril spálil.\n\n\n"}
{"id": "808259", "url": "https://cs.wikipedia.org/wiki?curid=808259", "title": "Sídí Bú Zíd", "text": "Sídí Bú Zíd\n\nSídí Bú Zíd (arabsky سيدي بوزيد) je město v centrálním Tunisku. V roce 2011 se město stalo centrem protestů, které přerostly v tuniskou revoluci a arabské jaro, když se zde upálil zelinář Muhammad Buazízí na protest proti špatným životním podmínkám.\n"}
{"id": "808262", "url": "https://cs.wikipedia.org/wiki?curid=808262", "title": "Wimbledon 2012", "text": "Wimbledon 2012\n\nWimbledon 2012, třetí tenisový grandslam sezóny, probíhal od pondělí 25. června do neděle 8. července. Událost se tradičně konala na travnatých dvorcích v londýnském All England Lawn Tennis and Croquet Clubu, který ji pořádal společně s Mezinárodní tenisovou federací. Grandslam představoval jediný turnaj velké čtyřky hraný na tomto povrchu a patřil do profesionálních okruhů mužů ATP World Tour 2012 a žen WTA Tour 2012. Vítězové si do žebříčků připsali 2 000 bodů.\n\nObhájci titulu ve dvouhře byli srbská světová jednička Novak Djoković, který skončil v semifinále a Češka Petra Kvitová která vypadla ve čtvrtfinále.\n\nTurnaj byl ukončen jen 19 dnů před zahájením Letních olympijských her 2012 v Londýně, tři týdny před rozehráním olympijských tenisových soutěží, které se také odehrají ve wimbledonském areálu All England Lawn Tennis and Croquet Clubu.\n\nPo 42 letech, poprvé od roku 1970, grandslam navštívil britský následník trůnu princ Charles s chotí vévodkyní Camillou. Z královské lóže centrálního dvorce přihlíželi zápasu šestinásobného šampióna Rogera Federera, který vyřadil Itala Fabia Fogniniho. Hráči se díky návštěvě následníka trůnu při příchodu a odchodu z kurtu uklonili. Tato povinnost byla zrušena prezidentem klubu princem Edwardem v roce 2003. Na čtvrtfinálovém utkání Federera s Michailem Južným byli přítomni princ William s chotí vévodkyní Catherine. Mezi hosty také patřili wimbledonští vítězové včetně Andre Agassiho, Steffi Grafové a Roda Lavera.\nNejvětším překvapením turnaje se stala porážka dvojnásobného vítěze a světové dvojky Rafaela Nadala, který 28. června ve druhém kole nestačil na Čecha Lukáše Rosola. Před utkáním stý hráč světa Rosol prohlásil: \"„I Nadal je jen člověk, na trávě ho můžu porazit.“\" Úvodní sadu po vyrovnaném průběhu ztratil český tenista v tiebreaku 9:11, přestože měl tři setboly. Další dva sety si připsal vždy poměrem 6–4. Ve čtvrtém dějství, kdy Rosol snížil úspěšnost podání a dvě z nich prohrál, dominoval Španěl 6–2. Před pátou rozhodující sadou byla pro nastupující tmu zatažena střecha, což si vyžádalo 40minutovou přestávku. Na uměle osvětleném dvorci Nadal prohrál hned svůj první servis a nedokázal jej už zpátky získat. Rosol hrál přesnou a tvrdou nátlakovou hru s rychlostí forhendů až 155 kilometrů za hodinu. Celkově zahrál 65 vítězných míčů a 22 es. Utkání zakončil po třech hodinách a osmnácti minutách esem v čisté hře a konečným poměrem 6–4. Nadal tak vypadl poprvé po sedmi letech již ve druhém kole grandslamu.\n\nBBC po zápase uvedla: \"„Rosol neudělal chybu, předvedl šílený výkon. Vůbec nezáleželo na tom, kdo stál na druhé straně kurtu. Je to úžasné, vůbec jsme o něm nevěděli, přitom předvádí takový tenis.“\" Český tenista na pozápasové tiskové konferenci sdělil: \"„Nevím, co mám říci. Jsem plný emocí. Nejsem jenom překvapený, je to jako zázrak.“\"\n\n6. nasazený Tomáš Berdych vypadl již v úvodním kole, což znamenalo další překvapení turnaje. K překvapením se zařadila také výhra britsko-dánského páru Marray a Nielsen v mužské čtyřhře, který startoval na divokou kartu udělenou pořadateli. Ani jeden z vítězů nikdy předtím nefiguroval na žebříčku ATP v první stovce dvouhry a Marrayovo nejlepší umístění ve čtyřhře bylo 74. místo.\n\n65. tenistka světové klasifikace Kazaška Jaroslava Švedovová dosáhla 30. června jako první žena v otevřené éře tenisu na tzv. Zlatý set, když v úvodní sadě třetího kola nedovolila italské turnajové desítce Saře Erraniové uhrát ani jeden míč a vyhrála jej poměrem 6–0. Utkání pak dovedla do vítězného konce poměrem 6–4 ve druhém setu a postoupila do osmifinále. Tento výkon se od roku 1968 podařil pouze Američanu Billu Scanlonu, který jej docílil v sezóně 1983.\n\nPoté, co v úvodním kole prohráli Lleyton Hewitt, Bernard Tomic, Matthew Ebden a Marinko Matosevic, do druhé fáze Wimbledonu poprvé od roku 1938 nepostoupil žádný mužský australský tenista.\n\n30. června šestnáctý nasazený Chorvat Marin Čilić zdolal ve třetím kole Američana Sama Querreyho po pětisetové bitvě 7–6, 6–4, 6–7, 6–7 a 17–15. Čas utkání činil 5 hodin a 31 minut, což znamenalo druhý nejdelší zápas ve Wimbledonu, když jej předstihlo pouze nejdelší utkání historie tenisu v roce 2010.\n\n30. června skončilo čtyřsetové utkání mužské dvouhry mezi Britem Andy Murraym a Kypřanem Marcosem Baghdatisem ve 23.02 hodin místního času, čímž se stalo nejdéle hraným zápasem do nočních hodin ve wimbledonské historii.\n\nPoprvé v historii wimbledonského turnaje mužskou čtyřhru vyhrál pár, který se do soutěže dostal na divokou kartu. Britsko-dánský pár Jonathan Marray a Frederik Nielsen v průběhu turnaje vyřadil 8. a 9. nasazený tým, v semifinále 2. nasazený pár M. Bryan a B. Bryan a ve finále v pěti setech 5. nasazenou švédsko-rumunskou dvojici Robert Lindstedt a Horia Tecău.\n\nJonathan Marray se díky svému překvapivému titulu stal vůbec prvním britským vítězem ve Wimbledonu od roku 1936. Frederik Nielsen se stal prvním vítězem grandslamu i Wimbledonu v historii dánského tenisu.\n\nJejich vítězný titul povzbudil britské fanoušky a částečně překryl zklamání z porážky Murrayeho ve finále dvouhry.\n\nSkot Andy Murray, 4. místo v žebříčku ATP, se počtvrté ve své kariéře probojoval do finále grandslamu a poprvé na Wimbledonu. Zároveň to bylo poprvé od roku 1936, co nějaký britský tenista hrál ve finále mužské dvouhry na Wimbledonu.\n\nOběma vítězům v soutěžích dvouhry bylo v době konání wimbledonského finále více než 30 let (oba ročník narození 1981). V ženské dvouhře zvítězila třicátnice po 22 letech (v roce 1990 vyhrála dvouhru naposledy Martina Navrátilová). U mužů se tak stalo naposledy v roce 1975, tedy před 37 lety. Oba vítězové starší 30 let vyhráli v roce 1975, kdy mezi muži triumfoval Arthur Ashe a mezi ženami Billie Jean Kingová. Oběma tehdy bylo 31 let. Kromě toho v aktuálním ročníku byli všichni vítězové tří soutěží čtyřher, vyjma Dána Frederika Nielsena, starší třiceti let.\n\nPoprvé v historii se čtyři finále, s výjimkou sobotní ženské dvouhry, hrála pod zataženou střechou centrálního dvorce. Všechna tři finále čtyřher se dohrávala za umělého osvětlení ve večerních hodinách.\n\nVítězka dvouhry a ženské čtyřhry Serena Williamsová překonala vlastní wimbledonský rekord, když během singlové soutěže v sedmi utkáních soupeřkám „nastřílela“ celkem 102 es . V přepočtu jde o průměr 14,7 esa na jedno utkání. 102 es představuje (při čtyřech bodech v jedné hře) celkem 25,5 vyhraných gamů, což odpovídá více než čtyřem získaným setům přímo z podání (Williamsová odehrála celkem 17 setů, z toho 14 vítězných).\n\nSkot Andy Murray se mohl po dlouhých 76 letech stát prvním britským vítězem v mužské dvouhře, ale v boji o titul podlehl Federerovi. Naposledy předtím se podařilo získat titul domácímu hráči v roce 1936, kdy zvítězil Angličan Fred Perry. V mužské čtyřhře byl součástí vítězného páru Jonathan Marray, první Brit od roku 1936, kdy titul získali Pat Hughes a Raymond Tuckey.\n\nEugenie Bouchardová se stala prvním kanadským tenistou v historii, který vyhrál dvouhru na grandslamu, včetně seniorských soutěží. Kanaďanka triumfovala v singlu juniorek. Krátce po ní získal titul ve dvouhře juniorů také její krajan Filip Peliwo.\n\nSedmý titul v mužské dovuhře získal Švýcar Roger Federer, čímž vyrovnal Samprasův rekord. Celkově se jednalo o jeho rekordní sedmnáctý grandslamový titul z dvouhry. Výhra mu zajistila návrat na čelo světové klasifikace.\nŽenskou dvouhru popáté vyhrála Američanka Serena Williamsová a vyrovnala počet titulů sestry Venus. Celkově se jednalo o její čtrnácté vítězství v soutěži ženské dvouhry na Grand Slamu.\n\nV mužské čtyřhře zvítězil britsko-dánský pár Jonathan Marray a Frederik Nielsen, který startoval na divokou kartu. Pro oba hráče titul představoval premiérové vítězství na Grand Slamu.\n\nV ženské čtyřhře dominovaly americké sestry Serena a Venus Williamsovy. Výhra pro obě znamenala pátý wimbledonský a celkově třináctý grandslamový titul z této soutěže.\nSmíšenou čtyřhru vyhrála americká dvojice Mike Bryan a Lisa Raymondová. Pro Raymondovou titul představoval druhé wimbledonské vítězství v mixu a celkově pátý grandslamový titul v této soutěži. Pro Mika Bryana to byl první titul z wimbledonského mixu a celkově třetí grandslamová výhra.\n\nV mužské dvouhře došli do 3. kola Lukáš Rosol, který ve druhé fázi zdolal Rafaela Nadala a Radek Štěpánek, který skončil na raketě světové jedničky Novaka Djokoviće. V ženském singlu podlehla Petra Kvitová ve čtvrtfinále pozdější vítězce Sereně Williamsové. Nejlepšího – finálového výsledku, dosáhl pár Andrea Hlaváčková a Lucie Hradecká, který v boji o titul ženské čtyřhry nestačil na sestry Williamsovy. Finále soutěže ženských legend si zahrála Jana Novotná s Martinou Navrátilovou. Z utkání odešly poraženy dvojicí Davenportová a Hingisová.\n\nCelkový rozpočet Wimbledonu 2012 činil £16 060 000, což znamenalo nárůst proti předchozímu ročníku, jehož dotace byla ve výši £14 600 000.\nVšechny částky jsou vypláceny v librách (£); částky v soutěžích čtyřher jsou uváděny na pár.\n\nNej.borec\nFrancie\nMísto narození nevím\n\nNásledující hráči obdrželi od pořadatelů turnaje divokou kartu (Wild Card) do hlavních soutěží.\n\n\n\n\n\n\nNásledující hráči postoupili do hlavních soutěží turnaje z kvalifikace.\n\n\n\n\n\n"}
{"id": "808264", "url": "https://cs.wikipedia.org/wiki?curid=808264", "title": "Triptis", "text": "Triptis\n\nTriptis je město v durynském okrese Saale-Orla. Patří do stejnojmenného správního orgánu Triptis. Město se nachází na dálnici A 9 a na železniční trati z Gery do Saalfeldu/Saale.\n\nMěsto se nachází v údolí. Ve východní části této oblasti je horní tok Orla, jihovýchodně od města je přehrada.\n\nSousední obce jsou Bremsnitz, Karlsdorf, Renthendorf, Schwarzbach, Auma-Weidatal, Geroda, Mittelpöllnitz, Tömmelsdorf, Lemnitz, Miesitz, Dreitzsch, Rosendorf, Neustadt an der Orla a Stanau.\n\nČásti obce: Oberpöllnitz, Döblitz, Hasla, Schönborn a Ottmannsdorf.\nMěsto je poprvé uvedeno v dokladech v květnu 1212. V roce 1373 dostalo město právo na vaření piva. V roce 1871 byla otevřena železniční trať Gera - Saalfeld an der Saale. V roce 1907 založil Triptis jednu z prvních zemědělských vzdělávacích škol v Durynsku. Škola byla uzavřena v roce 1990 po 85 letech vyučování. Během druhé světové války bylo v Triptisu 128 válečných zajatců ze zemí okupovaných Německem.\n\nZdroj dat od roku 1994: Durynský zemský úřad pro statistiku\n\nRada města je v tomto složení od 7. června 2009.\nStarostou Triptisu je Berthold Steffen (FWG Triptis). Zvolen byl dne 7. Května 2006 se 98,3% odevzdaných hlasů (s volební účastí 39,2% voličů).\n\n\"Ve zlatě na zeleném trávníku je dub se zelenými listy a plody, mezi nimi muž, který jde s dámou se závojem a korunkou na hlavě.\"\n\nNejstarší pečeť města pochází z roku 1360 a je na ní strom a dvě postavy v dlouhých šatech. Mohla by to být reprezentace Navštívení Panny Marie.\n\n\n\nTriptis má venkovní bazén, který se poprvé otevřel 24. června 1934. V letech 1998-2003 byl bazén přestavěn a zrenovován.\n\nTriptis má stanici na železniční trati z Lipska.\nNa západním okraji města, je dálnice a federální hlavní silnice 281 .\n\n\n"}
{"id": "808268", "url": "https://cs.wikipedia.org/wiki?curid=808268", "title": "Chrám svatého Sergeje Radoněžského", "text": "Chrám svatého Sergeje Radoněžského\n\nChrám svatého Sergeje Radoněžského (fr. \"Paroisse Saint Serge\", rusky \"Сергиевское подворье\") je pravoslavný chrám v 19. obvodu v Paříži, v ulici \"Rue de Crimée\". Chrám je součástí Pravoslavného teologického ústavu svatého Sergeje a je zasvěcen ruskému světci Sergeji Radoněžskému.\n\nKolem roku 1850 zde byl postaven německý luterský kostel, který sloužil německým imigrantům v Paříži. Po vypuknutí první světové války byl kostel i s příslušenstvím konfiskován. Pozemek i s malým kostelem v roce 1924 prodala francouzská vláda komunitě pravoslavných Rusů, kteří uprchli ze své vlasti po bolševické revoluci v roce 1917. Ti zde založili pravoslavný institut včetně svého chrámu. Dosavadní jediný pařížský pravoslavný chrám Alexandra Něvského se stal katedrálou.\n\n"}
{"id": "808269", "url": "https://cs.wikipedia.org/wiki?curid=808269", "title": "Károly Khuen-Héderváry", "text": "Károly Khuen-Héderváry\n\nKároly Khuen-Héderváry (23. května 1849, Jeseník – 16. února 1918, Budapešť) byl rakousko-uherský politik; na konci 19. století i bán Chorvatska a dvakrát premiér Uherska. \n\nJeho správa tehdejší jižní uherské země byla ovlivněna snahami o pevnější spojení mezi Chorvatskem a zbytkem Zalitavska. Khuen-Héderváry provedl v Chorvatsku celou řadu správních reforem. Proti tomu se však postavilo stále silnější hnutí o dodržování chorvatského státního práva (tzv. Pravaši) a také stoupající chorvatský nacionalismus, který se projevoval především ve městech. Khuen-Héderváry se stal symbolem maďarizace. Po nepokojích byl v roce 1903 rozhodnutím císaře Františka Josefa I. z bánského úřadu odvolán a stal se uherským ministerským předsedou. Tuto funkci zastával celkem dvakrát; v roce 1903 poprvé a podruhé v letech 1910 – 1912.\n"}
{"id": "808270", "url": "https://cs.wikipedia.org/wiki?curid=808270", "title": "Auguste Léopold Protet", "text": "Auguste Léopold Protet\n\nAuguste Léopold Protet (20. dubna 1808 - 17. května 1862 Šanghaj, Čína) byl francouzský kontradmirál. Bojoval v druhé opiové válce. Byl zabit při povstání tchaj-pchingů v bitvě o Šanghaj v odpoledních hodinách 17. května 1862.\nBylo po něm pojmenováno francouzské avízo \"Protet\" (F742) třídy \"Commandant Rivière\", které sloužilo od 60. let do roku 1992.\n"}
{"id": "808273", "url": "https://cs.wikipedia.org/wiki?curid=808273", "title": "Bromid železitý", "text": "Bromid železitý\n\nBromid železitý je hnědá krystalická anorganická sloučenina bez zápachu, patřící mezi bromidy, se vzorcem FeBr. Jedná se o velice důležitou Lewisovu kyselinu, používanou v organické syntéze.\n\nTato látka se průmyslově vyrábí reakcí bromu s železem:\n2Fe + 3Br → 2FeBr\nLaboratorně lze tuto látku vyrábět reakcí železa (popřípadě oxidu železitého či uhličitanu železitého) s kyselina bromovodíkovou, dle rovnice:\n2Fe + 6HBr → 2FeBr + 3H\nFeO + 6HBr → 2FeBr + 3HO\nFe(CO) + 6HBr → 2FeBr + 3HO + 3CO\n\nPři zahřívání nad 200 °C se tato látka rozpadá na FeBr a Br, dle rovnice:\n2FeBr —→ 2FeBr + Br\nJak již bylo zmíněno, tato látka se používá na organické syntézy, přesněji na bromaci a na alkylaci organických látek uhlovodíků.\nAlkylace s touto látkou probíhá podobně, jako alkylace chlorderivátů za přítomnosti chloridu hlinitého, ale ten se nedá použít pro tyto účely, jelikož by k reakci nedošlo. Při použití bromderivátů se používá téměř výhradně bromid železitý. Reakce pak probíhá následovně (například reakce bromoethanu a toluenu):\nCH-CH-Br + CHCH —→ CH-CH + CHCH + FeHBr —→ CH-CH-CHCH + HBr + FeBr\nBromderiváty jsou obvykle dražší než chlorderiváty, nicméně mají nižší teplotu varu (např. bromethan je kapalina, zatímco chlorethan je plyn), a tak se s nimi zachází snadněji.\n"}
{"id": "808274", "url": "https://cs.wikipedia.org/wiki?curid=808274", "title": "Bitva o Pointe du Hoc", "text": "Bitva o Pointe du Hoc\n\nBitva o Pointe du Hoc bylo střetnutí amerických Rangerů s německými obránci během bitvy o Normandii. Patří mezi nejznámější a největší střetnutí v historii této složky.\n\nPointe du Hoc je útes situovaný mezi dvě přistávací zóny Američanů, který byl formálně součástí pláže Omaha, sektoru Charlie. Přesto se stal cílem samostatného útoku jednotek Rangers, které měly zdolat 30metrové pobřežní útesy s cílem umlčet dělostřelectvo na jejich vrcholu.\n\nPointe du Hoc vybíhal do moře 7 kilometrů západně od pláže Omaha a poskytoval základnu, z níž mohla německá děla s větším dostřelem ohrožovat jednotky vyloďující se na pláži Omaha i na pláži Utah. Americká výzvědná služba zde odhalila pět 155 mm děl v betonových bunkrech. Američtí velitelé se shodli v tom, že likvidace těchto děl je klíčová pro osud amerických vojsk na Omaze a Utahu. Oblast byla bráněna vojáky německé 352. pobřežní divize.\n\nÚkol zničit děla a přerušit silnici z Saint-Pierre-du-Mont do GrandCampu dostaly 2. a 5. prapor Rangers pod velením podplukovníka Jamese Ruddera. Roty D, E a F 2. praporu se měly vylodit a zdolat útesy, zatímco úkolem roty C bylo zničit postavení děl. Roty A a B spolu s 5. praporem měly čekat na signál, že zdolání útesů bylo úspěšné. Pokud by signál přišel, měly se připojit k útoku, pokud ne, měly se vylodit na Omaze a pokračovat v útoku na Pointe zezadu.\n\nJednotky D, E a F přistály u Pointe v 7:10, 40 minut po plánovaném termínu. Cestu jim ztížily velký vítr a vlny, jeden vyloďovací člun se cestou potopil. Ale hned po přistání vyrazili Rangers do útoku a během krátké chvíle se dostali nahoru na útesy. Když se probojovali k bunkrům, zjistili, že jsou prázdné. Obsadili silnici do Pointe a asi 500 m od bunkrů nalezli děla mířící na pláž Utah spolu s jednotkou asi 100 Němců. Děla byla zničena, poté se vojáci vrátili do svých postavení.\n\nDruhý sled, když neobdržel domluvený signál, se vylodil na Omaze, ale nebyl schopen zaútočit zezadu, protože samotný boj na Omaze byl velmi složitý. Tyto jednotky byly ale klíčové pro postup z Omahy.\n\nPřestože první hlášení uváděla útok na Pointe jako zmařené úsilí, protože německá děla nebyla na svých místech, byl tento útok velmi úspěšný. V 9:00 Rangers přerušili silnici z Pointe a vyřadili děla z provozu. Stali se první americkou jednotkou, která v den D splnila své úkoly. V malé kapse na vrcholku Pointe Rangers vydrželi a ubránili se po dva dny německým protiútokům, než přišla pomoc.\n"}
{"id": "808277", "url": "https://cs.wikipedia.org/wiki?curid=808277", "title": "Jang Siou-čching", "text": "Jang Siou-čching\n\nJang Siou-čching (; 1821–1856) byl organizátor a generál povstání tchaj-pchingů.\n\nJang Siou-čching byl prodavač dřeva v Kuang-si. Roku 1848 konvertoval ke křesťanství, poté co měl vizi Boha. Roku 1850 tvrdil, že je schopen zázračně léčit opravdové věřící. Byl jedním z prvních účastníků povstání tchaj-pchingů a rychle postoupil mezi jeho vůdce; roku 1851, když Chung Siou-čchüan vyhlásil Nebeskou říši velkého míru a stal se „nebeským králem“, byl Jang jmenován vrchním velitelem povstalecké armády. Dále obdržel titul „východního krále“. Zorganizoval rozsáhlou síť špionů, která se snažila vykořenit intriky uvnitř povstaleckého tábora. Zaujal pozici nejvlivnějšího z vůdců povstání tchaj-pchingů.\n\nPod jeho vedením povstalecká armáda dobyla Nanking, který se stal hlavním městem jejich státu, Nebeské říše velkého míru. Jelikož nominální panovník říše Chung Siou-čchüan se začal odvracet od politiky ke svému harému, jmenoval Janga prvním ministrem. Jang a Chung se střetli v názorech na politiku tchaj-pchingů a pohledu na konfucianismus a obrazoborectví; Jang věřil, že konfuciánská morálka je v zásadě pozitivní a její základní principy slučitelné s povstaleckou interpretací křesťanství, a že obrazy draků nejsou svatokrádež. Chung však věřil, že konfucianismus by měl být vymýcen jako dílo ďábla. Toto, a Jangovy snahy o zvětšení své moci rozhněvaly Chunga. Roku 1856 byl Jang Chungovými stoupenci zavražděn. Během tří následujících měsíců Chung nechal zabít Jangovu rodinu a 20 tisíc přívrženců. Bratrovražedné spory vůdců povstání jejich hnutí významně oslabily.\n"}
{"id": "808279", "url": "https://cs.wikipedia.org/wiki?curid=808279", "title": "Útěk do Egypta", "text": "Útěk do Egypta\n\nÚtěk do Egypta je biblická událost popsaná v Matoušově evangeliu (Mt 2,13–23), při níž sv. Josef uprchl se svou ženou Marií a novorozeným Ježíšem po návštěvě Tří králů z Betléma do Egypta, protože se dozvěděl, že král Herodes chystá vyvraždění všech novorozenců. Tento příběh je často zobrazován v umění jako poslední scéna sérií zobrazujících narození Ježíše a je také běžnou součástí cyklů \"Život Panny Marie\" a \"Život Krista\".\n\nO útěku do Egypta hovoří druhá kapitola evangelia podle Matouše (ekumenický překlad).\n\nKdyž mudrci z Východu přišli hledat Ježíše, přišli ke králi Herodovi do Jeruzaléma a ptali se, kde mohou nalézt novorozeného „krále Židů“ (Mt 2,1–2). Herodes byl znepokojen, že by dítě mohlo ohrozit jeho vládu, a požadoval jeho smrt (Mt 2,16). Proto zahájil vraždění Mláďátek ve snaze Ježíška zabít. Ale Josefovi se zjevil anděl a varoval ho, aby odvedl Ježíše a jeho matku do Egypta (Mt 2,13–15).\n\nEgypt byl logickým útočištěm, protože byl mimo oblast ovládanou Herodem, ale přitom byl jak Egypt, tak Palestina součástí Římské říše, což umožňovalo snadné a relativně bezpečné cestování mezi těmito oblastmi.\n\nPo čase se Svatá rodina z Egypta vrátila – text uvádí, že poté, co jejich nepřátelé zemřeli. Matouš se nezmiňuje, jak Herodes zemřel, ale židovský historik Flavius Iosephus barvitě líčí jeho krvavou smrt.\n\nZemě, kam se Svatá rodina vrátila, je nazývána \"Izrael\" (Mt 2,20), přičemž jde o jediné místo v Novém zákoně, kde je \"Izrael\" jednoznačně zeměpisným pojmem zahrnujícím Judsko a Galileu spíše než odkazem na soubor věřících lidí nebo židů obecně. Příběh zmiňuje, že se Svatá rodina nejprve chtěla vrátit do Judska, ale když zjistila, že se novým králem Judska stal Archelaos, uprchla do Galileje. Historicky byl Archelaos skutečně násilnický a agresivní král, v roce 6 byl dokonce v reakci na stížnosti obyvatelstva sesazen Římany. Galilea byla ovládána umírněnějším králem Herodem Antipou a jsou historické důkazy o tom, že se Galilea stávala útočištěm těch, kteří prchali před Archelaovou tvrdou vládou.\n\n"}
{"id": "808283", "url": "https://cs.wikipedia.org/wiki?curid=808283", "title": "Cyprián Lelek", "text": "Cyprián Lelek\n\nCyprián Lelek (20. října 1812 Dolní Benešov – 5. dubna 1883, Hlubčice) byl katolický kněz a slezský buditel.\n\nNarodil se do rodiny kožešníka a měšťana Jiřího z Dolního Benešova a Barbory, rozené Kladivové, jakožto prvorozený syn. V roce 1822 nastoupil na přání rodičů na hlavní školu do Opavy, aby si zde osvojil němčinu kvůli pozdějšímu studiu na gymnáziu. Na gymnáziu v Opavě studoval šest let, načež v roce 1830 přestoupil do katolického gymnasia v Hlubčicích, kde o dva roky později odmaturoval. Následně studoval v katolickém semináři ve Vratislavi, kde jej v oblasti národního uvědomění velmi ovlivnil Jan Evangelista Purkyně. V roce 1835 byl v Poznani vysvěcen katolickým knězem. Po svém vysvěcení působil zprvu jako kaplan v Bavorově, později v Oldřišově a v letech 1839 až 1849 rovněž v Hlučíně.\n\nV roce 1848 byl zvolen, jakožto mluvčí Moravců za ratibořský okres, do pruského sněmu v Berlíně. Mimo to byl v doplňujících volbách (po zabití Felixe Lichnovského) zvolen poslancem Frankfurtského parlamentu. Vzhledem k jeho politické aktivitě byl přeložen z Hlučína do Bavorova. Arcibiskupská konzistoř v Olomouci jej podezírala, že se podílel na vyvolání nepokojů v roce 1848. Až po dvaceti letech činnosti kaplana se v roce 1855 stal správcem expozitury nasiedlské farnosti ve Wódce. Díky poloze Wódky mohl Lelek spolupracovat s Janem Lepařem a Antonínem Vaškem. Jeho další činností bylo publikování článků „Z pruského Slezska“ v periodikách Opavský besedník, Opavský týdenník, Národní listy a Hlasy. Díky možnostem pruských školských zákonů vyučoval slovanský jazyk a této možnosti využil i jako školní inspektor pro děti Moravců. Byl autorem „Slabikáře a čítanky pro menší dítky“ (1844), „Čítanky pro dospělejší mládež“, rukopisu (1852) či „Opisu Slezska“ (1846). V roce 1846 publikoval pro pruské Moravce sešit časopisu „Holubice“.\n\nCyprián Lelek byl mimo jiné též sběratelem slezských národních písní a zvyků. František Sušil otiskl z celkových 600 písní celkem 20.\n\nV Dolním Benešově je po něm pojmenováno hlavní náměstí s historickou zástavbou.\n\n\n\n"}
{"id": "808284", "url": "https://cs.wikipedia.org/wiki?curid=808284", "title": "František Fiala (skladatel)", "text": "František Fiala (skladatel)\n\nFrantišek Fiala (* 27. května 1966 Jihlava, Československo) je český hudební skladatel, varhaník, sbormistr a zpěvák. \n\nPo absolvování brněnské konzervatoře pokračoval ve studiích na arcidiecézní konzervatoři pro církevní hudbu ve Vídni v oboru varhany. V Čechách poté studoval na HAMU v Praze ve třídě Václava Riedlbaucha. V letech 1999–2000 zastupoval Českou republiku na ročním tvůrčím stipendiu pro skladatele, spisovatele a výtvarníky v německém Bambergu. Zde také vydal první profilové CD „Portrait František Fiala“. \n\nPedagogicky působil na Pražské konzervatoři, na konzervatoři v Brně, v letech 2002-12 byl ředitelem Konzervatoře Evangelické akademie v Olomouci. Dnes působí na konzervatoři Jana Deyla pro zrakově postižené a na pražské HAMU, kde od roku 2013 vede Sbor HAMU (od akademického roku 2016/17 pod názvem Akademičtí sólisté). \n\nJe nejmladším bratrem hudebního skladatele a sbormistra Petra Fialy. \n\n"}
{"id": "808285", "url": "https://cs.wikipedia.org/wiki?curid=808285", "title": "Mark McConnell", "text": "Mark McConnell\n\nMark „Bam-Bam“ McConnell (27. srpna 1961 − 24. května 2012) byl americký rockový bubeník. V letech 1986-1988 byl členem skupiny Madam X. V letech 2006-2007 hrál se skupinou Blackfoot. Byl také členem skupiny Southern Rock Allstars a spolupracoval s Sebastianem Bachem.\n"}
{"id": "808290", "url": "https://cs.wikipedia.org/wiki?curid=808290", "title": "Pravoslavný teologický ústav svatého Sergeje", "text": "Pravoslavný teologický ústav svatého Sergeje\n\nPravoslavný teologický ústav svatého Sergeje (francouzsky \"Institut de théologie orthodoxe Saint-Serge\", rusky \"Свято-Сергиевский правосланый богословский институт\") je soukromá vysoká škola v Paříži, která vzdělává duchovní i laiky v pravoslavné teologii. Sídlí na adrese \"Rue de Crimée\" č. 93 v 19. obvodu. Institut je součástí Arcidiecéze ruské pravoslavné církve v západní Evropě a funguje pod záštitou Pařížské akademie.\n\nÚstav založil metropolita Euloge v roce 1925 jako první pravoslavný teologický ústav v západní Evropě. Prvním ředitelem se stal Sergej Bulgakov. Byl pojmenován na počest ruského světce Sergeje Radoněžského, neboť sídlo institutu (bývalý německý kostel zabavený během první světové války) bylo zakoupeno v roce 1924 právě na jeho svátek 18. července. Krátce před druhou světovou válkou ústav obdržel právo jmenovat doktory teologie. Od roku 1953 ústav každoročně pořádá Týden liturgických studií (Semaine d'Études Liturgiques), kterého se účastní mnoho specialistů liturgických věd z různých křesťanských církví. V roce 2006 v rámci boloňského procesu institut upravil výukový program.\n\nPravoslavný teologický ústav sv. Sergeje v Paříži je jediná univerzita ve frankofonním světě, která nabízí plnou výuku ortodoxní teologie v rámci boloňského procesu v bakalářském, magisterském a doktorandském studiu.\n\nStudium teologie je dálkové a distanční, dále probíhá studium pastorační a celoživotní vzdělávání. Součástí je též výuka církevního umění, ikonografie a liturgického zpěvu. Výuka probíhá ve francouzském jazyce a je placená s možností získat stipendium.\n\nSoučástí institutu jsou učebny, knihovna obsahující knihy a periodika s námětem pravoslaví v různých jazycích, knihkupectví, chrám svatého Sergeje Radoněžského a odpočinková zahrada.\n\n"}
{"id": "808291", "url": "https://cs.wikipedia.org/wiki?curid=808291", "title": "István Anhalt", "text": "István Anhalt\n\nIstván Anhalt, OC FRSC (12. dubna 1919 Budapešť, Maďarsko − 24. února 2012 Kingston, Ontario, Kanada) byl židovsko-kanadský hudební skladatel. V roce 1949 emigroval z Maďarska do Kanady. V roce 2003 mu byl udělen Řád Kanady a v roce 2007 získal řád Royal Society of Canada.\n"}
{"id": "808295", "url": "https://cs.wikipedia.org/wiki?curid=808295", "title": "Hazy Osterwald", "text": "Hazy Osterwald\n\nHazy Osterwald, rodným jménem Rolf Erich Osterwalder (18. února 1922 Bern, Švýcarsko − 26. února 2012 Lucern, Švýcarsko) byl švýcarský jazzový hudebník, skladatel a kapelník. Od roku 1949 hrál se souborem Hazy Osterwald Sextett. Zemřel na parkinsonovu nemoc několik dní po svých devadesátých narozeninách.\n"}
{"id": "808302", "url": "https://cs.wikipedia.org/wiki?curid=808302", "title": "1974 ve filmu", "text": "1974 ve filmu\n\n\n"}
{"id": "808309", "url": "https://cs.wikipedia.org/wiki?curid=808309", "title": "1975 ve filmu", "text": "1975 ve filmu\n\n\n"}
{"id": "808310", "url": "https://cs.wikipedia.org/wiki?curid=808310", "title": "Kostel svatého Apolináře (Praha)", "text": "Kostel svatého Apolináře (Praha)\n\nKostel svatého Apolináře je římskokatolický farní kostel vystavěný v gotickém slohu ve druhé polovině 14. století z iniciativy krále Karla IV. Nachází se v Apolinářské ulici na návrší zvaném Větrov na Novém Městě v Praze. V současnosti je kostel sídlem římskokatolické farnosti, kterou do roku 2012 spravovala komunita Chemin Neuf. Od roku 2012 farnost je svěřená komunitě Misionářů svatého Karla Boromejského. Budova je chráněna jako kulturní památka České republiky .\n\nKostel byl založen Karlem IV. v roce 1362. Tomu předcházelo připojení návrší zvaného Větrov ke Karlovu na Novém Městě pražském v roce 1348. Karel IV., po dohodě s pražským arcibiskupem Arnoštem z Pardubic, nechal v roce 1362 přeložit kanovnické kolegium ze středočeské Sadské do Prahy na horu sv. Apolináře, čímž dal podnět k výstavbě kostela. Jednolodní gotická stavba s užším presbytářem, vnějšími opěráky a křížovou klenbou vznikla zhruba mezi lety 1360–1390. Je možné, že na vrchu Větrov v té době již stála kaple sv. Jiljí, před postavením kostela sv. Apolináře by starší stavba musela být odstraněna a nová stavba na ni nemá žádnou architektonickou vazbu. Archeologický průzkum v podlaze kostela se neprováděl.\n\nBudování kostela probíhalo ve dvou etapách. Během první etapy, přibližně v letech 1360–1376, byla postavena podélná sálová loď s pěti klenebními poli. Na její sedlové střeše se nacházela sanktusová věžička. Loď tak mohla provizorně fungovat jako samostatný kostel, ačkoliv ještě neměla presbytář. O několik let později byla také započata stavba věže na jižní straně kostela. Ve druhé etapě výstavby byl dostavěn presbytář. Dokončení celé stavby se datuje již k roku 1390.\n\nPůvodní kapitula u sv. Apolináře sestávala z probošta a osmi kanovníků a kapitulní dům byl připojen ke kostelu vstupem přímo na tribunu kostela na jeho západní straně. Kolem roku 1419 kapitula chrám opustila až na posledního kanovníka, Petra z Kroměříže, který se přidal k husitům, což byl možná jeden z důvodů, proč kostel za husitství zůstal ušetřen. Při kostele fungovala také škola, doložená mezi lety 1414–1418.\nV roce 1420 využívalo areál kláštera východočeské orebitské vojsko obléhající Vyšehrad, poté kostel sloužil také utrakvistům. Protože svatovítští kapituláři kostel příliš nevyužívali a bohoslužby zde stagnovaly, přikázal král Vladislav II. v roce 1498, že si apolinářská kapitula musí povinně vydržovat střídníky. V roce 1503 pak král dokonce potvrdil spojení kapituly svatovítské a svatoapolinářské.\n\nV roce 1599 postoupil Rudolf II. kostel a jeho majetek novoměstské obci za 1000 kop míšeňských, zajištění bohoslužeb a přislíbení údržby objektu. Novoměstská obec využívala a udržovala areál až do roku 1628. Během té doby zajistila kostelu také obnovu sanktuáře a nový zvon. V roce 1628 přikázal ovšem císař Ferdinand II. navrátit farní kostel katolické kapitule svatovítské.\n\nKoncem roku 1670 poškodila kostel silná vichřice, když vytloukla zasklení oken a srazila sanktusovou věžičku, čímž se poškodily i krovy. Kostel byl opraven hned následujícího roku děkanem Janem Františkem z Talmberka, ovšem už v barokizovaném pojetí. Novou barokní sanktusní věžičku s cibulovou bání a nový barokizovaný interiér zřejmě vytvořil Daniel Rynd. Bývalý děkan kostela zřídil v lodi také nový oltář Matky Boží Staroboleslavské (1671). V roce 1689 byl interiér kostela poškozen protestanty a 1747 bylo při stavbě sousedního domu znovu zazděno západní okno i portál pod ním. V roce 1757 obsadilo kostel pruské vojsko a zřídilo si zde provizorní zbrojní dílnu. Při bojích o kostel byly značně poškozeny omítky a zdivo. Následovaly obnovy zejména interiérů.\n\nPrvní vlna barokizace proběhla v souvislosti s opravou kostela v roce 1671. Důvodem opravy bylo poškození kostela vichřicí v roce 1670, které značně postihlo sanktusní vížku, krovy a zasklení oken. Nová sanktusní vížka s cibulovou bání a barokizace interiéru byly nejspíš dílem stavitele Daniela Rynda. V tomto období také zvonař Mikuláš Loewe přelil velký zvon z roku 1620. Dále byl řízen i oltář Matky Boří Staroboleslavské v lodi kostela.\n\nDruhá vlna souvisela s obsazením kostela pruským vojskem v roce 1757. Boje o kostel a zkoušení paliva zapříčinily poškození zdiva a omítky. Opravy v tomto případě postihly zejména interiér. Byly osazeny obnovené oltáře. Pro kostelní věž byly Janem Jiřím Kuehnerem odlity dva nové zvony, větší Apolinář a menší Anna. Významným zásahem bylo v roce 1768 osazení nových varhan s plastikami sv. Václava a dvou andělů na starou gotickou tribunu v západní části lodi.\n\nV 19. století se na kostele objevily statické trhliny, proto bylo rozhodnuto o jeho opravě a regotizaci. Přestavbu provedel architekt Josef Mocker. V západní části strhl starou gotickou tribunu a nahradil ji replikou. V oknech lodi i presbytáře vyměnil poškozené kružby za nové. Změnami prošly i oba portály. Hlavní portál má původní ostění, menší lomený portálek byl [[Josef Mocker|Mockerem vyměněn za nový pseudogotický. Do obou portálů byly osazeny nové dveře podle Mockerových návrhů. Západní [[štít (architektura)|štít]] lodi byl stržen a nahrazen jeho obdobou. Celá stavba byla opatřena novým [[krov]]em. Na exteriéru byly vyměněny zvětralé kvádry a kostel byl nově omítnut. Pseudogotická je i korunní římsa.V interiéru Mocker znovu odhalil původní gotické nástěnné malby a nejspíš i původní polychromii klenebních žeber a svorníků. V jižní zdi presbytáře prorazil nový portál do nově přistavené pseudogotické [[sakristie]]. Ta byla s chórem spojena zděnou chodbou. Upravil vstup z podkruchtí do věže. Ve věži pak opravil vnitřní schodiště.\n[[Soubor:Půdorys kostela sv. Apolináře.jpg|thumb|right|Půdorys kostela sv. Apolináře]]\nPo roce 1950 byly postupně odstraněny oltář Čtrnácti svatých pomocníků, obrazy visící na stěnách lodi, po roce 1990 proběhlo restaurování oltářních obrazů, v letech 2016 -2017 proběhla rekonstrukce budovy fary.\nPůdorys kostela je tvořen jednou [[loď (architektura)|lodí]] s užším pětibokým [[kněžiště|presbytářem]] a boční věží u jihozápadního nároží. Ze severní strany je k presbytáři připojena kvadratická [[sakristie]] s předsíňkou, sklenutá jedním polem křížové klenby.\nJednolodní prostor je sklenut pěti poli křížových žebrových kleneb, [[žebro (architektura)|žebra]] mají hruškový profil a vybíhají z přípor na [[konzola (architektura)|konzolách]] s listovým dekorem. [[Svorník]]y kleneb mají válcovou krycí desku, druhotně prosekanou pro vedení drátů elektrického osvětlení. Exteriér lodi je poměrně strohý, rytmizovaný deseti mohutnými jednou odstupněnými opěrnými [[pilíř]]i. Ty jsou armované pískovcovými kvádry a přepásané v dolní třetině [[podokenní římsa|podokenní profilovanou římsou]]. Opěráky završuje kombinace pultových a sedlových stříšek. Nárožní opěrné pilíře jsou postaveny diagonálně. Velká [[lomený oblouk|lomená]] okna lodi poskytují bohaté osvětlení. Široce prožlabené kamenné ostění je původní. Dochovaly se na nich některé kamenické značky. Na západní stěně kostela bylo okno, zazděné v [[16. století]] a nyní zcela skryté pod omítkami. Na západě i východě je loď zakončena strmými trojúhelnými štíty. Západní štít je členěn třemi lomenými vpadlými [[výklenek|nikami]]. Do lodi vedou dva vstupní [[portál (architektura)|portály]] ze severu: hlavní je umístěn osově, vedlejší v severozápadním nároží.\n\nPseudogotická kamenná [[kruchta]] na západě lodi je tvořena dvěma lomenými profilovanými [[arkáda (architektura)|arkádami]] se středním pilířem, vrcholícími poprsnicí zdobenou lichými kružbamio. Ke střednímu pilíři se druží polopilíř, nesoucí profilovanou podnož [[arkýř]]e, který byl původně určen pro tribunový oltář. Varhanní stroj i skříň na kruchtě jsou z konce [[19. století|19.století]], barokní sošky andílků pocházejí z oltáře.\n\n[[Soubor:Kostel sv. Apolináře - Klenba.JPG|thumb|Pohled na klenbu presbytáře v kostele sv. Apolináře]]\nPůdorys tvoří dvě obdélná příčná pole a hluboký pětiboký závěr. [[kněžiště|Presbytář]] je posazen na stejném soklu jako [[loď (architektura)|loď]]. Podepřený je osmi opěrnými [[pilíř]]i, které jsou podobné opěrákům v lodi, jsou však mnohem drobnější.\n\nOkna v presbytáři jsou užší než okna v lodi a vyplňují je jen dvoudílné [[kružba|kružby]]. Stejně jako v lodi nasedají okna parapetem na [[podokenní římsa|podokenní profilovanou římsu]]. Ta se ovšem na rozdíl od lodi opakuje i uvnitř presbytáře, kde z římsy stoupají útlé oblé dříky přípor klenby. Konzoly přípor mají zdobené hlavice a polygonem profilované krycí desky, z nichž vybíhají štíhlá hrušková žebra. Ta jsou ve vrcholech upevněna do terčových svorníků. Příčná žebra, opisují půlkruh, spoluvytváří dojem rozložitosti klenby.\n\nPresbytář je spojen s lodí kamenným lomeným [[vítězný oblouk|triumfálním obloukem]] na profilovaném soklu s oboustranně okoseným, hluboce prožlabeným ostěním. Presbytář i loď mají dlážbu z pískovcových desek.\n\nHranolová věž je připojena k lodi v jihozápadním nároží a vyrovnává soklem sklon terénu stejně jako kostel. Pískovcové a místy opukové lomové zdivo je omítnuto, kvádříkové armování na nárožích je dílem Mockerových úprav. Konstrukce se dá pomyslně rozdělit na dvě části. První, dolní část je ještě horizontálně rozdělena na tři další oddíly. Stěny dolního oddílu jsou hladké, neprolomené žádnými okny. Střední, zároveň i nejvyšší oddíl, už prolamují dvě obdélná okna na jihu a jedno na východě. Na horním oddílu se nachází tři velká [[Lomený oblouk|lomená]] okna vedoucí na jih, východ a západ. Na sever pak ústí obdélné, štěrbinové okénko.\n\nHorní část věže tvoří gotický oktagon, jehož stěny jsou členěny čtyřmi [[lomený oblouk|lomenými]] okny s kamenným ostěním, se strmou jehlancovou střechou. Slouží jako zvonice, po válečných rekvizicích se ze tří zvonů dochoval jen jeden: zvon sv. Apolinář s reliéfem sv. Apolináře mezi ornamenty a s latinským nápisem s [[chronogram]]em 1767, autor Johann Georg Kühner.\n\nPodvěží až do Mockerovy úpravy sloužilo jako [[sakristie]]. Během regotizace byla prolomena jeho [[křížová klenba]] zde i v prvním podlaží a kamenné schodiště mezi čtyřmi pilíři propojeno celou věží. Druhé podlaží si po úpravě z [[19. století]] zachovalo jednotný prostor s cihlovou podlahou a novým [[trám]]ovým stropem.\n\n\nPři [[vítězný oblouk|vítězném oblouku]], který odděluje loď od presbytáře, stojí \n\n\nGotické fresky jsou stylově jednotné, z období tzv. krásného slohu kolem roku 1390 původně pokrývaly všechny stěny. \n\n[[Soubor:Mapa kříž kostelů.jpg|thumb|left|[[Kříž pražských kostelů|Kříž kostelů]]]]\nPodle hypotézy Viléma Lorence poloha Pět novoměstských kostelů, založených Karlem IV., tvoří latinský kříž s kostelem sv. Apolináře uprostřed. Severo-jižní břevno by měla tvořit spojnice kostelů [[Kostel svaté Kateřiny Alexandrijské (Praha)|sv. Kateřiny]] a [[Kostel Zvěstování Panny Marie Na slupi]], západo-východní rameno [[kostel Nanebevzetí Panny Marie a svatého Karla Velikého]] a [[kostel Panny Marie na Slovanech]], ramena se protínají v [[Kostel svatého Apolináře (Praha)|kostele sv. Apolináře]]. Věže kostelů Panny Marie Na Trávníčku, Apolináře, Kateřiny stojí v jedné linii a mají také stejnou architektonickou charakteristiku. Toto vede k domněnce, že lokace těchto kostelů byla plánována již v původním návrhu města, ačkoliv samotné církevní stavby byly zakládány v této oblasti Nového Města až postupně (Slovany 1347, Karlov 1352, sv. Kateřina 1355, Na Trávníčku 1360, sv. Apolinář 1362). [[Kříž pražských kostelů|Kříž staveb]] ve středověku znamenal zvláštní požehnání městu. Svislé břevno prodlouženo k jihu má svou patku na Vyšehradě u chrámu postaveného v ose kostela sv. Petra a Pavla.\n\nKe vzniku [[Klášter Sadská|kapituly v Sadské]] se váže novodobá legenda:\n„Bořivoj II. ve sporu s bratrem Vladislavem byl zatčen od císaře Jindřicha a odvlečen do Němec. Tam v pevnosti Hameršteinu na Rýně šest let byl ve vazbě, až prý císař jej chtěl popravit. Konečně Bořivoji zjevil se sv. Apolinář, učedník sv. Petra apoštola a mučedník. I ptal se ho: ‚Chceš-li se vrátiti do Čech?‘ A v té chvíli milostivý svatý jej přenesl do vlasti blízko nynějšího města Sadské, což bylo oblíbené sídlo knížat pražských při rozsáhlých lesích druhdy Slavníkovců. Proto tam kníže založil roku 1118 kostel a kolegiátní kapitulu, a od té doby v Čechách byl ctěn sv. Apolinář (svátek 23. července)“. Byla publikována Františkem Ruthem, ovšem bez uvedení jakéhokoliv zdroje. Původ legendy je proto velmi sporný.\n\n[[Soubor:Praha Apolinář silueta a město.jpg|náhled|Silueta kostela od Karlova]]\nV blízkém okolí kostela se nachází botanická zahrada [[Přírodovědecká fakulta Univerzity Karlovy|Přírodovědecké fakulty Univerzity Karlovy v Praze]], geologická a biologická sekce Přírodovědecké fakulty UK, [[Matematicko-fyzikální fakulta Univerzity Karlovy|Matematicko-fyzikální fakulta UK]], Ústav patologie [[1. lékařská fakulta Univerzity Karlovy|1. LF UK]] a [[Všeobecná fakultní nemocnice v Praze|VFN]] či [[Klášter a nemocnice svaté Alžběty (Praha)|nemocnice sv. Alžběty]]. Za zmínku stojí i dva blízké kostely, [[Kostel Panny Marie u alžbětinek|Kostel Panny Marie Sedmibolestné]] (u alžbětinek) s [[kaple svaté Tekly (Praha)|kaplí svaté Tekly]] a [[kostel Nanebevzetí Panny Marie a svatého Karla Velikého]] na Karlově.\n\nKostel dal jméno celé ulici, ze západu přiléhající budově někdejšího nalezince a porodnice (nyní alkoholická léčebna) a později nedaleké [[Zemská porodnice u Apolináře|porodnici u  Apolináře]].\n\n\n\n[[Kategorie:Kostely na Novém Městě (Praha 2)|Apolináře]]\n[[Kategorie:Gotické kostely v Praze|Apolináře]]\n[[Kategorie:Kostely pražské arcidiecéze|Apolináře]]\n[[Kategorie:Kostely zasvěcené svatému Apolináři|Praha]]\n[[Kategorie:Kolegiátní kostely a kláštery]]\n[[Kategorie:Kulturní památky na Novém Městě (Praha 2)]]\n[[Kategorie:Založeno Karlem IV.]]\n[[Kategorie:Přestavby Josefa Mockera]]"}
{"id": "808313", "url": "https://cs.wikipedia.org/wiki?curid=808313", "title": "Johana Francouzská (1435–1482)", "text": "Johana Francouzská (1435–1482)\n\nJohana Francouzská (francouzsky \"Jeanne de France\" nebo \"Jeanne de Valois\"; 1435- 1482) byla vévodkyně z Bourbonu a Auvergne.\n\nByla dcerou francouzského krále Karla VII. a Marie z Anjou, dcery Ludvíka z Anjou. Roku 1447 byla v Moulins provdána za Jana, hraběte z Clermontu, který roku 1456 zdědil po svém otci titul vévody. Manželství zůstalo bezdětné a Johana v dubnu či červnu 1482 zemřela. Byla pochována v katedrále Panny Marie v Moulins.\n\n"}
{"id": "808314", "url": "https://cs.wikipedia.org/wiki?curid=808314", "title": "1976 ve filmu", "text": "1976 ve filmu\n\n\n\nPrvní desítka filmů, které přinesly v USA nejvyšší výnosy:\n\n"}
{"id": "808315", "url": "https://cs.wikipedia.org/wiki?curid=808315", "title": "Lili Chookasian", "text": "Lili Chookasian\n\nLili Chookasian (* jako Lillian Phoebe Chookasian; 1. srpna 1921 Chicago, Illinois, USA − 10. dubna 2012 Branford, Connecticut, USA) byla americká operní pěvkyně − kontraaltistka. Byla nejmladší ze tří dětí, její rodiče do USA emigrovali z Arménie. V letech 1962−1986 zpívala v Metropolitní opeře v New Yorku. V roce 2002 získala ocenění Sanford Medal.\n"}
{"id": "808316", "url": "https://cs.wikipedia.org/wiki?curid=808316", "title": "Predmier", "text": "Predmier\n\nPredmier je obec na Slovensku v okrese Bytča.\n\nPrvní písemná zmínka o obci Predmier pochází z roku 1193, ale archeologické doklady katastrálního území obce tuto zmínku předcházejí o pár století. Důkazy o osídlení pocházejí již z pozdní doby bronzové. Historicky hmatatelné jsou např. střepy, zdobené žlábky, železná ostruha, různé druhy keramiky. Podle nich lze zařadit Predmier mezi nejstarší obce Žilinského kraje. V nejstarší písemné zmínce se obec nazývá Predmír, protože byla obehnána pevnými zdmi a byla to dobrá poloha pro podepisování mírových smluv. Později ho však Turci dobyli a tak si obyvatelé museli stavět nové přístřeší. Název Predmier je zmiňován v roce 1312 v listině ve spojení s Predmierským rychtářem. Obec byla později darována do rukou Podmanickým a patřila tak k Považskobystřickému panství. Později název obce změnily na Predmyer, jak dosvědčuje listina panovníka Matyáše z roku 1471, kdy byl Predmyer darován Jánovi Domanickému. Později se Predmyer zmiňován jako městečko a obyvatelé jako měšťané. Po vymření rodiny Podmanických se Predmier dostal do rukou dědiců Balošovců. V roce 1573 bylo uděleno obci Maxmiliánem II. pouťové právo, právo vaření piva a pálení lihu a v 2. polovině 17. století bylo pouze o maličko menším tržním střediskem jako Bytča. Lidé se tu povětšinou živili zemědělstvím, drátařstvím a prací v lese. Z řemeslné výroby zde vzkvétala zejména kovářská a mlynářská výroba. V obci byl kdysi pivovar, v 19. století pila a také továrna na výrobu papírových výrobků.\n\nObec se nachází v nadmořské výšce 300 metrů a rozkládá na ploše 10,80 km². K 31. prosinci roku 2010 žilo v obci 1 408 obyvatel.\n\n\n"}
{"id": "808319", "url": "https://cs.wikipedia.org/wiki?curid=808319", "title": "1977 ve filmu", "text": "1977 ve filmu\n\n\n"}
{"id": "808321", "url": "https://cs.wikipedia.org/wiki?curid=808321", "title": "Súľov-Hradná", "text": "Súľov-Hradná\n\nSúľov-Hradná je obec na Slovensku v okrese Bytča. Jedná se o dvě samostatné obce k jejichž úřednímu spojení do jednoho celku došlo v roce 1898.\nObec se stala známou díky scenérii okolních skal a také Súľovskému hradu, který se na těchto skalách tyčí.\n\nPrvní písemná zmínka o obci Súľov pochází z roku 1193 a o obci Hradná z roku 1408.\n\nV části Súľov stojí římskokatolický renesanční kostel svatého Michaela archanděla z roku 1616. Jedná se o jeden z nejstarších protestantských kostelů na Slovensku – vystavili ho totiž místní evangelíci. U návsi stojí barokní kostel z roku 1750, využívaný dnes evangelíky. V Súľově jsou rovněž dva kaštely. První z nich z roku 1592 stojí ve středu vesnice obklopený zahradou, je restaurovaný a obývaný. Druhý byl postavený roku 1603, je situovaný při silnici na Jablonové a jeho stav vyžaduje opravu. Třetí kaštel v obci se nachází v části Hradná a jedná se o ruinu. Postavený byl kolem roku 1600.\n\nObec se nachází v nadmořské výšce 400 metrů a rozkládá na ploše 22,952 km². K 31. prosinci roku 2015 žilo v obci 933 obyvatel.\n\n\n\n"}
{"id": "808322", "url": "https://cs.wikipedia.org/wiki?curid=808322", "title": "Finn Benestad", "text": "Finn Benestad\n\nFinn Benestad (30. října 1929 Kristiansand, Norsko − 30. dubna 2012 Kristiansand) byl norský muzikolog a hudební kritik. V roce 1951 se jeho manželkou stala Inge Bergliot Rosendal. V letech 1950-1959 pracoval jako učitel v Oslu. V letech 1965-1998 byl profesorem na Univerzitě v Oslu. Jeho synem je kněz Øivind Benestad.\n"}
{"id": "808326", "url": "https://cs.wikipedia.org/wiki?curid=808326", "title": "Mark Minkov", "text": "Mark Minkov\n\nMark Anatoljevič Minkov, \"Марк Анатольевич Минков\" (25. listopadu 1944 Moskva, SSSR − 29. května 2012) byl ruský hudební skladatel.\n\nNarodil se 25. listopadu 1944 v Moskvě v rodině Anatolije Jevsejeviče Minkova a Fainy Michajlovny Ligornerové. V pěti letech začal hrát na klavír, ale i komponovat. Protože neznal noty zapisoval si melodii značkami, které sám vymyslel. Od šesti let navštěvoval hudební školu, ale spíše než technika hry na klavír ho zajímala kompozice. Z hudební školy odešel a hudbou se zabýval soukromě. Nakonec byl přijat přímo do třetího ročníku hudební školy při moskevské konzervatoři, kde studoval kompozici u Alexandra Ivanoviče Pirumova a Nikolaje Nikolajeviče Sidelnikova.\n\nV roce 1960 postoupil do hudebního učiliště konzervatoře. Učiliště dokončil v roce 1964 a stal se řádným studentem konzervatoře ve třídě Arama Chačaturjana. Již v prvních dvou letech studia napsal písňové cykly na slova Roberta Burnse a Alexandra Bloka. Konzervatoř dokončil v roce 1969 a na základě svých skladeb byl hned následujícího roku přijat do Svazu skladatelů SSSR.\n\nV témže roce získal zakázku na hudbu k mnohadílnému televiznímu seriálu z policejního prostředí Следствие ведут ЗнаТоКи (Vyšetřování vedou znalci). Ústřední píseň seriálu \"Наша служба\" (Если кто-то кое-где у нас порой…) na slova Anatolije Sergejeviče Gorochova byla tak úspěšná, že se dokonce stala neoficiální hymnou sovětské a později i ruské policie.\n\nNa počátku sedmdesátých let zkomponoval Minkov písňový cyklus na slova španělského básníka Federica Garcíi Lorcy \"Pláč kytary\". Na několika ročnících Mezinárodní soutěže Petra Iljiče Čajkovského patřil tento cyklus mezi povinné skladby v pěvecké soutěži. Režisérka Moskevského divadla pro děti Natálie Sacová požádala Minkova o kompozici dětské opery pro své divadlo. V rekordně krátké době napsal operu \"Kouzelná hudba aneb Pojďme dělat\" operu. Opera získala Velkou cenu na Festivalu hudebních divadel v Hamburku a stala se pravidelnou součástí repertoáru dětských divadel po celém světě.\n\nPo úspěchu hudby k seriálu „Наша служба“ získal mnoho objednávek na hudbu k filmům a divadelním představením. Jeho písně interpretovaly s velkým úspěchem nejlepší ruské zpěvačky jako Alla Pugačova či Valentina Tolkunova.\n\nKromě filmové hudby a populárních písní komponoval Minkov také klasickou vážnou hudbu. V roce 1982 uvedl na scénu Leningradského malého operního divadla balet Loupežníci podle divadelní hry Friedricha Schillera a na konci 80. let napsal ještě jednu operu pro divadlo Natálie Sacové: \"Не буду просить прощения\" (Nebudu se omlouvat). Ve spolupráci s básníkem a dramatikem Jurijem Rybčinským napsal v roce 1992 operu \"Bílá garda\", která však dosud nebyla uvedena. Je také autorem muzikálů \"Robin Hood\" a \"Mustafa\".\n\nZemřel náhle na infarkt na své chatě 29. května 2012. Je pohřben na Vostrjakovském hřbitově.\n\n"}
{"id": "808331", "url": "https://cs.wikipedia.org/wiki?curid=808331", "title": "Seznam památných stromů v okrese Karviná", "text": "Seznam památných stromů v okrese Karviná\n\nToto je seznam památných stromů v okrese Karviná, v němž jsou uvedeny památné stromy na území okresu Karviná.\n\n"}
{"id": "808332", "url": "https://cs.wikipedia.org/wiki?curid=808332", "title": "Sári Barabás", "text": "Sári Barabás\n\nSári Barabásová (nepřechýleně \"Sári Barabás\", 14. března 1914, Budapešť, Rakousko-Uhersko – 16. dubna 2012) byla maďarská operní pěvkyně − sopranistka. \n\nSári Barabásová byla koloraturní sopranistka. V dětství chtěla být tanečnicí, avšak po zranění se stala pěvkyní. \n\nZpívala v curyšské a později ve vídeňské opeře. V letech 1949–1971 zpívala v mnichovské opeře. \n\nV roce 1956 se vdala za svého operního kolegu, německého tenoristu Franze Klarweina (1914–1991). Jeho dcera z prvního manželství, Michaela Klarweinová, je také zpěvačka a herečka.\n\n"}
{"id": "808338", "url": "https://cs.wikipedia.org/wiki?curid=808338", "title": "Ethel Stark", "text": "Ethel Stark\n\nEthel Stark, CM GOQ (25. srpna 1916 Montreal, Québec, Kanada − 16. února 2012 tamtéž) byla kanadská houslistka, dirigentka a hudební pedagožka. Studovala na McGill Conservatory u Alfreda De Sève a Alfreda Whiteheada. V letech 1928-1934 studovala na Curtis Institute of Music. V letech 1940-1960 dirigovala vlastní ženský orchestr v Montrealu. V roce 1979 získala Řád Kanady.\n"}
{"id": "808339", "url": "https://cs.wikipedia.org/wiki?curid=808339", "title": "Hodierna Jeruzalémská", "text": "Hodierna Jeruzalémská\n\nHodierna Jeruzalémská (mezi 1110 a 1118 – po 1160), dcera jeruzalémského krále Balduina II. a Morfie Arménské, byla v letech 1137–1152 jako manželka Raimonda II. tripolskou hraběnkou.\n\nNarodila se někdy mezi lety 1110 a 1118 tehdejšímu edesskému hraběti Balduinovi Le Bourg a jeho choti Morfii. Měla dvě starší sestry, Melisendu a Alici, a mladší sestru Iovetu. Po smrti svého otce se nejspíše v roce 1133 stala nástrojem politiky svého švagra Fulka z Anjou, Melisendina manžela a krále Jeruzaléma, když se za účelem utužení vztahů mezi dvorem v Jeruzalémě a v Tripolisu provdala za dědice tripolského hrabství Raimonda; princ byl Hodierně hluboce oddán. Když na počátku jara roku 1137 zahynul tripolský hrabě Pons v boji s muslimy, nastoupil jeho syn Raimond na trůn a Hodierna usedla po jeho boku. Raimondovy nároky na vládu však mohl ohrozit syn jeho pradědečka a zakladatele hrabství, Raimonda ze Saint-Gilles, Alfons Jordan z Toulouse, narozený v Levantě. Alfons se sice vydal s druhou křížovou výpravou do Svaté země, naštěstí pro Raimonda však cestou v Caesareji za velkých bolestí zemřel. Je otázkou, zda byla jeho náhlá smrt přirozená; Raimond ani Hodierna se nevyhnuli obvinění z vraždy.\n\nOsobní život hraběnky nebyl příliš šťastný – byla velmi ambiciózní, rozmařilá a tvrdohlavá a její manžel Raimond na ni velmi žárlil; jistě jej neuklidnilo podezření, že hraběnčina dcera Melisenda možná není jeho vlastní. Roku 1152 se situace vyhrotila tak, že bylo zapotřebí zprostředkování královny Melisenda a jejího syn, jeruzalémského krále Balduin III., kteří se dostavili do Tripolisu. Hodierna se nakonec zásluhou své sestry se svým chotěm usmířila, pro jistotu se však rozhodla vydat se na nějaký čas do Jeruzaléma. Když se hrabě, jenž chvíli doprovázel obě jeruzalémské princezny, vracel do Tripolisu, byl přepaden sektářskými assassíny a zabit. Jediný syn Raimonda a Hodierny a otcův dědic, Raimond Třetí, byl však teprve dvanáctiletý a Hodierna se ujala regentství. Roku 1160 se do Jeruzaléma vypravilo poselstvo od právě ovdovělého byzantského císaře Manuela I. Komnena s úkolem, aby \"císaři Římanů\" našlo nevěstu. Vyslanci se otázali krále Balduina III. a ten jim doporučil svou sestřenici a Hodierninu dceru, prý překrásnou Melisendu. Když bylo vše připraveno na svatbu, císař sňatek s tripolskou princeznou, snad kvůli klepům o jejím nemanželském původu, zamítl a oženil se s antiochijskou princeznou Marií, čímž velmi rozzuřil tripolskou nobilitu v čele s hrabětem, nyní již dospělým Raimondem III. Snad krátce poté Melisenda zemřela. Její syn Raimond se později stal regentem za malomocného jeruzalémského krále Balduina IV. a dokonce se patrně roku 1183 skrz svou matku pokoušel, leč neúspěšně, uplatnit práva na jeruzalémský trůn.\n"}
{"id": "808340", "url": "https://cs.wikipedia.org/wiki?curid=808340", "title": "Alan Hacker", "text": "Alan Hacker\n\nAlan Ray Hacker, OBE (30. září 1938 − 16. dubna 2012) byl britský klarinetista a profesor na Royal Academy of Music. V letech 1950-1955 studoval na Dulwich College a později na Royal Academy of Music. V roce 1958 se stal členem Londýnského filharmonického orchestru. V roce 1988 získal Řád britského impéria.\n"}
{"id": "808342", "url": "https://cs.wikipedia.org/wiki?curid=808342", "title": "Bitva o Nanking (1864)", "text": "Bitva o Nanking (1864)\n\nTřetí bitva o Nanking v roce 1864 byla posledním a hlavním střetnutím během povstání tchaj-pchingů. Tato bitva byla efektivní a znamenala konec Nebeské říše velkého míru a zničení Nankingu. Ale roztroušené skupinky vojáků se stále i po této bitvě pohybovaly po Číně a páchali sabotáže a další záškodnické činnosti.\n"}
{"id": "808343", "url": "https://cs.wikipedia.org/wiki?curid=808343", "title": "Pavel Vondra", "text": "Pavel Vondra\n\nPavel Vondra (* 13. dubna 1969) je český herec a dabér. Hraje v Branickém divadle.\n\n"}
{"id": "808346", "url": "https://cs.wikipedia.org/wiki?curid=808346", "title": "David Saudek", "text": "David Saudek\n\nDavid Saudek (* 28. května 1966 v Praze) je multimediální umělec, tvořící v oblasti klasické malby, fotografie, video-artu a filmu.\n\nV letech 1991 – 1997 studoval na Akademii výtvarných umění v Praze v Ateliéru sochařství prof. Stanislava Kolíbala („Socha – prostor“) a v Ateliéru nových médií prof. Michaela Bielického („Nová média – Video art“). Dvakrát mu bylo uděleno prospěchové stipendium a jednou ateliérová cena. Vystavuje od roku 1988. Účastnil se několika tvůrčích pobytů (1990 - Sommerakademie, Salzburg, Rakousko /Georg Eisler, Vídeň, prof. Milan Knížák, Praha/, 1991 - studijní pobyt ve Švýcarských Alpách s odborným asistentem J. M. Machem). V roce 1991 byl přijat na Rietveld Academii v Amsterdamu, Holandsko. Věnuje se volné tvorbě a průběžně spolupracuje s prof. Milanem Knížákem.\n\nJeho tvůrčí počátky v 80. letech byly spjaty s gestickou malbou pod vlivem skupiny „Neue Wilde“, později reflektoval principy Neo-Dada (zejména Yves Klein) v syntéze se symbolickými znaky minulých kultur i aktuální současnosti. Následně se hlavním těžištěm jeho tvorby stala oblast nových médií (video art) a filmu.\nJiž v roce 1988 spolupracoval na filmu „Zab se a leť I.“ (režie D. Zborník), o tři roky později na pokračování „Zab se a leť II.“ Byl art direktorem filmu „Nahota na prodej“ (1993, režie Vít Olmer) a filmu \"Kytice\" (2000, režie F. A. Brabec), který byl nominován za „nejlepší výtvarný počin“ na cenu Český lev (2001).\nV letech 2009-2010 navázal na své malířské východisko a rozvinul svou práci na této platformě. Ve svých obrazech se snaží zachytit realitu tak, jak ji cítí, za použití technicistních prvků (vrstvy záznamů, znaků, symbolů) a podvědomých vzpomínek. Využívá sedimentů kulturní historie lidstva (pravěk – figurální nástěnné malby z jeskyní Altamira, Lascaux; starověk – egyptské hieroglyfy; judaismus, islám) ve spojitosti s novodobými symboly, logy, značkami, slogany, které někdy přetváří a naplňuje novými obsahy. Inspiruje ho obrovská dostupnost a bohatost vizuální kultury, a to zejména na internetu a v médiích. Laboruje s myšlenkou, že každý znak vypovídá o kulturním prostředí a době, je nositelem paměti, ale zároveň působí jako nezávislá, odosobněná struktura.\n\nSaudek ve svých obrazech ustavuje zvláštní souvztažnosti, kontaminuje minulost přítomností. V jedné linii tvorby se vydává klasickou cestu pop-artu a využívá formu esteticky působivé „koláže“, v níž symboly transponuje do maximální zkratky. Finální dílo je výsledkem pregnantního konceptu a působí až typografickou jednoduchostí. Vzniká několik tematicky a koloristicky diferenciovaných cyklů (série „Heroes“, v níž s veškerou pietou ztvárňuje tragicky zemřelé „hrdiny“ /Marilyn, Elvis, Amy, Jesus; ad./; soubor pláten „MY VVVAY“, v nichž zpracovává m.j. optimistické vize, morality, dívčí sny ad.) Do kontrastu staví druhou stránku své tvorby, strukturálnějšího a malířštějšího pojetí, kdy usiluje o abstraktnější sdělení (cyklus „Zmizelé záznamy“). Zatímco jeho tvorba v období let 2010-11 byla orientována nadčasověji, v nových plátnech z roku 2012 klade důraz i na aktuálnější situace na mediální scéně. Umělecký vývoj Davida Saudka za poslední roky velkoryse shrnula reprezentativní výstava nazvaná WWW.UDALOSTI.COM ve Společenském centru UFFO v Trutnově (18. 4. – 20. 5. 2012).\n\n\n\n\n\n"}
{"id": "808348", "url": "https://cs.wikipedia.org/wiki?curid=808348", "title": "Jakub Frint", "text": "Jakub Frint\n\nJakub Frint, německy \"Jakob Frint\", též \"Jacob Frint\" (4. prosince 1766 Česká Kamenice – 11. října 1834 Sankt Pölten), byl český římskokatolický kněz německé národnosti, rakouský teolog a spisovatel, biskup diecéze Sankt Pölten v letech 1827–1834.\n\nFindovi (též Frintovi) byli poměrně rozvětvená severočeská rodina ze které pocházela řada duchovních. Jedna větev žila v České Kamenici na Děčínsku. Tam se roku 1766 narodil Jakob Frint. Na kněze byl vysvěcen v roce 1795. V roce 1801 se stal vídeňským dvorním kaplanem. V roce 1803 se stal spirituálem v Konviktu ve Vídni. Od roku 1804 vyučoval teologii na vídeňské univerzitě. V roce 1810 se stal ve Vídni dvorním a hradním farářem. V roce 1816 založil ve Vídni pro světské duchovní vyšší vzdělávací spolek „Augustinum“. Ústav, který vymohl na císaři Františku I., později dostal název po svém zakladateli „Frintaneum“.\n\nK svému rodišti neztratil vztah, i když jeho role je rozporuplná. Za episkopátu litoměřického biskupa Hurdálka usiloval o likvidaci josefinistů a bolzanistů v Litoměřicích. Svého cíle dosáhl včetně Hurdálkovy rezignace.\nByl postupně jmenován kanovníkem ve Velkém Varadíně a stal se posléze titulárním opatem. V roce 1827 byl jmenován biskupem v rakouském Sankt-Pölten, kde pak působil až do své smrti.\n\nSepsal mnoho náboženských spisů. Jeho kázání, přednášky a duchovní cvičení byly několikrát vydány. V letech 1819-1825 redigoval ve Vídni „Theologische Zeitschrift“ do něhož přispívali učení rakouští kněží.\n\n\n"}
{"id": "808349", "url": "https://cs.wikipedia.org/wiki?curid=808349", "title": "Bitva o Nanking", "text": "Bitva o Nanking\n\nBitva o Nanking je název několika velkých bitev:\n"}
{"id": "808350", "url": "https://cs.wikipedia.org/wiki?curid=808350", "title": "Roman Totenberg", "text": "Roman Totenberg\n\nRoman Totenberg (1. ledna 1911 Lodž, Polsko − 8. května 2012 Newton, Massachusetts, USA) byl polsko-americký houslista a hudební pedagog. V roce 1923 se stal členem varšavského filharmonického orchestru. V roce 1932 získal ocenění Mendelssohn Scholarship. Byl profesorem na bostonské universitě. Jeho dcery jsou novinářka Nina a politička Amy Totenberg.\n"}
{"id": "808351", "url": "https://cs.wikipedia.org/wiki?curid=808351", "title": "Jakub Saic", "text": "Jakub Saic\n\nJakub Saic (* 1. dubna 1969) je český herec a dabér. Často hraje v Divadle Na Prádle.\n\n\n\n"}
{"id": "808353", "url": "https://cs.wikipedia.org/wiki?curid=808353", "title": "Kaple svatého Vincence z Pauly (Paříž)", "text": "Kaple svatého Vincence z Pauly (Paříž)\n\nKaple svatého Vincence z Pauly (fr. \"Chapelle Saint-Vincent-de-Paul\") je katolická kaple v 6. obvodu v Paříži, v ulici \"Rue de Sèvres\". Je zde pohřben Vincenc z Pauly.\n\nZákladní kámen kaple byl položen 17. srpna 1826 a stavba byla dokončena ještě téhož roku. Kaple byla postavena k uložení ostatků svatého Vincence z Pauly. Kapli vysvětil 1. listopadu 1827 pařížský arcibiskup Hyacinthe-Louis de Quélen.\nRelikviář obsahující tělo Vincenta z Pauly byl umístěn nad oltářem 25. dubna 1830 a je přístupný po schodištích po obou stranách oltáře. Relikviář bohatě zdobený stříbrnými sochami vytvořil zlatník Jean-Baptiste-Claude Odiot (1763-1850).\n\nSrdce Vincence z Pauly je uloženo samostatně v kapli v ulici \"Rue du Bac\" č. 140 v 7. obvodu.\n\nV kapli jsou také pohřbeni dvou kněží kongregace lazaristů umučených v Číně: svatý Jean-Gabriel Perboyre (1802-1840) a sv. François-Régis Clet (1748-1820).\n\nVitráže v oknech představují epizody ze života Vincence z Pauly. Pocházejí z roku 1864 stejně jako varhany, které vyrobil Aristide Cavaillé-Coll. Na těchto varhanách hrál Louis Braille od roku 1845 až do své smrti.\n\nPoblíž kaple je pamětní místnost obsahující množství památek na Vincence z Pauly, Louisu de Marillac, spoluzakladatelku kongregace Sester svatého Vincence z Pauly a mučedníků kongregace lazaristů.\n\nKaple byla restaurována v letech 1983 a 1992.\n\n"}
{"id": "808354", "url": "https://cs.wikipedia.org/wiki?curid=808354", "title": "Bukotvaré", "text": "Bukotvaré\n\nBukotvaré (\"Fagales\") je řád vyšších dvouděložných rostlin. Zahrnuje čeledí a přes 1000 druhů. Jsou to dřeviny s jednoduchými nebo složenými listy a nenápadnými jednopohlavnými květy.\n\nBukotvaré jsou charakterizovány zejména nenápadnými jednopohlavnými květy s redukovaným okvětím. Jsou to dřeviny s převážně střídavými jednoduchými nebo složenými listy. Květy jsou nejčastěji v jehnědách a opylovány větrem. Semeník převládá spodní, s jedním nebo dvěma vajíčky. Plody jsou nepukavé, jednosemenné.\nŘád zahrnuje celkem 7 čeledí, 31 rodů a přes 1000 druhů. Centrum rozšíření je v mírném až subtropickém pásu severní polokoule.\n\nŘád bukotvaré je současnou taxonomií řazen do skupiny tzv. 'Rosids I'. Sesterskou skupinou je řád tykvotvaré (\"Cucurbitales\").\nBazální větví řádu bukotvaré je čeleď pabukovité (\"Nothofagaceae\"), která je sesterskou větví všech ostatních čeledí řádu.\n\nMnozí zástupci zejména z čeledí břízovité a bukovité jsou významné lesní dřeviny. Chutná jádra poskytují lísky, ořešáky a některé druhy ořechovců.\n\n"}
{"id": "808355", "url": "https://cs.wikipedia.org/wiki?curid=808355", "title": "Rikija Jasuoka", "text": "Rikija Jasuoka\n\nRikija Jasuoka (japonsky 安岡力也 \"anglický přepis: Yasuoka Rikiya\"; 19. července 1947 Tokio, Japonsko – 8. dubna 2012 tamtéž) byl japonský herec a zpěvák. Byl členem skupiny Sharp Hawks. V červnu 2006 mu byl diagnostikován Guillain-Barrého syndrom. Zemřel na srdeční selhání.\n\n"}
{"id": "808358", "url": "https://cs.wikipedia.org/wiki?curid=808358", "title": "Zdeněk Mahdal", "text": "Zdeněk Mahdal\n\nZdeněk Mahdal (* 10. června 1960 Moravská Třebová) je český herec, moderátor a dabér, od května 2018 člen Rady Českého rozhlasu.\n\nStudoval čimelickou filmovou střední školu a následně studoval herectví na JAMU. Dostal možnost angažmá v Divadle Josefa Kajetána Tyla v Plzni a po osmi letech se přestěhoval do Prahy. Tam se dlouhodobě usídlil a stal členem Divadla Jiřího Wolkera a Hudebního divadla Karlín, poté Městských divadel pražských, divadlo ABC.\n\nNa konci května 2018 se stal členem Rady Českého rozhlasu. Při volbě získal 86 hlasů a porazil teoretika médií Jana Jiráka. Deník \"Forum 24\" jej označil za \"blízkého hnutí ANO\", jelikož namluvil audioverzi Babišovy knihy \"„O čem sním, když náhodou spím“\".\n\n\n"}
{"id": "808359", "url": "https://cs.wikipedia.org/wiki?curid=808359", "title": "Jaroslav Přeček", "text": "Jaroslav Přeček\n\nJaroslav Přeček (* 21. července 1940 Frýdek-Místek) je český právník, podnikatel a bývalý fotbalový brankář a funkcionář. Od března 2012 do začátku dubna 2013 byl majitelem fotbalového klubu FC Zbrojovka Brno.\n\nV nejvyšší soutěži působil v dresu Spartaku KPS Brno a TŽ Třinec, s oběma oddíly také z I. ligy sestoupil. Své jediné čisté konto v I. lize vychytal v neděli 19. dubna 1964 v Praze na škvárovém hřišti Tatry Smíchov, kde se hrálo prvoligové utkání mezi Spartakem Praha Motorlet a Třincem, které hosté vyhráli 1:0.\n\nV nižších soutěžích nastupoval také za Válcovny plechu Frýdek-Místek, VŽKG Ostrava a během základní vojenské služby za jihlavskou Rudou hvězdu.\n\nS Královopolskou si na podzim 1961 zahrál 1. kolo Veletržního poháru. První zápas doma odchytal celý (remíza 2:2), v odvetném utkání střídal po 2 inkasované brance Oldřicha Sovu (prohra 4:1).\n\nJako manažer začal pracovat v klubu TJ VP (Válcovny plechu) Frýdek-Místek, který pomohl dovést z I. A třídy Severomoravského kraje až do nejvyšší soutěže v ročníku 1976/77. Dále působil v Baníku Ostrava a ve Slavii Praha. S Josefem Bicanem založil Nadaci fotbalových internacionálů. Od března 2012 do začátku dubna 2013 byl majitelem fotbalového klubu FC Zbrojovka Brno.\n\n"}
{"id": "808362", "url": "https://cs.wikipedia.org/wiki?curid=808362", "title": "Václav Havlíček", "text": "Václav Havlíček\n\nVáclav Havlíček (* 28. července 1943 České Budějovice) je český elektrotechnik a bývalý rektor ČVUT (2006–2014).\n\nVystudoval FEL ČVUT, obor měřící a řídicí technika. V letech 1993–1994 vyučoval dva semestry matematiku v místní škole North Hennepin Community College https://www.nhcc.edu/ USA.\n\nVáclav Havlíček byl místopředsedou České konference rektorů od roku 2007 do roku 2010 jako všichni předchozí rektoři ČVUT. Do následujícího období však nebyl opakovaně zvolen, a to navzdory třem pokusům (ve volbách 2011, doplňovacích volbách v roce 2012 a ve volbách 2013).\n\nZvolení Václava Havlíčka do funkce rektora nebylo jednomyslné. Velká částí Akademického senátu se s volbou neztotožnila. Akademický senát ČVUT proto v rozhodnutí následně vyjádřil záporné stanovisko ke třem kandidátům Václava Havlíčka na jeho zástupce (prorektory) – C. Granju – obdržel 5 hlasů, M. Pavlíka 11 hlasů a 13hlasů z celkového počtu 45 hlasů.\n\nZasloužil se o založení Fakulty biomedicínského inženýrství ČVUT v roce 2005 a její působení v Kladně. Město Kladno mu 17. září 2013 udělilo Čestné občanství.\n\nJeho působení na ČVUT bylo poznamenáno korupční aférou ředitele kolejí a menz SÚZ Zdeňka Zmrzlíka (např. Česká pozice, Televize Nova v pořadu Střepiny), který byl přijat předchozím rektorem a kterého se Václav Havlíček dlouho marně pokoušel propustit. „Byl jsem vždy pro to, aby se vůči bývalému řediteli Zmrzlíkovi postupovalo razantně, ale mělo se postupovat ještě razantněji. Dali jsme mu výpověď a podali také tři trestní oznámení. Proti neplatnosti této výpovědi se Zdeněk Zmrzlík odvolal u soudu a ten se protáhnul za konec druhého funkčního období Václava Havlíčka. Podaná trestní oznámení na Zdeňka Zmrzlíka se, jak prohlásil rektor Petr Konvalinka, který nastoupil po Václavu Havlíčkovi, táhnou a vlečou, dokonce jedno se přesunulo z Prahy do Středočeského kraje a zpět do Prahy, mezitím se k němu ztratila dokumentace.“\n\n\n\nZa dobu působení 52 let na ČVUT, je autorem (spoluautorem) 4 monografií, přes 60 původních článků v časopisech a příspěvků na konferencích (převážně mezinárodních).\nDále 16 skript (3 tituly v angličtině), 14 autorských osvědčení a patentů. Konstrukce speciálních měřicích systémů realizovaných ve VÚSE Běchovice. Ocenění na DNT elektronického výzkumu 1988 a Zlatá medaile INVEX’90 (vždy jako jeden z řady členů kolektivu).\n\nVedení výzkumného kolektivu, který realizoval unikátní automatizovaný měřicí systém KF 7, využívaný ve Válcovnách plechu Frýdek-Místek ke kontrole jakosti magnet. materiálů.\n\n\n\nJe ženatý s Marií Havlíčkovou, se kterou má dceru Terezu Táborskou a dva syny Václava a Štěpána.\n\n"}
{"id": "808364", "url": "https://cs.wikipedia.org/wiki?curid=808364", "title": "Frind (rozcestník)", "text": "Frind (rozcestník)\n\nPříjmení Frind nosí více osobností:\n\n\n"}
{"id": "808365", "url": "https://cs.wikipedia.org/wiki?curid=808365", "title": "Klášter Penthemont", "text": "Klášter Penthemont\n\nKlášter Penthemont je bývalé opatství v Paříži. Nachází se na křižovatce ulic \"Rue de Bellechasse\" a \"Rue de Grenelle\" v 7. obvodu. Objekt dnes slouží francouzské armádě.\n\nOpatství Penthement (též Pentemont, Panthemont nebo Pantemont) založil v roce 1217 Filip z Dreux, biskup v Beauvais, poblíž města Beauvais. Po poškození budovy povodní v roce 1670 opatství přesídlilo v roce 1672 do Paříže a jeptišky přišly do budovy augustiniánského kláštera zrušeného v roce 1670.\n\nKlášter přijímal ženy z vyšších tříd. Byla zde vychována Louise Adélaïde Bourbonská (1757-1824), dcera Ludvíka V. Josefa Bourbonského, prince de Condé. Joséphine de Beauharnais zde pobývala po dobu svého rozvodu se svým prvním manželem Alexandrem de Beauharnais. Louise d'Esparbès de Lussan, hraběnka de Polastron a budoucí milenka Karla X. zde žila jako patnáctiletá, protože její rodina usoudila, že je ještě příliš mladá, aby žila se svým osmnáctiletým manželem.\n\nNa začátku 18. století byla původní budova příliš zastaralá a malá. Marie-Catherine de Béthizy de Mezieres, abatyše od roku 1743, rozhodla o kompletní rekonstrukci kláštera. Bylo osloveno několik architektů a realizací byl nakonec pověřen Pierre Contant d'Ivry (1698-1777).\n\nZákladní kámen byl položen v roce 1747, ale finanční prostředky nedostačovaly i přes podporu dauphina Ludvíka Ferdinanda Bourbonského, syna Ludvíka XV., a štrasburského arcibiskupa Armanda II. Françoise Augusta de Rohan-Soubise, takže se práce protáhly až do začátku Francouzské revoluce.\n\nZákladní kámen pro kapli byl položen v roce 1753, vysvěcena byla v roce 1756 a dokončena v roce 1766. Po Contantově smrti roku 1777 převzal stavbu architekt jménem Petit. Budova konventu byla dokončena v roce 1783.\n\nV roce 1790 bylo opatství zrušeno a stavební práce byly ukončeny. Stavba přešla do vlastnictví státu.\n\nV roce 1803 klášter začal sloužit Národní gardě jako kasárna, později zde sídlila Císařská garda Napoleona I. a garda Napoleona III. Kaple byla vyklizena a sloužila jako skladiště. V roce 1805 byla část kláštera zbourána kvůli stavbě ulice \"Rue de Bellechasse\". V roce 1843 byla kaple přenechána reformované církvi, zatímco zbytek objektu zůstal armádě. V roce 1915 se sem přestěhoval Penzijní fond ministerstva války, dnes zde sídlí úřad pro bývalé vojáky.\n\nOd roku 1983 jsou části stavby chráněny jako historická památka. Až na pár dekorativních prvků v sídle abatyše se z vnitřního vybavení kláštera nedochovalo nic.\n\n"}
{"id": "808366", "url": "https://cs.wikipedia.org/wiki?curid=808366", "title": "Markéta Anglická (1275)", "text": "Markéta Anglická (1275)\n\nMarkéta Anglická ( \"Margaret of England\", 11. září 1275 Windsor – 1318/po 1333) byla brabantská vévodkyně.\n\nNarodila se jako jedna z mnoha dcer anglického krále Eduarda I. a Eleonory Kastilské. 8. července 1290 se po dlouhém zasnoubení ve Westminsterském opatství provdala za syna brabantského vévody Jana. Svatební veselí doprovázely mnohé slavnosti a o čtyři roky později se Jan stal po otcově smrti vévodou. Manželství nebylo příliš šťastné, jediný syn se narodil po deseti letech. Markéta byla nucena tolerovat manželův dlouholetý milenecký poměr a smířit se s legitimizací jeho levobočků. Roku 1312 ovdověla. Zemřela zřejmě roku 1318 či po roce 1333 a byla pohřbena po boku manžela v katedrále sv. Guduly v Bruselu. Náhrobek byl zničen.\n"}
{"id": "808367", "url": "https://cs.wikipedia.org/wiki?curid=808367", "title": "Stark (příjmení)", "text": "Stark (příjmení)\n\nPříjmení Stark nosí více různých osobností:\n\n"}
{"id": "808368", "url": "https://cs.wikipedia.org/wiki?curid=808368", "title": "Stark", "text": "Stark\n\nStark nebo Starke může být:\n\nViz Stark (příjmení)\n\n\n\n"}
{"id": "808370", "url": "https://cs.wikipedia.org/wiki?curid=808370", "title": "Grzymisława Kyjevská", "text": "Grzymisława Kyjevská\n\nGrzymisława Kyjevská (asi 1185 až 1195 - asi 8. listopadu 1258) byla dcera kyjevského knížete Ingvara I. a polská kněžna jako manželka Leška I. Bílého.\n\nV roce 1207 se Grzymisława vdala za Leška Bílého, polského knížete seniora. Toto manželství bylo součástí Leškovy politiky zahrnující expanzi na východ. Po manželově zavraždění (24. listopad 1227) se stala regentkou za svého syna Boleslava V. I poté, co Boleslav začal vládnout samostatně, si jeho matka zachovávala značný vliv. Zemřela mezi 14. červnem a 24. prosincem 1258 (možná se tak stalo 8. listopadu). Zřejmě byla pochována ve františkánském klášteře Zawichoście.\n\nNa původ Grzymisławy existují různé názory. Podle některých historiků se Lešek Bílý v roce 1207 nebo 1208 zasnoubil nebo se oženil s dcerou Ingwara, jejíž jméno je neznámé. Později, mezi lety 1208 a 1211, se ženil s Grzymisławou, možná dcerou Jaroslava I. Moudrého.\n\nGrzymisława a Lešek měli tři děti:\n"}
{"id": "808371", "url": "https://cs.wikipedia.org/wiki?curid=808371", "title": "Cena za fotografii Ihei Kimury", "text": "Cena za fotografii Ihei Kimury\n\nCena za fotografii Ihei Kimury (japonsky 木村伊兵衛写真賞 Kimura Ihei šašin-šó, (šó ~ cena, šašin ~ fotografie, nebo cena fotografie Iheie Kimury) je fotografické ocenění udělované každý rok v Japonsku.\n\nCena je udělována od roku 1975 (s výjimkou roku 1983) vydavatelem novin \"Asahi Šimbun\" a \"Asahi Camera\" na počest fotografa Iheie Kimury.\n\nCena je určena pro jednoho nebo více mladých fotografů, kteří byli v daném roce aktivní co se týče výstav a publikací.\n\nSpolečně s cenou Kena Domona se jedná o dvě přední japonské fotografické ceny.\n\n\n"}
{"id": "808373", "url": "https://cs.wikipedia.org/wiki?curid=808373", "title": "Misodendrum", "text": "Misodendrum\n\nMisodendrum (alternativně \"Misodendron\") je jediný rod čeledi Misodendraceae vyšších dvouděložných rostlin z řádu santálotvaré (\"Santalales\"). Jsou to zelení poloparazité, rostoucí na různých druzích pabuku a vzhledově poněkud připomínající jmelí.\n\nZástupci rodu \"Misodendrum\" jsou dvoudomé poloparazitické keře, parazitující výhradně na kmenech a větvích různých druhů pabuku (\"Nothofagus\").\n\nListy jsou jednoduché, drobné, střídavé, bez palistů. Květy jsou velmi drobné, uspořádané v jehnědovitých až klasovitých květenstvích. Samčí květy jsou bezobalné, se 2 až 3 tyčinkami, bez zbytků semeníku. Samičí květy mají trojčetné okvětí a polospodní semeník s jedinou komůrkou, srostlý ze 3 plodolistů. Čnělka je jediná, se 3 bliznami. Samičí květy obsahují zakrnělé tyčinky - staminodia. Plodem je jednosemenný nepukavý trojhranný až trojkřídlý oříšek. Semena obsahují endosperm.\n\nRod zahrnuje celkem 8 druhů. Vyskytuje se pouze v chladných oblastech jihu Jižní Ameriky v Argentině a Chile.\n\nPodle kladogramů APG tvoří \"Misodendraceae\" monofyletickou větev spolu s čeleděmi ochmetovité (\"Loranthaceae\") a \"Schoepfiaceae\".\n\nObčas se lze v různých zdrojích setkat s alternativním názvem Misodendron.\n\n"}
{"id": "808376", "url": "https://cs.wikipedia.org/wiki?curid=808376", "title": "Elton", "text": "Elton\n\nElton může být:\n\n\n\n\n\n\n\n\n\n"}
{"id": "808378", "url": "https://cs.wikipedia.org/wiki?curid=808378", "title": "Jaroslav Kaňkovský", "text": "Jaroslav Kaňkovský\n\nJaroslav Kaňkovský (3. července 1944 – 3. červen 2014) byl český herec, moderátor a dabér. Pocházel z herecké rodiny. Daboval krimiseriál Kobra 11, kde namluvil úvodní předmluvu a hlas propůjčil G. Vollmerovi (v seriálu hrál postavu Dietera Bonratha), či namluvil Mrzouta ze Šmoulů.\n\n\n\n"}
{"id": "808380", "url": "https://cs.wikipedia.org/wiki?curid=808380", "title": "Cena Kena Domona", "text": "Cena Kena Domona\n\nCena Kena Domona (japonsky 土門拳賞 Domon Ken-šó) je fotografické ocenění udělované každý rok v Japonsku.\n\nTato cena byla vytvořena v roce 1981 mediální skupinou \"The Mainichi Newspapers Co., Ltd.\" (株式会社毎日新聞社 [Kabušikigaiša Mainiči šimbunša]) na oslavu 110. výročí narozenin deníku \"Mainiči šimbun\" (\"Daily News\"), vlajkové lodi společnosti, a na památku fotografa Kena Domona. Cena je udělována každoročně od roku 1982.\n\nCenu získá renomovaný fotograf jako odměnu za publikaci v oblasti dokumentární fotografie.\n\nHlavním konkurentem tohoto ocenění velmi viditelný v médiích je Cena za fotografii Ihei Kimury, která je každoročně udělována jednomu nebo více mladým fotografům.\n\n\n"}
{"id": "808384", "url": "https://cs.wikipedia.org/wiki?curid=808384", "title": "Alfons Anglický", "text": "Alfons Anglický\n\nAlfons Anglický ( \"Alphonso of England\", 24. listopadu 1273 – 14. nebo 19. srpna 1284 Windsor) byl hrabě z Chesteru a anglický následník trůnu.\n\nNarodil se ve Francii jako osmý potomek anglického krále Eduarda I. a Eleonory Kastilské a byl pojmenován po svém strýci Alfonsovi, který byl jeho kmotrem. Jako desetiletý byl zasnouben s Markétou, dcerou holandského hraběte Florise V. a ku příležitosti dynastického sňatku započaly práce na \"Alfonsově žaltáři\". Alfons pár měsíců před svatbou zemřel a byl pohřben v kapli Eduarda Vyznavače ve Westminsterském opatství. Jeho srdce bylo uloženo v londýnském dominikánském převorství.\n\nŽaltář s heraldickými znaky obou zemí byl dokončen po deseti letech ke sňatku Alfonsovy sestry Alžběty a Jana Holandského.\n"}
{"id": "808391", "url": "https://cs.wikipedia.org/wiki?curid=808391", "title": "Gniewino", "text": "Gniewino\n\nGniewino (kašubsky \"Gniéwino\") je obec v Pomořském vojvodství v severním Polsku. Je sídlem gminy Gniewino. Leží asi 21 km severozápadně od města Wejherowo a 57 km severozápadně od metropole vojvodství Gdaňsku.\n\nV roce 2008 zde žilo 1940 obyvatel. Nedaleko obce se nachází větrná elektrárna.\n"}
{"id": "808392", "url": "https://cs.wikipedia.org/wiki?curid=808392", "title": "Agafia Rurikovna", "text": "Agafia Rurikovna\n\nAgafia Rurikovna (mezi lety 1190 a 1195 – po 31. srpnu 1247/2. červnu 1248) byla dcerou Svjatoslava III. Igoroviče z rodu Rurikovců a jako manželka Konráda Mazovského také polskou kněžnou.\n\nMezi lety 1207 a 1210 Agafia přijela do Polska, aby se zde vdala za Konráda Mazovského. Manželství bylo uzavřeno z politických důvodů, protože její otec byl spojencem polského knížete Leška Bílého a chtěl zlepšit své vztahy s polskou šlechtou. Agafia a Konrád byli manželi přinejmenším třicet let.\n\nAgafia byla velkou podporovatelkou Řádu německých rytířů. V roce 1227 do Polska přijelo prvních několik rytířů. V Plocku existuje deska, kde jsou vyobrazeni Agafia, její manžel a dva nejstarší synové.\n\nJe známo, že Agafia přežila svého manžela, který zemřel 31. srpna 1247. Zřejmě je pohřbena v katedrále v Plocku.\n\nAgafia a Konrád měli tyto děti:\n"}
{"id": "808393", "url": "https://cs.wikipedia.org/wiki?curid=808393", "title": "Dědův odkaz", "text": "Dědův odkaz\n\nDědův odkaz je jedno z nejznámějších děl českého básníka Adolfa Heyduka. Jedná se o epickou báseň na folklórní motivy z roku 1879.\n\nAdolf Heyduk napsal \"Dědův odkaz\" poté, co se po ročním působení v Praze (1876–77) vrátil definitivně do Písku, kde vyučoval na tamější reálné škole stavitelství a kreslení, oženil se se svou žačkou Emílií a zažil narození i brzkou smrt své první dcerky (1878). V té době se změnily i náměty jeho tvorby: opustil žánr rozsáhlých epických básní s náměty z českých dějin, jež se ostatně ukázaly být nejméně životnými částmi jeho díla (\"Milota z Dědic\" 1875, \"Píseň o bitvě u Kressenbrunnu\" 1877, \"Mohamed II.\" 1878) a obrátil se k epickým i lyrickým básním s folklórními i přírodními motivy. Tuto tendenci umocnila i jeho cesta na Slovensko roku 1879.\n\nPrvním dílem této nové etapy je právě \"Dědův odkaz\", lyrickoepická báseň o šesti zpěvech a dozpěvu. Ve výběru tématu hrály úlohu Heydukovy vzpomínky na děda z matčiny strany a na dětské pokusy s hrou na housle. Básníkem výslovně přiznávaná hudební inspirace se odráží i v pravidelném písňovém rytmu a zvukové podobě básně. Heyduk báseň věnoval „svému druhému otci“ Janu Krejčímu, svému bývalému učiteli a pak i nadřízenému na písecké reálce.\n\nZákladem děje je folklórní, místy až mytologický příběh o lásce nejmenovaného mládence a divoženky. Objevuje se zde tedy typické romantické téma personifikovaného vztahu člověka a přírody, který již vinou člověka nelze naplnit. Vedle toho však nastupuje motiv umění v podobě mládencových houslí, „dědova odkazu“. Ztracený vztah člověka a přírody lze obnovit právě prostřednictvím umělecké tvorby, a lze jí vyjádřit veškeré radosti i strasti života způsobem, který přináší jak hlubší mimorozumové pochopení posluchačům, tak konečnou úlevu umělci. Samotná dějová linie je přerývaná, zejména obsáhlé lyrické popisy přírody navozují atmosféru a dokreslují náladu. Ke konci básně děj ustupuje do pozadí v úvahách o moci a hojivé síle umění a dílo končí alegorickým dozpěvem.\n\nBáseň je rozdělena do šesti zpěvů a dvojzpěvu. Každá sloka má osm osmislabičných daktylotrochejských veršů s přerývaným rýmem. Větné členění důsledně sleduje metrickou strukturu: dvojverší nebo čtyřverší tvoří přirozené významové jednotky a konec sloky představuje vždy gramatický i myšlenkový předěl. Jedinou odchylkou je samostatná hudcova píseň o prchavosti štěstí ve druhém zpěvu, jež má vlastní metrické schéma.\n\nZatímco rozsáhlá lyrizace a subjektivizace tématu vede ke značné odlišnosti \"Dědova odkazu\" od například Karla Jaromíra Erbena, písňová struktura a lidový podklad ji zařazuje do estetiky májovců.\n\nBáseň dosáhla značné obliby, stala se součástí školních osnov a byla mnohokrát vydána (naposledy brněnským vydavatelstvím Tribun EU roku 2009). Zvláště populární se stala zmíněná vložená mládencova píseň začínající slovy \"Štěstí! co je štěstí? muška jenom zlatá,…\", uváděná často samostatně pod apokryfním názvem \"Štěstí\". Proslavila ji scéna s Jaroslavem Marvanem a Ladislavem Peškem ve filmu \"Škola základ života\".\n\nNa námět básně vznikly dvě opery: \"Černé jezero\" od skladatele Josefa Richarda Rozkošného z roku 1902 a \"Dědův odkaz\" Vítězslava Nováka z roku 1925.\n\nZpěv I – V podhorské dědině vyrůstal chudý chlapec; rodiče již ztratil a vychovával ho dědeček. Když ten umíral, neměl, co by chlapci odkázal, jen staré housle. – Junák dospěl a na vesnické tancovačce se mu nechce do kola a nevšímá si žádné dívky než neznámé krásky, které se zde objevila. Odváží se ji požádat o tanec, po muzice ji vyprovází, ale u lesa se mu dívka vytrhne a zmizí. Neznámá přichází častěji, všichni chlapci se jí dvoří a vesnická děvčata na ni žárlí. Báby tuší, že to musí být divoženka. Při nejbližší muzice jí hodí pod nohy úročník, který lesní stvoření pálí. Dívka zanaříká a prchá pryč. Mládenec po ní dlouho truchlí a hledá ji po vesnici i okolí jako bez ducha.\n\nZpěv II – Hoch na radu dědečka, který se mu zjevil ve snu, vzal housle a vyrazil s nimi do světa. Bloudí s nimi krásnou jarní krajinou. K večeru unaven usedne pod stromy na břehu lesního jezera. Příroda i vzpomínky v něm vyvolávají city, jež může vyjádřit jen hrou na svůj nástroj a písní o pomíjivosti štěstí. Kouzelná hra přivolá jeho milou, lesní vílu. Tu před sto lety divá ženy ukradla z lidské kolébky, a od té doby musí bloudit světem jako nadpřirozené stvoření. Ale hoch ji může zbavit prokletí, ba docílit s ní věčného štěstí, když si ji vezme za ženu, avšak s jednou podmínkou: po tři roky jí nesmí ublížit jediným nevlídným slovem, uhodit ani květinou, jinak ji čeká dalších sto let prokletí. Mládenec slibuje a odvádí dívku s sebou.\n\nZpěv III – Mládenec s vílou hospodaří na lesním hrádku. Na poli, v zahradě i v domě se daří všemu, nač sáhnou, a žijí v neustálé blaženosti. Když hospodář jednou odjel za obchodem, tuší jeho žena blížící se bouři, a nedbajíc výsměchu sousedů, káže sklidit ještě nedozrálé obilí. Když to navrátivší se manžel spatří, nezdrží se hněvu a nevrle šlehne ženu po ruce zeleným klasem. Ta se promění opět ve vílu a s nářkem mizí. Bouře skutečně přijde a zničí veškerou úrodu v kraji, jen hospodářova předčasná sklizeň je zázračně zachráněna. Ten ale ze žalu nedbá na své hospodářství, a když jeho dvůr padne za oběť žhářství, odchází opět do světa chud jako prve, s housličkami jako jediným majetkem.\n\nZpěv IV – Mládenec s houslemi žalostně bloudí, až dojde na místo, kde kdysi potkal svou ztracenou milou. Usne a víla se mu zjeví ve snu: už se k němu nikdy nemůže vrátit a jejich štěstí je konec. Zato ale vdechne jeho housličkám vzácné kouzlo, schopnost vyslovit veškerou jejich lásku a život. Hudec se probudí, bere svůj nástroj a se žalem přijímá svůj osud.\n\nZpěv V – Chlapec chodí s houslemi po světě; v jeho hře se zrcadlí celý jeho život, všechny radostné i bolestné vzpomínky. Jeho hudba má čarovný účinek – lakomec se stává štědrým, pánové se přátelí se sluhy, král dává překovat zbraně v pluhy, vraha přepadá lítost, i kamenné sochy pláčí… Houslista je zahrnován dary a hodnostmi, ale jeho bolest nic neutiší, stále písní svého nástroje volá ztracenou lásku.\n\nZpěv VI – Starý houslista prošel vlast i svět, dosáhl bohatství a slávy, ale touha ho přivedla zpět do rodné vesnice. Každý den vyráží s houslemi do lesa hledat svou vílu, ale marně. – Jednoho dne ho našli lidé mrtvého pod stromy, housle a smyčec pevně sevřené v ruce. Pochovali ho i s nástrojem na místě v mohyle. Lidé hrob nenavštěvují, ale krajina se dosud zachvívá jeho písní.\n\nDozpěv – Krása uprchla ze světa lidí a ukryla se do přírody. Jen tam ji najde tvůrce – básník, pěvec – a štěstí a blaženost čeká toho, kdo věnuje svůj život jejímu hledání.\n"}
{"id": "808397", "url": "https://cs.wikipedia.org/wiki?curid=808397", "title": "Dina", "text": "Dina\n\nDina (: דינה), též Dína, je ženské rodné jméno židovského původu. V českých starých kalendářích se uvádí jméno Dina, které je hebrejského původu a znamená „rozsudek, ortel“ nebo „pomstěná“ na den 14. května. 20. června jej slaví v Polsku. V germánských jazycích se také užívá jako domácí zdrobnělina ke jménům Leopoldina, Bernardina apod. Jméno je častěji používáno v Kanadě, USA, Polsku, Izraeli a na Ukrajině.\n\nO Díně se dočteme ve 34. kapitole 1. knihy Mojžíšovy. Je to jediná dcera Jákoba a jeho první ženy Ley. Příběh Díny je kratičký, vejde se do několika málo biblických veršů. Začíná tím, že se Dína vydává na cestu za ženami kenaánské země, kde se její otec právě usadil. Vydává se poznat ženy té země, je jediná dcera Jákoba, vyrůstá mezi samými chlapci.  \n\n\"„Na této své svobodné cestě je přepadena, hruběji řečeno znásilněna knížetem té země Šekemem,“\" říká teoložka Kateřina Bauer a vypráví, že se Šekem do Díny zamiloval.  \n\nBiblický vypravěč to popisuje následovně: \"„Přilnul však k Díně, dceři Jákobově, celou duší, zamiloval si tu dívku a vemlouval se do jejího srdce.“\"  \n\nŠekem si chce vzít Dínu za ženu. \"„Chce tím odčinit, co spáchal,“\" podotýká Kateřina Bauer. Jenže se mu to nepovede. Protože k nápravě jsou potřeba vždy obě strany sporu. Jedna, která se snaží něco odčinit, a druhá, která tuto snahu přijímá a oceňuje. A ta tu chybí. Místo toho popisuje biblický vypravěč hněv Díniných bratrů.  \n\nKdyž přijde Šekemův otec vyjednávat o sňatku Díny a Šekema, Jákobovi synové požadují, aby se Šekem a všichni muži prvně nechali obřezat. A ti překvapivě souhlasí. Jenže pár dní na to vtrhnou dva z Díniných bratří, Šimeon a Lévy, do města, plného obřezaných a tedy boje neschopných mužů, všechny je povraždí, včetně Šekema a jeho otce, odvedou Dínu a vezmou do otroctví ženy a děti.  \n\nDovršení příběhu o Díně, jejích bratřích a Šekemovi najdeme na konci první knihy Mojžíšovy, kdy Jákob žehná svým synům a Šimeona i Léviho z požehnání vyjímá a proklíná jejich hněv.  ,\n\nKdyž Jákob doputoval k městu Šekem (dnešní Nábulus), šla se Dína projít, aby si prohlédla místní ženy. Při tom ji spatřil syn chivejského vládce Chamóra – Šekem, kterému se Dina zalíbila. Šekem Dínu znásilnil (vynutil si na ní ulehnutí do společného lože), čímž ji poskvrnil a ponížil. Chámor i Šekem požádali Jákoba a jeho syny o Díninu ruku, přičemž navrhli: \"„Spřízněte se s námi, dávejte své dcery nám a berte si dcery naše. Můžete sídlit s námi, je před vámi celá země. Usaďte se, volně v ní obchodujte a mějte ji jako vlastní.“\"\n\nJákobovi synové však na žádost odpověděli lstivě a odvětili, že by se každý chivejský muž musel nechat obřezat. Chámor a Šekem pak promluvili k mužům svého města a ti souhlasili. Všichni muži se nechali obřezat, avšak třetí den, když byli chivejští muži v bolestech po obřízce, vtrhli do města s mečem v ruce Jákobovi synové a Dínini bratři Šimeón a Lévi a všechny mužského pohlaví povraždili a za poskvrnění sestry město vyloupili. Když se Jákob dozvěděl, co jeho synové provedli, řekl jim, že jej přivedou do zkázy, načež oni odvětili: \"„Což směl s naší sestrou zacházet jako s děvkou?“\" \n\nPodle židovské tradice pojal Dínu za manželku její bratr Šimeón a porodila mu pět synů. Při znásilnění v Šekemu Dína počala a porodila holčičku, která byla následně předána do pěstounské péče egyptskému manželskému páru, který nemohl mít děti. Před předáním do pěstounské péče vyrobil dědeček Jákob pro svou vnučku z kovového plíšku ozdobný závěšek na krk, na nějž vyryl informaci o jejím původu. Egyptští pěstouni dali děvčeti jméno Asenat.\n\nTrochu jinou verzi příběhu o Díně předložila americká spisovatelka Anita Diamantová v knize Červený stan. Spisovatelka si pohrává s faktem, že se v Bibli píše, že Šekem ležel s Dínou, a tím ji ponížil. Autorka v románu rozehrává možnost, že nešlo o znásilnění, ale o tělesnou lásku mezi dvěma lidmi z různých etnik, což pobouřilo Díniny bratry. Dvoudílnou televizní adaptaci románu právě připravuje americká kabelová síť Lifetime.\n\n\n\n\n"}
{"id": "808401", "url": "https://cs.wikipedia.org/wiki?curid=808401", "title": "Václav Flajšhans", "text": "Václav Flajšhans\n\nVáclav Flajšhans (1. července 1866 Praha – 20. listopadu 1950 tamtéž) byl český filolog a literární historik, vydavatel staré české literatury, zejména spisů mistra Jana Husa.\n\nV letech 1885–1890 vystudoval českou a klasickou filologii na Filosofické fakultě české univerzity v Praze, roku 1894 získal titul doktora za disertaci o Josefu Dobrovském. Byl žákem a následovníkem českého jazykovědce Jana Gebauera. Od roku 1894 do roku 1919 učil na gymnáziu v Praze na Vinohradech s přerušením v letech 1897–1898, kdy učil na gymnáziu v Truhlářské ulici. Roku 1900 byl zvolen členem třetí, jazykovědné třídy České akademie věd a umění (ČAVU) a roku 1901 se stal členem Královské české společnosti nauk (KČSN). Několikrát zasáhl do boje o Rukopisy, nejprve roku 1896 obhajobou z gramatického a lexikálního hlediska, později se však připojil k jejich odpůrcům. \n\nUdržoval korespondenci s historikem F. M. Bartošem, básníkem Petrem Bezručem, literárním historikem a politikem Albertem Pražákem, literátem F. X. Šaldou, politikem a knihovníkem Zdeňkem Tobolkou a dalšími současníky zejména z literárních, jazykovědných či historických kruhů. \n\nFlajšhans podnikl několik studijních cest do zahraničí. Ve Skandinávii navštívil švédská univerzitní města Lund a Stockholm, Helsinky ve Finsku a Viborg v Dánsku. Z ruských měst pobyl v Petrohradu, v roce 1899 navštívil město Kostnice v Německu. V tamějších knihovnách studoval dokumenty bohemikálního charakteru, po návratu do Čech výsledky své práce publikoval v odborném tisku. \n\nV letech 1921–1932 pracoval jako samostatný knihovník v knihovně ČAVU, kterou ve zprávě prezidentovi z roku 1921 popsal následovně: \"Dne 1. května 1921 Knihovna Akademie nejen nevyhovovala ani nejmírnějším požadavkům knihovny ve Zlámané Lhotě, nýbrž přímo poškozovala ideální a hmotné zájmy národa.\" Flajšhans kvůli řadě problémů, se kterými se knihovna potýkala, navrhl komplexní reformu. Zasloužil se o reorganizaci fondu po fyzické i obsahové stránce, zavedl řadu technicko-organizačních opatření (vazby publikací, žádankové formuláře, výpůjční lístky apod.), doporučil založit přírůstkový seznam. Za jeho působení došlo k významnému rozšíření spolupráce s vědeckými institucemi v zahraničí, na jejímž základě bylo možné získávat řadu odborných publikací formou výměny. \n\nV roce 1932 své působení v knihovně ukončil a o rok později se členství v ČAVU vzdal. \n\nFlajšhansovo velmi rozsáhlé dílo zahrnuje – vedle mnoha odborných i popularizačních článků a příspěvků pro Ottův slovník naučný – práce jazykovědné, literárně historické a zejména vydavatelské. Přispíval do časopisu Naše řeč a do Národních listů, kde vycházely jeho fejetony pedagogické a badatelské povahy. Mezi jeho nejvýznamnější práce patří:\n\n\nSoustavně se zabýval životem a dílem Jana Husa, sepsal na 150 článků a knih o Husovi a vydával také jeho spisy:\n\n\n\n\n"}
{"id": "808402", "url": "https://cs.wikipedia.org/wiki?curid=808402", "title": "Grzegorz Giemza", "text": "Grzegorz Giemza\n\nGrzegorz Giemza (* 24. srpna 1969 v Katovicích) je polský luterský duchovní.\n\nOrdinován byl v roce 1994. V letech 1997–2017 stál v čele Centra pro misii a evangelizaci (\"Centrum Misji i Ewangelizacji Kościoła Ewangelicko-Augsburskiego w RP\") se sídlem v Děhylově.\nV letech 2012–2017 byl předsedou synodu Evangelicko-augsburské církve v Polské republice. Od roku 2017 je ředitelem Polské ekumenické rady (\"Polska Rada Ekumeniczna\").\n\nJe ženatý a má 3 děti.\n"}
{"id": "808403", "url": "https://cs.wikipedia.org/wiki?curid=808403", "title": "Primera División (Argentina)", "text": "Primera División (Argentina)\n\nPrimera División je nejvyšší profesionální argentinská fotbalová soutěž. Účastní se jí 20 klubů, které bojují o titul ve dvou částech zvaných Apertura a Clausura (každá má svůj titul). Z Primera División se sestupuje do druhé argentinské ligy Primera B Nacional. Sezóna probíhá od srpna do května následujícího roku.\n\nPrimera División byla založena roku 1891 a stala se profesionální soutěží v roce 1931, kdy 18 amatérských klubů zformovalo profesionální ligu. Od té doby prošla několika změnami. V současném formátu se hraje od sezóny 1991/1992.\n\nOd počátku profesionální éry se stalo argentinským šampionem celkem 16 klubů, jen 4 z nich byly mistry desetkrát nebo více. Nejúspěšnějším klubem je River Plate, který vyhrál celkem 36 titulů (k roku 2014).\n\nOd roku 1991 se liga hraje novým formátem (respektive od r. 1992, v roce 1991 byl vyhlášen jen jeden vítěz).\n20 argentinských klubů hraje Primera División ve dvou částech: Apertura probíhá od srpna do prosince a Clausura v následujícím roku od února do června. Obě části mají identický herní systém (19 kol, v nichž se všichni soupeři střetnou jedenkrát každý s každým, 10 utkání v každém kole) a v každé z nich je korunován národní šampion. Pojmenování obou částí lze volně přeložit jako „otevírací část“ a „uzavírací část“.\n\nTento aktuální formát soutěže se hraje od roku 1990.\n\nSestup je postaven na průměrném umístění klubů během tří sezón. Na konci každé sezóny (nikoli pouze části) 2 kluby s nejhorším průměrem umístění za 3 roky sestupují do nižší soutěže Primera B Nacional, odkud naopak postupují celky z 1. a 2. místa. Kluby na 17. a 18. místě v tabulce s tříletým průměrným umístěním se utkávají v baráži se třetím a čtvrtým celkem z druhé ligy. Důsledkem tohoto systému postupují do první ligy vždy 2 až 4 celky. Nově postupujícím týmům se průměrují pouze umístění v sezónách Primery División od jejich postupu.\n\nTento systém postupu / sestupu byl ustanoven v roce 1983.\n\nArgentina se stala v roce 1891 první zemí mimo Velkou Británii, kde se zformovala fotbalová liga. Během této éry byl nejúspěšnějším klubem Alumni Athletic Club s deseti tituly (jeden vyhrál pod názvem English High School).\n\nProfesionalizace klubů proběhla v roce 1931. V raných letech byly v národní asociaci sdruženy pouze kluby z Buenos Aires, z aglomerace Gran Buenos Aires a z La Plata. Týmy z Rosaria a argentinského Santa Fe se připojily později.\n\nKaždý rok probíhala jednoduchá dvoukolová soutěž každý s každým, přičemž klub s nejvíce body získal titul. Výjimkou byl rok 1936, kdy se ve finálovém utkání střetly vítěz Copa de Honor s vítězem Campeonato.\n\nBěhem tohoto období dominovaly tradiční týmy: River Plate, Boca Juniors, Independiente, Racing Club a San Lorenzo. Žádný jiný tým mimo tyto zmíněné kluby během této éry titul nezískal. Nejblíže mu byl klub CA Banfield v roce 1951, když získal stejný počet bodů jako Racing Club. V následujícím dvojzápasovém play-off o první místo však Banfield Racingu podlehl.\n\nV roce 1967 byl systém nahrazen dvěma šampionáty: Metropolitano a Nacional. Metropolitana se mohly zúčastnit pouze kluby z předešlé éry, kdežto Nacional byl otevřen i týmům z regionálních soutěží. Tato změna umožnila menším celkům jako Estudiantes, Vélez Sársfield, Chacarita Juniors a dalším prolomit hegemonii pětice silných klubů, jež doposud vládly lize.\n\nV roce 1985 se opět změnila struktura ligy, byl přijat evropský model. Místo dvou šampionátů v jednom roce se ustanovila soutěž, kde hrál dvakrát každý s každým a celek, jenž získal nejvíc bodů se stal vítězem.\n\nV sezóně 1988/1989 se začaly udělovat za vítězství 3 body. V případě remízy se kopaly pokutové kopy, jejichž vítěz obdržel 2 body a poražený jeden bod. Tento systém se však neuchytil, byl opuštěn hned v následující sezóně.\n\nO pět let později byla soutěž rozdělena do dvou turnajů – Apertury a Clausury (.\n\nV roce 1991 hráli vítězové Apertury a Clausury vzájemný dvouzápas. V něm prohrál vítěz Clausury a jeden z největších klubů Boca Juniors s vítězem Apertury Newell's Old Boys, i když během Clausury Boca Juniors ani jednou neprohrál. V následujícím roce se zápas mezi vítězi obou částí také uskutečnil, ale oba soupeři byli uznáni jako mistři. Od roku 1993 se zápas mezi vítězem Apertury a vítězem Clausury nehraje, oba získávají automaticky titul v části, kterou opanovali.\n\nV sezóně 1995/1996 se změnila pravidla, za vítězství se začaly udělovat 3 body, za remízu jeden bod a za prohru žádný.\n\nPro ročník 2012/13 se Apertura přejmenovala na Torneo Inicial a Clausura na Torneo Final. Systém zůstal téměř stejný s tím rozdílem, že v sezóně je korunován pouze jeden vítěz, který vzejde ze zápasu mezi vítězem Torneo Inicial a Torneo Final.\n\n\n\n\n\n"}
{"id": "808404", "url": "https://cs.wikipedia.org/wiki?curid=808404", "title": "David Dragoun", "text": "David Dragoun\n\nDavid Dragoun (* 1976 Brno) je český hudebník, klávesista, zpěvák a skladatel. Vystupuje se svojí doprovodnou kapelou David Dragoun Band. Je synem rockového hudebníka Romana Dragouna. \n\n"}
{"id": "808407", "url": "https://cs.wikipedia.org/wiki?curid=808407", "title": "Opiliaceae", "text": "Opiliaceae\n\nOpiliaceae je čeleď vyšších dvouděložných rostlin z řádu santálotvaré (\"Santalales\"). Jsou to vesměs dřeviny s jednoduchými střídavými listy, parazitující na kořenech hostitelských rostlin. Vyskytují se v tropech celého světa.\n\nZástupci čeledi jsou dřeviny, parazitující na kořenech jiných rostlin. Mohou to být stromy, keře i liány. Listy jsou jednoduché, střídavé, celokrajné, se zpeřenou žilnatinou, bez palistů. Listy bývají dvouřadě rozloženy a často obsahují cystolity, nápadné zejména v suchém stavu. Květenství jsou úžlabní, případně vyrůstají přímo z kmenů a větví (kauliflorie). Květy jsou malé, pravidelné, nejčastěji pětičetné, oboupohlavné nebo jednopohlavné, uspořádané v květenstvích různých typů. Okvětní lístky jsou volné nebo částečně srostlé. Tyčinek je stejný počet jako okvětních lístků. V květech je přítomen kruhovitý až číškovitý nektáriový disk. Semeník je svrchní nebo částečně zanořený do disku, s jediným vajíčkem v jediném plodolistu. Čnělka je krátká nebo je blizna přisedlá. Plodem je peckovice s olejnatým endospermem.\n\nČeleď zahrnuje asi 33 druhů v 10 rodech. Je rozšířena v tropech celého světa, přičemž největší diversity dosahuje v Africe a Asii. V tropické Americe je zastoupena pouze rodem \"Agonandra\".\n\n\"Opiliaceae\" jsou poloparazité, připojující se pod zemí haustorii ke kořenům hostitelských rostlin, z nichž čerpají vodu a živiny.\n\nV minulosti byli zástupci této čeledi řazeni nejčastěji do čeledi santálovité (\"Santalaceae\", Cronquist) nebo \"Olacaceae\". Podle kladogramů APG je nejblíže příbuznou větví čeleď santálovité (\"Santalaceae\").\n\n\nMladé listy a květenství některých druhů (\"Champereia\", \"Melientha\") jsou v jihovýchodní Asii často používány jako zelenina. Plody druhu \"Agonandra brasiliensis\" jsou jedlé a z hydrogenovaného oleje je připravována náhrada kaučuku.\n\n\"Agonandra\", \"Cansjera\", \"Champereia\", \"Gjellerupia\", \"Lepionurus\", \"Melientha\", \"Opilia\", \"Pentarhopalopilia\", \"Rhopalopilia\", \"Urobotrya\"\n\n"}
{"id": "808409", "url": "https://cs.wikipedia.org/wiki?curid=808409", "title": "Kuřinka solná", "text": "Kuřinka solná\n\nKuřinka solná (\"Spergularia salina\") je nízká, ohrožená halofilní bylina upřednostňující vlhká a prosluněná stanoviště.\n\nRoste na písčinách mořských pobřeží na severu, západě a jihu Evropy a severu Afriky. Vyrůstá řídce i ve vnitrozemí Střední Evropy, v Mongolsku, na východní Sibiři a Dálném východě ve vnitrozemských slaniscích, poblíž minerálních pramenů a na zasolených zamočených pozemcích. Zavlečena byla do jižní Afriky, Severní a Jižní Ameriky, Austrálie i na Nový Zéland.\n\nV České republice roste jen vzácně a to ve středních a severozápadních Čechách a na jižní Moravě.. Vyskytuje se ve slanomilných společenstvech svazu \"Cypero–Spergularion salinae\" a \"Thero–Salicornion strictae\". V poslední době se tento druh nečekaně šíří podél v zimním období solených silničních tahů.\n\nZhoršováním ekologie na přirozených stanovištích dochází na většině míst ke snižování počtu rostoucích jedinců nebo dokonce k jejich vymizení. Kuřinka solná byla proto vyhláškou MŽP ČR č. 395/1992 Sb. a \"Černým a červeným seznamem cévnatých rostlin České republiky z roku 2000\" vyhlášena za kriticky ohrožený druh.\n\nPoléhavá nebo vystoupavá až vzpřímená jednoletá rostlina vyrůstající z mírně ztlustlého nebo niťovitého kořene. Lodyhy má dlouhé 5 až 25 cm a tlusté 0,6 až 2 mm, odspodu jsou v uzlinách větvené a v horní části žláznatě chlupaté. Tučné, vstřícné, čárkovité, v průřezu oblé, přisedlé listy vyrůstající z uzlin jsou dlouhé 1 až 4 cm a bývají zakončeny tupě nebo krátkými hroty. Mají vytrvalé, suchomázdřité, zdvojené palisty široce trojúhelníkovitého tvaru o délce 1 až 3,5 mm které jsou na konci zpravidla zašpičatělé.\n\nOboupohlavné 5četné květy jsou na stopkách dlouhých v rozmezí 5 až 13 mm a bývají lysé nebo řídce žláznatě chlupaté. Vyrůstají jednotlivě nebo ve vidlanu či jednoramenném vrcholíku. U báze srostlé kališní plátky jsou dlouhé 3 až 5 mm a mají až 0,5 mm široký suchomázdřitý lem, bývají eliptické až kopinaté, na konci tupé nebo zašpičatělé, lysé až řídce chlupaté. Růžové až bílé eliptické, na vrcholu oblé korunní plátky jsou dlouhé asi 2 až 3 mm. V květu je 2 až 5, vzácně i 10 tyčinek s prašníky. Gyneceum je tvořeno 3 plodolisty, semeník je svrchní a má 3 čnělky s bliznami.\n\nKvete v červnu až říjnu. Nejčastěji dochází k samoopylení, cizosprašnost je u tohoto druhu vzácná, jen asi ve 2 %. Prašníky jsou zralé v květu již ve fázi poupěte kde jsou skloněny k také již zralým bliznám, takže často dojde k opylení ještě před rozvitím květu. Po rozkvetení je v květech málo nektaru a kvetou jen krátce.\n\nPlod je tobolka vejcovitého tvaru dlouhá 3 až 6 mm otvírající se třemi chlopněmi. Hnědá semena (dlouhá 1,15 mm, široká 1,1 mm, vážící 0,07 g) jsou podkovitě diskovitého tvaru a po obvodu mají ztlustlý val. Osemení bývá hladké, jen po obvodu valu je někdy jemně bradavčité. Semena jsou dvoutvará, některá mají blanitý lem usnadňující rozšiřování větrem. Druh je tetraploidní (2n  = 36), ojediněle se nacházejí i diploidní rostliny. Rozmnožuje se výhradně semeny která se po okolí šíří větrem, vodou, zvířaty i lidskou činností.\n\nPojmenování tohoto druhu se postupně vyvíjí, o čemž svědčí množství synonym. V současnosti se vědci kloní ke dvěma vědeckým jménům: \"Spergularia salina\" nebo \"Spergularia marina\" s tím, že druhé je pak pokládáno za synonymum. Odlišné pojmenování než u českých autorů je uváděno např. v:\n\n"}
{"id": "808415", "url": "https://cs.wikipedia.org/wiki?curid=808415", "title": "Cena Roswithy Haftmann", "text": "Cena Roswithy Haftmann\n\nCena Roswithy Haftmann (německy Roswitha Haftmann-Preis) je umělecké ocenění založené v roce 2001 ve Švýcarsku.\n\nCenu uděluje každoročně od roku 2001 na počest Roswithy Haftmann (1924–1998) stejnojmenná nadace. Ocenění získá \"žijící umělec, který zrealizoval důležitou práci.\" Cena je dotována ve výši 150 000 švýcarských franků (asi 120 000 €).\n\nPodle zdroje:\n\n\n"}
{"id": "808420", "url": "https://cs.wikipedia.org/wiki?curid=808420", "title": "Gnome-Rhône 14K Mistral Major", "text": "Gnome-Rhône 14K Mistral Major\n\nGnome-Rhône 14K Mistral Major byl čtrnáctiválcový dvouřadý vzduchem chlazený hvězdicový motor navržený a vyráběný společností \"Société des Moteurs Gnome-et-Rhône\" ve Francii. Byl to nejpoužívanější francouzský letecký motor před 2. světovou válkou. Byl natolik žádaný, že byl licenčně vyráběn jak v Evropě, tak i v Japonsku. Byly vyrobeny tisíce těchto motorů, které byly široce používány v nejrůznějších typech letounů.\n\nV roce 1921 společnost Gnome-Rhône zakoupila licenci na výrobu úspěšného britského motoru Bristol Jupiter a vyráběla jej společně s menším motorem Bristol Titan asi do roku 1930. Od roku 1926 však s použitím vzoru motoru Titan začala vyrábět nové motory, kterým se říkalo „série K“. Tato série začala motory 5K \"Titan, následovaly motory 7K \"Titan Major a motory 9K \"Mistral\". Do roku 1930 bylo dodáno 6 000 těchto motorů.\n\nV té době však docházelo k prudkému rozvoji leteckého průmyslu, přičemž byla stavěna stále větší letadla, která potřebovala stále větší motory. Gnome-Rhône na to reagovala vytvořením nového motoru spojením dvou motorů 7K za sebe do dvou řad, čímž vznikl motor 14K \"Mistral Major\". První vyrobené motory se poprvé rozeběhly v roce 1929.\n\n\n\n\n\"Data pocházejí z ruské publikace \"Letecké motory vojenských vzdušných sil cizích států\".\"\n\n\n\n\n\nPodobné motory:\n"}
{"id": "808421", "url": "https://cs.wikipedia.org/wiki?curid=808421", "title": "Národní park Death Valley", "text": "Národní park Death Valley\n\nNárodní park Death Valley () je státem chráněné území ve Spojených státech amerických. Velkou část tvoří Údolí smrti. Leží při hranicích států Nevada a Kalifornie, východně od pohoří Sierra Nevada. Národním parkem byl vyhlášen v říjnu 1994.\n\nNárodní park Death Valley drží v rámci Spojených států několik rekordů. Byla zde naměřena nejvyšší teplota ve Spojených státech (57 °C). Leží zde nejníže položené místo ve Spojených státech Badwater Basin (-86 m). A konečně je Národní park Deathe Valley největším americkým národním parkem mimo Aljašku.\n\nDle archeologických nálezů byla oblast obývána po tisíciletí. Od druhé poloviny 19. století se zde těžily nerostné suroviny, kvůli neziskovosti byly ale provozy ve dvacátých letech 20. století ukončeny. Původní obyvatelé z indiánského kmene Šošonů, kteří zde žili, byli v roce 1933 přemístěni do oblasti okolo \"Furnace Creek\". V této době bylo Death Valley vyhlášeno národní památkou. V roce 1984 bylo prohlášeno za biosférickou rezervaci a v roce 1994 se stalo národním parkem.\n"}
{"id": "808425", "url": "https://cs.wikipedia.org/wiki?curid=808425", "title": "Cooperův test", "text": "Cooperův test\n\nCooperův test je test fyzické zdatnosti jedince, při kterém se měří vzdálenost, kterou člověk uběhne za rovných 12 minut. Navrhl jej v roce 1968 Kenneth H. Cooper pro účely armády Spojených států amerických. Z výsledku lze dle tabulky (zohledňující kromě vzdálenosti ještě pohlaví a věk jedince) zhruba určit, v jaké je člověk fyzické kondici. Jelikož jde o kondiční test, tak se předpokládá, že se poběží stálým tempem a bez sprintů.\n\nPro srovnání: světový rekord v běhu na 5000 metrů drží v současnosti Etiopan Kenenisa Bekele, který tuto vzdálenost zaběhl za 12:37.35 minut. To znamená, že za rovných 12 minut by uběhl zhruba 4750 metrů.\n\nToto je ukázka jedné z mnoha variant tabulek vyhodnocujících tento test:\n\nV praxi bývá problém s měřením uběhnuté vzdálenosti po 12 minutách, zvlášť když se neběží na předem změřené trase. Většina armád ve světě proto používá pevnou vzdálenost. Sice to není přímo Cooperův test, ale je to rozumný kompromis. Například britští vojáci běhají 1,5 míle, vojáci armády Spojených států 2 míle a američtí mariňáci 3 míle. Každá trasa je přesně změřená a jsou aplikovány korekce zohledňující místní podmínky (převýšení, atd.). 2 míle jsou dostatečně dlouhá trasa, protože většině vojáků trvá déle než 12 minut, než ji uběhnou.\n"}
{"id": "808442", "url": "https://cs.wikipedia.org/wiki?curid=808442", "title": "Brocův index", "text": "Brocův index\n\nBrocův index, pojmenovaný podle francouzského lékaře a antropologa Paula Broca, je index tělesné hmotnosti, který byl používán před zavedením indexu tělesné hmotnosti BMI. Oproti výpočtu BMI je výpočet Brocova indexu jednodušší, ale také méně přesný.\n\nIndex se vypočítá vydělením hmotnosti daného člověka jeho výškou mínus 100 a vynásobením hodnotou 100. Výsledek je v procentech.\n\nZa ideální tělesnou hmotnost se pokládá Brocův index v rozmezí 90-110%, nižší hodnoty korespondují s podváhou. Nadváha je při Brocově indexu nad 115%.\n\nBrocův index byl antropometrickým ukazatelem tělesné hmotnosti v minulosti. Modifikovaný Brocův index zjišťuje, kolik kilogramů hmotnosti přebývá nad krajní hranicí hmotnosti doporučené, resp. kolik kilogramů do této hranice chybí. Dnes byl nahrazen přesnějším indexem BMI.\n\n"}
{"id": "808446", "url": "https://cs.wikipedia.org/wiki?curid=808446", "title": "Národní fotografická cena Španělska", "text": "Národní fotografická cena Španělska\n\nNárodní fotografická cena Španělska (španělsky Premio Nacional de Fotografía) je fotografické ocenění udělované každý rok španělským ministerstvem kultury jako uznání práce španělského fotografa za jeho umělecký přínos \"k obohacení kulturního dědictví Španělska.\" Cena je dotována ve výši 30 000 eur a byla založena v roce 1994. Do té doby byla fotografie zahrnuta do Národní ceny výtvarných umění a získali ji fotografové jako Francesc Catalá Roca v roce 1983 nebo Agustí Centelles v roce 1984.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "808447", "url": "https://cs.wikipedia.org/wiki?curid=808447", "title": "North Yelm", "text": "North Yelm\n\nNorth Yelm je obec v okrese Thurston v americkém státě Washington. Roku 2010 zde žilo 2 906, z nichž 85 % tvořili běloši, 3 % Asiaté a 2 % původní obyvatelé. 7 % obyvatelstva bylo hispánského původu. Rozloha obce činí 8,8 km² a obec patří do školního obvodu Yelm Community Schools.\n"}
{"id": "808452", "url": "https://cs.wikipedia.org/wiki?curid=808452", "title": "Rochester (Washington)", "text": "Rochester (Washington)\n\nRochester je obec v okrese Thurston v americkém státě Washington s 2 388 obyvateli. Obec byla založena už roku 1852 a nyní má rozlohu 6 km². Rovněž má vlastní školní obvod, který zahrnuje i okolní obce a navštěvuje jej přes dva tisíce studentů.\n\nObec založil roku 1852 Samuel James. První zdejší obchod založil až v roce 1889 Robert Paton, který zde o několik let dříve postavil pilařský závod, jenž byl v provozu po dobu padesáti let. O růst komunity se postaral také Robert Hunt, díky němuž do obce zavítala železnice Northern Pacific, která ji spojila s městem Aberdeen na pobřeží Grayovy zátoky. Hunt zůstává v paměti zdejších občanů, jelikož po něm byla dokonce pojmenována ulice nedaleko místní železnice.\n\nPo úpadku dřevařského průmyslu se obec přeorientovala na pěstování jahod. Většina nynějších obyvatel Rochesteru má práce v nedalekých větších městech jako Olympia nebo Chehalis. Obec Rochester dostala své jméno po městě Rochesteru ve státě Michigan.\n\nZe 2 388 obyvatel, kteří zde žili roku 2010, tvořili 85 % běloši, 3 % původní obyvatelé a 1 % Asiaté. 12 % obyvatelstva bylo hispánského původu.\n"}
{"id": "808457", "url": "https://cs.wikipedia.org/wiki?curid=808457", "title": "Kiln House", "text": "Kiln House\n\nKiln House je čtvrté album od britské rockové skupiny Fleetwood Mac, vydané v roce 1970. Je prvním albem Fleetwood Mac po odchodu Petera Greena a posledním, kde vystupuje Jeremy Spencer. I když nebyla Christine McVie plnoprávným členem skupiny až do doby krátce po vydání tohoto alba, zúčastňovala se nahrávacích frekvencí, podílela se na doprovodných vokálech a tvorbě obalu.\n\nTomuto albu dominuje Spencerovo retro a parodie na hudbu 50. let, avšak upřímnější písně Danny Kirwana jsou téměř stejně výrazné. Píseň \"Buddy's Song\" je věnována matce Buddy Hollyho a je napsána na melodii písně \"Peggy Sue Got Married\" s novým textem odkazujícím na několik písní Buddy Hollyho.\n\nRaná verze Kirwanovy instrumentálky \"Earl Gray\", nazvaná \"Farewell\", byla později vydána na kompilaci \"The Vaudeville Years\".\n\n\nFleetwood Mac\n\nHostujcí umělec\n"}
{"id": "808458", "url": "https://cs.wikipedia.org/wiki?curid=808458", "title": "Matylda Saská (1025)", "text": "Matylda Saská (1025)\n\nMatylda Saská ( \"Mathilde\", léto 979 – listopad 1025 Echtz) byla lotrinská falckraběnka.\n\nByla třetí dcerou císaře Oty II. a byzantské princezny Theofano a již v dětství byla svěřena do péče své tety Matyldy, abatyše v Essenu. Zdá se, že původně byla zaslíbena církevní kariéře a měla se stát Matyldinou nástupkyní v úřadu abatyše. Pravděpodobně v rozmezí let 991 – 993 se z iniciativy své matky provdala za Ezza, syna lotrinského falckraběte Heřmana. Sňatek, který měl posílit moc Matyldina bratra Oty III., současníci považovali za nerovný.\n\nKdyž roku 1002 zemřel Matyldin bratr, císař Ota III., jeho nástupce Jindřich II. vedl s Ezzou dlouhodobý spor o majetky, které Matylda obdržela od bratra a považovala je za své vlastnictví, kdežto Jindřich byl přesvědčen, že jde královské zboží.\n\nManželství bylo zřejmě šťastné a bylo požehnáno deseti dětmi (třemi syny a sedmi dcerami), z nichž většina svůj život zasvětila církevní kariéře:\n\nRoku 1024 Matylda společně s manželem založila klášter Brauweiler, kde byla také po svém skonu o rok později pohřbena.\n\n"}
{"id": "808460", "url": "https://cs.wikipedia.org/wiki?curid=808460", "title": "Clair de lune", "text": "Clair de lune\n\nClair de lune je francouzské sousloví znamenající „měsíční svit“ (či poetičtěji svit luny), může odkazovat k:\n"}
{"id": "808466", "url": "https://cs.wikipedia.org/wiki?curid=808466", "title": "Kostel svatého Vincence z Pauly (Paříž)", "text": "Kostel svatého Vincence z Pauly (Paříž)\n\nKostel svatého Vincence z Pauly (fr. \"Église Saint-Vincent-de-Paul\") je katolický farní kostel v Paříži v 10. obvodu na náměstí \"Place Franz-Liszt\" postavený v letech 1824-1844. Kostel je od roku 1944 chráněn jako historická památka.\n\nKostel dominuje čtvrti vybudované v 19. století na místě bývalých pozemků leptoserie svatého Lazara (později věznice Saint-Lazare), kterou převzal svatý Vincenc z Pauly v roce 1632 a až do roku 1793 zde působila jeho kongregace lazaristů.\n\nPlány kostela a jeho výstavba byly původně svěřeny Jeanu Baptistu Lepèreovi (1761-1844), významnému architektovi své doby. Základní kámen byl položen v srpnu 1824 za přítomnosti pařížského prefekta Gasparda de Chabrol a pařížského arcibiskupa Hyacintha Louise de Quélena.\n\nVýstavba postupovala poměrně pomalu a kvůli nedostatku finančních prostředků a zejména kvůli červencové revoluci 1830 byl původní projekt zastaven. V roce 1831 se stavby ujal architekt Jacques Hittorf (1792-1867) a dohlížel na něj až do roku 1844, kdy byl kostel 25. října vysvěcen. Hittorf změnil původní projekt (ten počítal jen s jednou věží).\n\nKostel utrpěl škody během bojů za Pařížské komuny, kdy jeho věže zasáhlo několik střel z Père Lachaise.\nKostel má podélný půdorys. Nad portikem s iónskými sloupy je fronton, který zhotovil Charles-François Lebœuf (1792-1865) s tématem \"Apoteóza svatého Vincence z Pauly\". Světec je obklopen postavami symbolizující jeho činnost: misionář, galéra, Dcery křesťanské lásky. Uvnitř kostela je malovaný vlys, který vytvořil v letech 1848-1853 Hippolyte Flandrin podél lodi – mezi dvěma řadami sloupů na empoře je sto šedesát světců. Strop kostela navrhl sochař Luglien François Badou. Výzdobu kaple Panny Marie vytvořil William Bouguereaua (1885-1889). Autorem Kalvárie na hlavním oltáři je François Rude.\n\nArchitekt Hittorff navrhl na fasádu umístit obrazy z emailu, které namaloval Pierre-Jules Jollivet. Ovšem nahota některých osob vyvolala takové pobouření, že v roce 1861 musely být zase odstraněny. První emailový obraz byl vrácen až v říjnu 2009 a dva byly zavěšeny uvnitř kostela. Všech sedm desek bylo nakonec vráceno na fasádu 26. června 2011 v souladu s původním návrhem Jacquese Hittorffa.\n\nKostel má dvoje varhany. Hlavní postavil v roce 1852 Aristide Cavaillé-Coll. V roce 1970 byly restaurovány. Varhany na chóru vytvořil rovněž Cavaillé-Coll v roce 1858.\n\n\n"}
{"id": "808471", "url": "https://cs.wikipedia.org/wiki?curid=808471", "title": "Nakhon Ratčasima", "text": "Nakhon Ratčasima\n\nNakhon Ratčasima (RTGS: Nakhon Ratchasima, thajsky: นครราชสีมา) je město v Thajsku. Nachází se asi 200 km na severovýchod od Bangkoku. V roce 2011 mělo 166 217 obyvatel. Je centrem metropolitní oblasti, čítající přes 400 000 obyvatel.\n"}
{"id": "808472", "url": "https://cs.wikipedia.org/wiki?curid=808472", "title": "Rozela Pennantova", "text": "Rozela Pennantova\n\nRozela Pennantova (\"Platycercus elegans\") je papoušek, který se přirozeně vyskytuje ve východní a jižní Austrálii. Na Nový Zéland a Norfolk byl přivezen. Běžně se vyskytuje v tamních lesích. Lidé jej mohou spatřit i na zahradách a poblíž lidského obydlí. Obecně se vyskytují hojně v prostředí zasaženém lidskou civilizací, jako jsou pole, parky, zahrady anebo golfová hřiště.\n\nRozela Pennantova je středně velký papoušek, který měří zhruba 36 centimetrů (včetně ocasu). Má celkem pět poddruhů. Z toho tři vynikají červenou barvou.\n\nRozely nemají prakticky žádný pohlavní dimorfismus. Jediným udávaným rozdílem je velikost samců, kteří mohou být (ale nemusí) až o 15 % větší než samičky. Pohlaví lze také od sebe rozeznat jiným tvarem hlavy, protože samice ji mají kulatější. Chovatelé pro určování pohlaví nechávají analyzovat DNA z peří.\n\nRozely se živí semeny stromů, ovocem, lesními plody, oříšky, různými druhy listů květin a větvičky stromů. Ačkoliv mají v oblibě plody stromů či keřů, nejsou dobří v šíření jejich semen. Mají poměrně silný zobák a nedělá jim problém prakticky vše sníst či zničit, a to i když je semeno chráněno tvrdou skořápkou. Když se vyskytují v hejnech, zemědělci je zrovna nemají moc v oblibě, protože dovedou poničit úrodu. Problém je zvláště u obilovin. Rozely nepohrdnou ani hmyzem. Jsou, známe tím, že pojídají larvy, termity, brouky, stonožky i můry.\nHnízda staví vysoko v korunách stromů. Není neobvyklá výška i 30 metrů nad zemí. Vybírají si těžko přístupná místa. Konečné rozhodnutí má vždy samička. Hnízdo staví z okolního materiálu, který se vyskytuje většinou do vzdálenosti 1–2 metrů. Pár si dává pozor, aby poblíž nebyl jiný pár. Ovšem nejsou si navzájem nepřátelští. Dávají si pomocí zvuku vědět, jestli je bezpečno, či se blíží nějaký nepřítel. Rozely hnízdí od září do února. Záleží ale na aktuálním počasí a množství srážek. Vejce kladou většinou v říjnu. Jedna snůška činí 3–8 vajíček. Ta jsou bílá a velká 28×23 milimetrů. Než se mláďata vylíhnou, trvá to 16–28 dní. Na vajíčkách sedí pouze samička. Po vylíhnutí prvních 6 dnů krmí mladé samička, pak oba rodiče. Mláďata dospívají zhruba v únoru. Pak stráví s rodiči ještě několik týdnů, než hnízdo opustí. Připravení na rozmnožování jsou zhruba za 16 měsíců.\n\nU rozel občas dochází k zvláštní mutaci, kdy jsou jedinci jednobarevní. Zbarvení je čistě modré, žluté (spíše zlaté), bílé či mírně šedivé. Takoví jedinci jsou pak s oblibou vystavování na výstavách a cena u chovatelů je několikanásobná oproti jedincům s klasickým zbarvením.\n\nRozely jsou poměrně oblíbené i v Česku. Je obtížnější naučit je mluvit. S oblibou ale napodobují různé zvuky alarmů, vrzání pantů anebo pískání. Zvládají i jiná domácí zvířata – například štěkání psa. Mají silný hlasový projev.\nV zajetí si neustále potřebují o něco brousit zobák. Nejlepší jsou větvičky sladkých ovocných stromů. Ačkoliv si dovedou sami produkovat vitamín C, doporučuje se jim dávat jablko anebo pomeranče. Dospělý jedinec si v určitý okamžik sám začne zkracovat drápky. Jen výjimečně se stává, že by byl potřeba zásah člověka.\n"}
{"id": "808479", "url": "https://cs.wikipedia.org/wiki?curid=808479", "title": "SIGTRAN", "text": "SIGTRAN\n\nSIGTRAN (zkratka ze ) je rodina protokolů, která umožňuje IP sítí přenášet telefonní síťovou signalizaci Signalizačního systému č. 7, účastnickou signalizaci nebo propojovat telefonní ústředny s multiplexory. Název byl převzat ze jména pracovní skupiny Internet Engineering Task Force (IETF), která tuto sadu protokolů vytvořila.\n\nSIGTRAN představuje první krok konvergence telefonních sítí a IP sítí, ve kterém jsou vyšší vrstvy jako ISUP, TCAP a MAP ponechány beze změny, ale drahá a špatně škálovatelná tradiční (legacy) SS7 infrastruktura je nahrazena IP infrastrukturou, přičemž MTP1, MTP2 a volitelně i MTP3 a SCCP jsou nahrazeny internetovými protokoly. Místo obvyklých transportních protokolů IP sítí (TCP a UDP), používá SIGTRAN protokol SCTP, který nad IPv4 nebo IPv6 poskytuje spolehlivý přenos datagramů v několika proudech a dovoluje zvýšení spolehlivosti díky používání multihomed uzlů tvořených více stroji. SCTP se využívá jako nosič adaptačních protokolů pro Signalizační systém č. 7 (SS7) jako M2PA, M2UA, M3UA a SUA a komunikačních protokolů používaných telefonními a ISDN sítěmi. Použitelnost rodiny protokolů SS7 se tak rozšiřuje i na IP sítě při zachování SS7 aplikací a částečně i přístupu ke správě sítě. O protokolu SCTP se také uvažuje jako o jedné z možných náhrad protokolu TCP v případech, kdy jeho vlastnosti nevyhovují (například pro spolehlivý přenos datagramů a pro přenosy na vysokorychlostních linkách s vysokou latencí).\n\nNa obrázku znázorňujícím protokolový zásobník SIGTRAN je protokol SCTP, který patří do transportní vrstvy, situován do vrstvy síťové. Nejedná se o chybu, je to důsledek toho, že se vlastně jedná o tunelování SS7 protokolů skrz IP síť.\n\nProtokoly SIGTRAN se někdy označují zkratkou IP7. Nemá to znamenat novou verzi protokolu IP, je to pouze kombinace zkratek IP a SS7.\n\nSkupina SIGTRAN byla významně ovlivněna záměrem použít nové protokoly pro propojení VoIP sítí s tradičními PSTN s co nejmenším dopadem na signalizaci. Základním dokumentem pro SIGTRAN je RFC 2719 (\"Framework Architecture for Signaling Transport\"), který definuje koncept \"signalizační brány\" (), která provádí obousměrný převod signalizačních zpráv Common Channel Signaling (CCS) mezi SS7 a SIGTRANem.\n\nNovějším přístupem ke konvergenci telefonních a IP sítí je IMS – IP Multimedia Subsystem, jehož těžiště je v IP sítích používajících signalizační protokol Session Initiation Protocol (SIP) a interoperabilitu se staršími sítěmi zajišťuje pomocí bran a protokolových konvertorů.\n\nRodina protokolů SIGTRAN zahrnuje:\n\n\nJednotlivé prvky sítě nepoužívají všechny uvedené adaptační protokoly, ale obvykle jen 1 nebo 2 z nich.\n\nM2UA slouží k připojení IP zařízení do SS7 sítě. IP zařízení se označuje IPSP\n(IP Signaling Point), má přiřazen vlastní Point Code (PC) a pro jeho připojení\nk SS7 síti je potřeba Signalling Gateway (SG). IPSP bývá nejčastěji MGC\n(Media Gateway Controller), které komunikuje na SS7 straně s SSP (Service\nSwitching Point - ústředna v pevných sítích). NIF (Nodal Inter-working\nFunction) v SG realizuje propojení na úrovni MTP2.\n\nM2PA má nejvíce použití, ale je nejsložitější. SG může sama fungovat jako\nSCP, STP nebo SSP. Přes SG může být připojeno několik zařízení v IP síti\n(neboli vytvoření SS7 linky v IP síti). Pro emulaci linksetu s několika\nsignaling linkami je nutné tolik SCTP asociací, kolik linek se emuluje.\nKaždé zařízení má vlastní point code (PC).\n\nM3UA umožňuje vytvoření kombinované infrastruktury, ve které jsou některé\nprvky v SS7 síti a jiné v IP síti. Pokud není potřeba propojení s legacy SS7\nsítí, není potřeba používat SG. Zařízení v IP síti nemusí mít nutně vlastní\nPoint Code (PC).\n\nSUA slouží k připojení jednoho nebo více IP zařízení do SS7 sítě. Jednotlivá zařízení nemají vlastní kódy signalizačního bodu (Point Code, PC), ale používají jediný PC přidělený signalling gatewayi (SG), která je při použití SUA nezbytná. Toto omezení může být v některých případech výhodou – protože SCP používá adresu PC patřící signalizační bráně,\nnení nutné v konfiguraci ostatních prvků sítě měnit PC příslušného SCP; více SCP lze rozlišit pomocí SSN;\nv IS-41 sítích musí mít středisko krátkých textových zpráv (SMS MC) jediný Point Code; pokud má výkonné SMS MC více uzlů, je použití M3UA problematické, zatímco se SUA to problém není.\n\nZkratka IPSP má odlišný význam než u M2PA a M2UA, znamená IP Signaling Process.\n\nSUA má nejjednodušší protokolový zásobník; přenáší SCCP zprávy, proto\nnemůže být použita pro ISUP (který pracuje nad MTP3). SUA nemusí (ale může)\npoužívat adresování podle PC (Point Code). jednotlivé aplikace lze rozlišit\npomocí SSN.\n\nNIF pro SUA není standardizováno, SG funguje jako inteligentní router pro\nzprávy vyšších vrstev (TCAP, MAP, INAP, CAP). SG může fungovat i jako SCP.\n\n\"V5UA\" poskytuje adaptační vrstvu pro bezešvý přenos uživatelských zpráv a pro služební rozhraní V5.2 mezi multiplexorem a ústřednou IP sítí (obdoba \"IUA\").\n\n\"IUA\" poskytuje adaptační vrstvu pro bezešvý přenos uživatelských zpráv služebního rozhraní Q.921 (LAPD) v ISDN pro realizaci páteřního připojení pomocí IP sítě. Podporuje Q.931 a QSIG.\n\nDUA je rozšíření IUA pro přenos zpráv signalizačních systémů Digital Private Network Signaling System 1 (DPNSS 1) a Digital Access Signaling System 2 (DASS 2) IP sítí. Používá se pro propojení mezi Pobočkovou telefonní ústřednou (PBX) a Media Gateway Controlerem (MGC).\n\nAdaptační protokoly mají přiřazeny následující smluvené SCTP porty a payload protokol identifikátory:\n\n\n\n\n"}
{"id": "808483", "url": "https://cs.wikipedia.org/wiki?curid=808483", "title": "Fotografická cena vévody a vévodkyně z Yorku", "text": "Fotografická cena vévody a vévodkyně z Yorku\n\nFotografická cena vévody a vévodkyně z Yorku (anglicky Duke and Duchess of York Prize in Photography, francouzsky Prix du duc et de la duchesse d'York en photographie je fotografické ocenění udělované každý rok v Kanadě. Cena je financována kanadskou vládou a byla založena v roce 1986 při příležitosti sňatku vévody Andrewa.\n\nToto ocenění je dotováno ve výši 8 000 dolarů koncilem Canada Council for the Arts a je udělováno profesionálnímu umělci za osobní tvůrčí práci či postgraduální studium fotografie.\n\n\n"}
{"id": "808485", "url": "https://cs.wikipedia.org/wiki?curid=808485", "title": "Casa Vicens", "text": "Casa Vicens\n\nCasa Vicens je budova v secesním stylu v Barceloně, kterou navrhl Antoni Gaudí pro továrníka Manuela Vicense. Byla to Gaudího první důležitá práce. Objekt byl přidán v roce 2005 zapsán na listinu světového dědictví UNESCO.\n\nCasa Vicens byla postavena v letech 1883 - 1889 a nachází se v Carrer de les Carolines 24, v Gracia čtvrti Barcelony. Místo na němž budova stojí je malý pozemek. I přesto ale se budova pyšní 1160m² ve čtyřech úrovních. Dům je vystavěn z kamene, hrubých červených cihel a barevných keramických obkladů ve stylu šachovnice s květinovým vzorem. Dům je v soukromém vlastnictví, nicméně je přístupný vždy 22. května.\nV říjnu 2007, Altadicion, realitní kancelář severně od Barcelony, oznámila, že dostala exkluzivní smlouvu na prodej Casa Vicens. Požadovaná cena byla 27 milionů eur.\n\n"}
{"id": "808487", "url": "https://cs.wikipedia.org/wiki?curid=808487", "title": "Cash (film, 2008)", "text": "Cash (film, 2008)\n\nCash (též psáno jako Ca$h) je francouzský hraný film z roku 2008, který režíroval Éric Besnard podle vlastního scénáře.\n\nPo smrti svého bratra pařížský lupič-gentleman Cash plánuje pomstít jeho smrt. Poté, co jiným mafiánům prodá falešné eurobankovky a je jimi pronásledován, střetne se Julií, která je agentkou Europolu a již dlouho ho sleduje. Nabídne mu spolupráci, neboť při vyšetřování nepoužívá standardní metody. Společně tak chtějí napálit gangstera Maxima, kterého policie nemůže už dlouho chytit. Ten je oba najme na svou plánovanou loupež neregistrovaných diamantů v luxusním hotelu na Francouzské riviéře. Ovšem dokonale naplánovaná akce se změní ve chvíli, kdy se v hotelu objeví též gangsteři, kterým Cash podstrčil padělané eurobankovky.\n"}
{"id": "808489", "url": "https://cs.wikipedia.org/wiki?curid=808489", "title": "Treat Conrad Huey", "text": "Treat Conrad Huey\n\nTreat Conrad Huey (* 28. srpna 1985 Washington) je levoruký filipínský profesionální tenista narozený a žijící ve Spojených státech, který se specializuje na soutěže čtyřhry. V dosavadní kariéře vyhrál na okruhu ATP World Tour jeden turnaj ve čtyřhře, když na srpnovém Citi Open 2012 v americké metropoli Washingtonu vyhrál společně s Britem Dominicem Inglotem. Jako poražený deblový finalista skončil na Farmers Classic 2011 v Los Angeles a Tenisovém mistrovství USA mužů na antuce 2012 v Houstonu. Na challengerech ATP získal třináct a na okruhu Futures osm titulů ve čtyřhře.\n\nNa žebříčku ATP byl ve dvouhře nejvýše klasifikován v listopadu 2009 na 689. místě a ve čtyřhře v dubnu 2013 na 26. místě. Trénuje ho Othmane Garma.\n\nDo čtyřhry nastoupil s více spoluhráči, mezi jinými se Somdevem Devvarmanem, Brianem Battistonem, Jeffem Coetzee, Harshem Mankadem a Dominicem Inglotem.\n\nV grandslamové čtyřhre se probojoval do třetího kola na US Open 2011, French Open 2012 a ve Wimbledonu 2013.\n\n"}
{"id": "808499", "url": "https://cs.wikipedia.org/wiki?curid=808499", "title": "Bazilika Panny Marie Vítězné", "text": "Bazilika Panny Marie Vítězné\n\nBazilika Panny Marie Vítězné (fr. \"Basilique Notre-Dame-des-Victoires\") je katolická bazilika minor ve 2. obvodu v Paříži na náměstí \"Place des Petits-Pères\".\n\nV roce 1628 se král Ludvík XIII. rozhodl po vítězném obléhání hugenotské bašty La Rochelle postavit kostel zasvěcený Panně Marii Vítězné. Plány navrhl architekt Pierre Le Muet (1591–1669). Kostel byl určený pro řád bosých augustiniánů, ale stavební práce se krátce po zahájení zastavily z důvodu nedostatku finančních prostředků. Od roku 1656 byla výstavba obnovena pod vedením architektů Libérala Bruanta a Gabriela Le Duc. Nedostavěný kostel byl vysvěcen v roce 1666. Poslední část včetně portálu dokončil Jean-Sylvain Cartaud v letech 1737–1740.\n\nBěhem Velké francouzské revoluce byl kostel odsvěcen a stal se sídlem Národní loterie a později, za Direktoria, tu byla Burza cenných papírů. Ke svým církevním účelům byl navrácen v roce 1802.\n\nV prosinci 1836 farář u Panny Marie Vítězné, otec Desgenettes zasvětil svou farnost Neposkvrněnému srdci Panny Marie. Kostel od té doby hostí sdružení mariánských kněží a Neposkvrněného srdce Panny Marie.\n\nPostupné působení více architektů vysvětluje, proč kostel nemá jednotný styl, ale dochází k prolínání baroka a klasicismu.\n\nZ vybavení kostela je třeba zmínit vitráže v chóru a transeptu, sérii monumentálních obrazů s námětem svatého Augustina a bitvy u La Rochelle francouzského malíře Charlese André van Loo (1705-1765) nebo varhany z 18. století.\n\n"}
{"id": "808500", "url": "https://cs.wikipedia.org/wiki?curid=808500", "title": "Matt Murphy (bluesový kytarista)", "text": "Matt Murphy (bluesový kytarista)\n\nMatt „Guitar“ Murphy (29. prosince 1929 Sunflower, Mississippi, USA – 15. června 2018) byl americký bluesový kytarista. V roce 1980 hrál ve filmu \"The Blues Brothers\" a i v jeho pokračování \"Blues Brothers 2000\" z roku 1998. V roce 2012 byl uveden do Blues Hall of Fame. Jeho bratr Floyd Murphy byl také hudebník.\n\n\n"}
{"id": "808504", "url": "https://cs.wikipedia.org/wiki?curid=808504", "title": "Frank Stokes (hudebník)", "text": "Frank Stokes (hudebník)\n\nFrank Stokes (1. ledna 1888 Shelby County, Tennessee, USA − 12. září 1955 Memphis, Tennessee, USA) byl americký bluesový kytarista a zpěvák. Je považován za otce Memhiského kytarového stylu. V roce 2012 byl uveden do Blues Hall of Fame.\n"}
{"id": "808509", "url": "https://cs.wikipedia.org/wiki?curid=808509", "title": "Adil Shamasdin", "text": "Adil Shamasdin\n\nAdil Shamasdin (* 23. května 1982 Pickering) je kanadský profesionální tenista. Ve své dosavadní kariéře vyhrál na okruhu ATP World Tour jeden turnaj ve čtyřhře, když s Američanem Cerretanim triumfovali na SA Tennis Open 2011 v jihoafrickém Johannesburgu. Na challengerech ATP a okruhu Futures získal do června 2012 čtrnáct titulů ve čtyřhře.\n\nNa žebříčku ATP byl ve dvouhře nejvýše klasifikován v srpnu 2009 na 748. místě a ve čtyřhře pak v srpnu 2009 na 58. místě.\n\nJeho rodiče imigrovali do Kanady z Keni.\n\n"}
{"id": "808512", "url": "https://cs.wikipedia.org/wiki?curid=808512", "title": "Hlívencovité", "text": "Hlívencovité\n\nHlívencovité (\"Balanophoraceae\") je čeleď vyšších dvouděložných rostlin z řádu santálotvaré (\"Santalales\"). Čeleď zahrnuje asi 50 druhů v 16 rodech. Jsou to nezelení parazité připomínající vzhledem spíše houby než rostliny. Vyskytují se v tropech celého světa.\n\nZástupci čeledi hlívencovité jsou bez výjimky nezelení kořenoví parazité. K hostitelské rostlině jsou připojeny beztvarým podzemním hlízovitým útvarem, nazývaným rhizom. Nadzemní část je lysá nebo chlupatá, nejčastěji bílá, žlutavá až červená. Listy jsou obvykle přítomny jako nezelené spirálně postavené drobné šupiny. Květenství je dužnaté, klasovité, kulovitého až protáhlého tvaru. Spíše než rostlinu připomíná houbu. Květy jsou drobné, početné, jednopohlavné a pravidelné. Samčí květy jsou nejčastěji trojčetné, bezobalné nebo s vyvinutým laločnatým okvětím, s 1 nebo více tyčinkami. Tyčinky jsou volné nebo srostlé do útvaru zvaného synandrium. Samičí květy jsou bezobalné nebo se silně redukovaným laločnatým okvětím. Semeník je spodní, s 1 nebo 2 čnělkami. Jedinečným znakem čeledi je nepřítomnost komůrek v semeníku. Vajíčka jsou zanořena přímo v tkáni gynecea. Plodem je jednosemenná nažka.\n\nČeleď hlívencovité zahrnuje asi 50 druhů v 16 rodech. Na druhy nejbohatším rodem je hlívenec (\"Balanophora\", asi 19 druhů).\nČeleď je zastoupena v tropech celého světa, některé druhy zasahují i do subtropických oblastí. Vyskytují se od nížin do hor až do nadmořských výšek okolo 4000 m.\nV evropské květeně tato čeleď není zastoupena.\n\nZástupci čeledi jsou úplní a nezelení parazité, získávající živiny z kořenů hostitelských rostlin. Hostitelské rostliny jsou nejčastěji keře a stromy, méně i byliny. Druh \"Ombrophytum subterraneum\" je podzemní rostlina po celou dobu vegetace včetně kvetení a zrání semen.\n\nO opylování a šíření semen není mnoho známo. Květy některých druhů navštěvuje hmyz, zejména mouchy, včely a brouci. Semena některých druhů šíří mravenci, u jiných jsou rozšiřována vodou.\n\nVýzkum příbuzenských vztahů a zařazení této čeledi v taxonomickém systému je komplikován dvěma věcmi. Po morfologické stránce jsou znaky velmi silně redukovány obdobně jako u jiných obligátně parazitických rostlin. Výsledky molekulárních výzkumů nebyly použitelné kvůli potížím při sekvenování.\n\n\"Balanophoraceae\" byly v minulosti řazeny na velmi různá místa v systému. Tachtadžjan je řadil do \"Magnoliidae\" do blízkosti dalších nezelených čeledí: \"Hydnoraceae\" a \"Rafflesiaceae\". Někteří taxonomové je také řadili do blízkosti barotovitých (\"Gunneraceae\"). V Cronquistově systému jsou zařazeny do řádu \"Santalales\" v rámci podtřídy \"Rosidae\".\n\nV molekulárních systémech APG I a APG II jsou \"Balanophoraceae\" vedeny mezi čeleděmi s nejasným zařazením. Systém APG III je pak řadí do řádu \"Santalales\" bez vyjasnění bližších příbuzenských vztahů.\n\nHlívenec (\"Balanophora\") má nejmenší květy ze všech cévnatých rostlin. Mohou být tvořeny jen 50 buňkami.\n\n\nVosk získávaný z některých asijských zástupců je používán na svícení. Květenství některých druhů (rody \"Langsdorffia\", \"Lophophytum\", \"Ombrophytum\") jsou jedlá.\n\n\"Balanophora\",\n\"Chlamydophytum\",\n\"Corynaea\",\n\"Dactylanthus\",\n\"Ditepalanthus\",\n\"Hachettea\",\n\"Helosis\",\n\"Langsdorffia\",\n\"Lathrophytum\",\n\"Lophophytum\",\n\"Mystropetalon\",\n\"Ombrophytum\",\n\"Rhopalocnemis\",\n\"Sarcophyte\",\n\"Scybalium\",\n\"Thonningia\"\n\n"}
{"id": "808513", "url": "https://cs.wikipedia.org/wiki?curid=808513", "title": "Buddy Johnson", "text": "Buddy Johnson\n\nBuddy Johnson (* jako Woodrow Wilson Johnson; 10. ledna 1915 Darlington, Jižní Karolína, USA − 9. února 1977 New York City, New York, USA) byl americký jazzový klavírista, skladatel a kapelník. Na svých nahrávkách často spolupracoval se svou sestrou Ellou, se kterou byl v roce 2012 uveden do Blues Hall of Fame. Jeho skladbu „Since I Fell for You“ později předělalo mnoho hudebníků.\n\n"}
{"id": "808517", "url": "https://cs.wikipedia.org/wiki?curid=808517", "title": "Jonathan Marray", "text": "Jonathan Marray\n\nJonathan Marray (* 10. března 1981 Liverpool) je britský profesionální tenista, specialista na čtyřhru. Ve své dosavadní kariéře vyhrál na okruhu ATP World Tour jeden turnaj ve čtyřhře, když s dánským tenistou Frederikem Nielsenem triumfoval v mužské čtyřhře Wimbledonu 2012.\n\nNa challengerech ATP a okruhu Futures získal do července 2012 pět titulů ve dvouhře a třicet jedna ve čtyřhře.\n\nNa žebříčku ATP byl ve dvouhře nejvýše klasifikován v dubnu 2005 na 215. místě a ve čtyřhře pak v červenci 2012 na 21. místě. Trénuje ho Dave Marray.\n\nNa travnatém turnaji v Queen's Clubu 2004 podlehl Lleyton Hewitt po setech 7–6 a 7–6, když měl v každé sadě několik setbolů a další Hewittovy setboly a mečboly odvrátil.\n\nV mužské grandslamové čtyřhře zvítězil nečekaně ve Wimbledonu 2012 společně s dánským tenistou Frederikem Nielsenem (oba zde startovali na divokou kartu) po pětisetovém výsledku 6:4, 4:6, 6:7, 7:6 a 3:6 nad pátým nasazeným párem Robert Lindstedt a Horia Tecău. Švédsko-rumunský pár nezvládl již třetí wimbledonské finále v řadě, přestože o den dříve v semifinále vyřadil druhou nasazenou dvojici amerických dvojčat Mikea a Boba Bryanových.\n\n"}
{"id": "808518", "url": "https://cs.wikipedia.org/wiki?curid=808518", "title": "Rod Morgenstein", "text": "Rod Morgenstein\n\nRod Morgenstein (* 19. dubna 1953 New York) je americký rockový bubeník. Od roku 1973 hraje ve skupině Dixie Dregs. V roce 1987 spoluzaložil skupinu Winger, ve které hraje dodnes. V letech 1997-2000 byl členem skupiny Platypus. Od roku 2002 hraje v The Jelly Jam.\n"}
{"id": "808524", "url": "https://cs.wikipedia.org/wiki?curid=808524", "title": "Elektrojiskrové obrábění", "text": "Elektrojiskrové obrábění\n\nElektrojiskrové nebo elektroerozivní obrábění (zkratka EDM z angl. \"Electric Discharge Machining\") je technologie, při níž se materiál odebírá drobnými elektrickými výboji (jiskrami) mezi obrobkem a elektrodou v kapalném dielektriku. Hlavní výhody spočívají v tom, že lze obrábět i velmi tvrdé materiály, mezi nástrojem a obrobkem nepůsobí mechanické síly a stroje se velmi snadno řídí počítačem (CNC). Pro vysokou přesnost a kvalitu povrchu a pro možnost obrábět i velmi složité tvary se nejčastěji používá při výrobě lisovacích nástrojů. Hlavní nevýhodou je pomalý odběr materiálu a energetická náročnost.\n\nRoku 1770 studoval anglický fyzik Joseph Priestley drobné krátery, které vznikají působením elektrického výboje. Ruští vynálezci B. R. Lazerenko a N. I. Lazarenko zkonstruovali roku 1943 funkční model stroje pro elektrojiskrové obrábění. První komerční stroj vyrobila roku 1952 švýcarská firma Charmilles (dnes GF AgieCharmilles, součást společnosti Georg Fischer), která jej roku 1969 také opatřila číslicovým řízením.\n\nElektrojiskrové obrábění spočívá v odebírání materiálu sérií výbojů (jisker), které řízeně vznikají mezi vodivým obrobkem a elektrodou jako nástrojem. Elektroda, obvykle připojená na záporný pól, se obrobku nedotýká a je od něho oddělena malou mezerou kapalného dielektrika, nejčastěji na bázi vody (elektrojiskrové řezání drátem), nebo na bázi oleje či petroleje (elektrojiskrové hloubení). V obou případech se jedná o dielektrikum. Elektroda se k obrobku pomalu přisouvá, až se vrstva dielektrika ionizuje („probije“) výbojem, který na obrobku vytvoří malý kráter. Materiál se elektroerozivně odbourá řízeným elektroerozivním výbojem zčásti odtaví, zčásti spálí a z části odpaří. Dielektrikum v mezeře se musí stále vyměňovat, aby se odplavily spaliny materiálu („vyplachování“), u drátové řezačky výplachem shora a se zdola, u hloubičky pohybem elektrody a manuálně řízeným výplachem. Moderní stroje pracují s pulzním proudem o špičkové intenzitě v desítkách i stovkách ampér a o frekvenci v řádu desítek kilohertz. Nastavením těchto parametrů lze regulovat jednak rychlost odběru materiálu, jednak kvalitu a přesnost povrchu. Generátor má zpětnou vazbu, takže může automaticky korigovat nepravidelnosti, například nahodilý kontakt elektrody s obrobkem, a podle průběhu proudu řídí pohyby elektrody.\n\nPřednosti metody plynou hlavně z toho, že nástroj a obrobek se nedotýkají a nepůsobí na sebe mechanickou silou. Proto lze obrábět i velmi jemné a složité tvary i z velmi tvrdých materiálů, například kalené oceli, slitin titanu atd. Tím se radikálně změnila například technologie výroby nástrojů, které se dříve musely kalit až po obrobení. S elektrojiskrovým obráběním se tvary vyrábějí až po zakalení, takže žádná deformace nehrozí. Elektrojiskrovým obráběním lze dosáhnout vysoké přesnosti a kvality povrchu, které se vyrovnají broušení.\n\nMezi hlavní omezení patří pomalý odběr materiálu a velká spotřeba energie, kdežto problém opotřebení elektrody se dalším vývojem podařilo významně omezit.\n\nHloubicí stroj čili hloubička vypadá podobně jako vertikální frézka se stolem a křížovým posuvem, místo vřetene je však držák elektrody, který periodicky zajíždí do záběru a když nastane výboj, vyjíždí ven. Naprogramovat lze i pohyb do stran. Elektroda je přesným negativním modelem žádoucího tvaru, který se do obráběného kusu zahloubí, elektroda je vyrobena s potřebnou korekcí pro hrubování nebo kalibrování (šlichtování) tvaru. Proto se metoda tak dobře hodí pro výrobu lisovacích forem, kde je elektroda přesným modelem výsledné lisované součásti. Elektrody se vyrábějí nejčastěji z mědi, z wolframové mědi a menší opotřebení vykazují elektrody z grafitu. Elektroda se k obrobku střídavě na několik setin nebo desetin vteřiny přisouvá a zase odsouvá, aby se umožnilo vyplachování elektroerozivně odbouraného materiálu. Hloubení může trvat i mnoho hodin v závislosti na požadovaném povrchu (Ra) a v závislosti na velikosti elektrody, stroje však dokáží pracovat zcela automaticky.\n\nTímto způsobem lze hloubit i velmi složité tvary, ale také například speciálními stroji vrtat otvory startovací otvory pro drátové řezání: elektrodou je měděná nebo mosazná trubička, která může být jednokanálková nebo vícekanálková (odbourává veškerý vrtaný materiál) trubička a to i velmi malého průměru (v rámci setin milimetru) a libovolného průřezu (jednokanálková nebo vícekanálková). Držák elektrody může být kromě toho vybaven ještě číslicově řízeným zařízením, které elektrodou pohybuje ve vodorovné rovině, například po přímce, po kružnici, po šroubovici apod. Pro některé jednodušší tvary se tak nemusí vyrábět zvláštní elektrody, ale tvar se postupně „vyjiskří“ jednoduchou elektrodou a po té dopracuje složitějším tvarem.\n\nPodobně probíhá elektrojiskrové řezání čili drátové řezání. Elektrodou je kalibrovaný, nejčastěji mosazný drát o standardním průměru 0,25 mm (může se jednat o průměry 0,02-0,33 mm a různě povlakované dráty pro různě řezané materiály), napjatý mezi dvěma rameny stroje s přesným vedením. Drát se odvíjí a řez se vyplachuje deionizovanou vodou. Stroj, stručně drátovačka (drátovka) (drátová řezačka), má také stůl s křížovým posuvem, kam se upíná obrobek. Drát prochází mezi dvěma rameny, které řeší průchod proudu a jeho napětí. U dokonalejších strojů jsou obě ramena nezávisle programovatelná, takže řez může být také šikmý, případně se dají vyřezat i přechodové tvary (například dole čtverec, nahoře kružnice). Svislá vzdálenost ramen omezuje tloušťku řezaného materiálu (průměrně kolem 300 mm, ve výjimečných případech až 1200 mm). Pro vyřezávání vnitřních otvorů je třeba materiál předvrtat, buďto klasicky před zakalením, anebo na elektroerozívní vrtačce po zakalení a drát do otvoru navléknout, což moderní stroje dovedou automaticky. Řezání pak po předchozím programování nevyžaduje přítomnost obsluhy.\n\n"}
{"id": "808526", "url": "https://cs.wikipedia.org/wiki?curid=808526", "title": "Kostel svatého Pavla a Ludvíka", "text": "Kostel svatého Pavla a Ludvíka\n\nKostel svatého Pavla a Ludvíka (fr. \"Église Saint-Paul-Saint-Louis\") je katolický farní kostel ve 4. obvodu v Paříži, v ulici \"Rue Saint-Antoine\". Kostel je zasvěcen světcům Pavlovi z Tarsu a svatému Ludvíkovi.\n\nPrvní svatyně věnovaná svatému Pavlovi Thébskému v těchto místech byla kaple Saint-Paul-des-Champs (sv. Pavel v Polích) postavená asi 632-642 uprostřed obdělávaných polí v úrovni současného domu č. 30-32 na rohu ulic \"Rue Saint-Paul\" a \"Rue Neuve-Saint-Pierre\". Byla to hřbitovní kaple kláštera sv. Eligia založeného pro jeptišky v prostoru dnešního Justičního paláce svatým Eligiem a Dagobertem I. Kaple byla později přeměna na kostel zasvěcený Pavlovi z Tarsu, který se stal v roce 1125 farním kostelem. Ten byl v 15. století přestavěn, poté byl prodán a v roce 1796 zbořen, později zde byla postavena ulice \"Rue Neuve-Saint-Pierre\".\n\nZákladní kámen současného kostela položil král Ludvík XIII. v roce 1627. Kostel byl určen pro Profesní dům jezuitů v sousedství. Jeho první název byl kostel \"Saint-Louis de la maison professe des Jésuites\".\n\nPrvní mši slavil kardinál Richelieu dne 9. května 1641. V kostele kázal i Jacques-Bénigne Bossuet. V letech 1688-1698 zde byl hudebním mistrem Marc-Antoine Charpentier, působili zde i André Campra a Louis Marchand.\n\nKdyž Pařížský parlament v roce 1762 vyhnal jezuity z Francie, daroval kostel kanovníkům kláštera Sainte-Catherine-du-Val-des-Écoliers.\n\nDne 2. září 1792 bylo v kostele zabito pět kněží během tzv. zářijových masakrů. Během Velké francouzské revoluce sloužil kostel jako chrám Rozumu. Katolické bohoslužby zde byly obnoveny v roce 1802. Kostel byl vedle svatého Ludvíka zasvěcen i svatému Pavlovi na památku zničeného kostela Saint-Paul-des-Champs a pokračoval ve funkci farního kostela.\n\nV kostele byla pokřtěná v roce 1626 Marie de Sévigné. Dne 15. února 1843 zde měla svatbu dcera Victora Huga Léopoldine.\n\nZ rozhodnutí Ludvíka XIII. navrhli jezuitští architekti Étienne Martellange (1569–1641) a François Derand (1590–1644) novostavbu s využitím středověkého zdiva. Kostel je trojlodní jezuitská bazilika, inspirovaná římskými stavbami se zachováním francouzských tradic. Zřetelná je podobnost s kostelem Gesù v Římě. Liší se jen proporce, pařížský kostel je širší a delší. Půdorys je trojlodím tvořeným širokou hlavní lodí zaklenutou plackami a postranními loděmi s navzájem průchozími kaplemi a emporami nad nimi, s kupolí nad křížením, přesně jako má římský Il Gesù. Poněkud upravené formy latinského kříže francouzských kostelů se projevují protaženým transeptem. Ten je v tomto případě jen mírně vystouplý jako malé apsidy. Vysoká okna umožňující vstup bohatého světla a kupole nad transeptem také připomínají italskou architekturu. Naopak výškové proporce (kupole je vysoká 55 metrů) více ukazuje na tradici francouzské gotického umění.\n\nFasáda je trojetážová a trojosá, členěná dvojicemi sloupů, má typický rozvrh raně barokního římského chrámu Vignolova typu. Její převýšení a klasicizující způsob výzdoby je typicky pařížský, ale může připomenout také architekturu v Nizozemsku. Hlavním inspiračním zdrojem mohla být fasáda kostela svatého Gervásia a Protásia, kterou postavil v roce 1618 Salomon de Brosse. Má shodné tříetážové průčelí flankované korintskými sloupy.\n\n\n\n\n"}
{"id": "808530", "url": "https://cs.wikipedia.org/wiki?curid=808530", "title": "Ferganská kotlina", "text": "Ferganská kotlina\n\nPatří k nejúrodnějším oblastem ve Střední Asii. Klima je sice suché, ale řeky Naryn a Karadarja protékající kotlinou poskytují dostatek vláhy potřebné pro zavlažování.\n"}
{"id": "808532", "url": "https://cs.wikipedia.org/wiki?curid=808532", "title": "Stavební materiál", "text": "Stavební materiál\n\nStavební materiál či pouze stavivo je látka s vhodnými vlastnostmi, která se používá ve stavebnictví, kde slouží k výstavbě. Za stavební materiál je možno považovat prakticky cokoli, z čeho lze něco vybudovat, ať už jsou to cihly, hlína, dřevo či kov. V moderní architektuře však také například sklo či kompozitní materiály. Jde tedy o materiálovou základnu, bez níž by se stavebnictví neobešlo.\n\n\n\n\n\nSpecifickou kategorií stavebních materiálů je takzvaná stavební chemie. Zpravidla jsou jí materiály sypkého nebo tekutého charakteru. Mohou mít vlastnosti pojiva, izolační vrstvy, lepidla i omítky. \n\nPoužívají se ve stavebnictví, hutnictví, chemickém průmyslu a dřevařském průmyslu.\n\n\n"}
{"id": "808541", "url": "https://cs.wikipedia.org/wiki?curid=808541", "title": "Seznam tvrzí v Jihomoravském kraji", "text": "Seznam tvrzí v Jihomoravském kraji\n\nSeznam tvrzí nacházejících se v Jihomoravském kraji, seřazených podle abecedy:\n\n\n\n\n\n\n\n\n\n\n\n\n\n\n\n\n"}
{"id": "808545", "url": "https://cs.wikipedia.org/wiki?curid=808545", "title": "Kostel Panny Marie Lurdské (Paříž)", "text": "Kostel Panny Marie Lurdské (Paříž)\n\nKostel Panny Marie Lurdské (fr. \"Église Notre-Dame-de-Lourdes\") je katolický farní kostel ve 20. obvodu v Paříži, v ulici \"Rue Pelleport\". Kostel je umístěn v přízemí nově postavené obytné budovy.\n\n"}
{"id": "808548", "url": "https://cs.wikipedia.org/wiki?curid=808548", "title": "U.S. Route 12 ve Washingtonu", "text": "U.S. Route 12 ve Washingtonu\n\nU.S. Route 12 je důležitá americká silnice proudící mezi městy Aberdeen na západě a Detroit na východě. V americkém státě Washington má délku 650 km a běží přes celý stát od pobřeží Tichého oceánu až k hranicím se státem Idaho. Prostřednictvím Bílého průsmyku překonává Kaskádové pohoří, jižně od národního parku Mount Rainier. Části silnice jsou souběžné z mezistátními dálnicemi Interstate 5 a Interstate 82, ale po většinu cesty je silnice osamocená.\n\nSilnice začíná v pobřežním městě Aberdeen dvojicí jednosměrných ulic, a to Heron Street vedoucí na východ a Wishkah Street vedoucí na západ. Západní konec silnice tvoří křižovatka se silnicí U.S. Route 101. Jednosměrné ulice tvořící silnici se spojí v jednu na východ od řeky Wishkah, nedaleko zdejšího historického přístavu. Poté silnice opouští město a následuje řeku Chehalis, která ji vede přes obce Central Park a Montesano. Mezi městy Aberdeen a Elma má silnice čtyři pruhy, po většinu její cesty státem se však jedná o venkovskou dvoupruhovou silnici.\n\nPrávě ve městě Elma silnice na diamantové křižovatce opouští čtyřpruhovou dálnici, která dále pokračuje jako Washington State Route 8 do Olympie. „Dvanáctka“ poté pokračuje na jihovýchod směrem na obce Oakville a Rochester, mezi nimiž tvoří severní hranice indiánské rezervace kmene Čehalisů. Po průjezdu Rochesterem se v obci Grand Mound napojuje na Interstate 5.\n\nPo cestě mezistátní dálnice pokračuje „dvanáctka“ na jih přes města Chehalis a Centralia, než se jižně od Napavinu odpojí směrem na východ, podél řeky Cowlitz. Ve městě Mossyrock proudí skrz křižovatku s Washington State Route 122 a východně od něj míjí Mossyrockou přehradu a jí vytvořené Riffské jezero. Ve městě Morton tvoří jižní konec Washington State Route 7, která vede na sever do Tacomy. Následuje výstup na Kaskádové pohoří, jen kousek jižně od vulkánu Mount Rainier, pod kterým ze silnice vybíhá Washington State Route 123, jejíž úkolem je poskytovat přístup k vjezdu do národního parku Mount Rainier u Stevensova kaňonu. O 20 kilometrů východněji silnice překračuje v nadmořské výšce 1 372 metrů Bílý průsmyk, který je jediným celoročně otevřeným průsmykem v Kaskádovém pohoří mezi Snoqualmisjkým průsmykem s dálnicí Interstate 90 a roklinou řeky Columbie se silnicí Washington State Route 14.\n\nPo sestupu z hor následuje křižovatka s Washington State Route 410, a to západně od města Naches. Silnice č. 410 ji spojuje s Činuckým průsmykem, Kajuským průsmykem a dalším vstupem do národního parku Mount Rainier, tentokrát u Bílé řeky. Východně od Naches, při blížení se k městu Yakima, se ze silnice stává opět čtyřpruhová dálnice. Krátce poté se ale napojuje na dálnici Interstate 82, se kterou proudí souběžně skrz města Yakima, Toppenish a Prosser, pak překračuje řeku Yakima a nedaleko od Tri-Cities se přepojuje na Interstate 182, se kterou pokračuje na východ přes dvě ze tří měst v aglomeraci, Richland a Pasco (tím třetím je Kennewick). Jižně od letiště Tri-Cities Airport I-182 končí, a tak „dvanáctka“ pokračuje po čtyřpruhové komunikaci sama.\n\nNásleduje změna směru na jih přes malou obec Wallula, kde se nachází křižovatka s U.S. Route 730, do většího města zvaného Walla Walla, kde tvoří čtyřpruhový obchvat města. Při cestě skrz okres Walla Walla silnice míjí několik historických památek, jako jsou Whitmanova misie nebo pevnost Fort Walla Walla. Poté pokračuje na sever přes Dodge a Clarkston, řeku Snake tvořící státní hranice do Idaha, konkrétně do města Lewiston.\n"}
{"id": "808556", "url": "https://cs.wikipedia.org/wiki?curid=808556", "title": "Česká biopotravina roku", "text": "Česká biopotravina roku\n\nČeská biopotravina roku je každoročně udělované ocenění pro nejlepší biopotravinu pocházející z České republiky. Vyhlašovateli do ročníku 2011 jsou PRO-BIO Svaz ekologických zemědělců a Potravinářská komora České republiky, která od roku 2007 nahradila Nadaci Partnerství. Od roku 2012 soutěž vyhlašuje již PRO-BIO Svaz ekologických zemědělců samostatně.\n\nSoutěže se mohou účastnit jen domácí výrobci biopotravin (právnické nebo fyzické osoby oprávněná k podnikání na území České republiky).\n\nPřihlášený výrobek mimo jiné musí:\n\nVítězné výrobky v absolutním hodnocení a v jednotlivých hodnocených kategoriích:\nČeská biopotravina roku - internetové stránky\n"}
{"id": "808558", "url": "https://cs.wikipedia.org/wiki?curid=808558", "title": "Čtyři krávy", "text": "Čtyři krávy\n\nČtyři krávy je česká freewarová logická hra, viděna z boku, fungující na principech spolupráce čtyř postav s různými vlastnostmi. Autorem hry je Jakub Muřín známý pod přezdívkou banane4joy. Hra byla vytvořena v programu Game Maker pro letní vývojářskou soutěž Velkého Chytráka, kde se umístila na prvním místě.\n\nČtyři mladé ženy z různých koutů světa jsou přemístěny do podivného světa, kde jsou obdařeny přitažlivým vzhledem a magickými schopnostmi. Každá představuje jeden ze čtyř živlů. Vzájemnou kooperací prochází rozmanitým a mysteriózním světem a postupně objasňují svou situaci.\n\n\n"}
{"id": "808559", "url": "https://cs.wikipedia.org/wiki?curid=808559", "title": "Signalling Connection Control Part", "text": "Signalling Connection Control Part\n\nSignalling Connection Control Part (SCCP) je protokol síťové vrstvy v signalizačním systému SS7 používaném v telefonních sítích. Umožňuje směrování signalizačních zpráv (a SMS) podle telefonních čísel nebo čísel IMSI – v SCCP jsou tyto adresy součástí struktury nazývané Global Title. SCCP může také poskytovat řízení toku dat, segmentaci, spojované služby a opravu chyb. Klasické SCCP využívá při přenosu v SS7 sítích pro základní směrování a detekci chyb služeb síťového protokolu Message Transfer Part (MTP). V SIGTRAN se pro přenos SCCP v TCP/IP sítích využívá transportní protokol SCTP. Vrstvu SCCP je možné rozdělit na 4 části:\n\n\nSCCP bylo definováno v roce 1988 v Blue Book jako ITU Q.713, později byly doplněny další vlastnosti.\n\nSCCP poskytuje jak spojované ( ) tak nespojované ( ) síťové služby. SCCP rozlišuje 4 třídy služeb:\n\n\nPro třídy 0 a 1 se nevytváří logické spojení, proto každá zpráva musí nést adresu příjemce. Pro třídy 2 a 3 se vytváří spojení a pro odkaz na spojení se používá Source Local Reference (SLR) a Destination Local Reference (DLR). Třídy 2 a 3 umožňují vytvořit více logických spojení mezi dvěma signalizačními body (Signalling Point – SP). Toho se využívá na rozhraní mezi MSC a BSC (A-interface), kde je potřeba mít samostatné spojení pro každou mobilní stanici.\n\nZatímco v třídě 0 může každá zpráva jít po jiných linkách a na zachování\npořadí zpráv se nijak nedbá, při použití třídy 1 budou zprávy díky nastavení SLS v MTP\nposílány týmiž linkami (pokud to jde) a díky tomu, že MTP zachovává pořadí\nzpráv, by měly témuž příjemci docházet v tom pořadí, v jakém byly odeslány.\n\nPro komunikaci mezi MSC, HLR, VLR, EIR pomocí protokolu MAP (přenášeném v TCAP) se používají connectionless služby (SCCP zprávy UDT), pro komunikaci mezi MSC a BSC se používají connectionless i connection-oriented služby.\n\nKaždá SCCP zpráva začíná oktetem Message Type (MT) určujícím druh zprávy:\n\nZprávy UDT mohou nést maximálně 252 oktetů. Delší zprávy je možné segmentovat a přenášet pomocí XUDT (až 251 oktetů na segment), nebo přenášet pomocí LUDT (až 3904 oktetů). LUDT zprávy mohou být používány pouze na vysokorychlostních linkách (linka T1 nebo E1).\n\nZprávy typu UDTS (Unitdata service), XUDTS a LUDTS se používají pro indikaci, že odeslaná zpráva UDT, XUDT příp. LUDT (která měla nastavený parametr Return Message on Error) nelze doručit požadovanému příjemci. U zpráv UDTS, XUDTS a LUDTS nelze stanovit třídu, protože neobsahují parametr protocol class. Výjimečně se zprávu UDTS mohou používat i pro odezvy na XUDT a LUDT.\n\nSpojované ( ) SCCP zprávy mezi MSC a BSC:\n\n\nNespojované ( ) SCCP zprávy mezi MSC a BSC:\n\n\nPři použití Class 3 se pro přenos dat používá DT2 (Dataform 2) a pro jejich potvrzování AK.\n\nSCCP rozeznává tři typy parametrů:\n\n\nRůzné SCCP zprávy mají různý počet parametrů.\n\nZprávy typu UDT (Unitdata) mají následující strukturu:\n\nNa začátku zprávy je vždy jeden oktet obsahující Message Type, následují parametry typu F, pak ukazatele na parametry typu V a případný ukazatel na začátek části s parametry typu O. Ukazatel je jednobytová (u zpráv LUDT a LUDTS dvoubytová – little endian) hodnota udávající, kolik bytů za začátkem ukazatele začíná vlastní parametr. Parametry typu V začínají oktetem s délkou (Length Indicator – LI). Parametry typu O začínají jedním oktetem identifikujícím parametr (Parameter Name) a jedním oktetem s délkou; pak následuje hodnota parametru. Za posledním parametrem typu O je oktet s hodnotou 0, který signalizuje konec parametrů typu O.\n\nProto zpráva UDT vypadá detailněji takto:\n\n\nZprávy typu UDTS (Unitdata service) mají následující strukturu:\n\nKde pole Return Cause může nabývat následujících hodnot:\n\nAdresa odesilatele se v SCCP nazývá adresa volajícího (Calling Party Address – CgPA); adresa příjemce je adresa volaného (Called Party Address – CdPA). V SCCP zprávách třídy 0 a 1 jsou obě povinné (parametry typu V). SCCP adresy mohou obsahovat následující prvky:\n\nAddress Indicator (AI) udává, které součásti adresy jsou přítomné, a má následující strukturu:\n\nV ANSI sítích jsou bity 2 a 1 prohozeny. Kvůli tomu, kvůli rozdílné délce SPC a kvůli jinému významu jednotlivých hodnot GTI je nutné při práci s GT vždy vědět, jestli se jedná o ITU nebo ANSI síť. Při používání analyzátoru síťového provozu Wireshark je nutné správně nastavit Edit → Preferences → Protocols → MTP3 → MTP3 standard, jinak se budou špatně zobrazovat hodnoty Global Title nebo se nebude vůbec zobrazovat obsah SCCP paketů.\n\nITU Signalling Point Code (SPC) má 14 bitů. V SCCP je přenášen ve dvou po sobě jdoucích oktetech. V prvním oktetu je spodních 8 bitů SPC, v 6 spodních bitech druhého oktetu je zbývajících 6 bitů SPC. Horní dva bity druhého oktetu jsou nulové. V textovém tvaru se SPC zapisuje jako trojice desítkových čísel oddělených pomlčkou: síť-podsíť-uzel; síť je hodnota nejvyšších 3 bitů, podsíť dalších 8 bitů a uzel hodnota nejnižších 3 bitů.\n\nANSI Signalling Point Code má 24 bitů a je přenášen ve třech po sobě jdoucích oktetech. V prvním oktetu je číslo uzlu, ve druhém číslo podsítě, ve třetí číslo sítě. V textovém tvaru se SPC zapisuje jako tři desítková čísla oddělená pomlčkou: síť-podsíť-uzel.\n\nGlobal Title (GT) umožňuje směrování signalizačních zpráv (a SMS) podle telefonních čísel nebo čísel IMSI nejen v síti jednoho operátora, ale po celém světě. Formát GT v SCCP adrese udává Global Title Indicator. Pokud je GTI=0, Global Title není přítomen.\n\nJednotlivé SCCP uživatele na stejném nodu lze rozlišit pomocí čísla subsystému (SSN – Subsystem number). Základní rozdělení SSN je následující:\n\nSíťově specifické SSN se mají přidělovat sestupně od čísla 254.\n\nPodle 3GPP TS 23.003 jsou následující SSN celosvětově přidělena pro GSM/UMTS sítě:\n\nNásledující národní SSN jsou přidělena pro použití uvnitř GSM/UMTS sítí a mezi GSM/UMTS sítěmi:\n\nNásledující národní SSN jsou přidělena pro použití uvnitř GSM/UMTS sítí:\n\nNěkteré zdroje uvádějí následující přidělení čísel SSN:\n\nSSN obvykle pouze doplňují Point Code nebo Global Title. Ve specifických případech se ale používají i samostatně.\n\n\n"}
{"id": "808567", "url": "https://cs.wikipedia.org/wiki?curid=808567", "title": "Úpský přivaděč", "text": "Úpský přivaděč\n\nÚpský přivaděč je vodní kanál charakterizovaný jako přivaděč, který přivádí vodu z řeky Úpy do vodní nádrže Rozkoš. Je dlouhý 2,34 km. Přivaděč je dvojitého lichoběžníkového profilu ve dně a ve spodní části je opevněný betonem. Z Úpy vytéká v Babiččině údolí. Překračují jej čtyři silniční mosty a jeden most železniční.\n\nPočátek kanálu se nachází nad jezem v jižní části Babiččina údolí v nadmořské výšce 290 metrů. Z počátku vede přibližně východním směrem do vsi Zlíč, kde akvaduktem překonává tok Olešnice a stáčí se na jih. Na východním okraji České Skalice se ze severu vlévá do nádrže Rozkoš.\n\nPři spádu 0,75 ‰ umožňuje maximální průtok 150 m³/s.\n"}
{"id": "808581", "url": "https://cs.wikipedia.org/wiki?curid=808581", "title": "Petr Hana", "text": "Petr Hana\n\nPetr Hana (4. června 1945 Kolín – 25. prosince 1991 Praha) byl český malíř. V jeho pozůstalosti převažují obrazy s tematikou krajiny. Zúčastnil se četných kolektivních přehlídek, ale samostatnou výstavu neuskutečnil. Jistě ji měl v úmyslu, ale vše zmařila předčasná smrt ve věku 46 let. V Hanově pozůstalosti spravované dcerou Hanou Dufkovou je přes 200 kresebných skic tužkou, perem, tuší nebo i pastelem na papíře a přes 200 obrazů na plátně nebo na sololitu.\n\n\nZprvu se věnoval tematice civilismu, od roku 1979 je hlavním námětem jeho obrazů krajina vyjádřená expresivní formou. Maloval v okolí Suchdolu, Únětic, Roztok, Levého Hradce a Kladna. V 80. letech opakovaně pobýval v Čížové u Písku. Našel jihočeskou krajinu. Do expresivních obrazů vlepoval stébla trávy. V oproštěném pojetí krajinného motivu jsou tenkou spojnicí s reálným světem přírody. Nelze odhadnout, jak by se Hanova tvorba vyvíjela dále, kdyby ji neukončila předčasná malířova smrt.\n\n\n\n"}
{"id": "808583", "url": "https://cs.wikipedia.org/wiki?curid=808583", "title": "Kostel Panny Marie Nazaretské (Paříž)", "text": "Kostel Panny Marie Nazaretské (Paříž)\n\nKostel Panny Marie Nazaretské (fr. \"Église Notre-Dame-de-Nazareth\") je katolický farní kostel v 15. obvodu v Paříži, v ulici \"Rue Lecourbe\". Kostel využívá kongregace svatého Vincence z Pauly.\n\nPůvodně se na místě dnešního kostela nacházelo skladiště továrny Alsthom. Když byla v roce 1935 továrna uzavřena, pozemek byl částečně svěřen kongregaci sv. Vincence z Pauly, která se starala o mládež ve zdejší čtvrti. Protože se populace stále zvětšovala, v roce 1957 byla založena farnost.\n\n"}
{"id": "808585", "url": "https://cs.wikipedia.org/wiki?curid=808585", "title": "Felipe Mattioni", "text": "Felipe Mattioni\n\nFelipe Mattioni Rohde (* 15. října 1988 Ijuí) je brazilský fotbalista, který od roku 2010 hraje v mužstvu Espanyol Barcelona.\n\n"}
{"id": "808590", "url": "https://cs.wikipedia.org/wiki?curid=808590", "title": "Neil Young (album)", "text": "Neil Young (album)\n\nNeil Young je eponymní debutové studiové album Neila Younga. Album poprvé vyšlo v den jeho třiadvacátých narozenin 12. listopadu 1968. Album produkovali Young a David Briggs, mimo skladeb „The Old Laughing Lady“, „String Quartet from Whiskey Boot Hill“ a „I've Loved Her So Long“, ty produkovali Young, Jack Nitzsche a Ry Cooder.\n\n\n"}
{"id": "808592", "url": "https://cs.wikipedia.org/wiki?curid=808592", "title": "Santálovité", "text": "Santálovité\n\nSantálovité (\"Santalaceae\") je čeleď vyšších dvouděložných rostlin z řádu santálotvaré (\"Santalales\"). Jsou to poloparazitické zelené dřeviny a byliny, rozšířené po celém světě. Z rostlin rostoucích v České republice sem patří jmelí a lněnky. Santalovník bílý je zdrojem známého vonného santalového dřeva.\n\nSantálovité jsou poloparazitické keře, stromy a byliny, připojující se kořenovými útvary nazývanými haustoria ke kořenům nebo kmenům a větvím hostitelských rostlin. Listy jsou jednoduché, střídavé nebo vstřícné, bez palistů, někdy redukované na pouhé šupiny. Čepel listů je celokrajná nebo výjimečně (\"Jodina\") ostře laločnatá. Žilnatina je nejčastěji zpeřená, méně často dlanitá (\"Dendrotrophe\").\n\nKvětenství jsou úžlabní nebo vrcholová, různých typů. Květy jsou drobné, zelenavé, jednopohlavné nebo oboupohlavné, pravidelné, nejčastěji 3 až 5-četné. Okvětí je ve spodní části často srostlé v číšku až trubku. Tyčinek je stejný počet jako okvětních lístků a jsou přirostlé k okvětí. V květech bývají přítomna laločnatá nektária. Semeník je svrchní až spodní, srostlý nejčastěji ze 3 plodolistů, s jedinou čnělkou a 1 až 4 vajíčky. Obsahuje jedinou komůrku, zřídka více (5 až 12). Plodem je oříšek nebo peckovice.\n\nČeleď v současném pojetí zahrnuje téměř 1000 druhů ve 44 rodech.\nSantálovité jsou celosvětově rozšířenou čeledí. Největší druhové rozmanitosti dosahují v tropech a subtropech.\n\nV květeně České republiky je čeleď zastoupena druhem jmelí bílé (\"Viscum album\") a 8 druhy rodu lněnka (\"Thesium\"). V rámci Evropy je nejvíce druhů soustředěno ve Středomoří. Z pozemních rostlin je to mimo různých druhů lněnky prutnatec bílý (\"Osyris alba\"), prutnatec \"Osyris quadripartita\" a v jv. Evropě druh \"Comandra elegans\". Ze stromových druhů se ve Středomoří vyskytuje \"Arceuthobium oxycedri\", parazitující na jalovci, na Azorských ostrovech \"Arceuthobium azoricum\" a v jz. Středomoří jmelí \"Viscum cruciatum\".\n\nSantálovité v původním smyslu zahrnovaly asi 500 druhů v 36 rodech. Na základě molekulárních studií APG byla vřazena čeleď jmelovité (\"Viscaceae\"), odlišující se zejména jednopohlavnými květy, vstřícnými listy a typem plodů (bobule oproti peckovici nebo oříšku).\n\n\nNejvýznamnější rostlinou z této čeledi je santalovník bílý (\"Santalum album\"), strom pocházející z Indonésie a poskytující vonné santalové dřevo obsahující známou santalovou silici.\nVětévky jmelí jsou v Evropě symbolem Vánoc, podobně jako \"Phoradendron tomentosum\" v USA. Lepkavé bobule jmelí byly v dřívějších dobách používány k lapání drobnějších ptáků.\n\nDruh \"Acanthosyris paulo-alvinii\" parazituje na kakaovníku a způsobuje škody na brazilských kakaových plantážích.\n\n\"Acanthosyris\",\n\"Amphorogyne\",\n\"Antidaphne\",\n\"Arceuthobium\",\n\"Austroamericium\",\n\"Buckleya\",\n\"Cervantesia\",\n\"Choretrum\",\n\"Chrysothesium\",\n\"Cladomyza\",\n\"Comandra\",\n\"Daenikera\",\n\"Dendromyza\",\n\"Dendrophthora\",\n\"Dendrotrophe\",\n\"Dufrenoya\",\n\"Elaphanthera\",\n\"Eubrachion\",\n\"Exocarpos\",\n\"Geocaulon\",\n\"Ginalloa\",\n\"Jodina\",\n\"Korthalsella\",\n\"Lacomucinaea\",\n\"Lepidoceras\",\n\"Leptomeria\",\n\"Mida\",\n\"Myoschilos\",\n\"Nanodea\",\n\"Nestronia\",\n\"Notothixos\",\n\"Okoubaka\",\n\"Omphacomeria\",\n\"Osyridicarpos\",\n\"Osyris\",\n\"Phacellaria\",\n\"Phoradendron\",\n\"Pilgerina\",\n\"Pyrularia\",\n\"Rhoiacarpos\",\n\"Santalum\",\n\"Scleropyrum\",\n\"Spirogardnera\",\n\"Staufferia\",\n\"Thesium\",\n\"Viscum\"\n\n"}
{"id": "808595", "url": "https://cs.wikipedia.org/wiki?curid=808595", "title": "Kostel svaté Kláry (Paříž)", "text": "Kostel svaté Kláry (Paříž)\n\nKostel svaté Kláry (fr. \"Église Sainte-Claire\") je katolický farní kostel v 19. obvodu v Paříži na náměstí \"Place de la Porte de Pantin\". Kostel je zasvěcen svaté Kláře.\n\nKostel byl postaven v letech 1956-1958 podle plánů architekta André le Donné. V roce 1963 se stal farním kostelem.\n\nKostel je postaven z betonu a má tvar kvádru s polokoulí. Zajímavostí tohoto kostela je, že jako jediný v Paříži má vstup na boulevard périphérique.\n\nJeho výzdoba je velmi jednoduchá. Představuje několik malých obrazů a dvě sochy – Panny Marie s Ježíškem a svaté Kláry. Hlavním zdrojem světla jsou okna na chóru.\n\n"}
{"id": "808596", "url": "https://cs.wikipedia.org/wiki?curid=808596", "title": "George Grantham", "text": "George Grantham\n\nGeorge Grantham (* 20. listopadu 1947 Cordell, Oklahoma, USA) je americký bubeník a zpěvák. V roce 1968 spoluzaložil skupinu Poco, ve které hrál do roku 1977 a znovu v letech 1988-1990 a 2000-2004. V roce 1968 hrál také na albu \"Neil Young\" od Neila Younga.\n"}
{"id": "808597", "url": "https://cs.wikipedia.org/wiki?curid=808597", "title": "Bořislavka (stanice metra)", "text": "Bořislavka (stanice metra)\n\nBořislavka je jedna ze čtyř stanic na novém úseku pražského metra linky A, společně se stanicemi Nádraží Veleslavín, Petřiny a Nemocnice Motol. Počátkem března 2015 byla uvedena do ověřovacího provozu. Je v provozu od 6. dubna 2015.\n\nV blízkosti vchodů do této stanice existují tři tramvajové zastávky,které nesly názvy – Bořislavka (více na východ a směrem k Dejvické), Horoměřická (přímo nad stanicí) a Sídliště Červený vrch (více na západ a směrem k Nádraží Veleslavín). První dvě nesou od 7. dubna 2015 názvy Na Pískách (dříve Bořislavka) a Bořislavka (dříve Horoměřická).\n\nPro tuto stanici se původně používal pracovní název \"Červený Vrch\". Dne 12. června 2012 však schválila rada hlavního města Prahy názvy nových stanic, přičemž oproti pracovním názvům stanovila pro tuto stanici název Bořislavka. Názvy stanic navrhl Radě hlavního města Prahy po konzultaci s městskými částmi Dopravní podnik hl. m. Prahy. Název Bořislavka prosadila městská část Praha 6. Podle mediálních zpráv měl korespondovat s komerčními zájmy majitele budovaného polyfunkčního centra Shopping park Bořislavka. Podle médií nejmenovaní odborníci doporučovali název Horoměřická, zatímco název Bořislavka podle nich znamená „totální chaos z pohledu orientačního a také historického“. Proti novému názvu se vyjádřil například archivář Dopravního podniku hl. m. Prahy Pavel Fojtík.\n\nProjekt stanice vznikl v kancelářích Metroprojektu, autorem je architekt Miroslav Mroczek.\n\nStanice byla zbudována pod ulicí Evropskou, v prostoru mezi křižovatkami ulic Evropská–Arabská a Evropská–Horoměřická. Stanice je ražená, jednolodní se dvěma vestibuly, jeden povrchový a druhý hloubený přímo pod povrchem, zajímavé je, že z jedné strany nenajdete eskalátor, ale pouze výtahy. Hloubka středu stanice činí 26,7 metrů.\n\nVestibul přístupný z východního čela stanice je situován do křižovatky s Horoměřickou ulicí s vazbou na uvažovaný malý terminál městských a příměstských linek autobusové dopravy směřujících sem zejména z oblasti Nebušic, Jenerálky a Horoměřic. Dále vestibul navazuje na chodbový podchod pod Evropskou ulicí, který má být realizován v rámci výstavby obchodně administrativního centra v jihovýchodním kvadrantu křižovatky. Vestibul vytváří také možnost přímého přestupu na stávající tramvajovou trať na Evropské ulici. Stanice je laděná do třešnové barvy s opálově zelenou uprostřed.\n\nSměrem ke stanici Dejvická se nachází služební stanice Kanadská, kde jsou umístěna pouze technologická zařízení nutná pro provoz nové trasy metra.\n\nOtevření stanice metra Bořislavka přineslo kritiku odborné i laické veřejnosti. Předmětem kritiky byla nízká kvalita architektonického řešení stanice. Na stanici totiž nebyla vypsána veřejná architektonická soutěž. Objevilo se zde mnoho nedokonalostí jako nezastřešené schody do vestibulu a kanálek pod nimi, který kvůli nepřesnému umístění nezachytí zdaleka všechnu dešťovou vodu.\n"}
{"id": "808600", "url": "https://cs.wikipedia.org/wiki?curid=808600", "title": "Štěpán Smetáček", "text": "Štěpán Smetáček\n\nŠtěpán Smetáček (* 24. července 1971 Praha) je český rockový bubeník. Hrál nebo hraje se skupinami Řetěz, Arakain, Vitacit, Die el. Eleffant!?, Wanastowi Vjecy, Miloš Dodo Doležal, Lucie, Pusa, Krausberry, Panika, N.O.D., Druhá tráva, Lenka Dusilová, Janek Ledecký, Žentour, NTS, Aleš Brichta Project\n\nPochází z muzikantské rodiny. Jeho děda byl světové proslulý dirigent Václav Smetáček, otec Pavel Smetáček významná osobnost českého jazzového traditionalu, matka muzikoložka. Od malička byl obklopen vážnou a jazzovou hudbou. V dětství neměl ani ponětí o tom, že existuje jiná hudba. Až v pubertě objevil u svého strýce gramofonové desky s beatovou a rockovou hudbou (Beatles, Pink Floyd a Jethro Tull) a přes své spolužáky později objevil Iron Maiden a Metallicu.\n\nV prvním ročníku Pražské konzervatoře se stal členem heavy-metalové skupiny Řetěz a krátce nato začal hrát ve skupině Arakain. Následovala celá řada dalších projektů, skupin a angažmá. Na některých se podílel i jako autor nebo spoluautor. Od roku 1995 se věnoval vlastnímu projketu New Orchestra of Dreams (N.O.D.), v roce 2009 založil společně s Michalem Nejtkem a Petrem Tichým seskupení NTS. V současnosti hraje ve skupině Wanastowi Vjecy, Aleš Brichta Project, hraje s Jankem Ledeckým a jeho Žentourem, s Lucií revival, příležitostně vystupuje i se skupinou Krausberry. Věnuje se hudební režii, produkci a mixu hudby.\nJde o firemního hráče značky činelů Zildjian.\n\nŠíři žánrového záběru Štěpána Smetáčka dokládá i jeho účast na experimentálním audio projektu Zima.\n\n\n"}
{"id": "808602", "url": "https://cs.wikipedia.org/wiki?curid=808602", "title": "Kostel svatého Hippolyta Římského (Paříž)", "text": "Kostel svatého Hippolyta Římského (Paříž)\n\nKostel svatého Hippolyta Římského (fr. \"Église Saint-Hippolyte\") je katolický farní kostel ve 13. obvodu v Paříži na \"Avenue de Choisy\".\n\nPrvní kostel svatého Hippolyta se nacházel v 19. století v ulici \"Rue Saint-Hippolyte\" v úrovni dnešního domu č. 12 na \"Boulevardu Arago\" ve čtvrti Croulebarbe. Byl zbořen a nově vystaven na dnešním místě v letech 1909-1924 podle plánů architekta Julese Godefroy Astruca.\n\n"}
{"id": "808606", "url": "https://cs.wikipedia.org/wiki?curid=808606", "title": "Lokální multiplikátor", "text": "Lokální multiplikátor\n\nLokální multiplikátor je ekonomický ukazatel, který popisuje míru lokalizace místní ekonomiky (obce, regionu) a popisuje oběh financí ve vymezeném území.\n\nMultiplikátor je obecný ekonomický koncept, který definuje tok peněz ve vymezeném území. Pomocí lokálního multiplikátoru lze popsat příspěvek jakéhokoli ekonomického subjektu k oběhu financí v místní ekonomice.\n\nKoncept multiplikátoru byl vytvořen v 18. století a zpopularizován ve 20. století britským ekonomem Johnem Maynardem Keynesem. Multiplikátor je využíván ke studiu národní ekonomiky, např. vlivu vládních výdajů. Londýnský think-tank \"New Economics Foundation\" multiplikátor upravil tak, aby se dal používat pro sledování role malé organizace, podniku nebo obce v místní ekonomice.\n\nLokální multiplikátor 3 zachycuje oběh peněz ve vymezeném území ve třech úrovních:\n\nLokální multiplikátor 3 je pak dán vztahem:\n\nformula_1\n\nRozsah hodnot ukazatele LM3 je mezi 1 (žádný přínos) až 3 (všechny výdaje ve vymezeném území).\n"}
{"id": "808613", "url": "https://cs.wikipedia.org/wiki?curid=808613", "title": "Irig", "text": "Irig\n\nIrig (v srbské cyrilici Ириг, maďarsky \"Ürög\") je město ve Sremském okruhu, v podhůří pohoří Fruška Gora v severním Srbsku, administrativní oblasti Vojvodina. Má 4 393 obyvatel, kteří jsou převážně Srbové (79,49 %). Je centrem samostatné opštiny, pod kterou spadá 11 dalších sídel. Severně od města se v lesích pohoří Fruška Gora nacházejí kláštery Staro Hopovo, Novo Hopovo a Grgeteg. Podle města Irig se jmenuje také i hřeben Iriški Venac, který tvoří centrální část pohoří Fuška Gora.\n\nObec se rozkládá na jižním svahu pohoří Fruška Gora, na hlavním silničním tahu Novi Sad-Ruma-Šabac, severně od dálnice A3.\n\nObec je známá díky ovocnářství a vinařství. V 19. století zde byla založena první srbská čítárna (čitalište).\n"}
{"id": "808617", "url": "https://cs.wikipedia.org/wiki?curid=808617", "title": "Cuora", "text": "Cuora\n\nCuora je rod z čeledi batagurovití. Zahrnuje 14 druhů. \"Cuora mouhotii\" je často součástí tohoto rodu, ale je také často řazena do jejího vlastního rodu \"Pyxidea\".\n\nVyznačují se nízkou (např. \"Cuora pani\") i vysokou (např. \"Cuora picturata\") kopulí karapaxu, který má obvykle tři kýly. Jsou načervenalé, nažloutlé, hnědošedé nebo černé barvy. Některé druhy mají jasně žluté, černé, oranžové nebo bílé pruhy podél kýlů. Barva jejich těla je velmi variabilní, ale většinou velmi intenzivní. Většina druhů má pruhy různé barvy po obou stranách hlavy, které se setkávají obvykle u nosu.\n\nNejsou často v zajetí odchované, vzhledem k vysokým požadavkům na péči, ale aklimatizovaní chovaní jedinci mohou být velmi vytrvalí. Je velmi důležité, jako u čeledi batagurovitých obecně, řádně identifikovat druhy a držet je odděleně, neboť při jejich křížení hrozí velké riziko vzniku sterilních hybridů.\n\nJsou známé nejmenované hybridy několika druhů želv rodu \"Cuora\", jako jsou mezirodoví kříženci \"Mauremys iversoni\", kříženci mezi \"Cuora trifasciata\" a \"Mauremys mutica\" kteří jsou záměrně vyrábění v čínských želvích farmách.\n\nRod se vyskytuje od Ásámu po celém jihovýchodě a středu Asie k jižní Číně, na severovýchod do Japonska a v Indonésii a na Filipínách. Jsou suchozemské, polovodní nebo převážně vodní, svůj čas převážně tráví na okraji mělkých močálů a potoků, nebo rybníka, kde je hustá vegetace. Většina z nich je všežravá, ale najdou se mezi nimi i dravci.\n\n\n"}
{"id": "808619", "url": "https://cs.wikipedia.org/wiki?curid=808619", "title": "Alty-čubové", "text": "Alty-čubové\n\nČujské kmeny nebo Čujští Hunové ( \"Alty-čub\", doslovně: šest čujů, \"处木昆,\" pchin-jinem \"Čchu-mu-chun\", \"Алты чуб\") byli potomky Asijských Hunů čili Siung-nuů. Pocházeli z Jüe-panského knížectví. Turkický název Alty-čubové (Čujské kmeny nebo Čujští Hunové) nesou od poloviny 7. století. Čujské kmeny sídlily u povodí řeky Čuj a byly pod silným vlivem Sogdské kultury. V 5. století byli Jüe-pani poraženi Ujgury, kteří sem, po kolapsu První Ujgurské říše mezi roky 630–683, migrovali ze současného Mongolska. Do 6. století se kmeny Čujských Hunů, Avarů a Mukrínů sloučili v národ Türgešů. \n\nSouhrnný název daný čínskými historiky byl \"Čchu-mu-chun\", zatímco ruští a západní historikové je uvádějí jako \"Čuban\" nebo \"Slabí Hun\". Níže je zapsáno jejich pojmenování v čínské fonetice:\n\nVládnoucí rodinou manicheiských Čigilů v Západoturkutském kaganátě byli Šatoové, jež v roce 923–936 založili stát Pozdní Tchang (5 dynastií) (Chou-Tchang) v severní Číně a přijali čínské příjmení Li. Její zakladatel, Li Kche-jung z hodností Ťie-tu-š' pocházel z pokolení Šatoovských Draků.\n\nPo bratrovražedných bojích Turků v Západoturkutském kaganátě byla část Ašınovských knížat nucena uprchnout. V roce 640 se Ašına Miše-chán (3. vůdce Duluů) s podřízenými kmeny \"Čolů\", \"Čigilů\" a \"Turkutů\" čili Čugajštích Turků (tj. východní Šatoové - Čugajové) vydal k východu pod ochranu Tchangské říše, načež se ocitl v postavení podřízeného. Hlavní část tureckých \"Čolů\" a \"Čumulů\" čili Čigilů (tj. západní Šatoové-Čugajové), která nešla s Ašına Miše-chánem, zůstala ve svých původních místech u řeky Kunges ve Východním Turkestánu (Sin-ťiang). Po Su Ting-fangovém vniknutí na území Západoturkutského kaganátu přes jeho východní hranici v letech 657–664 nastala následná anexe, jejímž důsledkem bylo opětovné sjednocení tureckých kmenů, tentokrát ale pod nadvládou čínských Tchangů.\n\n"}
{"id": "808645", "url": "https://cs.wikipedia.org/wiki?curid=808645", "title": "Ochmetovité", "text": "Ochmetovité\n\nOchmetovité (\"Loranthaceae\") je čeleď vyšších dvouděložných rostlin z řádu santálotvaré (\"Santalales\"). Jsou to poloparazitické zelené dřeviny, parazitující povětšinou na kmenech a větvích dvouděložných rostlin. Jsou celosvětově rozšířeny. V České republice roste jediný zástupce: ochmet evropský.\n\nOchmetovité jsou poloparazitické keře, řidčeji nevysoké stromy nebo liány, parazitující na kmenech a větvích dřevnatých dvouděložných rostlin. Jen zcela výjimečně jsou to pozemní rostliny parazitující na kořenech. Stonky jsou často zelené, nezřídka vidličnatě větvené a nebývají článkované. Listy jsou jednoduché, vstřícné nebo střídavé, celokrajné, bez palistů. Žilnatina je zpeřená, dlanitá nebo nezřetelná. Květy jsou v úžlabních nebo vrcholových květenstvích různých typů, pravidelné nebo více či méně souměrné, přisedlé nebo stopkaté, jednopohlavné nebo oboupohlavné. Kalich je redukován na pouhý lem (calyculus) při bázi květu. Koruna je nejčastěji šestičetná, na bázi srostlá v korunní trubku, v horní části s volnými cípy, u mnohých zástupců nápadná a pestře zbarvená. Tyčinek je stejný počet jako korunních lístků. Semeník je spodní, s 1 až 4 komůrkami. Čnělka je krátká nebo dlouhá, s nenápadnou kulovitou bliznou na vrcholu. Plodem jsou jednosemenné bobule nebo peckovice. Semena jsou obklopena lepkavou vrstvou.\n\nČeleď zahrnuje téměř 1000 druhů v 68 rodech. Největší rody jsou \"Tapinanthus\" (asi 250 druhů), \"Psittacanthus\" (120) a \"Amyema\" (95 druhů).\nOchmetovité jsou rozšířeny celosvětově. Největší druhová pestrost je v tropech, kde rostou od nížin do horských poloh.\nV Evropě je jediným druhem zastupujícím tuto čeleď ochmet evropský (\"Loranthus europaeus\"). Vyskytuje se i v České republice.\n\nV minulosti byly v mnohých systémech řazeny habitem podobné poloparazitické rostliny do jediné čeledi, ochmetovité (\"Loranthaceae\"). Později z ní byly vyjmuty čeledi jmelovité (\"Viscaceae\") a \"Eremolepidaceae\". V molekulárním systému APG byly pak tyto dvě čeledi sloučeny s čeledí santálovité (\"Santalaceae\").\n\nSemena tropických ochmetovitých klíčí velmi rychle a vzpřímené semenáčky se objevují již do dvou týdnů od uchycení semene na hostitelské rostlině. Na radikule (základu kořínku) se tvoří silně přilnavý haustoriový terčík. Semenáčky jsou zprvu vyživovány dělohami, později začínají samostatně fotosyntetizovat. Haustorium prorůstá do vodivých pletiv hostitele, odkud si rostlina bere vodu a minerální živiny.\nNápadné květy některých druhů jsou často červené, trubkovité a jsou opylovány ptáky, v tropické Americe nejčastěji kolibříky. Druhy s nenápadnými květy jsou nejčastěji opylovány hmyzem.\n\nPestré plody lákají ptactvo a semena rychle procházejí trávicím traktem. Semena, stále obalená lepkavou vrstvou, se často přilepí na peří a ptáci je ve snaze zbavit se jich roznášejí po větvích, o něž se otírají.\n\n\nNěkteré asijské druhy (\"Macrosolen cochinchinensis\", \"Scurrula parasitica\", \"Taxillus sp.\") jsou využívány v medicíně.\n\n\"'Actinanthella\",\n\"Aetanthus\",\n\"Agelanthus\",\n\"Alepis\",\n\"Amyema\",\n\"Amylotheca\",\n\"Atkinsonia\",\n\"Bakerella\",\n\"Baratranthus\",\n\"Benthamina\",\n\"Berhautia\",\n\"Cecarria\",\n\"Cladocolea\",\n\"Cyne\",\n\"Dactyliophora\",\n\"Decaisnina\",\n\"Dendropemon\",\n\"Dendrophthoe\",\n\"Desmaria\",\n\"Diplatia\",\n\"Distrianthes\",\n\"Elytranthe\",\n\"Emelianthe\",\n\"Englerina\",\n\"Erianthemum\",\n\"Gaiadendron\",\n\"Globimetula\",\n\"Helicanthes\",\n\"Helixanthera\",\n\"Hyphear\",\n\"Ileostylus\",\n\"Lampas\",\n\"Lepeostegeres\",\n\"Lepidaria\",\n\"Ligaria\",\n\"Loranthella\",\n\"Loranthus\",\n\"Loxanthera\",\n\"Lysiana\",\n\"Macrosolen\",\n\"Maracanthus\",\n\"Moquiniella\",\n\"Muellerina\",\n\"Notanthera\",\n\"Nuytsia\",\n\"Oedina\",\n\"Oliverella\",\n\"Oncella\",\n\"Oncocalyx\",\n\"Oryctanthus\",\n\"Oryctina\",\n\"Panamanthus\",\n\"Papuanthes\",\n\"Passovia\",\n\"Pedistylis\",\n\"Peraxilla\",\n\"Peristethium\",\n\"Phragmanthera\",\n\"Phthirusa\",\n\"Plicosepalus\",\n\"Psittacanthus\",\n\"Pusillanthus\",\n\"Scurrula\",\n\"Septulina\",\n\"Socratina\",\n\"Sogerianthe\",\n\"Spragueanella\",\n\"Struthanthus\",\n\"Tapinanthus\",\n\"Taxillus\",\n\"Thaumasianthes\",\n\"Tolypanthus\",\n\"Trilepidea\",\n\"Tripodanthus\",\n\"Tristerix\",\n\"Trithecanthera\",\n\"Tupeia\",\n\"Vanwykia\"\n\n"}
{"id": "808647", "url": "https://cs.wikipedia.org/wiki?curid=808647", "title": "Rudolf Cogan", "text": "Rudolf Cogan\n\nRudolf Cogan (* 25. srpna 1971) je český politik, právník a ekonom, od roku 2012 zastupitel Královéhradeckého kraje (od roku 2016 navíc radní kraje), v letech 2010 až 2014 starosta města Nová Paka, nestraník za STAN.\n\nVystudoval Právnickou fakultu Univerzity Karlovy a Vysokou školu ekonomickou. Studoval také na University of New South Wales v Sydney. Po ukončení studia působil jako akademický pracovník na Vysoké škole ekonomické a na Univerzitě Pardubice, kde se také věnoval publikační a vědecké činnosti. Složil advokátní zkoušky a několik let pracoval jako advokátní koncipient.\n\nKromě politiky také podniká.\n\nVe svém volném čase sportuje, věnuje se zejména atletice a triatlonu.\n\nDo komunální politiky se pokoušel vstoupit ve volbách v roce 1998, když kandidoval jako nezávislý do Zastupitelstva města Nová Paka, ale neuspěl. Zastupitelem města se stal až po volbách v roce 2002 (byl lídrem kandidátky subjektu \"\"Sdružení nezávislých kandidátů - Sportovci pro Novou Paku\"\"). Mandát zastupitele ve volbách v roce 2006 obhájil a v listopadu 2006 se stal i místostarostou Nové Paky. Post zastupitele získal i ve volbách v roce 2010 (na kandidátce uváděn již jako nestraník za STAN v rámci subjektu \"\"Sportovci pro Novou Paku\"\"). Na začátku listopadu 2010 byl zvolen starostou města. Za jeho úřadování byla Nová Paka v roce 2012 vyhodnocena jako nejlepší město pro podnikání. Zastupitelem města zůstává i po volbách v roce 2014, avšak v listopadu 2014 skončil v pozici starosty města (nahradil jej Josef Cogan).\n\nV krajských volbách 2012 kandidoval za TOP 09 a STAN na funkci hejtmana v Královéhradeckém kraji. Stal se sice krajským zastupitelem, ale vzhledem k zisku 8,25 % hlasů (tj. 5 mandátů) pro TOP 09 a STAN působil v opozici. Ve volbách v roce 2016 mandát krajského zastupitele obhájil, když kandidoval jako nestraník za hnutí STAN na kandidátce subjektu \"\"STAROSTOVÉ A VÝCHODOČEŠI\"\". Dne 14. listopadu 2016 byl zvolen radním kraje pro oblast ekonomiky.\n\nVe volbách do Evropského parlamentu v roce 2014 kandidoval z pozice nestraníka navrženého STAN na 14. místě kandidátky TOP 09 a STAN, ale neuspěl.\n\n19. prosince 2012 nastoupil v krajském hokejovém přeboru za klub BK Nová Paka. Nastoupil pouze v prvním a posledním střídání.\n\n"}
{"id": "808653", "url": "https://cs.wikipedia.org/wiki?curid=808653", "title": "Seznam kulturních památek v okrese Chrudim", "text": "Seznam kulturních památek v okrese Chrudim\n\n"}
{"id": "808656", "url": "https://cs.wikipedia.org/wiki?curid=808656", "title": "Kostel svatého Alberta Velikého (Paříž)", "text": "Kostel svatého Alberta Velikého (Paříž)\n\nKostel svatého Alberta Velikého (fr. \"Église Saint-Albert-le-Grand\") je katolický farní kostel ve 13. obvodu v Paříži, v ulici \"Rue de la Glacière\". Kostel je zasvěcen scholastikovi Albertu Velikému.\n"}
{"id": "808657", "url": "https://cs.wikipedia.org/wiki?curid=808657", "title": "Kostel svatého Alberta Velikého (Paříž, 16. obvod)", "text": "Kostel svatého Alberta Velikého (Paříž, 16. obvod)\n\nKostel svatého Alberta Velikého \"slouží Německojazyčné katolické obci svatého Alberta Velikého\" (německy \"Katholische Gemeinde deutscher Sprache Sankt Albertus Magnus\") jako katolický farní kostel v Paříži v 16. obvodu v ulici \"Rue Spontini\". Svatostánek je umístěn v původně obytném dvoudomě a slouží katolíkům z Německa, Rakouska a Švýcarska žijícím v Paříži. Svým architektonickým pojetím se blíží spíše kapli a liší se tím od jiných zahraničních církví v Paříži.\n\nNěmeckojazyčná duchovní péče je v Paříži zaznamenána již v roce 1627. Zásadní význam měla především v první polovině 19. století, kdy v Paříži působil velký počet německých řemeslníků a dělníků, kteří odešli z vlasti kvůli hospodářským těžkostem. V roce 1853 čítala populace zhruba 100 000 Němců, tedy mnohem více než dnes. V roce 1837 byla založena \"Mission Catholique de Langue Allemande\" (Katolická obec německého jazyka) a jejím vedením byl pověřen jezuita Joseph Chable. Dělníci a řemeslníci si vlastními náklady pořídili svůj kostel svatého Josefa (Saint-Joseph-des-Allemands) v ulici \"Rue Lafayette\" v 10. obvodu. Za první světové války byla německá obec rozpuštěna a kostel byl předán francouzské církvi jako Saint-Joseph-Artisan.\n\nRovněž období druhé světové války bylo mimořádně pohnuté. Od roku 1934 v Paříži působil německý farář Franz Stock (1904-1948), který byl po obsazení Paříže v roce 1940 jmenován duchovním německých katolíků a poskytoval duchovní útěchu též odsouzeným francouzským odbojářům a jejich pozůstalým rodinám. Po skončení války prováděl pastorační činnost v německých zajateckých táborech v okolí Paříže.\n\nV roce 1953 byla opět povolena samostatná německá obec. V roce 1957 získala německá biskupská konference obytný dům v \"Rue Spontini\" v 16. obvodu a nechala jej přestavět na společenské místnosti s kaplí. V roce 1994 byl přikoupen sousedící dům a oba byly do roku 1996 přestavěny na větší kapli a společenské místnosti.\n\nFarnost svatého Alberta Velikého odpovídá svou strukturou a činností jiným katolickým církevním obcím v Německu. Rozdíl je pouze v tom, že stejně jako ostatní nefrancouzské katolické obce v Paříži spadají duchovním vedením pod Pařížskou arcidiecézi. Materiálně je podporována biskupskou konferencí v Německu i přesto, že členy jsou i Francouzi bydlící v okolí. Konference dosazuje faráře a přispívá na chod farnosti, neboť ve Francii na rozdíl od německy mluvících zemí není zavedena církevní daň. Každé čtyři roky je volena desetičlenná církevní rada, která vypomáhá faráři při vedení farnosti. Od běžných farností se pařížská liší ještě dvěma specifiky. Farníci jsou rozptýleni po velikém území – většina z nich bydlí na různých předměstí. Dále je zde velká fluktuace členů obce – zhruba čtvrtina se jich každoročně obmění, když pobývají v Paříži jen dočasně.\n\n"}
{"id": "808659", "url": "https://cs.wikipedia.org/wiki?curid=808659", "title": "Latinská unie", "text": "Latinská unie\n\nLatinská unie (francouzsky \"Union latine\", italsky \"Unione Latina\", katalánsky \"Unió Llatina\", portugalsky \"União Latina\", rumunsky \"Uniunea Latină\", španělsky \"Unión Latina\") byla mezinárodní organizace zemí, hovořících románskými jazyky. Jejím cílem bylo ochraňovat a podporovat společné kulturní dědictví románsky hovořícího světa a jeho jednotu. Byla založena v roce 1954 v Madridu. Vroce 2012 měla celkem 36 členských států z Evropy, Latinské Ameriky, Afriky, Asie a Tichomoří. V důsledku finančních obtíží pozastavila rozhodnutím svého sekretariátu z 26. ledna 2012 svou činnost.\n\n"}
{"id": "808661", "url": "https://cs.wikipedia.org/wiki?curid=808661", "title": "Kostel svaté Heleny (Paříž)", "text": "Kostel svaté Heleny (Paříž)\n\nKostel svaté Heleny (fr. \"Église Sainte-Hélène\") je katolický farní kostel v 18. obvodu v Paříži, v ulici \"Rue du Ruisseau\". Kostel je zasvěcen svaté Heleně Konstantinopolské.\n\nOblast dnešní farnosti sv. Heleny bylo původně součástí farnosti Notre-Dame de Clignancourt. Protože ve čtvrti rostl počet obyvatel, bylo rozhodnuto vybudovat nový kostel. Výstavba trvala necelý rok a dne 3. června 1934 pařížský arcibiskup kardinál Jean Verdier povýšil kostel na farní.\n\nV roce 2006 byl kostel renovován.\n\n"}
{"id": "808663", "url": "https://cs.wikipedia.org/wiki?curid=808663", "title": "Alan Dzagojev", "text": "Alan Dzagojev\n\nAlan Jelizbarovič Dzagojev (rusky: Алан Елизбарович Дзагоев; * 17. června 1990, Beslan) je ruský fotbalový záložník a reprezentant, který v současnosti hraje za klub CSKA Moskva.\n\nDzagojev začínal se svojí fotbalovou kariérou v ruském druholigovém týmu Křídla Sovětů (Krylja Sovetov-SOK) v roce 2006. Svůj profesionální debut si odbyl 29. dubna 2006 domácí porážkou 1-2 s týmem FK Tjumen. V klubu strávil Dzagojev dvě sezony během nichž odehrál 37 utkání a dal šest branek.\n\nAlan před sezonou 2008/09 zamířil do prvoligového týmu CSKA Moskva. Svůj debut v základní sestavě si připsal v utkání proti FK Chimki, ve kterém vstřelil jednu branku a přidal dvě asistence. Další skvělý výkon podal v utkání proti hlavnímu rivalovi Spartaku Moskva, kdy svými třemi asistencemi dopomohl k vítězství 5-1. Díky tomuto výkonu si zajistil pevnou pozici v základní sestavě týmu CSKA. V sezoně 2008 navíc s týmem vyhrál poprvé ruský fotbalový pohár. Na konci sezony byl Ruskou fotbalovou unií vybrán jako nejlepší mladý hráč roku.\n\nV následující sezoně si zahrál i Ligu Mistrů, ve které gólem dopomohl svému týmu k remíze 3-3 s Manchesterem United. V ročníku 2011/12 se v této soutěži dostali až do osmifinále, kde v prvním duelu na domácím hřišti remizovali s Realem Madrid 1-1. Dzagojev v onom utkání svým centrem přihrál na vyrovnávací gól svého týmu. Přes nadějný výsledek CSKA v soutěži skončilo, neboť v odvetném utkání prohráli vysoko 1-4.\n\nS CSKA se představil i v základní skupině D Ligy mistrů 2013/14, ruský tým v ní obsadil se ziskem 3 bodů poslední čtvrté místo, když v posledním utkání proti Viktorii Plzeň (šlo o postup do Evropské ligy 2013/14) podlehl 1:2, ačkoli vedl 1:0. Dzagojev byl v závěrečné pětadvacetiminutovce vyloučen a nesl tak svůj podíl na porážce.\n\nV červnu 2013 byl nominován na Mistrovství Evropy hráčů do 21 let konané v Izraeli. 12. června otevíral skóre v utkání základní skupiny B proti Německu, soupeř ale nakonec vyhrál 2:1. V zápase již prakticky o nic nešlo, Rusko ani Německo již nemohlo postoupit do vyřazovací fáze turnaje. Rusko skončilo se třemi porážkami a bez bodu na posledním čtvrtém místě tabulky.\n\nPo skvělých výkonech na klubové úrovni byl Dzagojev poprvé povolán do ruské reprezentace 11. října 2008, kdy Rusko hrálo kvalifikační duel s Německem o postup na Mistrovství Světa 2010. Dzagojev se na hřiště dostal jako náhradník při poločasovém střídání. Ve věku 18 let a 116 dní se tak stal historicky nejmladším hráčem ruské reprezentace v poli a celkově druhým nejmladším po svém spoluhráči z CSKA brankáři Igoru Akinfejevovi.\n\nSvůj první gól v reprezentaci dal 8. října 2010 ve vítězném utkání 3-2 proti Irsku. V kvalifikaci na EURO 2012 přidal ještě tři branky – jednu při vítězství 1-0 nad Slovenskem a dvě 11. října 2011 při vítězství 6-0 nad Andorrou. S celkovými 4 góly se stal společně s Romanem Pavljučenkem nejlepším střelcem Ruska v tomto kvalifikačním cyklu. Rusko se umístilo s 23 body na konečném prvním místě tabulky a postoupilo na evropský šampionát.\n\nNa finálovém turnaji EURO 2012 konaném v Polsku a na Ukrajině se prosadil hned v prvním zápase základní skupiny A, kdy dvěma brankami dopomohl k porážce České republiky 4-1. V následujícím utkání proti domácímu Polsku otevíral skóre, avšak utkání skončilo pouze remízou 1-1. Rusko nakonec po výborném startu nepostoupilo do čtvrtfinále, ve třetím zápase podlehlo Řecku 0-1. Se třemi vstřelenými brankami byl v šestici nejlepších střelců EURA 2012 (mimo něj ještě Mario Gómez, Mario Balotelli, Mario Mandžukić, Cristiano Ronaldo, Fernando Torres).\n\nCSKA Moskva\n\n\n"}
{"id": "808667", "url": "https://cs.wikipedia.org/wiki?curid=808667", "title": "Štiavnik", "text": "Štiavnik\n\nŠtiavnik (od roku 1927 do roku 1946 ; , do roku 1907 \"Styávnik\") je obec na Slovensku v okrese Bytča.\n\nPrvní písemná zmínka o obci pochází z roku 1439.\n\nObec se nachází v pohoří Javorníky v nadmořské výšce 387 metrů a rozkládá na ploše 55,691 km². K 31. prosinci roku 2011 žilo v obci 4 069 obyvatel.\n\n\n\n"}
{"id": "808669", "url": "https://cs.wikipedia.org/wiki?curid=808669", "title": "Oleh Husjev", "text": "Oleh Husjev\n\nOleh Anatolijovyč Husjev (ukrajinsky Олег Анатолійович Гусєв, * 25. dubna 1983, Stepanivka, Sumská oblast, Ukrajinská SSR, Sovětský svaz) je ukrajinský fotbalový záložník, který momentálně hraje za FK Dynamo Kyjev.\n\nKoncem března 2014 v utkání Dynama Kyjev s FK Dněpr Dněpropetrovsk (porážka Dynama 0:2) ho trefil kolenem do hlavy brankář Dněpru Denys Bojko, Husjev utrpěl otřes mozku a zapadl mu jazyk. Život mu zachránil gruzínský protihráč Džaba Kankava, který mu jazyk vytáhl, přestože ho Husjev v šoku pokousal.\n\nV A-mužstvu Ukrajiny debutoval 20. srpna 2003 v přátelském utkání v Doněcku proti hostujícímu Rumunsku. Do střetnutí nastoupil ve druhém poločase, Ukrajina prohrála 0:2.\n\nZúčastnil se Mistrovství světa ve fotbale 2006 v Německu (prvního šampionátu, na nějž se ukrajinskému týmu podařilo kvalifikovat), kde Ukrajina vypadla ve čtvrtfinále s Itálií po prohře 0:3. V osmifinále proti Švýcarsku dospělo utkání až do penaltového rozstřelu, po prodloužení bylo skóre 0:0. V rozstřelu Husjev svůj pokus proměnil, Ukrajina jej vyhrála poměrem 3:0 a postoupila do čtvrtfinále.\n\nZúčastnil se i domácího Mistrovství Evropy ve fotbale 2012, které Ukrajina spolupořádala s Polskem. Odehrál na turnaji všechny tři zápasy svého týmu, postupně 11. června výhra 2:1 nad Švédskem, 15. června prohra 0:2 s Francií a 19. června porážka 0:1 s Anglií. Ukrajinské mužstvo skončilo se třemi body na nepostupové třetí příčce základní skupiny D.\n\n\n"}
{"id": "808671", "url": "https://cs.wikipedia.org/wiki?curid=808671", "title": "Mauremys", "text": "Mauremys\n\nMauremys je rod želv z čeledi batagurovití. Někteří vědci zahrnují do tohoto rodu i zástupce rodů \"Ocadia\" a \"Chinemys\". Zahrnuje 9 druhů, které se vyskytují v Asii, Evropě a Africe. Často se vyskytují ve stojatých vodách nebo na zemi v blízkosti vody, nejčastěji je lze nalézt v mělkých, pomalu tekoucích potocích. Jsou to dobří plavci.\n\n\nNení neobvyklé, že platné druhy želv jsou i hybridi, kteří jsou vyráběni na farmách a u nichž je většina samců sterilních. Želva \"Mauremys iversoni\" je chovaný hybrid mezi \"Mauremys mutica\" (obvykle samice) a \"Cuora trifasciata\" nebo \"Cuora cyclornata\" (obvykle samci). Podobně želvy \"Mauremys pritchardi\", hospodářsky chované i volně žijící jsou kříženci mezi \"Mauremys reevesii\" a \"Mauremys mutica\".\n\n"}
{"id": "808673", "url": "https://cs.wikipedia.org/wiki?curid=808673", "title": "František Bednář", "text": "František Bednář\n\nFrantišek Bednář (10. července 1884 Vír na Moravě – 11. července 1963 Praha) byl český evangelický teolog, historik, duchovní Českobratrské církve evangelické, spisovatel, překladatel, publicista, redaktor, editor, profesor a děkan Husovy československé evangelické fakulty bohoslovecké (HČEFB), v letech 1950–1952 profesor Komenského evangelické bohoslovecké fakulty v Praze.\n\nPo maturitě na českém klasickém gymnáziu v Brně studoval práva v Praze, teologii v Halle an der Saale, Erlangen, Edinburghu a ve Vídni, kde v roce 1912 získal doktorát teologie obhájením disertační práce \"O vzájemných stycích husitů a anglických lollardů\".\n\nSvé duchovenské působení zahájil jako superintendentní vikář (1909–1912), následně pak farář reformovaného sboru Klobouky u Brna (1912–1919), v letech 1919–1927 byl farářem farního sboru ČCE Praha 1-Nové Město. Od 21. 2. 1922 se stal docentem (habilitační spis \"Snahy o řešení sociální otázky v novodobém protestantismu\"), 17. 12. 1926 jmenován profesorem církevního práva a praktického bohosloví na HČEFB v Praze. Ve třech funkčních obdobích byl jejím děkanem, od roku 1950 až do svého penzionování (1952) přednášel na pražské Komenského evangelické bohoslovecké fakultě.\n\nPatřil k výrazným osobnostem první učitelské generace HČEFB. Kromě pedagogické, redakční (Časopis Hus) i autorské činnosti a výuky vlastních oborů (praktické teologie a církevního práva), se jeho vědecký a badatelský zájem koncentroval na zkoumání úlohy křesťanství v moderním světě s akcentem na sociální problematiku, dále pak na českou historii, zejména období původní Jednoty bratrské a zpracování pramenů k dějinám luterských a reformovaných sborů na našem území.\n\nV období druhé světové války, kdy byly okupačními úřady zavřeny vysoké školy, rozvinul rozsáhlou ediční činnost, jejímž výsledkem bylo vydání řady historicky cenných literárních památek české minulosti.\n\nByly zveřejňovány zejména v následujících tiskovinách:\n\n\n\n"}
{"id": "808675", "url": "https://cs.wikipedia.org/wiki?curid=808675", "title": "Veľké Rovné", "text": "Veľké Rovné\n\nVeľké Rovné je obec na Slovensku v okrese Bytča.\n\nPrvní písemná zmínka o obci pochází z roku 1408. V obci stojí římskokatolický barokní kostel svatého Michaela archanděla z poloviny 18. století.\n\nObec se nachází v nadmořské výšce 383 metrů a rozkládá na ploše 40,601 km². K 31. prosinci roku 2015 žilo v obci 3 768 obyvatel.\n\n\n"}
{"id": "808681", "url": "https://cs.wikipedia.org/wiki?curid=808681", "title": "Jan Vitula", "text": "Jan Vitula\n\nJan Vitula (* 3. listopadu 1968 Brno) je český politik, působí jako zastupitel a náměstek hejtmana Jihomoravského kraje za oblast regionálního rozvoje. Je také starostou města Židlochovice a byl místopředsedou TOP 09.\n\nJan Vitula se narodil v Brně, ale vyrůstal ve Vojkovicích nad Svratkou. Je absolventem Vysoké školy zemědělské v Brně, poté působil v bankovním sektoru a v oblasti poradenství.\n\nV roce 1998 se stal místostarostou Židlochovic. V letech 2006–2008 byl starostou Židlochovic, v letech 2008–2014 opět místostarostou. Po komunálních volbách v roce 2014 byl podruhé zvolen starostou města.\n\nNa podzim 2007, po nástupu Ondřeje Lišky na ministerstvo školství, se Jan Vitula stal vrchním ředitelem Sekce řízení operačních programů EU. \n\nPo nástupu ministra Josefa Dobeše (červenec 2010) byl z funkce odvolán, zejména za pomalé čerpání dotací. Ministr uvedl, že zásadní chyby měly operační programy EU peníze školám a také Vzdělávání pro konkurenceschopnost, jenž byl již řízen krizově. Jan Vitula přístup ministra Dobeše k čerpání evropských fondů veřejně kritizoval. Dobešův program s pracovním názvem \"Okno\", který měl do domácnosti šířit vzdělávací tiskoviny, nazval \"čistým tunelem\". \"„Takže do tisku přiteče půl miliardy korun za to, že roznáší letáky. Nemyslím si, že to jsou dobře vynaložené prostředky na vzdělávání,“\" tvrdil Vitula. Předpokládalo se, že s nástupem ministra Petra Fialy (do května 2012) by byl poradcem ministra.\n\nNa konci listopadu 2012 jej ministryně práce a sociálních věcí Ludmila Müllerová jmenovala svým prvním náměstkem. V březnu 2013 však bylo rozhodnuto, že Vitula ve funkci náměstka skončí a od dubna 2013 se stane ředitelem Fondu dalšího vzdělávání. Z této funkce jej 12. července 2013 odvolal ministr František Koníček dva dny po nástupu Rusnokovy vlády.\n\nNa podzim roku 2011 byl jmenován kvestorem Masarykovy univerzity a ve funkci vystřídal Ladislava Janíčka. Během svého krátkého působení na univerzitě upoutal pozornost restrukturalizací Ústavu výpočetní techniky, který byl v gesci kvestora. Takováto restrukturalizace byla označena některými dotčenými osobami za puč vzhledem ke způsobu realizace změn, kdy kvestor Vitula odvolal téměř 30 let působícího ředitele Václava Račanského a všechny jeho zástupce v rychlém sledu. Tato situace vyvolala řadu otevřených dopisů akademiků i zástupců spolupracujících firem. Rektor Mikuláš Bek tyto změny hájil se zdůvodněním, že ústav údajně netransparentně čerpal finance na výzkum z prostředků jednotlivých fakult univerzity, který nevykazoval. Nově pověřený ředitel měl tyto složky rozpočtu oddělit funkčně i organizačně.\n\nNa funkci kvestora Jan Vitula rezignoval v březnu 2012 poté, co začal opět politicky působit.\n\nJan Vitula začal působit v přímo voleném orgánu Jihomoravského kraje jako zastupitel v v roce 2000. Během tohoto 4letého období byl předsedou finančního výboru. Podílel se na vzniku regionální inovační strategie. \n\nV roku 2012 změnil politickou stranu a stal se lídrem kandidátky TOP 09 v nadcházejících volbách do zastupitelstva kraje, byl zvolen členem krajského zastupitelstva.\n\nOd května 2013 působí v Radě pro fondy Společného strategického rámce, jenž řeší agendu kolem regionálních strukturálních fondů z Evropské unie. V obdobné funkci Jan Vitula působil již na ministerstvu školství.\n\nV krajských volbách v roce 2016 byl z pozice člena TOP 09 lídrem kandidátky TOP 09 s podporou starostů a \"Žít Brno\" v Jihomoravském kraji a obhájil mandát zastupitele. Dne 16. listopadu 2016 se stal náměstkem hejtmana zodpovědným za oblast regionálního rozvoje v oblasti školství, vědy, výzkumu, inovací, marketingu a smart regionu.\n\nNa konci listopadu 2017 se stal místopředsedou TOP 09, ve druhém kole získal 100 hlasů (tj. 57 %). Na dalším sněmu v listopadu 2019 již funkci neobhajoval.\n\nV komunálních volbách v roce 2018 obhájil jako člen TOP 09 post zastupitele města Židlochovice, a to z pozice lídra kandidátky subjektu \"\"TOP 09 s podporou nezávislých\"\". Na konci října 2018 byl opět zvolen starostou města.\n\n"}
{"id": "808688", "url": "https://cs.wikipedia.org/wiki?curid=808688", "title": "Schoepfiaceae", "text": "Schoepfiaceae\n\nSchoepfiaceae je čeleď vyšších dvouděložných rostlin z řádu santálotvaré (\"Santalales\"). Čeleď zahrnuje byliny i dřeviny a je rozšířena v Asii a ve Střední a Jižní Americe.\n\nZástupci čeledi jsou poloparazitické zelené keře, stromy a byliny, parazitující na kořenech hostitelských rostlin. Listy jsou střídavé, přisedlé nebo řapíkaté, bez palistů, u rodu \"Quinchamalium\" čárkovitého až šídlovitého tvaru.\n\nKvěty jsou 4 až 5-četné, uspořádané v květenstvích různých typů. Kalich chybí nebo je redukován na nízký lem podobně jako u čeledi ochmetovité. Koruna je 4 až 5-četná, srostlá v korunní trubku. V květech je přítomen nektáriový disk obklopující bázi čnělky. Tyčinek je stejný počet jako korunních cípů a jsou přirostlé ke koruně. Semeník je srostlý ze 2 až 3 plodolistů, s jedinou komůrkou obsahující nejčastěji 3 vajíčka a dlouhou čnělkou ukončenou hlavatou nebo trojlaločnou bliznou. Plodem je peckovice nebo nažka připomínající oříšek.\n\nČeleď zahrnuje asi 55 druhů ve 3 rodech. Největším rodem je \"Schoepfia\" (asi 30 druhů) a \"Quinchamalium\" (25 druhů).\n\"Schoepfiaceae\" jsou zastoupeny ve východní a jihovýchodní Asii (rod \"Schoepfia\") a ve Střední a Jižní Americe (všechny 3 rody) od Mexika po Patagonii.\n\nČeleď \"Schoepfiaceae\" se objevuje až v systému APG III. Rody byly dříve řazeny do čeledí \"Olacaceae\" a santálovité (\"Santalaceae\"). Podle kladogramů jsou nejblíže příbuzné čeledi ochmetovité (\"Loranthaceae\") a \"Misodendraceae\".\n\n\"Arjona\",\n\"Quinchamalium\",\n\"Schoepfia\"\n\n"}
{"id": "808690", "url": "https://cs.wikipedia.org/wiki?curid=808690", "title": "Gabi Zangeová", "text": "Gabi Zangeová\n\nGabi Zangeová (* 1. června 1961 Crimmitschau), rozená Schönbrunnová, je bývalá východoněmecká rychlobruslařka.\n\nNa mezinárodních závodech se poprvé objevila v roce 1978, startovala na Mistrovství světa juniorů 1980 (8. místo). V roce 1981 se již zúčastnila seniorských šampionátů, na Mistrovství světa ve víceboji byla jedenáctá, z Mistrovství Evropy si odvezla bronzovou medaili. V následující sezóně byla na evropském i světovém vícebojařském šampionátu čtvrtá, stejných umístění dosáhla i v sezóně 1982/1983. Následoval pro ni zřejmě nejúspěšnější ročník rychlobruslařských soutěží, neboť zvítězila na Mistrovství Evropy 1984, vybojovala bronzovou medaili na světovém vícebojařském šampionátu a na zimní olympiádě v Sarajevu získala bronz na trati 3000 m, přičemž na poloviční distanci byla čtvrtá. Na Mistrovství světa ve víceboji 1985 si dojela pro stříbrnou medaili a v následujících letech se na velkých akcích umísťovala v první desítce. V roce 1986 poprvé startovala na Světovém poháru (SP), pravidelně se jej ale účastnila až v sezóně 1987/1988, kdy ovládla celkové hodnocení SP na tratích 3000/5000 m. Startovala též na Mistrovství světa ve víceboji 1988 (4. místo) a na Zimních olympijských hrách 1988, kde získala na tratích 3000 a 5000 m bronzové medaile. Na podzim 1988 ukončila aktivní sportovní kariéru.\n\n"}
{"id": "808704", "url": "https://cs.wikipedia.org/wiki?curid=808704", "title": "Invertní motor", "text": "Invertní motor\n\nInvertní motor (též inverzní motor) je motor užívaný převážně v letectví a konstruovaný \"vzhůru nohama\".\n\nJeho konstrukce je obrácená než je obvyklé, je tedy postaven \"\"vzhůru nohama\"\". Kliková hřídel je uložena v horní části bloku motoru, nad válci a hlava (či hlavy) v jeho spodní části. Konstrukčně byly tyto motory řešeny jako řadové i dvouřadé s válci do V.\n\nTéměř výhradní využití tohoto typu konstrukce motorů v letectví plyne z velmi výhodné možnosti umístění vrtule v horní části motoru a tím pádem lepší rozložení hmotnosti (nižší těžiště) a také možnost použití nižšího podvozku letadla. V ostatních odvětvích (automobilový a těžký průmysl apod.) není kvůli složitějšímu systému mazání a vyšší konstrukční náročnosti využíván. Několik výrobců experimentovalo s jejich zástavbou do motocyklů.\n\nTento typ motorů vyráběl například Daimler-Benz pro legendární Messerschmitty.\n\n"}
{"id": "808716", "url": "https://cs.wikipedia.org/wiki?curid=808716", "title": "Salome (dcera Herodiadina)", "text": "Salome (dcera Herodiadina)\n\nSalome (\"Salōmē\", asi 14 n. l. – mezi 62–71 n. l.) byla židovská hasmoneovská princezna, dcera Herodiady a Héróda Boetha. Podle staré křesťanské tradice je takto označována bezejmenná dcera Herodiadina, která si podle Nového zákona vyžádala hlavu Jana Křtitele.\n\nSalome zmiňuje židovsko-římský historik Flavius Iosephus ve svých \"Židovských starožitnostech\", který udává její jméno a některé detaily o jejích rodinných vztazích. V novozákoním Markově a Matoušově evangeliu se píše o dceři Herodiady, která si od Héróda (Antipy) vyžádala smrt Jana Křtitele odměnou za tanec z návodu své matky, protože Jan kritizoval Herodiadin poměr s Héródem, bratrem jejího manžela (evangelisty nazývaného Filip).\n\nJejí jméno se překládá jako „pokojná“, v hebrejštině je \"שלומית\" (Šlomit), a je odvozeno od kořene slova \"ŠLM\" (\"שלם\"), které znamená „mír“.\n\nKřesťanské tradice ji líčí jako ikonu nebezpečné ženské svůdnosti, zejména kvůli jejímu erotickému tanci zmíněnému v Novém zákoně (po dalších přeměnách později „Tanec sedmi závojů“), nebo kvůli její bezmyšlenkovité chladné pošetilosti, která podle evangelií vedla ke smrti Jana Křtitele.\n\nNové pojetí jejího příběhu bylo dáno Oscarem Wildem, který ji ve své hře \"Salome\" popisuje jako femme fatale. Jeho interpretace, kterou dále rozvedl Richard Strauss ve své opeře na námět Oscara Wilda, není shodná s Iosephovým popisem v pořímštěné Židovské historii, Salome žila dost dlouho na to, aby se dvakrát vdala a vychovala několik dětí. Některé literární zdroje zpracovávají Iosephusova biografická data.\n\nAsteroid 562 Salome je pojmenován po ní.\n\nV Novém zákoně se píše o králi (či tetrarchovi) Herodovi, který žil s manželkou svého bratra Filipa Herodiadou a dal uvěznit Jana Křtitele, který jej za to kritizoval. Na hostině při oslavě svých narozenin se mu zalíbila tančící dívka, dcera Herodiady, a nabídl jí odměnu, jakou si vybere. Na radu své matky si vyžádala mísu s hlavou Jana Křtitele.\n\nTento Herodes a Herodiada jsou ztotožněny s historickými postavami Herodem Antipou, synem Heroda Velikého, a jeho nevlastní neteří Herodiadou, dcerou Aristubula IV. a vnučkou Heroda Velikého. Herodiada měla skandální poměr s Herodem Antipou, přestože byla manželkou Heroda Boetha, který je v evangeliích z nejasných důvodů nazýván Filip. Předpokládá se, že „dcera Herodiady“ je dcerou tohoto Heroda-Filipa a byla v dávné tradici ztotožněna s Herodiadinou dcerou Salome, o které se zmiňuje židovský historik Flavius Iosephus v díle \"Iúdaiké archaiologiá\" (Židovské starožitnosti), napsaném někdy v rozmezí let 93–94. Jméno Salome je tedy pozdější tradicí a není součástí biblického kánononu. \n\nO dceři Herodiady se píše v 6. kapitole Markova evangelia:\nStejnou událost popisuje i synoptické Evangelium podle Matouše:\nSalome se stala symbolem nebezpečné ženské svůdnosti. Její tanec před Herodem, nebo s hlavou Jana Křtitele na míse sloužil jako inspirace pro křesťanské umělce.\nNavzdory Iosephově zprávě nebyla nazývána Salome až do devatenáctého století, kdy na ni Gustave Flaubert (následovník Iosepha) poukázal jako na Salome ve svém krátkém příběhu \"Herodias\".\nTento biblický příběh byl dlouho oblíbený mezi malíři. Těmi, kdo vynikajícím způsobem zpodobnili Salome jsou Tizian, Henri Regnault, Georges Rochegrosse, Gustave Moreau, Federico Beltran-Masses. Tizianova verze klade důraz na kontrast mezi nevinnou dívčí tváří a brutálně uťatou hlavou. Kvůli dívce po jejím boku je tato Tizianova malba také považována za malbu Judit s hlavou Holoferna. Na rozdíl od Salome, která v křesťanské bibli není pojmenována, Judita je křesťansko - židovská smyšlená patriotka, jejíž příběh je snad méně psychologický, a to, že byla vdova, není obzvlášť dívčí či nevinné zpodobnění.\nV Moreauově verzi je postava Salome vyobrazením femme fatale, módní metaforou konce období dekadence. Ve své novele \"Naruby\" Francouz Joris-Karl Huysmans popisuje, jakoby v horečce, zobrazení Salome na Moreauově malbě:\n\nUž déle nebude pouze tančící dívka, která si vynucuje chtíč a žádostivost od starého muže smyslnými křivkami svého těla; která láme vůli a ovládá mysl krále podívanou na její chvějící se ňadra, vzdouvající se břicho a zmítající se stehna; nyní byla odhalena ve smyslu symbolického vtělení starosvětské neřesti, bohyně nesmrtelné Hysterie.\n\nV roce 1877 byly publikovány tři Gustave Flaubertovy příběhy zahrnující \"Herodias\". V tomto příběhu je dána plná odpovědnost za Janovu smrt matce Salome, Herodias a knězi, který se bojí Janova náboženského vlivu. Salome je zde ukázána jako mladá dívka, která zapomíná jméno muže jehož hlavu požaduje. Opera Julese Masseneta z roku 1881, „Hérodiade“ byla založena na Flaubertově příběhu.\n\nPříběh Salome se stal námětem hry Oscara Wildea, která měla premiéru v Paříži v roce 1896 pod francouzským jménem \"Salomé\". Ve Wildeově hře najde Salome perverzní zalíbení v Janu Křtiteli a odsoudí ho k tomu, aby byl popraven, když pohrdne jejími city. Na konci Salome zvedne Janovu uťatou hlavu a políbí ji.\n\nProtože v té době britský zákon zakazoval vyobrazování biblických postav na jevišti, Wilde napsal hru původně ve francouzštině a poté napsal anglický překlad (nazvaný \"Salome\"). Hudbu ke hře složil Granville Bantock, premiéru měla v Court Theatre v Londýně 19. dubna 1918.\n\nWildeova hra (v německém překladu Hedwiga Lachmanna) byla upravena pro jedno jednání opery Richarda Strausse. Opera \"Salome\", která měla premiéru v Drážďanech v roce 1905. Jednou ze známých scén této opery je Tanec sedmi závojů, který tančí Salome před králem Herodem. Tak jako ve Wildeově hře, pozornost je věnována přímo Salome, snižuje její matku do postavení vedlejší role, opera je méně soustředěna na Herodovu motivaci, než hra.\nKrátce po úspěchu Straussovy opery, Antoine Mariotte vytvořil jinou operu, založenou na Wildeově francouzském rukopisu. Měla premiéru 30. října 1908 v Grand Théatre v Lyonu. Tato opera byla oživena pouze v roce 2005 na Montpellierském festivalu, jinak upadla v zapomnění.\n\nV roce 1907 Florent Schmitt přijal návrh Jacquese Rouché, aby složil balet \"La Tragédie de Salomé\", pro Loie Fullera, který měl být předveden v Theátre des Arts. Další balet o Salome byl složen japonským skladatelem, Akirou Ifukubem, v roce 1948. Balet dánského choreografa, Flemminga Flindta, \"Salome\" s hudbou Petera Maxwella Daviese měl premiéru v roce 1978.\n\nV \"Salome\" z roku 1896 od řeckého básníka Constantina Cavafy, která byla některými kritiky charakterizována jako \"neo - pohanská\", Salome vyprovokuje smrt Jana Křtitele jako součást marné snahy vzbudit zájem \"mladého sofisty, který byl lhostejný ke kouzlu lásky\". Když mu Salome daruje hlavu Jana Křtitele, sofista ji odmítne a v žertu podotkne: \"Drahá Salome, mnohem raději bych dostal tvoji hlavu.\". Beznadějně poblázněná Salome vezme žert vážně, nechá se stít a hlavu doručit sofistovi, který ji ale znechuceně odmítá a obrací se zpět, aby mohl studovat Platónovy dialogy.\n\nDalší poezii o Salome napsali například: Ai (1986), Nick Cave (1988), a Carol Ann Duffy (1999).\n\nPísně o Salome složili například: Tommy Duncan (1952), Karel Kryl (1965), Drs. P (1974), John Cale (1978), Kim Wilde (1984), U2 (1990), Andrew Lloyd Webber (1993), Liz Phair (1993), Kurt Elling (1995), Susan McKeown (1995), Elijah's Mantle (1995), Old 97's (1997), The Changelings (1997), The Residents (1998), Enrique Bunbury (1998), Chayanne (1999) a další.\n\nWildeova hra „Salome“ byla často používána jako námět pro filmy, zejména film „Salomé“ z roku 1923, s Allou Nazimovou v hlavní roli a film z roku 1988 od Kena Russella \" Poslední tanec Salome\", ve kterém je jako postava filmu zahrnut i Wilde a Lord Alfred Douglas. Steven Berkoff natočil svou pódiovou verzi v roce 1988.\n\nIMDB seznamy uvádějí nejméně 25 filmů o \"Salome\"/\"Salomé\".\n"}
{"id": "808717", "url": "https://cs.wikipedia.org/wiki?curid=808717", "title": "Ezzo Lotrinský", "text": "Ezzo Lotrinský\n\nEzzo Lotrinský ( \"Erenfrid\" nebo \" Ehrenfried\" řečený \"Ezzo\", 955 – 21. května 1034 Saalfeld) byl lotrinský falckrabě, švagr císaře Oty III. a neúspěšný kandidát na císařský stolec.\n\nEzzo byl synem lotrinského falckraběte Heřmana I. a pravděpodobně v rozmezí let 991-993 se oženil s Matyldou, třetí dcerou císaře Oty II. \nMatylda byla již v dětství byla svěřena do péče tety Matyldy, abatyše v Essenu a zdá se, že původně byla zaslíbena církevní kariéře. Ke sňatku došlo se souhlasem císařovny Theofano a současníky byl považován za nerovný.\n\nOta také při návštěvě Hnězdna přislíbil Ezzonovu dceru synovi knížete Boleslava. \n\nKdyž císař roku 1002 zemřel, Ezzo neúspěšně kandidoval na uprázdněný trůn a společně s Ekkerhardem Míšeňským vojensky podporoval Boleslava Chrabrého. Pomohl mu v obsazení Lužice, Milska a míšeňské marky. Nový císař Jindřich II. vedl s Ezzou dlouhodobý spor o darované majetky, které Matylda považovala za své vlastnictví, kdežto Jindřich byl přesvědčen, že jde královské zboží. Ke smíření došlo až roku 1011, kdy Jindřich uznal Ezzův nárok a obdaroval jej dalšími statky.\n\nManželství Ezza s Matyldou bylo zřejmě šťastné, bylo požehnáno mnoha dětmi, z nichž většina svůj život zasvětila církevní kariéře. Roku 1024 manželé společně založili benediktinský klášter Brauweiler, kde byla také Matylda po svém skonu o rok později pohřbena. Ezzo svou manželku přežil téměř o deset let a byl pohřben tamtéž.\n\n"}
{"id": "808720", "url": "https://cs.wikipedia.org/wiki?curid=808720", "title": "Motor s žárovou hlavou", "text": "Motor s žárovou hlavou\n\nŽárový motor nebo motor s žárovou hlavou (vložkou) ve starší literatuře případně středotlaký motor je typ pístového spalovacího motoru, který se v současnosti prakticky nepoužívá. Konstrukcí a principem práce je velmi podobný vznětovému motoru s nepřímým vstřikem paliva. Kompresní poměr má obvykle v rozsahu 9 až 12, který není dostatečně vysoký na to, aby se sám spustil ze studeného stavu. Proto obsahuje žárovou komůrku, do které ústí vstřikovač paliva, propojený kanálem s hlavním prostorem válce. Tato komůrka je umístěna tak, aby mohla být ohřívána vnějším zdrojem tepla. Před spuštěním motoru je třeba komůrku nějaký čas zahřívat. Po spuštění motoru lze tepelný zdroj odstranit, protože motor je udržován spalováním směsi na dostatečné teplotě, aby mohlo dojít k vznícení paliva.\n\nŽárový motor je obvykle konstruován jako jednoválcový. Může být čtyřdobý nebo dvoudobý.\n\nŽárový motor byl zkonstruován Herbertem Akroydem Stuartem na konci 19. století. První prototyp byl postaven v roce 1886 a produkce začala v roce 1891 ve firmě Richard Hornsby & Sons v Anglii.\n\nZačátkem 20. století zaznamenaly vznětové motory prudký rozvoj a svými parametry žárové motory výrazně převýšily. Ve 30. a 40. letech 20. století o ně zájem prudce upadl a poslední větší výrobce ukončil jejich výrobu v 50. letech.\n\nMezi žárovým a vznětovým motorem jsou následující rozdíly:\n\nMezi výhody motoru patří:\nNevýhodou je vysoká měrná spotřeba paliva.\n\n"}
{"id": "808724", "url": "https://cs.wikipedia.org/wiki?curid=808724", "title": "Saving Hope", "text": "Saving Hope\n\nSaving Hope je kanadský lékařský dramatický televizní seriál vysílaný v letech 2012–2017. V Kanadě běžel na CTV, v USA na NBC. Jedna epizoda trvá 43 minut, tvůrci seriálu jsou Malcolm MacRury a Morwyn Brebner. Saving Hope získala třináctidílnou druhou sérii. 16. listopadu 2012 bylo rozhodnuto, že druhá řada se dočká osmnácti epizod, namísto původních třinácti.\n\nCharlie Harris, primář chirurgie jedné nemocnice v Torontu, se ocitne v kómatu, a zanechá tak nemocnici v naprostém chaosu. Jeho snoubenka a kolegyně, Alex Reid, usiluje o záchranu jeho života. Charlie mezitím jako duch bloumá po chodbách nemocnice. A do toho všeho se přimíchá i staronová chirurgická posila v podobě Joela Gorana.\n\n"}
{"id": "808726", "url": "https://cs.wikipedia.org/wiki?curid=808726", "title": "Andrea Ehrigová-Mitscherlichová", "text": "Andrea Ehrigová-Mitscherlichová\n\nAndrea Ehrigová-Mitscherlichová (* 1. prosince 1960 Drážďany), rozená Mitscherlichová, provdaná Schöneová a Ehrigová, je bývalá východoněmecká rychlobruslařka.\n\nNa prvních mezinárodních závodech se objevila v roce 1973, v roce 1976, ve svých 15 letech, získala na Zimních olympijských hrách stříbrnou medaili v závodě na 3000 m, na trati 1500 m byla desátá. Svého první a posledního juniorského mistrovství světa se zúčastnila v roce 1979 (9. místo). Na zimní olympiádě 1980 skončila na trati 3000 m čtvrtá, na poloviční distanci šestá. V roce 1982 poprvé startovala na Mistrovství Evropy (6. místo) a na Mistrovství světa ve víceboji, kde získala stříbrnou medaili. Roku 1983 vybojovala na těchto dvou šampionátech zlaté medaile a debutovala na světovém šampionátu ve sprintu (6. místo), z Mistrovství světa ve víceboji 1984 si odvezla stříbro. Na Zimních olympijských hrách 1984 získala stříbrné medaile na tratích 1000 a 1500 m, závod na 3000 m vyhrála. V následujících letech vybojovala na evropských a světových vícebojařských šampionátech několik dalších medailí, na mistrovství světa ve sprintu se umísťovala těsně pod stupni vítězů. V roce 1986 poprvé startovala v premiérovém ročníku Světového poháru, přičemž v této sezóně 1985/1986 vyhrála celkové hodnocení v závodech na 3000/5000 m. Svoji medailovou sbírku završila na Zimních olympijských hrách 1988, kde startovala na všech tratích od 500 do 5000 m a kde získala dvě stříbrné a jednu bronzovou medaili. Po sezóně 1987/1988 ukončila aktivní závodní kariéru.\n\nByla postupně vdaná za veslaře Ingolfa Schöneho a rychlobruslaře Andrease Ehriga.\n\n"}
{"id": "808734", "url": "https://cs.wikipedia.org/wiki?curid=808734", "title": "Církevní řády a řehole na území litoměřické diecéze", "text": "Církevní řády a řehole na území litoměřické diecéze\n\nCírkevní řády a řehole na území litoměřické diecéze působily daleko dřív, než ona sama byla založena. Různé kláštery historicky vznikaly nebo také zanikaly – přirozeně (vymřením členů), násilně (při válkách) nebo jiným způsobem. Ve 20. století byla nejvážnějším momentem přerušení řeholního způsobu života Akce K, která proběhla v dubnu 1950, při níž byla násilně a nezákonně zlikvidována většina mužských klášterů. Následné řazení klášterů a komunit jednotlivých řádů je podle chronologického klíče. Článek se zabývá vývojem řeholních komunit v konkrétní lokalitě. O klášterních budovách, řádových kostelích, jejich architektuře a stavebních úpravách, nebo dalších souvislostech klášterů, pojednávají jiné samostatné články.\n\n\nFarnosti a statky spravované johanity\n\n\n\n\n\nStarobylá premonstrátská kanonie na Strahově (založena roku 1140) měla v Čechách řadu inkorporovaných far, z nichž několik bylo na území litoměřické diecéze. Zde jsou uváděny jen ty, které byly až do roku 1950 obsazovány strahovskými premonstráty.\n\nV litoměřické diecézi se benediktini objevili roku 993, kdy vznikl první benediktinský konvent v Břevnově. Kostel sv. Petra a Pavla v obci Chcebuz na Litoměřicku, zmiňovaný v pramenech v duchovní správě benediktinů (rok 993), je i nejstarším listinně doloženým kostelem v celé diecézi.\n\n\n\n\n\n\n\n\n\n\n\n\n\n\n\n\n\n\n\n\n\n\n\nKomunistický režim nepovoloval řeholní život. Řeholníci tedy žili osaměle na jednotlivých farách nebo udržovali ilegální řeholní komunity, za což hrozil trest odnění svobody. Zemřelé řeholní kněze působící v litoměřické diecézi v těchto letech lze najít v následujícím seznamu:\nPo roce 1989 došlo k odstranění zákazu žít řeholní život. Byly obnoveny některé komunity, nebo přišly řeholní komunity nové. Řada řeholníků však i nadále žije na farách. Jsou to:\nčlenové sekulárních institutů zasvěceného života a jiní.\n\n\n\n\n\n\n\n\n\nByly v litoměřické diecézi ve dvou větvích spirituality:\n\"a) Školské sestry III. řádu sv. Františka Serafinského (působily ve školských zařízení)\nb) Milosrdné sestry III. řádu sv. Františka z Assisi\" \n\nna různých místech v diecézi\n\n\n\n\n\n\n\n\n\n\n\n\nPodobně jako u mužských řádů Komunistický režim stál proti řeholnímu životu ženských komunit. Zatímco muži byli v rámci Akce K internováni, proti ženským klášterům byla vypracována obdobná strategie. Ta spočívala v postupné likvidaci a vytěsňování ženských řeholních komunit ze společnosti. Plán ovšem byl pozvolnější a narážel na obtíže, jak nahradit školený personál v nemocničních a sociálních zařízeních, o které sestry pečovaly. Na různých místech v litoměřické diecézi tedy řeholní sestry, pod silnou kontrolou Státní bezpečnosti, mohly působit.\nJedním z míst, kam byly v době komunistické totality umístěny řádové sestry několika řádů byl Jiřetín pod Jedlovou. Státní bezpečnost sem deportovala sestry různých řeholí: dominikánky, vincentinky, rafaelky, karmelitky, těšitelky, sarmatky a další řeholní sestry. Některé komunity zde zůstaly i po sametové revoluci.\n\n\n\nPo roce 1989 došlo k procesu obnovování řeholního života i ženských řeholí. Jedním z příkladů je znovuobnovení kláštera sester premonstrátek v roce 1998 v Doksanech. Nebo nové řeholní komunity, jako např. Malé sestry Ježíšovy, které působily v Děčíně v letech 1994–2004. \nNa začátku 21. století působily v litoměřické diecézi z ženských řeholí:\nV diecézi také žije několik členek \"Ordo virginum\", členky sekulárních institutů a další komunity či osoby dalších forem zasvěceného života.\n\n\n"}
{"id": "808738", "url": "https://cs.wikipedia.org/wiki?curid=808738", "title": "Rudá Shirley", "text": "Rudá Shirley\n\nRudá Shirley, v anglickém originále Red Shirley; je americký krátký film z roku 2010. Ve filmu je zachycen rozhovor Lou Reeda se svou setřenicí Shirley Novick, natočený den před jejími stými narozeninami (narodila se v roce 1909). Žena vyrůstala v malé vesnici v Polsku během první světové války a později odjela do Spojených států amerických. Film byl představen v roce 2010 na festivalu Viennale. Později byl představen i v Česku a to na Jihlavském festivalu dokumentárních filmů. Jedná se o první film, ve kterém se Reed představil v roli režiséra.\n\n"}
{"id": "808749", "url": "https://cs.wikipedia.org/wiki?curid=808749", "title": "Tuto (biskup)", "text": "Tuto (biskup)\n\nTuto (zemřel 10. října 930) byl devátý řezenský biskup. V čele řezenského biskupství stál v letech 893 až 930. Katolická církev ho uctívá jako blahoslaveného. Sehrál velkou úlohu při pokřesťanštění Českého knížectví, které z pohledu církevní správy spadalo pod řezenské biskupství. V Praze zřídil archipresbyteriát, vedený knězem Pavlem a osazený mnichy z řezenského kláštera svatého Jimrama, jehož byl z titulu své funkce opatem.\n"}
{"id": "808751", "url": "https://cs.wikipedia.org/wiki?curid=808751", "title": "Carl Larsson", "text": "Carl Larsson\n\nCarl Larsson (28. května 1853 Stockholm – 22. ledna 1919 Sundborn) byl švédský malíř, grafik a ilustrátor. Známý se stal zejména obrazovými publikacemi, v nichž zachytil život na švédském venkově a každodennost své rodiny. Nástěnnými malbami vyzdobil Národní muzeum ve Stockholmu.\n\nNarodil se v chudých poměrech, navíc v době, kdy Švédsko procházelo hospodářskou krizí. Čtyřčlenná rodina bydlela v jednopokojovém bytě v činžovním domě. Jacobsen, Larssonův učitel na základní škole, rozpoznal žákův talent a zařídil, že byl roku 1866 přijat na Královskou švédskou akademii umění. Navštěvoval ji až do roku 1876, během studií byl několikrát oceněn. Od roku 1871 pracoval ve fotografickém ateliéru bratří Roeslerů a jako grafik pro humoristický časopis \"Kasper\". V roce 1875 vyšly první pohádky, romány a divadelní hry s jeho ilustracemi, o rok později si začal vydělávat také jako portrétista. Do roku 1889 vytvářel grafiky pro \"Ny Illustrerad Tidning\" (Nové ilustrované listy). V roce 1877 odjel poprvé do Paříže a následující dvě léta strávil v Barbizonu. Moderní malířské směry ho však příliš neoslovily. V letech 1882–1887 trávil spolu s dalšími švédskými malíři Ernstem Josephsonem, Bruno Liljeforsem a Andersem Zornem léta ve městě Grez-sur-Loing, 65 kilometrů jihovýchodně od Paříže. Zde se také seznámil se svou budoucí ženou Karin Bergöö, budoucí designérkou nábytku a textilií v jejich společném domě.\n\nAkvarely vzniklé v Grezu byly roku 1883 oceněny medailí na pařížském Salónu, některé zakoupilo Národní muzeum ve Stockholmu. V té době poznal svého dlouholetého mecenáše Pontuse Fürstenberga. Roku 1884 se narodila Suzanne, první z jeho osmi dětí. O dva roky později byl zvolen do výboru švédského sdružení umělců \"Oponenti\".\n\nRoku 1888 zakoupil rodině Larssonův tchán v Sundbornu poblíž Falunu domek \"Lilla Hyttnäs\", který si Larssonovi vybavili nábytkem a vybavením podle svých návrhů. Rodina zde trávila každý rok léto. V letech 1892–1894 cestoval do Itálie, kde studoval renesanční nástěnnou malbu. V roce 1897 zakoupil Larsson farmy Spadarfvet a Kartbacken. Od té doby sám sebe nazýval umělcem a farmářem. Výnosy z farem rodině umožnily rozšiřovat domek v Sundbornu, v němž je dnes umístěno Larssonovo muzeum a kde od roku 1901 bydleli Larssonovi celoročně. Malířovo dlouholeté přátelství s Augustem Strindbergem skončilo v roce 1908 roztržkou. V roce 1911 napadl Larsson v tisku malířský modernismus. Zároveň měl úspěšnou výstavu v Římě. Dva dny před smrtí dopsal autobiografickou knihu \"Jag\" (Já), která však vyšla teprve v roce 1931.\n\nDominantním způsobem Larssonova malířského vyjádření byl od počátku 80. let akvarel. Maloval realistické obrázky, ve kterých zpodobňoval výjevy z každodenního života svých současníků. Podstatnou část jeho tvorby tvořila alba akvarelů, jejichž námětem byla jeho rodina, zasazená do prostředí, ve kterém žila. Příležitostně vytvářel také olejomalby, zejména když na zakázku maloval portréty, např. roku 1916 spisovatele Karla Otto Bonniera. Byl vyhledávaným knižním ilustrátorem. Začal roku 1881 se Strindbergovými kulturními dějinami Švédska \"Švédové o svátcích a pracovních dnech\", o tři roky později ilustroval dílo švédské básnířky Anny Marie Lenngrenové. V roce 1891 vyšly s Larssonovými obrázky Schillerovy \"Úklady a láska\". Dalším románem, který Larsson ilustroval, byla \"Singoalla\" Viktora Rydberga, odehrávající se ve středověku a líčící tragickou lásku rytíře a cikánské dívky.\n\nCelý tvůrčí život se také zabýval nástěnnou malbou. Za prestižní práci považoval fresky na schodišti Národního muzea ve Stockholmu. Zúčastnil se několika soutěží na jeho výzdobu a ne vždy uspěl. S přestávkami pracoval pro muzeum v letech 1888–1911. Podle jeho návrhu byly provedeny nástěnné malby v dívčí škole v Göteborgu (1890) a roku 1898 ve Stockholmu ve škole Norra Latin a v tamní opeře. Následovaly fresky v Novém dramatickém divadle rovněž ve Stockholmu (1905).\n\nVelké obliby došly Larssonovy knihy s akvarelovými ilustracemi:\n\nRoku 1907 vyšla jeho kniha \"Svenska kvinnan genom seklen\" (Švédka v průběhu věků) a posmrtně v roce 1931 autobiografie \"Jag\" (Já).\n\n\n"}
{"id": "808756", "url": "https://cs.wikipedia.org/wiki?curid=808756", "title": "2006 ve fotografii", "text": "2006 ve fotografii\n\nTento článek obsahuje významné fotografické události v roce 2006.\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "808760", "url": "https://cs.wikipedia.org/wiki?curid=808760", "title": "Hruštice", "text": "Hruštice\n\nHruštice může být:\n\n\n"}
{"id": "808761", "url": "https://cs.wikipedia.org/wiki?curid=808761", "title": "Pavol Hrivnák", "text": "Pavol Hrivnák\n\nIng. Pavol Hrivnák (9. října 1931 Malý Čepčín – 3. února 1995 Bratislava) byl slovenský ekonom a komunistický politik, poslední komunistický předseda vlády Slovenska v rámci federace (červen – prosinec 1989).\n\nV roce 1954 absolvoval Chemickou fakultu Slovenské technické univerzity v Bratislavě (tehdy jako Slovenská vysoká škola technická). V letech 1969–70 působil ve funkci ředitele Výzkumného ústavu chemických vláken ve Svitu, v letech 1970–74 ředitele národního podniku Chemlon v Humenném.\n\nV letech 1974–82 působil nejprve jako náměstek ministra průmyslu Alojze Kusalíka v první, druhé a krátce i třetí vládě pod vedením Petera Colotky. V této vládě poté působil od 30. listopadu 1982 již ve funkci ministra průmyslu. 12. října 1984 po změnách ve vládě tento úřad opustil a byl jmenován do funkce předsedy Slovenské plánovací komise.\n\n22. června 1989 se stal po výměně na postech premiéra tehdejší vlády jejím novým předsedou. Tuto funkci zastával do 8. prosince 1989, kdy byl do funkce premiéra v důsledku změn Sametové revoluce jmenován Milan Čič.\n\nV letech 1971–89 byl členem ÚV KSS, v roce 1989 se stal členem jejího předsednictva kandidátem předsednictva ÚV KSČ.\n\nV letech 1986–90 plnil funkci poslance ve Slovenské národní radě.\n\nV páté federální vládě pod vedením Lubomíra Štrougala zastával post jejího místopředsedy. Ve následné Štrougalově rekonstruované vládě (21. duben – 11. říjen 1988) působil jako ministrem pověřený řízením Federálního cenového úřadu.\n\nV poslední komunistické vládě Ladislava Adamce působil od 12. října 1988 do 10. prosince 1989 jako místopředseda vlády (do 19. června 1989 jako první místopředseda).\n\nV letech 1993–94 byl zástupcem firmy AIESEC v Kyjevě na Ukrajině.\n"}
{"id": "808765", "url": "https://cs.wikipedia.org/wiki?curid=808765", "title": "Volby do rakouského Říšského sněmu 1848", "text": "Volby do rakouského Říšského sněmu 1848\n\nParlamentní volby do rakouského Říšského sněmu se konaly v červnu 1848 jako první celostátní volby v Rakouském císařství, fakticky ovšem proběhly jen v předlitavské části monarchie (tedy bez Uherska). Byli jimi zvolení poslanci ústavodárného Říšského sněmu.\n\nO konání voleb bylo rozhodnuto v dubnové ústavě, schválené 25. dubna císařem Ferdinandem I. Dobrotivým. Volby probíhaly po celou dobu června v různých termínech pro jednotlivé volební okrsky tehdejší monarchie. Ústavodárný sněm se po svém zvolení poprvé sešel 22. července ve Vídni, později bylo však rozhodnuto o jeho přesunutí do Kroměříže. Tento sněm bývá proto díky svému sídlu nazýván Kroměřížský sněm.\n\n"}
