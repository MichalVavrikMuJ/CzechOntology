{"id": "918046", "url": "https://cs.wikipedia.org/wiki?curid=918046", "title": "Vůz Bmto292 ČD", "text": "Vůz Bmto292 ČD\n\nVozy Bmto, číslované v intervalu 50 54 26-18, původně označené československým národním označením Bap, v 80. a 90. letech označené Bmo, jsou řadou patrových velkoprostorových osobních vozů druhé třídy z vozového parku Českých drah. Všechny tyto vozy (101–150) vyrobila v roce 1976 vagónka Waggonbau Görlitz pro tehdejší Československé státní dráhy. Všechny vozy po rozdělení Československa připadly Českým drahám. Většina vozů byla po roce 2000 modernizována a přeznačena.\n\nNa počátku 70. let se projevovaly nevýhody patrových jednotek Btjo, které na obloukovitých tratích často vykolejovaly (měly třínápravové Jakobsovy podvozky). Proto si Československé státní dráhy objednaly pro provoz na tzv. \"Posázavském Pacifiku\", trati Praha – Čerčany, celkem 50 samostatných patrových vozů s obvyklými dvounápravovými podvozky. Všechny vozy byly vyrobeny ve vagónce Waggonbau Gorlitz, která měla již zkušenosti s výrobou obdobných vozů pro Deutsche Reichsbahn.\n\nJsou to neklimatizované patrové vozy o délce 26 800 mm. Jejich maximální povolená rychlost je 100 km/h. Mají podvozky \"Görlitz VI K\" se špalíkovou brzdou DAKO-P.\n\nVozy mají dvoukřídlé vnější nástupní dveře ovládané madlem. Široké dveře v kombinaci s nízkopodlažností v dolním patře vozy umožňují snadnou přepravu tělesně postižených (ale nemají patřičně přizpůsobené WC), dětských kočárků a jízdních kol. Okna v dolním patře jsou výklopná dovnitř v horní třetině, okna v horním patře jsou v dolní třetině vytahovací směrem nahoru.\n\nVozy mají sedačky potažené zelenou nebo červenou koženkou a poskytují celkem 126 míst převážně v příčném uspořádání 2 + 2. V dopravní špičce je cestujícím k dispozici až 212 míst ke stání.\n\nPři výrobě bylo do vozů osazeno kombinované teplovzdušné elektrické a parní topení. Po ukončení pravidelného provozu parní trakce bylo parní topení postupně odebíráno, a tak ve vozech zůstalo jen elektrické topení o výkonu 40 kW, které může být napájeno pouze stejnosměrným napětím o hodnotě 3 000 V. Pro zásobování vozů elektrickou energií jsou použity nápravové generátory. Provozní osvětlení vozů je zářivkové, nouzové a vedlejší žárovkové.\n\nPůvodní nátěr vozů byl tmavomodrý s šedou střechou. Později byly vozy přelakovány do světlejšího odstínu modré, s šedou střechou a dveřmi. Další nátěr v chronologickém pořadí byl šedý se širokým modrým pruhem pod a nad dolními okny a s červenými dveřmi. V tomto nátěru jezdí tyto vozy dodnes.\n\nV roce 2001 byl vůz č. 124 zmodernizován na řadu Bmteeo. Předmětem modernizace bylo dosazení centrálního zdroje energie (CZE), oprava WC, přečalounění sedaček látkovým potahem, nový mechanizmus zavírání dveří apod.\n\nOd roku 2008 probíhá u některých vozů přečalounění sedadel textilním potahem.\n\nRoku 2009 byly tři vozy opraveny a přeznačeny na řadu Bmteeo. Rozsah modernizace byl podobný jako u vozu řady Bmteeo. Mimo to byly upraveny dveře vozů, které jsou u těchto vozů ovládány tlačítky. Tlačítky je ovládáno i vodní zařízení na WC.\n\nV rozmezí let 2010–2011 byly modernizovány všechny vozy řad Bmteeo, Bmteeo a 12 vozů Bmto na novou řadu Bdmteeo. Ve vozech byl mimo výše zmíněného ještě kompletně zrenovován interiér.\n\nV únoru 2015 bylo uveřejněno oznámení o zakázce a v lednu 2016 oznámení o zadání zakázky na modernizaci 12 vozů řady Bmto na řadu Bdmteeo, které budou nasazeny do pražské příměstské dopravy spolu s řídicími vozy upravenými z řady Bfhpvee. Vítězem soutěže se stala společnost Pars nova Šumperk. Na modernizaci do Šumperka začaly vozy najíždět od 10. března 2016 a v roce 2017 byly nasazeny do pravidelného provozu.\n\nVozy se od počátku provozu vyskytovaly nejčastěji na tzv. „\"Posázavském Pacifiku\"“, a to na trati Praha – Čerčany, řazeny ve vlacích za lokomotivami 751, později 749. Vozy byly často odstavovány pro různé závady a dokonce se uvažovalo o jejich prodeji do Německé demokratické republiky, ale nenašel se zájemce na jejich odkup.\n\nNěkolik vozů bylo po úpravě zapojení elektrických topnic provozováno i na trati Rybník – Lipno nad Vltavou.\n\nVyskytovaly se i na osobních vlacích mezi Kolínem a Havlíčkovým Brodem, než byly nahrazeny svými modernizovanými verzemi.\n\nNa trati Praha – Čerčany vozy dojezdili v roce 2016. Od listopadu téhož roku jsou nahrazeny svou modernizovanou verzí Bdmteeo296.\n\nV současnosti (2019) jsou v provozu 3 vozy které se vyskytují na tratích v okolí Českých Budějovic.\n\n\nV Polsku u společnosti PKP jezdí podobné vozy pod označením Bdhpumn. Dodány byly v letech 1989-1990. Deponovány jsou v depu Wroclaw, depu Poznaň, Katowice stanice a Hajnówka (později by převeden do depa Czeremcha), Raciborz. Zpočátku sloužily na neelektrifikovaných linkách (podobně jako \"bipas\"), s časem, kdy byly převedeny na elektrifikované trasy. To byl jednou docela běžný pohled na složení skládající se z EU07 , cca čtyř „bohunów“ a často nasazovaná first-class série A. V posledních letech byly nasazeny na rychlíky, ale nyní díky akvizici meziregionálních spojů u PKP IC mohou být tyto vlaky vyloučeny. V současné době jsou umístěny téměř výhradně ve depech: Krzyż , Pile (převážně vyřazené), Chojnice, Leszno a Olsztyn.\n\n"}
{"id": "918047", "url": "https://cs.wikipedia.org/wiki?curid=918047", "title": "Put-in-Bay", "text": "Put-in-Bay\n\nPut-in-Bay je americké městečko, které má 138 stálých obyvatel dle sčítání lidu z roku 2010, leží na ostrově South Bass Island v Erijském jezeře ve státě Ohio, asi 24 kilometrů od pevninského města Sandusky.\n\nVesnice a její přístav hrál významnou roli během bitvy na Erijském jezeře v roce 1812-1813, v níž mezi sebou bojovali Američané a Kanaďané s Brity a jejich indiánští spojenci o vedení hranice v této oblasti. Tuto, pro Američany vítěznou bitvu, která byla součástí tzv. Anglo-americké války v letech 1812-1815, v níž šlo především o vyřešení vzájemných teritoriálních vztahů a také o sankce a cla uvalená na dovoz zboží, dodnes připomíná Perry's Victory and International Peace Memorial.\n\nV obci se nachází přístav, několik obchodů, restaurací, hostinců, pošta, letiště, knihovna, škola a mateřská školka pro děti z oblasti a 2 hřbitovy. Školou povinné děti z místního i dalších ostrovů jezdí do školy lodí, čtyřkolkou či letecky, v závislosti na počasí a ročním období. Sídlí zde záchranná služba oblasti, která má k dispozici vrtulník pro transport kritických případů na pevninu. \nV letním období je městečko díky příjemnému počasí a poloze rekreačním cílem, v zimním období může být, stejně jako sousední ostrovy, částečně odříznuto od světa.\nTrajektová doprava spojuje Put-in-Bay se Sandusky, Kelleysovým ostrovem, Port Clintonem a ostrovem Catawba.\n\nNejvýraznější stavbou ostrova je z dálky viditelná připomínka vítězství bitvy na Erijském jezeře. Tento granitový pomník leží na nejužším místě ostrova a je pojmenován na počest kapitána - Olivera Hazarda Perryho památníkem vítězství a mezinárodního míru (Perry's Victory and International Peace Memorial). Má tvar dórského sloupu, je vysoký 107 metrů a na jeho vrcholu je umístěna desetitunová bronzová urna. \nV kryptě památníku jsou umístěny ostatky 3 amerických a 3 britských námořních důstojníků.\n\n\n"}
{"id": "918052", "url": "https://cs.wikipedia.org/wiki?curid=918052", "title": "Andy Lau", "text": "Andy Lau\n\nAndy Lau (* 27. září 1961, Tai Po, Hongkong) je hongkongský herec, zpěvák a filmový producent. Je zapsán do Guinessovy knize rekordů, jako čínský zpěvák oceněný nejvíce cenami.\n\n\n"}
{"id": "918053", "url": "https://cs.wikipedia.org/wiki?curid=918053", "title": "Hoher Nock", "text": "Hoher Nock\n\nHoher Nock (1 963 m n. m.) je nejvyšší hora Hornorakouského předhůří. Nachází se na území okresu Kirchdorf an der Krems v rakouské spolkové zemi Horní Rakousy. Leží asi 6 km severně od města Windischgarsten v Národním parku Vápencové Alpy (\"National Park Kalkalpen\").\n\nNa vrchol je možné vystoupit po značených turistických trasách z několika směrů, například od chaty Feichtauhütte (1360 m) či od jihu z údolí Rettenbachu (620 m; střední obtížnost).\n\n"}
{"id": "918059", "url": "https://cs.wikipedia.org/wiki?curid=918059", "title": "Orientální roler", "text": "Orientální roler\n\nOrientální roler je plemeno holuba domácího typické svým akrobatickým letem. Patří mezi nadanější válivé rejdiče, za letu provádí jednotlivé i opakované přemety vzad, přičemž po šňůře padá k zemi. Je to středně velký holub se zdviženým ocasem a pokleslými křídly. Zvláštností je, že mu chybí kostrční žláza.\n\nPlemeno je chováno ve dvou chovných směrech: sportovním a výstavním. Sportovní orientální roleři jsou chováni pro závody akrobatických rejdičů, při kterých je vypuštěno hejno ptáků a hodnotí se počet přemetů během dvaceti minut.\n\nZvláště výstavní orientální roler se může řadit do skupiny tzv. postavových rejdičů, se kterými má mnoho společných znaků, především vztyčený ocas a křídla nesená pod ocasem. Hlava orientálního rolera je kulatá, s mírně vyklenutým čelem, vždy bez chocholky. Oči jsou perlové, obkroužené nevýraznými obočnicemi. Zobák je středně dlouhý. Ocas orientálního rolera je tvořen minimálně 14 a nejvíce 18 rýdovacími pery, žádoucím znakem jsou tzv. dvojpera. Většinou je bezrousý, ale může být i punčoškatý nebo může mít krátké rousky. Původní typickou barvou opeření byla tzv. mandlová barva. V současnosti je uznaných barevných rázů orientálních rolerů mnoho, nejrozšířenější jsou roleři pruhoví a kapratí v červené barevné řadě a tmaváci v černé, stříbřité, červené i žluté barvě, recesivně červení a žlutí, tygři, již zmínění mandloví, stříkaní a bílí.\n\nV seznamu plemen EE a v českém vzorníku plemen náleží mezi rejdiče a to pod číslem 0850.\n\n"}
{"id": "918060", "url": "https://cs.wikipedia.org/wiki?curid=918060", "title": "Pavel Stodůlka", "text": "Pavel Stodůlka\n\nPavel Stodůlka (* 25. března 1965 Havířov) je český lékař specializující se na oftalmologii – převážně na refrakční chirurgii, operace šedého zákalu a transplantace rohovky. Ve Zlíně založil v roce 2004 oční kliniku GEMINI.\n\nPo maturitě absolvoval studia na lékařské fakultě Univerzity Palackého v Olomouci, která ukončil s vyznamenáním a pochvalou rektora. V roce 1992 absolvoval atestaci I. st. v oftalmologii, r. 1996 atestaci II. st. v oftalmologii. V letech 1995 – 2000 postgraduálně studoval na lékařské fakultě Univerzity Karlovy v Hradci Králové pod vedením prof. Rozsívala a svoji disertační práci psal na téma LASIK. Věnuje se pedagogické a školící činnosti na lékařské fakultě Univerzity Karlovy. Přednáší též na mezinárodních očních kongresech a vyučuje v kurzech pro zahraniční oční lékaře. Je jedním z organizátorů Zlínského očního festivalu, na němž se setkávají odborníci z oblasti oftalmologie.\n\nBěhem své lékařské činnosti operoval například i Václava Klause, Václava Hudečka či Tomáše Baťu mladšího. Podařilo se mu také úspěšně obnovit zrak u pacienta, který 53 let trpěl slepotou.\n\nDoktor Stodůlka provedl:\n\nJe také členem:\n\n\n\n\n"}
{"id": "918067", "url": "https://cs.wikipedia.org/wiki?curid=918067", "title": "Chlum (412 m)", "text": "Chlum (412 m)\n\nKopce s názvem Chlum s udávanou výškou 412 m n. m. jsou na území Česka dva:\n"}
{"id": "918086", "url": "https://cs.wikipedia.org/wiki?curid=918086", "title": "Výsledky českých reprezentantů v zápase 2013", "text": "Výsledky českých reprezentantů v zápase 2013\n\nTento článek uvádí výsledky českých reprezentantů v zápase na velkých světových podnicích za rok 2013.\n\n\n\"výsledky z mistrovství Evropy\"\n"}
{"id": "918089", "url": "https://cs.wikipedia.org/wiki?curid=918089", "title": "Amos Editio", "text": "Amos Editio\n\nAmos Editio s.r.o. je české hudební nakladatelství, které vzniklo v Praze v roce 2000.\n\nV nakladatelském katalogu převažuje česká hudba 18. – 21. století, především komorní skladby a instruktivní literatura pro mládež. Ohlasu dosáhly zvláště kvalitně vydané edice děl skladatelky Vítězslavy Kaprálové, jež byly vydány ve spolupráci s torontskou hudební společností The Kapralova Society.\n\nNakladatelství získalo jednu z cen České hudební rady za rok 2011, a to „\"za přínos k rozvíjení vztahu mladých lidí k soudobé tvorbě vydáváním kvalitních, pedagogicky zaměřených notových edic děl žijících českých autorů\"“.\n\n"}
{"id": "918091", "url": "https://cs.wikipedia.org/wiki?curid=918091", "title": "AEGON International 2013 – ženská dvouhra", "text": "AEGON International 2013 – ženská dvouhra\n\nDo soutěže ženské dvouhry na tenisovém turnaji AEGON International 2013 nastoupilo třicet dva hráček. Obhjákyní titulu byla Rakušanka Tamira Paszeková, která utkání prvního kola proti Carolině Wozniacké skrečovala pro zranění stehna.\n\nDruhý singlový titul v probíhající sezóně si připsala nenasazená Ruska Jelena Vesninová, která ve finále porazila překvapení turnaje, americkou kvalifikantku, Jamie Hamptonovou po hladkém průběhu 6–2 a 6–1.\n\n\n"}
{"id": "918094", "url": "https://cs.wikipedia.org/wiki?curid=918094", "title": "Topshelf Open 2013 – ženská dvouhra", "text": "Topshelf Open 2013 – ženská dvouhra\n\nDo soutěže ženské dvouhry na tenisovém turnaji Topshelf Open 2013 nastoupilo třicet dva hráček. Obhjákyní titulu byla Ruska Naděžda Petrovová, která zvolila účast na paralelně probíhající anglické události AEGON International v Eastbourne, kde vypadla v úvodním kole.\n\nDruhý singlový titul během dvou týdnů vyhrála nenasazená rumunská tenistka Simona Halepová, která ve finále zdolala belgickou turnajovou čtyřku Kirsten Flipkensovou ve dvou setech 6–4 a 6–2. Překvapení turnaje, španělská kvalifikantka Garbiñe Muguruzaová vypadla v semifinále s finalistkou Flipkensovou.\n\n"}
{"id": "918095", "url": "https://cs.wikipedia.org/wiki?curid=918095", "title": "Arcidiecéze Rio de Janeiro", "text": "Arcidiecéze Rio de Janeiro\n\nArcidiecéze Rio de Janeiro, přesně Arcidiecéze São Sebastião do Rio de Janeiro (lat. \"Archidioecesis Sancti Sebastiani Fluminis Ianuarii\") je římskokatolická arcidiecéze v Brazílii se sídlem v Riu de Janeiro a zahrnuje teritorium tohoto města. Biskupským sídelním kostelem je Katedrála svatého Šebestiána v Riu de Janeiro. Od roku 2009 je vedena arcibiskupem Oranim Joãem Tempestou.\n\nPapež Řehoř XIII. vydal dne 19. července 1575 bulu \"In supereminenti militantis Ecclesiae\", kterou z tehdejší diecéze São Salvador da Bahia vyčlenil územní prelaturu São Sebastião do Rio de Janeiro, která byla původně sufragánní vůči lisabonskému patriarchátu.\nPapež Inocenc XI. ji povýšil bulou \"Romani Pontificis\" z 16. listopadu 1676 na diecézi a podřídil ji Arcidiecézi São Salvador da Bahia.\nNa metropolitní arcidiecézi ji povýšil papež Lev XIII. bulou \"Ad universas orbis Ecclesias\" z 27. dubna 1892.\n\nArcibiskup Joaquim Arcoverde de Albuquerque Cavalcanti se v roce 1905 stal prvním brazilským kardinálem a tato arcidiecéze je tradičním kardinálským sídlem.\n\nV diecézi má sídlo Papežská katolická univerzita Rio de Janeiro. Známou náboženskou památkou je Socha Krista Spasitele.\n\n\n"}
{"id": "918096", "url": "https://cs.wikipedia.org/wiki?curid=918096", "title": "Trnovec (okres Skalica)", "text": "Trnovec (okres Skalica)\n\nTrnovec ( ) je obec v okrese Skalica v Trnavském kraji na západním Slovensku, 2 km východně od Holíče na silnici I/51. V místě se stýká Chvojnická pahorkatina a Dolnomoravský úval. Obcí protéká Chvojnica, jejíž okolí je chráněným územím Přírodní památka Chvojnica.\n\nPrvní písemná zmínka pochází z roku 1548, kdy obec pod názvem \"Thernowawes\" osídlili Chorvaté a stala se součástí Holíčského panství. Později patřila skalickým jezuitům a v roce 1736 ji spolu s větší částí holíčského panství koupil císař František Lotrinský. Ve znaku obce je sv. Lucie s korunkou na hlavě a palmovou ratolestí v pravé ruce. Současný název pochází z roku 1920. Kromě zemědělství byla pro obyvatele významným zaměstnavatelem cihelna, která dodávala materiál na stavbu holíčského zámku.\n\nPodle pověsti stál nad obcí dřevěný kostel sv. Kateřiny. Při povodních byl zcela zničen a zůstala jen dřevěná soška sv. Kateřiny. Dnes je soška v holíčské farnosti. Současný klasicistní římskokatolický kostel Panny Marie Růžencové byl postaven v letech 1872–1875 na místě starší zvonice a 3. října 1875 byl vysvěcen.\n\nZ obce vede zeleně značená turistická trasa přes Prietržku do Skalice (7,5 km) a žlutě značená do Holíče (5,5 km).\n\n\n"}
{"id": "918098", "url": "https://cs.wikipedia.org/wiki?curid=918098", "title": "Miloš Karadaglić", "text": "Miloš Karadaglić\n\nMiloš Karadaglić je černohorský kytarista oceněný několika mezinárodními cenami, publiku známý pod jménem Miloš.\n\nMiloš se narodil roku 1983 v Černé Hoře v hlavním městě Podgorica. Na kytaru začal hrát od osmi let.Ve věku 16 let požádal o stipendium na Royal Academy of Music, kde studoval. Vyrůstal v čase, kdy se Balkán proměnil v bitevní pole a malá země, obklopená válčícími sousedy, se ocitla do značné míry v izolaci od světa. Miloš se stal členem dětského sboru a v osmi letech začal chodit do místní Hudební školy Vasi Paviće, kde si musel osvojit základy hry na hudební nástroj.\n\n\"„Klavír měli za války doma jen bohatí, kdežto my jsme byli obyčejná, nemuzikantská rodina. Nevěděl jsem tedy, na co bych měl začít hrát, dokud jsem na skříni neobjevil otcovu starou, zaprášenou kytaru, které scházelo několik strun. Nedostal se dál než k brnkání. Od okamžiku, kdy jsem ji vzal poprvé do rukou, jsem ale věděl, že tohle je moje budoucnost. Chtěl jsem hrát a koncertovat jako rocková hvězda,“\"\n\nJednou mu otec ukázal staré elpíčko s kytaristou Andrésem Segoviou \"„Jakmile jsem poprvé slyšel Segoviu hrát Albénizovu skladbu Asturias, hned mě při tom napadlo: zapomeň na rock! Tohle je pravá hudba. Tomuhle se budeš věnovat\".'\n\nVe třinácti letech hrál Miloš poprvé v Paříži. Rok nato pozvali Miloše do Itálie, kde jeho předčasně nadání zaujalo kytaristu Davida Russella z Glasgow. Doporučil mu, aby si podal přihlášku na světoznámou Královskou hudební akademii v Londýně. „Věděl jsem, že nemohu odejít z domova, dokud trvá konflikt. Když ale koncem roku 1999 skončilo bombardování, začal jsem o Královské akademii vážně uvažovat.“ Přesto ale se starou kamerou natočil, jak hraje doma v obýváku na kytaru. Přišel únor dalšího roku, a protože stále ještě čekal na odpověď, usoudil, že ho nevzali. Dopis, ve kterém škola nabízela Milošovi stipendium, se totiž cestou ztratil.Miloš se rozhodl do Londýna zavolat.\n\nVe svých šestnácti se sám stěhoval do Londýna. Ubytoval se u letité rodinné přítelkyně. Časem získal hrst impozantních ocenění, včetně prospěchu s vyznamenáním a magisterského diplomu. Celou dobu žil v laciném podnájmu, přivydělával si hodinami kytary a nevynechal žádnou příležitost hrát\". „Vystupoval jsem zadarmo, protože jsem chtěl, aby se moje hudba dostala mezi veřejnost. A potkal jsem se za tu dobu s neuvěřitelnými lidmi. Vyvrcholilo to na počátku roku 2010 koncertem v londýnské Wigmore Hall.\" Nakonec bylo vyprodáno.\n\n\" „Ten večer jsem odvedl nejlepší vystoupení svého života, i když skutečně důležití lidé, na které jsem potřeboval udělat dojem, v publiku nebyli. Ale nějak se to rozneslo. Dva týdny nato přišly nabídky na regulérní management a další náležitosti, které umělec potřebuje. Rozhodl jsem se tedy vychutnávat si vše další.“\" Následoval podpis smlouvy s prestižní nahrávací firmou Deutsche Grammophon. Milošovo debutové album obsahuje středomořský repertoár, který je mu tolik blízký. Okamžitě vystřelilo na špičku britské hitparády vážné hudby a pod názvem Meditteraneo se dobře prodává v celosvětovém měřítku. Hudební tisk zajásal. „Klasická kytara má nového hrdinu!“ napsal britský Daily Telegraph.\n\nMiloš ještě dodává: \"„Žene mě stejné nadšení, které mě přimělo poprvé se chopit otcovy kytary. Chci z ní udělat nástroj pro 21. století. Chci, aby její čistota poznamenala lidské duše.“ \"\n\nJeho debutové album bylo \"Mediterráneo\" které vystoupilo na žebříčky světové hitparády a Karadaglić si vysloužil ocenění mladý umělec roku. Rok 2012 byl zlomový rok na koncertním pódiu Miloše s vyprodanými prvními vystoupeními a turné ve Velké Británii, Francii, Holandsku, Švýcarsku, USA, Kanadě, Koreji, Japonsku, Hong Kongu a Austrálii. Milošova \"vášeň pro kytaru je uzavřena s intuitivním smyslem, jak přivést nástroj širší veřejnosti – ať už je to pro publikum v Royal Albert Hall nebo komorní hudbu . Jeho program zůstává náročný a vzrušující, jako vždy, vystoupení s Royal Scottish National Orchestra, s London Philharmonic, Anglickým komorním orchestrem, Filharmonií Hongkong, Bangkok a NHK Symphony Symphony Orchestra (Japonsko). Miloš Karadaglić v České republice hrál v roce 2013 na festivalu Pražské Jaro a chystá koncert s PKF.\n\n"}
{"id": "918099", "url": "https://cs.wikipedia.org/wiki?curid=918099", "title": "AEGON International 2013 – mužská dvouhra", "text": "AEGON International 2013 – mužská dvouhra\n\nDo soutěže mužské dvouhry na tenisovém turnaji AEGON International 2013 nastoupilo dvacet osm hráčů. Obhájcem titulu byl bývalý americký první hráč světa Andy Roddick, který ukončil profesionální kariéru v září 2012.\n\nTřetí singlový titul kariéry získal nenasazený španělský tenista Feliciano López, který ve finále přehrál francouzskou turnajovou dvojku Gillese Simona po rovnocenném rozdělení prvních dvou setů v tiebreacích 7–6, 6–7, až v rozhodující sadě jednoznačným poměrem 6–0. Jednalo se o jeho premiérovou výhru od sezóny 2010.\n\nČtyři nejvýše nasazení hráči měli volný los do druhého kola.\n\n"}
{"id": "918100", "url": "https://cs.wikipedia.org/wiki?curid=918100", "title": "FISA (filatelie)", "text": "FISA (filatelie)\n\nFISA ( \"Fédération Internationale des Sociétes Aeropfilateliques\") je v českém překladu Mezinárodní svaz aerofilatelistických spolků. Svaz byl založen ve Štrasburgu (Francie) v roce 1960.\n\nPosláním svazu při založení bylo ochránit zájmy ve spolupráci s ostatními mezinárodními filatelistickými organizacemi a zajistit rozvoj aerofilatelie. \n\n"}
{"id": "918102", "url": "https://cs.wikipedia.org/wiki?curid=918102", "title": "Topshelf Open 2013 – mužská dvouhra", "text": "Topshelf Open 2013 – mužská dvouhra\n\nDo soutěže mužské dvouhry na tenisovém turnaji Topshelf Open 2013 nastoupilo třicet dva hráčů. Obhájcem titulu byla španělská světová čtyřka David Ferrer, který vypadl v úvodním kole s Belgičanem Xavierem Malisseem.\n\nPremiérový singlový titul karierý si připsal nenasazený Francouz Nicolas Mahut, když ve finále porazil švýcarskou turnajovou dvojku Stanislase Wawrinku ve dvou setech 6–3 a 6–4.\n\n\n"}
{"id": "918106", "url": "https://cs.wikipedia.org/wiki?curid=918106", "title": "Gamsfeld", "text": "Gamsfeld\n\nGamsfeld (2 027 m n. m.) je nejvyšší hora pohoří Salzkammergutberge. Nachází se na území okresu Hallein v rakouské spolkové zemi Salcbursko. Leží asi 15 km jihozápadně od města Bad Ischl. Hora náleží do podskupiny Osterhorngruppe.\n\nNa vrchol lze vystoupit po značených turistických trasách z více směrů. Nejkratší je asi výstup z obce Rußbach am Paß Gschütt.\n\n\n"}
{"id": "918109", "url": "https://cs.wikipedia.org/wiki?curid=918109", "title": "Topshelf Open 2013 – ženská čtyřhra", "text": "Topshelf Open 2013 – ženská čtyřhra\n\nDo soutěže ženské čtyřhry na tenisovém turnaji Topshelf Open 2013 nastoupilo patnáct dvojic. Obhájcem titulu byl nejlepší pár světa Italek Sary Erraniové a Roberty Vinciové, který se rozhodl na turnaji nestartovat.\n\nDeblový titul získala druhá nasazená rumunsko-španělská dvojice Irina-Camelia Beguová a Anabel Medinaová Garriguesová, když ve finále přehrála pár tvořený Slovenkou Dominikou Cibulkovou a Španělkou Arantxou Parrovou Santonjovou. Obě dvojice si rovnocenně rozdělily první dva sety 4–6a 7–6. Rozhodl tak až závěrečný supertiebreak nejtěsnějším dvoubodým poměrem 11–9.\n\n\n"}
{"id": "918110", "url": "https://cs.wikipedia.org/wiki?curid=918110", "title": "Lesoni", "text": "Lesoni\n\nModerní taxonomie tuto podčeleď již neuznává a všechny příslušníky řadí do podčeledi tuři (\"Bovidae\").\n"}
{"id": "918111", "url": "https://cs.wikipedia.org/wiki?curid=918111", "title": "Černé koráby", "text": "Černé koráby\n\nČerné koráby (1972-1975, Czarne okryty) je dobrodružný historický román pro mládež polského spisovatele Macieje Słomczyńského, který jej napsal pod pseudonymem Joe Alex. Román se odehrává ve starověku zhruba v 15. století př. n. l. v době, kdy Kréta ovládala Středomoří a je jakousi variací na báji o Argonautech a jejich výpravě za zlatým rounem. \n\nRomán nejprve vycházel postupně jako jedenáctidílný cyklus, první souborné (čtyřdílné) vydání je z roku 1978.\n\nHrdinou knihy je chlapec z rybářské rodiny z okolí Tróje, který je pro své téměř bílé vlasy nazýván Bělovlasý. Při svém prvním samostatném lovu je však bouří zanesen daleko na moře a je zachráněn fénickým korábem. Fénický kupec jej však prodá s velkým ziskem (pro jeho bílé vlasy, které jsou v jižních zemích raritou) jako otroka do Egypta, kde je určen jako oběť pro krokodýlýho boha Sebeka. Podaří se mu však obludného krokodýla zabít a prchnout, čímž na sebe přivolá kletbu egyptských kněží a je jimi pronásledován.\n\nDostane se na řeckou pirátskou loď a spřátelí se s jejich náčelníkem Terteem, kterému dokonce zachrání život. Piráti jsou však dostiženi krétskými válečnými loďmi a padnou do zajetí. Když však krétský princ Perivalos spadne nešťastnou náhodou z lodi do moře, Bělovlasý s Terteem jej zachrání. Perivalův otec Vidvojos, bratr krétského krále Mínoa, jim za to daruje svobodu a spřátelí se s nimi. Společně s ním, s jeho synem a dalšími odvážnými mladíky pak plují na lodi \"Angelos\" na sever pro jantar.\n\nKrál Mínos, který se obává, že ho jeho bratr připraví o trůn, doufá, že se loď z nebezpečné výpravy nevrátí, a aby měl jistotu, požádá trojského krále, aby Vidvoje i s jeho synem, dříve než se dostanou do Černého moře, nechal zavraždit a jejich koráb potopil. Přes všechny úklady se hrdinové s jantarem, připomínajícím zlaté rouno, po mnoha dobrodružstvích vrátí a dozvědí se, že Mínos zemřel, takže novým krále je Vidvojos. \n\nPo přpiplutí na Krétu však zjistí, že země je v troskách. Před rozbořeným palácem v Knóssu najdou muže, který jim s pláčem vylíčí, jak před osmi dny připlulo k ostrovu velké množství lodí vedených králi ostrovů a krajin, jež dosud odváděly daně Krétě. Nájezdníci v noci přepadli spící palác, ve kterém Théseus, athénský vladař držený spolu s mnoha jinými královskými syny jako rukojmí, zneškodnil palácové stráže a otevřel jim brány. Ti pak zabili každého, koho objevili a palác zničili. Pak obepluli celý ostrov a vyvrátili všechna města, posekali a zapálili zahrady, olivové háje i vinice. Krále Vidvoje tyto události tak zdeptají, že se zabije skokem ze střechy paláce. Jeho syn Perivalos se pak rozhodne odjet s přáteli na Terteův rodný ostrov.\n\n"}
{"id": "918112", "url": "https://cs.wikipedia.org/wiki?curid=918112", "title": "Housecké vrchy", "text": "Housecké vrchy\n\nHousecké vrchy jsou těsná skupina neovulkanických vrcholů s charakterem vrchoviny v okolí hradu Houska v CHKO Kokořínsko, na pomezí Libereckého kraje (okres Česká Lípa) a Středočeského kraje (okres Mělník).\n\nSkupina leží ve východní části geomorfologického podokrsku Housecká vrchovina v jeho Libovické části uvnitř Polomených hor (okrsek Dokeské pahorkatiny). Jsou to zalesněné, většinou pískovcové suky, někde s odhalenými třetihorními vulkanity. Od prominentní Vrátenské hory jsou vrchy odděleny sedlem \"Na Fučíkovském\". Maximální nadmořská výška skupiny je 482 metrů (\"Špičák\"). Dílčí rozhledy poskytuje pouze \"Zámecký vrch\" (vyhlídka na Říp) a \"Drnclík\" (vyhlídka na severním vymýceném svahu). Území odvodňuje Pšovka a Strenický potok.\n\nHousecké vrchy tvoří:\n"}
{"id": "918116", "url": "https://cs.wikipedia.org/wiki?curid=918116", "title": "AEGON International 2013 – ženská čtyřhra", "text": "AEGON International 2013 – ženská čtyřhra\n\nDo soutěže ženské čtyřhry na tenisovém turnaji AEGON International 2013 nastoupilo šestnáct dvojic. Obhájcem titulu byl španělský pár Nuria Llagosteraová Vivesová a María José Martínezová Sánchezová, který se rozhodl na turnaji nestartovat.\n\nÚlohu favoritek z pozice prvního nasazeného páru splnily Ruska Naděžda Petrovová hrající se Slovinkou Katarinou Srebotnikovou, které získaly titul po finálové výhře nad rumunsko-českou dvojicí Monica Niculescuová a Klára Zakopalová po dvousetovám průběhu 6–3 a 6–3.\n\n\n"}
{"id": "918120", "url": "https://cs.wikipedia.org/wiki?curid=918120", "title": "Raucheck", "text": "Raucheck\n\nRaucheck (2 430 m n. m.) je nejvyšší hora pohoří Tennengebirge. Nachází se na území okresu Sankt Johann im Pongau v rakouské spolkové zemi Salcbursko. Leží asi 9 km severně od města Bischofshofen.\n\nNa vrchol lze vystoupit po značených cestách od chat Edelweißerhütte (2350 m), Leopold-Happisch-Haus (1925 m) či Dr.-Friedrich-Oedl-Haus (1575 m).\n\n"}
{"id": "918122", "url": "https://cs.wikipedia.org/wiki?curid=918122", "title": "Luis Ramón Marín", "text": "Luis Ramón Marín\n\nLuis Ramón Marín (* 1884 v Madridu – 1944 tamtéž) byl španělský fotograf a reportér.\n\nPracovat jako fotograf začal v roce 1908, což bylo poprvé, kdy se jeho snímky objevily v tisku. Po většinu své novinářské kariéry byl spojován s madridskými novinami \"Informaciones\". Během Španělské občanské války pořídil obrovské množství fotografií, zejména během obléhání Madridu. Po válce bylo jeho dílo považováno za politicky nepohodlné a přestal publikovat v tisku. Z tohoto důvodu v roce 1940 odešel z postu profesionálního fotografa.\n\nJeho fotografie byly dlouho neznámé. Teprve v roce 2008 dcera umělce vydala několik tisíc negativů ukryté ve čtyřicátých letech ze strachu z konfiskace a zničení.\n\n"}
{"id": "918125", "url": "https://cs.wikipedia.org/wiki?curid=918125", "title": "Zrození tragédie z ducha hudby", "text": "Zrození tragédie z ducha hudby\n\nZrození tragédie z ducha hudby (v němčině \"Die Geburt der Tragödie aus dem Geiste der Musik\") je kniha německého myslitele Friedricha Nietzscheho, která vyšla začátkem roku 1872.\n\nNietzsche ve své knize představuje intelektuální dichotomii dvou elementů: \"apollinského\" a \"dionýského\". První představuje, zjednodušeně řečeno, formální diferencovanou realitu, druhý zase formálně nerozlišenou realitu. Apollinské je šifrou pro rozum, rozlišenost, krásu, dokonalost, realizuje se ve výtvarném umění. Dionýské je zase ztělesněním nerozlišenosti, hudby, tance, opojností, překračování hranic a orgiastické vášně. Podle Nietzscheho tyto dva elementy bojují o kontrolu nad lidskou existencí. Antická tragédie byla podle Nietzscheho nejvyšší formou umění, protože spojovala oba tyto elementy do kompaktního celku, čímž divákovi umožnila zažívat širokou škálu životních situací. Dionýský element se nacházel v hudbě sboru, zatímco apollinský element byl přítomen v dialogu. Apollinský duch tak propůjčil dionýské abstraktnosti formu. Rozvoj antické tragédie podle Nietzscheho přerušil až nástup Sókratovy racionalistické filosofie. Rovnováha apollinského a dionýského elementu v moderním umění se podle něj dá dosáhnout \"znovuzrozením tragédie\" z hudby, jak se o ně ve svých operách pokoušel Richard Wagner. Klasičtí filologové Nietzscheho doby knihu odmítli.\n\n"}
{"id": "918126", "url": "https://cs.wikipedia.org/wiki?curid=918126", "title": "Housecká vrchovina", "text": "Housecká vrchovina\n\nHousecká vrchovina je vrchovina a geomorfologický podokrsek ve východní části Polomených hor. Území je součástí okresu Česká Lípa v Libereckém kraji a okresů Mělník a Mladá Boleslav ve Středočeském kraji. Na části území podokrsku je vyhlášena CHKO Kokořínsko. \nPodokrsek Housecká vrchovina náleží do celku Ralská pahorkatina, podcelku Dokeská pahorkatina a okrsku Polomené hory, dále se člení na pět geomorfologických částí (Maršovická část, Beškovská část, Blatecká část, Libovická část, Bezdědická část).\n\nHousecká vrchovina sousedí s v rámci Polomených hor s Dubskou pahorkatinou na severozápadě a s Kokořínskou vrchovinou na jihozápadě. Na východě sousedí s Jestřebskou kotlinou a Bezdězskou vrchovinou, na jihu s Jizerskou tabulí.\n\nNejvyšším vrcholem býval Maršovický vrch, po snížení jeho vrcholu kamenolomem je to Vrátenská hora. I další vrchy jsou poměrně vysoké. Zvláštní skupinu tvoří Housecké vrchy v okolí hradu Houska.\n"}
{"id": "918132", "url": "https://cs.wikipedia.org/wiki?curid=918132", "title": "Fereza malá", "text": "Fereza malá\n\nFereza malá (\"Feresa attenuata\") je poměrně vzácný a málo známý druh z čeledi delfínovitých. Jeho kostra je známa více než 100 let, živé zvíře bylo objeveno až v roce 1954. S ohledem na svou tupou, polokulovitou hlavu byla původně řazena do rodu kulohlavec, později pro odlišnou stavbu těla byl pro ní vytvořen monotypický rod Feresa.\n\nAreál výskytu ferezy malé je velmi rozsáhlý, zabírá tropické i subtropické vody a teplé mořské proudy mírného pásma Tichého, Atlantského a Indického oceánu, přibližně od 40° j. š. do 35° s. š. Byla například pozorována v Biskajském zálivu u Francie nebo u mysu Dobré naděje na jihu Afriky. Jen zřídka se objevuje v mělkých vodách, dává přednost vodám hlubokým až 500 m. Existuje málo informací o velikosti populace, ze známých údajů plyne, že jejich počet osciluje okolo 40 000 jedinců.\n\nTento kytovec váži 150 až 160 kg a dorůstá do délky 2,3 až 2,8 m, samice jsou obvykle o něco menší. Jeho tělo je štíhlé, hlava je vpředu polokulovitě zakončená a chybí mu pro delfínovité typický zobák. Zbarvený je tmavě šedě až černě, na spodní straně má světlejší, někdy až bílé nepravidelné plochy. Na obou bocích má podélný, nerovný, světlejší pruh a kolem čelistí bílý proužek.\n\nHrudní ploutve jsou dlouhé a štíhlé, hřbetní je výrazně trojúhelníkovitá a vysoká. V horní čelisti má na každé straně po 10 až 11, ve spodní po 11 až 13 zubech které jsou silné a ostré, v průměru měří až 9 mm a nad dásněmi vyčnívají 12 až 14 mm. Lebka je poněkud asymetrická, v pravé čelisti je obvykle o zub méně.\n\nJe pozorována nejčastěji ve skupinách o 20 až 50 jedincích, někdy však vytváří i malé, jen několikačlenné skupinky. Nedorostlá mláďata se zdržují v blízkosti samic. Někdy jsou na volném moři považovány za hravá a akrobatická zvířata, jindy jsou zase hodnocena jako pomalá a líně plovoucí která mají tendenci se lodím vyhýbat. V zajetí jsou vůči jiným kytovcům i lidem agresivní. Jsou masožraví, živí se přirozeně rybami, hlavonožci a chytají i malé kytovce, mnohdy loví v noci.\n\nO rozmnožování a péči o potomstvo se toho u ferezy malé mnoho neví. Patrně se po 12měsíční březosti rodí jedno mládě o délce cca 0,8 m. Předpokládaná průměrná délka života je 21 let. Za predátory jsou považováni žraloci a kosatky, nejnebezpečnějším je pro ně svými loveckými aktivitami člověk.\n\n"}
{"id": "918146", "url": "https://cs.wikipedia.org/wiki?curid=918146", "title": "Seznam prelátů, biskupů a arcibiskupů v Riu de Janeiro", "text": "Seznam prelátů, biskupů a arcibiskupů v Riu de Janeiro\n\nNásledující osoby byly představenými partikulární církve v Rio de Janeiru:\n\n\n\n\"Od roku 1905, kdy Pius X. jmenoval biskupa Arcoverdeho kardinálem, se všichni jeho nástupci stali kardinály.\" \n"}
{"id": "918147", "url": "https://cs.wikipedia.org/wiki?curid=918147", "title": "Jana Portugalská (1452)", "text": "Jana Portugalská (1452)\n\nJana Portugalská (portugalsky \"Santa D. Joana de Portugal\"), zvaná svatá princezna Jana (Santa Joana Princesa), 6. února 1452, Lisabon, Portugalsko - 12. května 1490, Aveiro) byla portugalská]infantka z dynastie Avis, dcera portugalského krále Alfonse V. Afrického a jeho manželky Isabely z Coimbry, blahoslavená katolické církve.\n\nNarodila se jako jediná dcera, druhá ze tří dětí portugalského královského páru Alfonse V. a jeho první manželky Isabely z Coimbry. Její starší bratr zemřel krátce po narození a malá infantka byla prohlášena následnicí trůnu a nesla do narození svého mladšího bratra Jana titul princezny Portugalska; poté o toto postavení přišla, stavši se \"pouze\" portugalskou infantkou, ale jako miláček lidu byla dále zvána infantka-princezna Jana.\n\nOsiřela v útlém věku, neboť její matka zemřela záhy po narození mladšího bratra, když byly Janě necelé čtyři roky. O dívku se pak starala její teta, matčina sestra Filipa z Coimbry a kněžna Brites de Meneses.\n\nV roce 1471 byla regentkou svého otce za jeho válečného tažení do Tangeru.\n\nMnohá evropská knížata se ucházela o její ruku - byl to o 18 let mladší francouzský král Karel VIII., jehož odmítla, nebo roku 1485 o osm měsíců mladší čerstvě ovdovělý anglický král Richard III. Tato nabídka byla součástí dvojitého manželského projektu, neboť ženichem Richardovy neteře Alžběty z Yorku měl být Janin bratranec, budoucí portugalský král Manuel I. Richardova smrt v bitvě u Bosworthu, o níž Jana údajně měla prorocký sen, však tyto plány zhatila.\n\nOd útlého věku se chtěla stát jeptiškou, protože však byla druhá v pořadí následnictví portugalského trůnu, nechtěl to její otec dovolit. Teprve poté, co se její bratr, pozdější král Jan II. Portugalský, oženil a zplodil potomka, vstoupila silně nábožensky založená infantka ve věku 23 let 25. ledna roku 1475 do dominikánského řádu, roku 1485 pak oblékla řeholní roucho a složila řeholní slib v klášteře v Aveiru.\n\nZde také o pět let později, 12. května roku 1490, zemřela a byla zde i pochována. U jejího hrobu mělo dojít k řadě zázračných uzdravení.\n\nPo smrti začala být spontánně považována za svatou, a protože jí bylo připisována řada uzdravení a zázraků, byla 4. dubna roku 1693 papežem Inocencem XII. blahoslavena.\n\nJejí svátek se slaví 12. května.\n\n"}
{"id": "918149", "url": "https://cs.wikipedia.org/wiki?curid=918149", "title": "AEGON International 2013 – mužská čtyřhra", "text": "AEGON International 2013 – mužská čtyřhra\n\nDo soutěže mužské čtyřhry na tenisovém turnaji AEGON International 2013 nastoupilo šestnáct dvojic. Obhájcem titulu byl britský pár Colin Fleming a Ross Hutchins, který nestartoval společně pro Hutchinsovo onemocnění. Flemingovým spoluhráčem se tak stal krajan Colin Fleming, s ním došel až do finále.\n\nÚlohu favoritů z pozice nejvýše nasazené dvojice splnil rakousko-brazilský pár Alexander Peya a Bruno Soares, který ve finále zdolal britské turnajové čtyřky Colina Fleminga s Jonathanem Marrayym po rovnocenném zisku prvních dvou setů 3–6, 6–3, až v rozhodujícím supertiebreaku, a to nejtěsnějším dvoubodovým rozdílem 10–8.\n\n\n"}
{"id": "918152", "url": "https://cs.wikipedia.org/wiki?curid=918152", "title": "Topshelf Open 2013 – mužská čtyřhra", "text": "Topshelf Open 2013 – mužská čtyřhra\n\nDo soutěže mužské čtyřhry na tenisovém turnaji Topshelf Open 2013 nastoupilo šestnáct dvojic. Obhájcem titulu byl švédsko-rumunský pár Robert Lindstedt a Horia Tecău, který nestartoval společně. Lindstedt se rozhodl turnaje nezúčastnit a Tecăuovým spoluhráčem se stal Max Mirnyj, s nímž získal druhý titul v řadě.\n\nDeblový titul si připsala druhá nasazená bělorusko-rumunská dvojice Max Mirnyj a Horia Tecău, na jejichž raketách zůstali ve finále Němci Andre Begemann a Martin Emmrich. Po dvousetovém průběhu utkání 6–3 a 7–6, tak Tecău obhájil turnajový triumf z předchozího ročníku.\n\n\n"}
{"id": "918154", "url": "https://cs.wikipedia.org/wiki?curid=918154", "title": "Přímorožci", "text": "Přímorožci\n\nMezi přímorožce patří velké druhy antilop rozšířené hlavně v Africe, ale také v Arábii a Iráku. Obývají křovinaté oblasti, stepi a polopouště. Špičaté, vrubované rohy mají obě pohlaví. Mnohé druhy jsou ohroženy vyhubením.\n\n"}
{"id": "918158", "url": "https://cs.wikipedia.org/wiki?curid=918158", "title": "Baltský jantar", "text": "Baltský jantar\n\nBaltský jantar představuje typ mineralizované pryskyřice s vyšším, až 8% podílem kyseliny jantarové, jehož největší naleziště se nachází v Baltském regionu. Odhaduje se, že 90 % světových zásob jantaru se nachází v Kaliningradské oblasti na Sambijském poloostrově. Proces tvorby baltského jantaru je datován v eocénu, přibližně 44 miliónů let nazpět. Odhaduje se, že z třetihorních lesů vzniklo kolem jednoho sta tisíc tun jantaru.\n\nNázev „baltský jantar“ je obecný termín, nevztahující se pouze k Baltskému regionu. Jantar se shodnými vlastnostmi, např. ze saských hnědouhelných dolů v Bitterfeldu, nese stejné označení. Původně se předpokládalo, že bitterfeldský jantar vznikl v miocénu před 20–22 miliony let. Srovnání živočišných inkluzí však ukázalo, že se velmi pravděpodobně jedná o vlastní baltský jantar, který byl pouze transportován do miocénních sedimentů. Další naleziště baltského jantaru leží v Polsku a Rusku. \n\nOd poloviny 19. století existovala představa, že pryskyřici, jež dávala vzniknout jantaru, produkoval pouze strom \"Pinites succinifer\". Výzkum z osmdesátých let 20. století ukázal, že se na její tvorbě podílelo více dřevin. Ještě novější analýzy jantaru a pryskyřice z živých stromů pomocí infračervené spektroskopie s Fourierovou transformací (Fourier-transform infrared microspectroscopy, FTIR) vyústily v předpoklad, že za tvorbu pryskyřice byly odpovědné jehličnany z čeledě pajehličníkovité (\"Sciadopityaceae\"). Jediným existujícím zástupcem této monotypické čeledě je jehličnatý strom pajehličník přeslenatý (\"Sciadopitys verticillata\").\n\nInkluze baltského jantaru se staly zdrojem vědeckého popisu řady vymřelých druhů živočichů a tříd rostlin.\n\n\n"}
{"id": "918160", "url": "https://cs.wikipedia.org/wiki?curid=918160", "title": "Jana Portugalská", "text": "Jana Portugalská\n\nJana Portugalská může být:\n\n"}
{"id": "918161", "url": "https://cs.wikipedia.org/wiki?curid=918161", "title": "Kostel Povýšení svatého Kříže (Karviná)", "text": "Kostel Povýšení svatého Kříže (Karviná)\n\nKostel Povýšení svatého Kříže (původně kostel Panny Marie) je nejstarší stavební památkou na území města Karviné a jedna z nejstarších stavebních památek na Karvinsku a Těšínsku vůbec. Jeho prvotní výstavba se datuje do roku 1288, kdy za vlády Meška I. z rodu Piastovců zde byl postaven Fryštátský hrad, jehož je kostel součástí. Nejstarší písemná zmínka o kostele pochází z r. 1376. Jedná se o původní kamennou jednolodní gotickou stavbu s půdorysem latinského kříže, později renesančně a barokně upravenou. Od roku 1958 je chráněna jako kulturní památka České republiky. Kostel se nachází v blízkosti Fryštátského zámku a zámecké zahrady.\n\nPři zakládání města Fryštát v r. 1303–1306 těšínským knížetem Meškem I. jako správním a tržním střediskem severozápadní části těšínského vévodství již byl v plánech určen prostor pro farní kostel. Není jasné, jestli stavba kostela byla financována dobročinností bohatého jedince nebo sbírkou celé obce. První zmínky o tomto kostele pochází z r. 1376, kdy byl knížetem Přemyslem I. Těšínským a farářem Janem rozšířen o nadaci oltáře Božího Těla a sv. Jana Evangelisty. Oltáře byly umístěny do postranní presbytáře. Dobu vzniku tohoto oltáře však nelze přímo určit. Z této listiny plyne, že ještě před založením tohoto oltáře zde stál mimo hlavního i jiný oltář, což svědčí i o dřívější stavbě toho kostela (v pramenech se uvádí 1327). Nedochovaly se však žádné spisy dokazující velikost majetku kostela či jeho farnosti. Kult Božího těla byl v povodí Odry ve 14. století značně rozšířený. Již v roce 1349 byl založen oltář tohoto kultu v Hlubčicích dále pak v Ratiboři a v Hlučíně, z čehož lze soudit, že vznik vedlejšího oltáře Božího těla a sv. Jana Evangelisty spadá do poloviny až třetí čtvrtiny 14. století.\n\nV roce 1420 byla Petrem Hobergem sepsána fundační listina potvrzující stavbu kaple zasvěcenou Panně Marii s oltářem Všemohoucího Boha, Stanislava a svatých Alžběty, Anny, Doroty, Hedviky, Kateřiny a Markéty. Kaple byla postavena jako reakce na husitské povstání ve Slezsku. Nelze však určit, kde přesně tato kaple stála a zda nešlo o samostatný stavební útvar.\n\nDo 15. století byl kostel bez věže. Ta stála do té doby jako samotná dřevěná stavba vedle kostela, avšak v roce 1511 došlo ve Fryštátě k velkému požáru, který způsobil škody i na kostele (potvrzují dochované listiny původního kostelního majetku). Po značné rekonstrukci byla vystavěna v letech 1515–1530 zděná věž se čtyřmi zvony (Julius Bayer uvádí šest zvonů) mezi severním transeptem a západní části hlavní lodi. K věži bylo přistavěno vnější točité schodiště s věžičkou ze západní strany kostela sahající až do třetího patra věže. Kostel také pošel přestavbou stropní konstrukce z trámové na lomenou. V dochovaných zprávách z roku 1521 je uveden uprostřed kostela pilíř z čehož můžeme soudit, že byl kostel dvoulodní. To dosvědčují i původní dochované dva lomené oblouky stropní konstrukce lodí v podkroví kostela.\n\nVe výsledku jsou ze středověkých zpráv uvedeny k původnímu kostelu zasvěcenému Panně Marii další čtyři boční oltáře: oltář Božího těla a sv. Jana Evangelisty, oltář sv. Kříže (jižní rameno transeptu), oltář Všemohoucího Boha a oltář Všech Svatých. V kapli Matky Boží (severní transept) byl umístěn obraz matky Boží v oltáři. Nachází se zde také zazděná hrobka určená k pohřbívání rodiny pána z Cikánů.\n\nVýstavba Moravské kaple, později kaple sv. Jana Nepomuckého, byla zahájena v r. 1611 (Julius Bayer 1511) a dokončena v r. 1617. Zdali se jednalo o kapli navazující na původní kapli Panny Marie z r. 1420 není jisté. Kostel byl v té době evangelický.\n\nV okolí kostela se nacházela řada dalších staveb, kupříkladu špitál vystavěný vévodkyní Annou z konce 15. století, farní budova původně dvoupatrová dřevěná, „deficitní kněžský dům“ určený pro přestárlé kněze, škola, atd. Mezi těmito domy a kostelem se rozprostíral hřbitov pro zasloužilé měšťany. Tento hřbitov byl později zazděn zahradní zdí.\n\nKostel náležel po celou dobu pánům majitelům fryštátského panství. Ti však přenechávali právo jmenování biskupského pastýře a faráře biskupské stolici.\n\nKe konci 18. století byl kostel značně poškozen požárem, přičemž musela být stržena střecha a následně přestavěn. Počátkem 19. století byl obraz nad hlavním oltářem „Nanebevzetí Panny Marie“ (gotický styl na dřevě) knížetem biskupem Josefem Kristiánem nahrazen obrazem „sv. Kříže“, a tím byl kostel přejmenován na Povýšení sv. Kříže.\n\nPřed výmalbou interiéru v roce 2011 byly objeveny v kapli svaté Matky Boží (severní rameno transeptu) gotické malby zřejmě z 15. století. Po zrestaurování bylo zjištěno, že se jedná o takzvané „secco“ malby nanášené na vápennou omítku. Barvy jsou tvořeny většinou minerálními pigmenty a jejich pojivem byly vaječné bílky, klovatiny, arabské gumy aj. Jde o figurální malbu s náboženským podtextem. Jednotlivé výjevy jsou umístěny do samostatných oddělených polí. Výjevy znázorňují život sv. Barbory a sv. Kateřiny.\n\nV rámci Programu záchrany architektonického dědictví bylo v letech 1995-2014 na opravu památky čerpáno 4 285 000 Kč.\nPůdorys původní stavby kostela je ve tvaru latinského kříže vytvořeným nepravým transeptem, obě ramena lze spíš charakterizovat jako kaple, což nebylo na území Moravy, Čech a severního Slezska běžné, a s delším polygonálně uzavřeným presbytářem. Chrámová loď je 38 metrů dlouhá a příčná loď 34 metrů široká. Vztah vzniku hlavní lodi a transeptu není jednoznačný. Vstup je orientován na západ, transept pak na sever a jih. Původní stropní konstrukce byla nejspíš trámová, později, asi ještě před rokem 1420, tvořila klenbová pole opřena na třech kamenných pilířích uprostřed lodi, čímž tvořila dvě lodi. Tato dispozice latinského kříže byla nejspíš inspirována kostely sv. Kříže a Bartoloměje ve Vratislavi a klášterním kostelem dominikánů v Těšíně (r. 1300). Původní architektonické články odpovídají okolní regionální architektuře z poloviny 14. století. Pod kostelem a kaplemi se nachází nepřístupná krypta několika hrobek.\n\nProtože byl na stavbu kostela vybrán druhořadý stavitel z okolí horního toku řeky Odry, poukazují dochované články původní stavby na nepřesnost zpracování a celkovou rustikalizaci základní koncepce stavby. Jednoduchost stavby svědčí o finančních možnostech v té době nově založeného města. Není tedy zvláštností, že jeho charakter je podobný i jiným kostelům ze 14. století v méně významných městech z okolí, avšak svou dispozicí je již blízký kostelu sv. Mikuláše v Bílovci.\n\nKamenné řádkové zdivo hlavní lodi podpírají z exteriéru tři pilíře obdélného průřezu. Dva na západní straně v nárožích u vstupu a jeden na rozhraní západní a východní části lodi na jižní straně. Ještě před výstavbou hranolové věže byly tyto pilíře čtyři, a to ještě na severní části hlavní lodi. Původní lomená okna byla nejspíš v průběhu doby přestavěna na nynější dochovaná.\n\nPo velkém požáru v r. 1511 prošel kostel značnou přestavbou. V průčelí byl vystavěn několika stupňový čelní štít, na severní straně byla postavena věž se zvonicí a vystupujícím vřetenovým schodištěm a s ní byl kostel vyvýšen o dva celé metry.\n\nPresbytář je tvořen jedním čtvercovým polem a pětibokým hlubokým závěrem s opěráky. Obě ramena transeptu se do hlavní lodi připojují prostě vyříznutými lomenými arkádami. V podkroví jsou zbytky dvou dvojic užších, ostře lomených klenebních čel na západní a východní zdi potvrzující původní dvou lodí. Z exteriéru jsou vyztužena opěry stejného tvaru jako u hlavní lodi.\n\nSeverní rameno transeptu si zachovalo původní křížovou žebrovou a závěrovou šestidílnou žebrovou paprsčitou klenbu. Klínová kamenná žebra jsou hrubě a nepřesně provedena a zabíhají do stěn podseknutím v polovině jejich výšky. Tyto prvky odpovídají okolní architektuře z ½ 14. století. V kostele sv. Mikuláše v Žilině u Nového Jičína jsou v presbytáři podobná žebra a v opavském kostele minoritů je taktéž prosté zaběhnutí žeber do zdiva.\n\nPřistavěná čtyřpatrová hranolová věž mezi severním ramenem transeptu a západní částí hlavní lodi je s kostelem propojena vstupem mezi přízemím věže a severním ramenem transeptu. Ten tvoří portál s profilovaným ostěním osazeným do příčné lodi. Ostění tvoří dva štíhlé pruty lemované z obou stran drobnými ústupky tvaru hrušky a v oblém tvaru, ty se poté štěpí na svisle stoupající do ostění a lomené tvořící křivou archivoltu bez bodu lomu. Patky prutů zdobí tordování a prstencové patičky. Na východní části se nachází mezi věží a severním transeptem vřetenové schodiště propojující první patro s přízemím. Vstup vyplňuje prostý pravoúhlý obdélný kamenný portál složený z pěti kusů kamene. V prvním patře pak tvoří vstup třetí pozdně gotický sedlový portál s profilovaným ostěním zářezy a oblounem. Druhé patro je pak klenuté valenou klenbou z kamene. Druhé vřetenové schodiště umístěné na západní straně u vstupu sahá až do třetího patra věže, odkud je pak možný přístup až do podkroví. Zde se také nalézá třetí pozdně gotický sedlový portál s profilovaným oblounem a výžlabkem. Zdivo je z lomového kamene a v přízemí dosahuje 180 cm. S výstavbou věže byla hlavní loď a presbytář vyvýšena o dva metry což dosvědčuje různost výšek s nižším transeptem, různou výšku opěráků, presbytáře a hlavní lodi z exteriéru a provázanost kamenného zdiva mezi vyvýšením hlavní lodi s věží. Po vyvýšení byl mezi presbytářem a hlavní lodí vyzděn z cihel nový triumfální oblouk a následně byla nově překlenuta stropní konstrukce.\n\nKaple sv. Jana Nepomuckého, dříve Moravská kaple, z roku 1617 leží mezi presbytářem a severním ramenem transeptu. Tvoří ji dvě pole křížové žebrové klenby a mělký pětiboký presbytář široký jako kněžiště kostela. Výstavbou této kaple zanikl z exteriéru severní transept, u kterého bylo také zazděno jedno z oken u paprsčité klenby.\n\n\n"}
{"id": "918165", "url": "https://cs.wikipedia.org/wiki?curid=918165", "title": "CHECK", "text": "CHECK\n\nCHECK je konstrukce jazyka SQL, která představuje omezení hodnot určitého sloupce v tabulce. Dá se říci, že je to jeden z druhů konstrukce CONSTRAINT v tomto jazyce. Pro vytvoření jednoduchých omezení (v rámci jednoho sloupce) může být v některých SŘBD použito pouze klíčovým slovem CHECK, pro složitější podmínky omezení, pro omezení více sloupců a pro pojmenování omezení je před ním použito klíčové slovo CONSTRAINT. S pojmenovaným omezením dá pracovat jako s nedatovým objektem tabulky, mazat jej, přidávat jej a měnit. Obsahuje-li tabulka tento typ omezení, databázový engine při vkládání a úpravě záznamů kontroluje podmínku omezení a nedovolí vložit řádek, který by toto omezení porušoval (místo toho například hodí výjimku nebo chybovou hlášku).\n\nVýše uvedený příklad (poslední položka) vytvoří omezení pro plat coby kladné číslo (salary větší než 0). Tato syntaxe platí například pro MSSQL, MS Access nebo Oracle. MySQL omezení CHECK podporuje pouze formálně – SQL příkaz s omezením lze spustit (v tomto případě s čárkou před CHECK), ale skutečné vynucení tohoto omezení nefunguje.\n\nPro možnost použití více sloupců tabulky a pro pojmenování omezení se používá konstrukce s klíčovým slovem CONSTRAINT.\nPokud je v tabulce byť jen jediný řádek, který omezující podmínce nevyhovuje, SŘBD nedovolí omezení přidat a vyhodí chybovou hlášku.\n\nPro MySQL:\nZměnu omezení lze v rámci ALTER TABLE vykonat zřetězení DROP a ADD. Následující příkaz změní existující omezení pro salary>0 na salary>1000:\nCHECK TABLE je konstrukce SQL, která zkontroluje tabulku a nahlásí případné chyby. Pozná ji několik relačních databázových systémů. Syntaxe pro MySQL je:\n\nNapř. v MySQL tento příklad vrátí řádek s následujícími položkami Table – název kontrolované tabulky (včetně prefixu databáze), Op – operace; vrací „check“, Msg_type – typ vzkazu; vrací jedno z následujícího: status, error, info, note nebo warning; Msg_text – text vzkazu; je-li tabulka v pořádku, vrátí OK nebo Table is already up to date.\n\nMS Access pro sloupce tabulek nabízí v návrhovém režimu kolonky „Podmínka“. Pro textové sloupce má také kolonku „Maska“, pomocí které lze zformátovat podobu hodnout sloupce – obsahuje zástupce alfanumerických, numerických znaků, atd., převod na malá/velká písmena a znaky, které se pouze zobrazí ale neuloží.\n\n"}
{"id": "918168", "url": "https://cs.wikipedia.org/wiki?curid=918168", "title": "Dagmar Švubová", "text": "Dagmar Švubová\n\nDagmar Švubová (* 9. srpna 1958, Nové Město na Moravě), rozená Palečková, je bývalá československá běžkyně na lyžích. Je držitelkou stříbrné medaile ze štafetového závodu na Zimních olympijských hrách v Sarajevu roku 1984 (společně s Květou Jeriovou, Gabrielou Svobodovou a Blankou Paulů). K jejím největším úspěchům v individuálních závodech patří vítězství v závodu Světového poháru 1978 v běhu na 5 km v Oslu a na 10 km ve Falunu. Na mistrovstvích světa dosáhla největšího úspěchu roku 1982, kdy skončila pátá v závodě na 10 km. Je též akademickou mistryní světa v závodě štafet. Na zimní olympiádě startovala poprvé v Lake Placid 1980, kde byla se štafetou čtvrtá a v individuálních závodech se umístila na 13. (na 5 km) a 16. místě (na 10 km). V Sarajevu 1984 se kromě stříbrné štafety zúčastnila i závodu na 5 km (20. místo).\n\nJejím manželem se stal lyžař Jiří Švub.\n\n"}
{"id": "918170", "url": "https://cs.wikipedia.org/wiki?curid=918170", "title": "Volby ve Švýcarsku", "text": "Volby ve Švýcarsku\n\nVolby ve Švýcarsku jsou svobodné. Volí se pouze do dvoukomorového parlamentu, který je rozdělen na Stavovskou radu a Kantonální radu. Do Národní rady je voleno 200 poslanců na čtyřleté volební období, do Kantonální rady 46 poslanců.\n\n"}
{"id": "918174", "url": "https://cs.wikipedia.org/wiki?curid=918174", "title": "Ludvík Vébr", "text": "Ludvík Vébr\n\nLudvík Vébr (* 20. dubna 1960, Praha) je bývalý československý veslař-kormidelník a zároveň odborník na silniční stavby. Jako kormidelník (teprve šestnáctiletý) na dvojce Pavla a Oldřicha Svojanovských získal bronzovou medaili na letních olympijských hrách v Montrealu roku 1976.\n\nLudvík Vébr v současné době (2016) působí jako vedoucí katedry silničních staveb Fakulty stavební ČVUT. Vedl například expertní skupinu zkoumající příčiny zvlnění povrchu dálnice D11 u Dobřenic. Zároveň podniká jako konzultant a projektant silničních staveb pod firmou Roadconsult. Je autorem několika českých silničářských norem a technických podmínek.\n\n"}
{"id": "918177", "url": "https://cs.wikipedia.org/wiki?curid=918177", "title": "Wimbledon 2013 – ženská čtyřhra", "text": "Wimbledon 2013 – ženská čtyřhra\n\nObhájcem titulu na londýnské trávě byl americký sourozenecký pár Sereny a Venus Williamsových, který do turnaje nezasáhl pro odhlášení starší ze sester Venus Williamsové.\n\nDo turnaje nastoupilo celkem šedesát čtyři dvojic. Každá z vítězek si do žebříčku WTA připsala 2 000 bodů a pár si rozdělil částku 300 000 liber.\n\nPrvní dvojice světa složená z Italek Sary Erraniové a Roberty Vinciové vypadla ve třetím kole s německo-českými turnajovými šestnáctkami Julií Görgesovou hrající po boku Barbory Záhlavové-Strýcové.\n\nPremiérový grandslamový titul si připsala osmá nasazená tchajwansko-čínská dvojice Sie Su-wej a Pcheng Šuaj, která ve finále zdolala australské turnajové dvanáctky Ashleigh Bartyovou s Casey Dellacquovou poměrem \n\n\n"}
{"id": "918181", "url": "https://cs.wikipedia.org/wiki?curid=918181", "title": "Báze znalostí", "text": "Báze znalostí\n\nPojem báze znalostí (znalostní báze, anglicky Knowledge base) je komponentem expertních znalostních systémů, které představují velmi široké téma pokrývající několik úhlů pohledu a to od technického řešení uchovávání, zachycování a používání znalostí, přes téma expertních systémů, způsobu získávání znalostí od expertů a expertek až po firemní procesy vedoucí k managementu znalostí. Také je to centralizované úložiště informací, může se jednat o veřejnou knihovnu, databázi informací vztahující se ke konkrétní aplikaci atd. Ve vztahu k informačním technologiím je čitelným zdrojem pro šíření informací v on-line podobě nebo s možností on-line zpřístupnění. Znalostní báze se využívá k optimalizaci shromažďování, organizaci a vyhledávání informací pro organizaci nebo veřejnost.\n\nDobře organizovaná znalostní báze šetří firemní náklady a množství času uživatelů. Zároveň může poskytnou široké veřejnosti snadný přístup k informacím, které by jinak vyžadovali kontakt s odpovědnou osobou společnosti.\n\nK dispozici je široká škála softwarových aplikací, které uživatelům umožňují vytvářet vlastní znalostní báze samostatně, nebo jsou k dispozici jako součástí jiné aplikace. \n\nPojem znalost (anglicky knowledge) obsahuje v sobě výraz pro vědomosti a dovednosti, a to na rozdíl od informace, která v sobě obsahuje pouhé sdělení, fakta, čísla, ale nikoliv právě proces osvojení si informace a zakódování mezi dovednosti. Báze znalostí pak zachycují praxí ověřené informace dané do širších souvislostí a ověřené expertem/expertkou.\n\nV bázi znalostí je zapsáno velké množství různých znalostí – od nejobecnějších k úzce odborným. Specialitou jsou soukromé znalosti (též označovány jako heuristiky či nejisté znalosti). Jde o exaktně nedokázané znalosti, které expert získává postupně v průběhu praxe a o nichž ví, že mu pomáhají při řešení určitých problémů.\n\nBáze znalostí začaly vznikat v 60. a 70. letech jako reakce na rozvíjející se oblast umělé inteligence, která řešila uchování praktických problémů, které byly řešeny nebo by se mohly řešit. V této době bylo identifikováno, že znalosti jsou základní schopností řešit úlohy a je třeba je uchopit, popsat a uchovat k budoucímu využití, ale také zpřístupnit počítačům. Od 70. let pak tento postup začali využívat i experti z jiných oborů. \n\nMetody získávání znalostí byly převzaty z řady disciplín od matematiky přes sociologii a psychologii.\nMůžeme je rozdělit do následujících oblastí:\n\nBáze znalostí je tou částí komplexního Expertního systému, kde jsou uloženy znalosti expertů. Sestavování báze znalostí je dlouhodobá záležitost a to i proto to, jak jsou znalosti získávány. Proces získávání je definován třemi možnými způsoby:\n\nAsociativní\nAsociativní reprezentace obsahuje odpozorované nebo pravděpodobné vztahy mezi objekty. Vztahy jsou asociativní, nemusí být proto zdůvodnitelné. Jde o věci, které existují v reálném světě a nemají pojmenované vztahy.\n\nKauzální\nZde naopak máme znalosti založené na zdůvodnitelných vztazích mezi dvěma objekty, které mohou nebo jsou ve vztahu příčiny a důsledku. Jako příklad těchto znalostí mohou být takzvané inferenční sítě. Tato reprezentace je poměrně obvyklá a dá se také pojmenovat následujícím způsobem „pokud je splněna podmínka, pak z toho plyne důsledek. Tato reprezentace je postavena na pravděpodobnosti nebo fuzzy logice.\n\nKontextové\nVztahy odpovídají podmínkám, při kterých se uplatňují různé souvislosti mezi objekty, tedy určitá informace závisí na kontextu. \n\nProstorové\nOdpovídají prostorovým vztahům mezi objekty, nejen ve smyslu polohy, ale i směru, orientace, nebo rychlosti.\n\nTaxonomické\nZnalosti založené na známých souvislostech mezi objekty, které jsou generalizované. \n\nČasové\nZnalosti založené na změnách v určitých časových okamžicích podmiňuje okamžité, nebo časově vázané změny nebo výskyty jiných objektů. Opět jsou založeny na vztazích mezi dvěma objekty. \n\nModelové\nOdpovídají známým nebo předpokládaným souvislostem mezi více provázanými objekty, které se ovlivňují a tím určují chování systému.\n\nVe vztahu k informačním technologiím je znalostní báze strojově čitelným zdrojem pro šíření informací on-line nebo s možností zpřístupňovat je on-line. Znalostní báze se používá pro optimalizaci shromažďování, organizaci a vyhledávání informací buď pro samotnou organizaci, nebo pro širokou veřejnost. Kvalitní znalostní báze šetří interní náklady. Poskytuje zákazníkům nebo interním pracovníkům snadný přístup k informacím, který by jinak vyžadoval kontakt s pracovníky organizace. K dispozici je řada aplikací, které umožňují vytvářet vlastní znalostní báze. \n\n"}
{"id": "918182", "url": "https://cs.wikipedia.org/wiki?curid=918182", "title": "Vilém ze Schaumburg-Lippe", "text": "Vilém ze Schaumburg-Lippe\n\nPrinc Vilém kníže ze Schaumburg-Lippe (12. prosince 1834, Bückenburg – 4. dubna 1906, Náchod) byl šlechtic z náchodské větve říšského rodu Schaumburg-Lippe, mladší bratr knížete Adolfa I. Jiřího.\n\nVilém se narodil 12. prosince 1834 jako mladší syn knížete Jiřího Viléma ze Schaumburg-Lippe a kněžny Idy, princezny z Waldecku a Pyrmontu. Jelikož knížecí rodina nebyla na rozdíl od většiny ostatních vládnoucích rodů přísně svázána protokolem a přísnou etikou, lze označit jeho dětství za šťastné. Již v mládí několikrát navštívil Náchod a Ratibořice, tedy majetky, které později zdědil. Především Ratibořice a přilehlé údolí (dnes známo jako Babiččino) Úpy jej okouzlilo.\n\nV roce 1859 narukoval Vilém k armádě a zúčastnil se tažení v Itálii, včetně porážky v bitvě u Solferina. První ze zlomů v jeho životě přišel 21. listopadu 1860. Tehdy mu zemřel otec a Vilém, jako druhorozený syn, zdědil východočeská panství Náchod a Chvalkovice. Okamžitě se pustil do změn na panstvích. Provedl reorganizaci správy, nechal vystavět řadu silnic a železničních tratí. V této době se ukázal být finančně výhodný obchod s vlnou, takže došlo k rozšíření chovu ovcí. Dne 30. května 1862 se pak oženil s princeznou Bathildis Amalgunde z Anhaltu. V říjnu 1865 se manželům narodil první potomek, syn František Josef.\n\nDruhým zlomem ve Vilémově životě se stal rok 1866. Tehdy se rozhořela válka mezi Pruskem a Rakouskem, která se nevyhnula ani Náchodsku. Vilém musel znovu narukovat a bojů se zúčastnil ve III. armádním sboru vedeném arcivévodou Arnoštem. Bathildis raději odjela mimo zemi a pobývala u svých prarodičů v Kodani. Dne 26. června byl Náchod obsazen pruským V. armádním sborem pod vedením generála Steinmetze a v následujících dnech se na panství odehrály tři bitvy – u Náchoda (27. června), u České Skalice (28. června) a u Svinišťan (29. června). Teprve po bitvě u Hradce Králové (3. července) a následně uzavřeném míru mohly být sečteny škody, které celkově dosáhly na sumu 104 709 zlatých. Po dobu bojů sloužil náchodský zámek jako vojenských lazaret, kterým prošlo více jak 1000 vojáků obou soupeřících táborů.\n\nHned po ukončení války se pustil do renovování panství. Díky zdokonalení zavlažování polí a luk se na panství dařilo zemědělství, zejména pěstování řepy. Kromě toho se pustil do rozvoje lesního hospodářství, rybníkářství a průmyslu. Dále se jako mecenáš věnoval umění a vědám, v Náchodě nechal rozšířit zámeckou knihovnu a archiv. V Ratibořicích se navíc podílel na organizování divadelních představení. Díky svým vojenským zkušenostem finančně podporoval různé spolky válečných vysloužilců, stal se prvním protektorem Ústředního spolku pro udržování válečných pomníků z roku 1866 a na svoje náklady nechal zřídit některé pomníky na hrobech padlých vojáků. V červnu 1901 byl povýšen do hodnosti generála jezdectva.\n\nVilémovi se narodilo celkem osm potomků, přičemž dědicem a nástupcem v rodové sekundogenituře se měl stát jeho prvorozený syn František Josef. Ten ovšem ve 12 letech onemocněl tuberkulózou a jeho stav se postupně horšil. Nepomohl mu ani pobyt v sanatoriu v Görbersdorfu. Nakonec byl převezen do Ratibořic, kde 3. září 1881 zemřel. Jeho místo v následnictví tak zaujal jeho mladší bratr Bedřich.\n\nPrinc Vilém kníže ze Schaumburg-Lippe zemřel 4. dubna 1906 na zámku v Náchodě. Jen několik málo hodin po něm zemřela na zámku v Ratibořicích i dánská princezna Louisa, manželka Vilémova syna Bedřicha. Pohřben je po boku své manželky Bathildis a prvorozeného syna Františka Josefa v levé části náchodského vojenského hřbitova, který nechal vybudovat (slavnostní vysvěcení proběhlo 25. června 1870).\n"}
{"id": "918186", "url": "https://cs.wikipedia.org/wiki?curid=918186", "title": "Śląkfa", "text": "Śląkfa\n\nŚląkfa je nejstarší polská literární cena udělovaná od roku 1983 v žánru science fiction a fantasy. Každoročně ji uděluje nejstarší polský fandom Śląski Klub Fantastyki ve třech kategoriích:\n\nAutorem sošky je Marian Knobloch.\n\n\n"}
{"id": "918193", "url": "https://cs.wikipedia.org/wiki?curid=918193", "title": "Volby v Turecku", "text": "Volby v Turecku\n\nVolby v Turecku jsou svobodné. Volí se do parlamentu, místních zastupitelstev a každých sedm let probíhají nepřímé prezidentské volby. Turecký parlament je jednokomorový a volí se do něj 550 poslanců na čtyřleté volební období.\n\n"}
{"id": "918206", "url": "https://cs.wikipedia.org/wiki?curid=918206", "title": "Volby na Ukrajině", "text": "Volby na Ukrajině\n\nVolby na Ukrajině jsou svobodné. Volí se do parlamentu, místních zastupitelstev a každých pět let probíhají přímé prezidentské volby. Ukrajinský parlament je jednokomorový a je do něj voleno 450 poslanců na čtyřleté volební období.\n\n"}
{"id": "918207", "url": "https://cs.wikipedia.org/wiki?curid=918207", "title": "Åsvær", "text": "Åsvær\n\nÅsvær je norské souostroví ležící v oblasti severního polárního kruhu zhruba patnáct kilometrů jižně od Lovundu a dvanáct kilometrů severozápadně od Dønny. Z hlediska správního členění patří právě k Dønně ležící v Nordlandu. \n\nV oblasti souostroví je dlouhodobě prováděn lov sleďů.\n"}
{"id": "918210", "url": "https://cs.wikipedia.org/wiki?curid=918210", "title": "Cena Janusze A. Zajdela", "text": "Cena Janusze A. Zajdela\n\nCena Janusze A. Zajdela (polsky \"Nagroda Fandomu Polskiego imienia Janusza A. Zajdla\") je polská literární cena udělovaná od roku 1984 v žánru science fiction a fantasy. Vítěze určí hlasování přítomných fanoušků na srazu Polcon, ti mohou vybírat z pěti nominovaných v každé ze dvou kategorií:\n\nPůvodně se cena jmenovala Sfinks. Prvním vítězem se stal v roce 1984 Janusz A. Zajdel, cenu získal za román \"Paradyzja\". Zajdel zemřel 19. července 1985 a cena se přejmenovala na jeho počest. Do roku 1991 byla pouze jedna kategorie pro nejlepší příběh, od roku 1992 jsou kategorie dvě.\n\n"}
{"id": "918211", "url": "https://cs.wikipedia.org/wiki?curid=918211", "title": "Gdaňský sokol", "text": "Gdaňský sokol\n\nGdaňský sokol, též gdaňský vysokoletec, je plemeno holuba domácího vyznačující se dlouhým stříškovitým ocasem a chocholkou. Chová se především pro výstavní účely, i když nemá špatné schopnosti letu, létá především ve vysokých výškách. V seznamu plemen EE a v českém vzorníku plemen náleží mezi rejdiče a to pod číslem 0816.\n\nJe to menší holub, který svými tělesnými znaky patří mezi dlouhozobé rejdiče: jeho profil hlavy je tvořen plynulým přechodem jen mírně zaobleného čela a zobáku. Hlava je prodloužená a tvoří podlouhlý, nízký oblouk. Zobák je dlouhý, slabý a narůžovělý, jen u tmavých barevných rázů je přípustná jeho tmavší špička. Oči jsou perlové, obočnice úzké a namodralé. Hlavu zdobí jednoduchá chocholka, která nepřechází v hřívu na krku ani netvoří postranní růžice. Krk gdaňského sokola je krátký a silný a přechází v dlouhý, štíhlý a téměř vodorovně nesený trup. Zvláštností tohoto plemene je jeho ocas: je tvořený 14-18 dlouhými rýdovacími pery, které jsou složené do vodorovné stříšky. Nohy jsou nižší a neopeřené. \n\nOpeření je nejčastěji bílé, ale barevných rázů gdaňského sokola existuje nemálo, celobarevní pruhoví i kapratí v různých, i ředěných barvách, žíhaní bělouši, tygři, straky včetně běloocasých či rázy stříkané. \n\n"}
{"id": "918213", "url": "https://cs.wikipedia.org/wiki?curid=918213", "title": "Izaak Aaronowicz", "text": "Izaak Aaronowicz\n\nIzaak Aaronowicz, Izaak ben Aron Prostitz (zemřel 1629) byl polský židovský spisovatel a vydavatel. Pocházel z Prostějova na Moravě a v letech 1550–1629 působil jako knihtiskař v Krakově. Jako knihtiskař je významný zejména svým vydáním Babylónského talmudu ve dvanácti svazcích v letech 1603–1605. Jako spisovatel psal zejména hebrejské náboženské texty.\n"}
{"id": "918214", "url": "https://cs.wikipedia.org/wiki?curid=918214", "title": "Jacob Jonathan Aars", "text": "Jacob Jonathan Aars\n\nJacob Jonathan Aars (12. července 1837 Oslo – 22. září 1908 Oslo) byl norský filolog. Z jeho vědecké práce je významné například jeho vydání staronordické mluvnice nebo překlady vybraných básní Eddy.\n\nVýznamně působil i jako pedagog, v roce 1863 založil s Petrem Vossem střední školu Aars og Voss' skole.\n\nJeho synové byli filosof Kristian Birch-Reichenwald Aars a architekt Harald Aars.\n\n"}
{"id": "918218", "url": "https://cs.wikipedia.org/wiki?curid=918218", "title": "Královecký barevnohlávek", "text": "Královecký barevnohlávek\n\nKrálovecký barevnohlávek, též pobaltský barevnohlávek, kaliningradský rejdič nebo královecký rejdič, je okrasné plemeno holuba domácího pocházející z Kaliningradu v Pobaltí. Protože vzniklo v době, kdy toho město náleželo Prusku, je zemí původu tohoto holuba oficiálně Německo. V seznamu plemen EE a v českém vzorníku plemen náleží mezi rejdiče a to pod číslem 0905.\n\nJe to staré plemeno rejdiče, v současnosti výlučně okrasné, pro sportovní let předpoklady nemá. Je to menší holub, ideální délka těla od začátku hrudi po konec ocasu je 25-27 cm. Hlava je klenutá a zakončená velice krátkým, dolů klopeným a široce nasazeným zobákem, což jej řadí mezi krátkozobé rejdiče. Oči jsou perlové, obtažené úzkou narůžovělou obočnicí. Krk je středně dlouhý, s dobře vykrojeným hrdlem, hrudník je široký a zaoblený, křídla pevně přiléhají k tělu a jejich letky spočívají na ocase. Hřbetní linie se lehce svažuje a je prodloužená úzkým ocasem. \n\nCo se pernatých ozdob týče, královecký rejdič může být chocholatý a rousný, chocholatý a bezrousý nebo hladkohlavý a bezrousý. Je-li přítomna chocholka, je široká, lasturovitá a zakončená dobře vyvinutými postranními růžicemi. Případné rousy jsou středně dlouhé, husté a doplněné supími pery vyrůstajícími z lýtek ptáka.\n\nVyskytuje se pouze v kresbě barevnohlávka. Základní barva opeření je bílá. Barevná je celá hlava s obojkem, přičemž barevné rozhraní mezi bílým a barevným peřím prochází v záhlaví vrcholem chocholky, takže vnitřní strana chocholky je vždy barevná. Barevný je též ocas včetně podocasního klínu. Uznanými barevnými rázy je plnobarevná černá, modrá, červená, žlutá a stříbřitá.\n\nKvůli velmi krátkému zobáku se při odchovu využívá tzv. chůvek, holoubata jsou podsazena a vychována nějakým jiným, středozobým plemenem rejdiče.\n\nVelmi podobným plemenem je poznaňský barevnohlávek, který je vždy chocholatý a bezrousý.\n\n"}
{"id": "918221", "url": "https://cs.wikipedia.org/wiki?curid=918221", "title": "Kasımpaşa SK", "text": "Kasımpaşa SK\n\nKasımpaşa SK je turecký fotbalový klub z Istanbulu, který působí v Süper Lig. Klub byl založen v roce 1921 a svoje domácí utkání hraje na stadionu Recep Tayyip Erdoğan Stadyumu s kapacitou 15 000 diváků.\n\nSeznam českých hráčů, kteří působili v klubu Kasımpaşa SK:\n\n"}
{"id": "918224", "url": "https://cs.wikipedia.org/wiki?curid=918224", "title": "Samsunspor", "text": "Samsunspor\n\nSamsunspor Kulübü je turecký fotbalový klub z města Samsun, který působí v turecké druhé lize (PTT 1. Lig). Klub byl založen v roce 1965 a svoje domácí utkání hraje na stadionu Samsun 19 Mayıs Stadyumu s kapacitou 19 720 diváků.\n\n"}
{"id": "918229", "url": "https://cs.wikipedia.org/wiki?curid=918229", "title": "Pinkovce", "text": "Pinkovce\n\nPinkovce jsou obec na Slovensku, v okrese Sobrance v Košickém kraji. Leží těsně u hranic s Ukrajinou.\n\nV roce 2011 zde žilo 171 obyvatel.\n\n"}
{"id": "918231", "url": "https://cs.wikipedia.org/wiki?curid=918231", "title": "Neuberská smlouva", "text": "Neuberská smlouva\n\nNeuberská smlouva byla smlouva uzavřená v září roku 1379 mezi habsburskými vévody Albrechtem III. a Leopoldem III. v cisterciáckém opatství v Neubergu an der Mürz.\n\nSmlouva se týkala rozdělení vlády v habsburských zemích. Rozdělením vznikly dvě linie rodu a jeho následný upadající vliv:\n\nZachováno bylo vzájemné dědické a předkupní právo obou linií. Albertinská linie vymřela roku 1457 smrtí krále Ladislava Pohrobka a rakouské arcivévodství přešlo na císaře Fridricha III. z leopoldinské linie, která byla ještě rozšířena o \"linii tyrolskou\" Leopolda IV.. Všechna habsburská území byla opět sjednocena v roce 1490, kdy se arcivévoda Zikmund Tyrolský zřekl vlády v Tyrolsku ve prospěch císaře Maxmiliána I.\n\n"}
{"id": "918234", "url": "https://cs.wikipedia.org/wiki?curid=918234", "title": "Dolores Clan", "text": "Dolores Clan\n\nDolores Clan je česká nu-metalová skupina, která vznikla v roce 1999 a byla založena za účelem propagace tohoto stylu v České republice. V roce 2005 se skupina rozpadala, jelikož zpěvák Václav „Noid“ Bárta se rozhodl pro sólovou dráhu.\nV roce 2004 vystoupila skupina jako předkapela Limp Bizkit na koncertě v Praze a jako předkapela skupiny Kabát na Tour 2004. Čtyři skladby zazněly v českém filmu \"Choking Hazard\" z roku 2004.\n\n\n\n"}
{"id": "918237", "url": "https://cs.wikipedia.org/wiki?curid=918237", "title": "Koroner", "text": "Koroner\n\nKoroner () je v mnoha zemích angloamerického práva státní úředník, jehož hlavní zodpovědností je vyšetřovat úmrtí a vydávat úmrtní listy v nejednoznačných případech. V posledních letech byla tato funkce, kterou může vykonávat jakýkoli lékař s atestací, zavedena i v Česku.\n\nPrvní doložená zmínka o úřadu koronera pochází z roku 1194. Jeho název pochází z latinského \"corona\", označení pro služebníka anglické Koruny, který měl původně na starosti její soukromé majetkové záležitosti. Později mezi koronerovy úkoly patřilo rozhodování, co s nalezenými poklady, zda patří koruně v rámci doktríny bona vacantia a podobně.\n\nNapříklad v Anglii je koroner jmenován z řad právníků (barristerů a solicitorů) a lékařů s nejméně pětiletou praxí. Méně složité případy rozhoduje koroner sám, ale také může nařídit pitvu nebo zahájit vyšetřování (\"inquest\"). Koronerovo vyšetřování je v zásadě soudní proces před koronerovým soudem. Vyšetřování koroner zahájit musí vždy, když je podezření na násilnou nebo jinak nepřirozenou smrt a pokud někdo zemřel v policejní vazbě nebo ve věznici.\n\nVyšetřování má formu obžalovacího řízení, často před porotou, argumenty obou stran shromažďují právníci, velkou roli hrají znalecké posudky. Na konci procesu je vynesen verdikt – přirozená smrt, nešťastná náhoda, sebevražda, nezákonné zabití, zákonné zabití, mrtvě narozené dítě apod, případně tzv. \"open verdict\", pokud není možné příčinu smrti stanovit. Koronerovo vyšetřování není náhradou trestního procesu, ale koronerův verdikt může posloužit jako velmi pádný důkaz v civilním procesu a při uplatňování pojistných nároků.\n\nV České republice umožnily vznik instituce koronera nové zákony z roku 2011 – zákon o zdravotních službách č. 372/2011 Sb. a zákon o zdravotnické záchranné službě č. 374/2011 Sb., které upravují praxi prohlídky zemřelých mimo zdravotnické zařízení. V roce 2012 byl koroner zaveden v Praze i v některých krajích. Např. od července 2014 v Moravskoslezském kraji, kde tuto službu zajišťuje na základě výběrového řízení Městská nemocnice Ostrava.\n\n"}
{"id": "918246", "url": "https://cs.wikipedia.org/wiki?curid=918246", "title": "Abchazské lidové shromáždění", "text": "Abchazské lidové shromáždění\n\nLidové shromáždění Abcházie( \" Аҧсны жәлар реизара\") je jednokomorový 35členný zákonodárný sbor Abcházie. Členové jsou voleni dvoukolovým většinovým systémem na pět let. Poslední volby proběhly v březnu 2012.\n\nLidové shromáždění Abcházie má následující funkce:\n\nV lidovém shromáždění Abcházie funguje 8 výborů:\n\nAktuální seznam členů na funkční období 2012 - 2017.\n"}
{"id": "918255", "url": "https://cs.wikipedia.org/wiki?curid=918255", "title": "UD Salamanca", "text": "UD Salamanca\n\nUD Salamanca byl španělský fotbalový klub ze Salamancy. Založen byl roku 1923. Zanikl roku 2013.\n\n\n"}
{"id": "918258", "url": "https://cs.wikipedia.org/wiki?curid=918258", "title": "Karel Dittler", "text": "Karel Dittler\n\nKarel Dittler (27. září 1910 Kyjov – 14. prosince 1984 Frýdek-Místek) byl český divadelní ředitel, dramatik, režisér, herec, překladatel, publicista, ředitel ostravského studia Československé televize a středoškolský pedagog.\n\nPo ukončení středoškolských studií na gymnáziu v Kyjově (1929) studoval na Filozofické fakultě UK v Praze obory němčina a čeština, hrál divadlo, recitoval, překládal a své jazykové znalosti rozšířil o ruštinu. V letech 1934–1948 působil jako středoškolský profesor na gymnáziích v Brně (1934–1936), Jihlavě (1936), Jablunkově (1936), Kyjově (1937–1938), Frýdku (1938), Místku (1939–1941; 1945–1948) a v Ostravě (1942–1945). Souběžně s plněním svých pedagogických povinností spolupracoval s ochotnickými divadelními soubory, v době místeckého působení byl v roce 1941 zatčen a několik měsíců vězněn v brněnských Kounicových kolejích na základě obvinění z šíření dopisů a letáků vyzývajících k odporu proti německé okupaci. \n\nPo osvobození krátce pracoval jako tlumočník pro velení Rudé armády, v říjnu 1945 převzal vedení nově založené divadelní scény \"Kytice\" (od 1. 12. 1945 přejmenována na \"Divadlo mladých v Ostravě\", 1948 \"Městské divadlo mladých\", 1955 Divadlo Petra Bezruče), kde byl navíc příležitostným hercem, režisérem, dramaturgem, autorem pohádek a překladatelem dobově tendenčních sovětských her pro děti a mládež. Od září 1948 opustil školství a přijal funkci divadelního ředitele na plný úvazek. V celostátním měřítku patřil k uznávaným metodikům mládežnických scén, organizoval semináře pro recitátory i ochotníky, patřil k propagátorům scénické poezie a malých divadelních forem.\nV roce 1959 přijal do angažmá v DPB téměř kompletní tehdejší absolventský ročník DAMU vedený režisérem Janem Kačerem, s herci Petrem Čepkem, Ninou Divíškovou, Františkem Husákem, Ladislavem Mrkvičkou, Václavem Kotvou, Václavem Martincem, v souboru dále působili Jiří Kodet a krátce také Jiří Hrzán. Většina z této generačně a umělecky spřízněné skupiny později patřila k zakládajícím členům pražského Činoherního klubu.\n\nDeset let (1961–1971) stál v čele ostravského studia Československé televize, z funkce ředitele byl odvolán a následně penzionován vzhledem k zásadnímu nesouhlasu se sovětskou okupací Československa v roce 1968. Již jako emeritus až do svého skonu v roce 1984 patřil k výrazným osobnostem českého amatérského divadla, jednak jako režisér ochotnických souborů ve Frenštátu pod Radhoštěm a v Kozlovicích, dále byl členem poradního orgánu \"Ústavu pro kulturně výchovnou činnost\" pro divadlo, pro divadlo pro děti a hrané dětmi, uměleckých porot (mj. Jiráskova Hronova), redakční rady časopisu \"Amatérská scéna\", předsedou poroty národních přehlídek divadelní tvorby pro děti v Ostravě-Porubě a krajského poradního sboru pro divadlo tehdejšího Severomoravského kraje.\n\n\nÚplná bibliografie Karla Dittlera není k dispozici, mnohé jeho dramatizace literárních děl nebo překlady a jejich úpravy vznikaly jen pro potřeby jím řízeného divadelního souboru a nebyly publikovány. Nejvíce jich soustředila knihovna Institutu umění – Divadelního ústavu (41 položek), obsáhlý přehled obsahuje závěrečná část jeho biogramu ve 13. svazku \"Biografického slovníku českých zemí\" (viz Literatura).\n\n\n\n\n\n\n\n\n"}
{"id": "918261", "url": "https://cs.wikipedia.org/wiki?curid=918261", "title": "Virtuální rozhraní", "text": "Virtuální rozhraní\n\nVirtuální rozhraní (\"Virtual Network Interface\", VIF, tj. \"síťové virtuální rozhraní\") je v informatice označení pro abstrakci virtuální reprezentace rozhraní počítačové sítě, které může (ale nemusí) souviset přímo s fyzickým rozhraním sítě. Je několik variant použití tohoto výrazu s různými možnostmi využití, které mají celkem odlišný význam. Hlavní myšlenka však zůstává zachována.\n\nJádro operačního systému udržuje tabulku virtuálních síťových rozhraní v paměti, což umožňuje systému ukládat a pracovat nad takovými daty nezávisle v rámci spojení s fyzickým rozhraním (či dokonce i když je to přímo fyzické rozhraní nebo instance tunelu a nebo přemostěné rozhraní). Zároveň toto také umožňuje procesům systému komunikovat přes síťová připojení jemnějším způsobem, než pouze předpokládat „jeden amorfní internet“ (neznámá kapacita a výkonnost).\n\nW. Richard Stevens ve 2. svazku širšího pojednání s názvem TCP/IP Illustrated odkazuje na tabulku virtuálního rozhraní jádra v diskuzi o směrování skupinového vysílání (multicast routing). Toto směrování může například pracovat odlišně na rozhraní reprezentující tunely, než fyzické rozhraní (např. pro fyzické rozhraní je pouze potřeba získat členská data). Proto virtuální rozhraní potřebuje prozradit nějaká další specifika uživateli taková, jako jestli je či není reprezentováno přímo fyzické rozhraní.\n\nKromě přidělování uživatelského prostoru aplikacemi odkazům do abstraktních síťových rozhraní připojení, v některých systémech může framework virtuálního rozhraní přidělovat procesy pro lepší souhru sdílení předaného fyzického rozhraní (přes výchozí chování operačního systému) hierarchicky, rozdělením do abstraktních rozhraní s konkrétním omezením šířky pásma a řazením modelů. To může evokovat omezení procesu (např. děděním omezené větve takové hierarchie, ze které se nemůže odchýlit).\n\nTato dodatečná vrstva síťové abstrakce je často nepotřebná a může mít menší výkonový postih. Nicméně je však možné použít takovou vrstvu abstrakce, že obejde omezení výkonu a dokonce i kernel pro účely optimalizace.\n\nTermín VIF byl použit také, když aplikace virtualizuje či abstrahuje síťová rozhraní. Jelikož většina aplikací si nepotřebuje dělat starosti ohledně údajů o síťových rozhraních, a protože požadovaná abstrakce může být již dostupná přes operační systém, je toto použití vzácné.\n\n\"Doplnit příklad\"\n\n"}
{"id": "918264", "url": "https://cs.wikipedia.org/wiki?curid=918264", "title": "Znečišťující látky", "text": "Znečišťující látky\n\nJako znečišťující látky ( ) se označují chemické a jiné látky, které svou přítomností v daném prostředí mají škodlivé účinky na lidské zdraví nebo životní prostředí. Může jít o látky, které jsou do tohoto prostředí vnesené (primární znečištění), nebo v něm druhotně vznikají, obvykle chemickými reakcemi (sekundární znečištění).\n\nNejčastěji se tento pojem používá ve znečištění ovzduší nebo znečištění vody, ale také při kontaminaci půdy nebo v některých případech i při kontaminaci potravin.\n\nZnečištění ovzduší je nejvýznamnějším znečištěním prostředí zasahujícím jak vyspělé, tak rozvojové země. Mezi hlavní znečišťující látky patří z anorganických látek oxid siřičitý, oxidy dusíku, oxid uhelnatý a troposférický ozon; z organických benzen nebo benzo[a]pyren. Významné mohou být i některé kovy jako kadmium, arsen a nikl nebo nověji sledovaná rtuť. Nebezpečné jsou také pevné částice (polétavý prach), které mohou na svém povrch adsorbovat většinu uvedených znečišťujících látek.\n\nMezi největší zdroje těchto nečistot patří stacionární zdroje (teplárny, tepelné elektrárny i lokální topeniště v domech) a mobilní zdroje (především silniční doprava, ale i železniční nebo lodní).\n\nOchranu ovzduší upravuje v České republice po právní stránce od roku 2012 zákon o ochraně ovzduší č. 201/2012 Sb. Ten v § 2 definuje znečišťující látku jako \"každou látku, která svou přítomností v ovzduší má nebo může mít škodlivé účinky na lidské zdraví nebo životní prostředí anebo obtěžuje zápachem\".\n\nV příloze 1 tohoto zákona jsou uvedeny imisní limity hlavních znečišťujících látek: oxidu siřičitého, oxidu dusičitého, oxidu uhelnatého, částic PM, PM, olova, arsenu, kadmia, niklu, benzenu, benzo[a]pyrenu a troposférického ozonu. Některé imisní limity mají dvě různé hodnoty pro různá časová období, např. pro oxid dusičitý je stanoven jednohodinový průměr 200 µg.m a celoroční průměr 40 µg.m. Zákon také stanoví, kdy není povoleno překročení imisních limitů vůbec nebo kdy je to možné po určitý počet dní v roce. Např. pro částice PM je stanoven roční nepřekročitelný průměr 40 µg.m a 24hodinový průměr 50 µg.m, který smí být překročen 35 dní v roce.\n\nV příloze jsou kromě imisních limitů vyhlášených pro ochranu zdraví lidí uvedeny i jinak počítané limity vyhlášené pro ochranu ekosystémů a vegetace. Např. u oxidu siřičitého platí pro ochranu zdraví 24hodinový limit 125 µg.m, zatímco pro přírodu platí roční limit 20 µg.m.\n\nV příloze 6 jsou pak stanoveny koncentrace oxidu siřičitého, oxidu dusičitého, pevných částic PM a troposférického ozonu, při kterých se informuje o možnosti vzniku smogové situace, a koncentrace, při nichž se vyhlašuje regulace vybraných stacionárních zdrojů znečištění, případně i dopravy.\n\nOxid siřičitý (SO) vyskytující se v atmosféře pochází jak z přírodních zdrojů, tak z antropogenní činnosti. Z lidských zdrojů vzniká především při spalování fosilních paliv – uhlí a těžkých olejů – a při tavení rud s obsahem síry. Celosvětově jsou nezanedbatelné i jeho přírodní zdroje – oceány a sopky. V České republice se však tento vliv odhaduje jen na asi 2 %.\n\nV atmosféře se oxid siřičitý postupně oxiduje na sírany a vytváří tak kyselinu sírovou. Všechny tyto látky jsou zde přítomny v kapalném aerosolu nebo se váží na povrch pevných částic.\n\nOxid siřičitý a jeho produkty mají dráždivé účinky a ve vyšších koncentracích mohou zhoršovat dýchání nebo způsobovat poškození plic.\n\nV Česku došlo po roce 1989 k výraznému poklesu koncentrací SO. Od roku 2000 dochází v Česku k překročení povolených limitů pouze výjimečně v prakticky jen v Ostravě nebo v Ústeckém kraji (Chomutov, Teplice, Most). Na většině měřených míst koncentrace stále mírně klesají. V jednotlivých letech však průměrné roční koncentrace kolísají, především v závislosti na tom, jak studená byla zima a jak dlouho trvala topná sezona.\n\nPři sledování znečištění ovzduší se pod označením oxidy dusíku NO rozumí oxid dusnatý NO a oxid dusičitý NO. Z hlediska ochrany zdraví jsou důležité koncentrace oxidu dusičitého, z hlediska vegetace souhrnné koncentrace obou plynů.\n\nV odpadních plynech a jiných emisích je přítomen především oxid dusnatý NO. Oxid dusičitý z něj vzniká reakcí s přízemním ozonem nebo s radikály (např. hydroperoxylový radikál HO). Část oxidů dusíku se další oxidací přemění na kyselinu dusičnou HNO nebo dusičnany NO. Ty jsou z ovzduší splachovány deštěm nebo se s aerosolem usazují na povrchu.\n\nV Evropě vznikají oxidy dusíku především při spalovacích procesech reakcí mezi kyslíkem a dusíkem během spalování a při reakci paliva s kyslíkem.\n\nHlavním znečišťujícím prvkem je silniční doprava, avšak ani železniční nebo vodní doprava nemá zanedbatelný podíl. Dalšími znečišťovateli pak jsou obecně stacionární zdroje. Přírodní emise oxidů dusíku vznikají při erupcích sopek, při bouřkách účinkem blesků a pocházejí také z půdy. V Evropě tvoří méně než 10 % emisí, ale v celosvětovém pohledu jsou významnější.\n\nOxid dusičitý zhoršuje především funkci plic a výrazně zhoršuje obecnou imunitu organismu.\n\nK překročení ročního imisního limitu oxidu dusičitého dochází jen na menším množství měřicích stanic na dopravně exponovaných lokalitách velkých měst mebo aglomerací.\n\nVýrazně dominantním antropogenním zdrojem oxidu uhelnatého (CO) jsou procesy, kde dochází k nedokonalému spalování fosilních paliv: jde o dopravu a stacionární zdroje tepla, především domácí topeniště.\n\nOxid uhelnatý se váže na hemoglobin mnohem lépe než kyslík. Snižuje proto kapacitu krve pro přenos kyslíku v těle. Může způsobovat závratě, zhoršenou pozornost a při vyšších koncentracích (ovšem ne takových, které se vyskytují ve venkovní atmosféře) i smrt.\n\nKoncentrace CO na sledovaných místech v České republice jen výjimečně přesahují stanovené imisní limity. V roce 2011 se oxid uhelnatý měřil celkem na 33 lokalitách; z nich byly nejvyšší koncentrace naměřeny v Ostravě.\n\nPřízemní neboli troposférický ozon je znečišťující látka, která nemá žádný významný emisní zdroj. Vzniká v přízemní vrstvě atmosféry působením slunečního záření složitými procesy především z oxidů dusíku a těkavých organických sloučenin (VOC). Jeho koncentrace závisí především na délce slunečního svitu, teplotě a množství srážek. Proto bývá nejvyšší v období od dubna do září.\n\nOzon poškozuje především dýchací soustavu – působí zde závažné morfologické i funkční změny a snižuje obranyschopnost organismu.\n\nMěření přízemního ozonu v ČR bylo v roce 2011 prováděno na 76 lokalitách, na 14 % z nich byly překročeny imisní limity. Situace se oproti předchozímu období výrazně nezměnila: na 55 % měřicích stanic naměřené koncentrace klesají, na 36 % stoupají. Koncentrace prekurzorů ozonu (látek, jejichž působením přízemní ozon vzniká) se za poslední období příliš nezměnily. Jeho hodnoty proto závisí především na meteorologických podmínkách: zvyšují se s délkou slunečního svitu a s teplotou a snižují s množstvím srážek v daném roce.\n\nBenzen je typickým představitelem organických sloučenin s benzenovým jádrem. Není jediným zástupcem těchto sloučenin v ovzduší, ale vzhledem k podobnému chování se koncentrace ostatních sloučenin – např. toluenu – odvozují od něj.\n\nNaprosto dominantním zdrojem benzenu jsou spalovací procesy, z nichž 85 % představují spalovací motory automobilů i jiných dopravních prostředků. Dalším významným zdrojem jsou ztráty vypařováním při manipulaci s benzínem (proto je důležité odsávat zpětně páry vznikající při čerpání benzínu do nádrže automobilů).\nVe výfukových plynech je přítomný jak nespálený benzen z paliva, tak benzen vzniklý z jiných aromatických uhlovodíků.\nNeantropogenní (přírodní) zdroje benzenu tvoří nejvýše 10 % emisí.\n\nMezi jeho nejvýznamnější účinky se řadí poruchy krvetvorby. Je také podezřelý z karcinogenity.\n\nBenzen měří Český hydrometeorologický ústav na 38 lokalitách. V jedné z nich – Ostravě-Přívoze – překročila v roce 2011 průměrná roční koncentrace imisní limit. V ¾ ostatních stanic průměrné koncentrace oproti roku 2010 klesly, ve zbylých stouply.\n\nTato méně známá sloučenina je představitelem polyaromatických uhlovodíků – tedy uhlovodíků obsahujících více benzenových jader. Vzniká při nedokonalém spalování fosilních paliv jak ve stacionárních zdrojích, tak v mobilních zdrojích, především v naftových motorech.\nDomácí topeniště tvoří celkově asi 60 % emisí této látky; 20 % připadá na výfukové plyny. V přírodě se benzo[a]pyren tvoří jen výjimečně při lesních požárech.\n\nNaprostá většina benzo[a]pyrenu a složitějších aromatických sloučenin je sorbována (tj. navázána na povrchu) na pevné částice menší než 2,5 μm – tzv. frakci PM. Tyto částice přetrvávají ve vznosu v ovzduší několik dnů nebo i týdnů, čímž se benzo[a]pyren a další znečišťující látky mohou dostávat až do vzdáleností tisíců km od jejich zdroje.\n\nBenzo[a]pyren a další polyaromatické uhlovodíky (PAH) jsou prokazatelně karcinogenní.\n\nTato látka je jednou z nejproblematičtějších znečišťujících látek. Její koncentrace se v roce 2011 měřily na 33 místech; z nich bylo překročen roční imisní limit 1 ng.m na 24 místech. Z modelování průběhu koncentrací na celém území České republiky vyplývá, že tento limit byl překročen na 17 % území, na němž žije 60 % obyvatel. Největší koncentrace byly v roce 2011 naměřeny v Ostravě-Radvanicích, kde byl limit překročen 10×. Vysoké koncentrace se však vyskytují nejen v dopravně exponovaných lokalitách, ale v ostatních městských, příměstských a venkovských místech.\n\nZnečištění slané i sladké vody je dalším velkým celosvětovým problémem. V rozvojových zemích navíc omezuje přístup části populace k nezávadné pitné vodě. Mezi znečišťující látky patří aromatické uhlovodíky (obsažené v ropě) nebo polychlorované bifenyly (PCB). Z anorganických látek jde o dusík, fosfor nebo amoniak, které se sem mohou dostávat ze zemědělské výroby. Ze starých zátěží se může do vod dostávat DDT, z průmyslu dioxiny a kyanidy.\n\nNěkteré znečišťující látky mohou vyvolávat sekundární znečištění spočívající ve zvýšeném výskytu nebezpečných organismů, především sinic nebo některých patogenních bakterií.\n\nKontaminace půd je někde lokálním, ale jinde globálním problémem (např. v Číně). Mezi nejčastější znečišťující látky patří uhlovodíky, rozpouštědla, polyaromatické uhlovodíky a pesticidy; z kovů pak olovo, kadmium a rtuť. Při zpracování, dopravě a skladování pohonných hmot se mohou do půdy dostat ropné uhlovodíky (benzen, ethylbenzen, toluen, xylen a některé alkany nebo alkeny).\n\nVýskyt těchto zátěží souvisí se stupněm industrializace (průmyslové havárie) a intenzity používání chemikálií především v zemědělství.\n"}
{"id": "918266", "url": "https://cs.wikipedia.org/wiki?curid=918266", "title": "Harfa (Praha)", "text": "Harfa (Praha)\n\nNázev Harfa se používá pro křižovatku ulice Freyovy, Poděbradské, Českomoravské a K Žižkovu v Praze-Vysočanech, u dnešní odbavovací budovy vlakového nádraží Praha-Libeň, a její okolí.\n\nČeskomoravská ulice nese svůj název již z doby svého vzniku někdy před rokem 1895, Českomoravská továrna na stroje zde vznikla roku 1871. Ulice byla součástí staré silnice od Libně na Hloubětín.\n\nPoděbradská ulice (v letech 1906–1948 Poděbradova) je součástí staré poděbradské silnice. V minulosti zde v přímém směru navazovala na Novovysočanskou ulici, její pojetí jako pokračování Českomoravské je novější. V letech 1951–1966 vedla od Žižkova na Harfu i trolejbusová trať. Zapojení Novovysočanské, vedené již nejméně od roku 1921 esovitým podjezdem pod nádražím, do křižovatky Harfa zaniklo rozšířením nádraží v 70. letech 20. století.\n\nUlice K Žižkovu včetně podjezdu pod železniční tratí vznikla v 70. letech 20. století jako náhrada za přerušenou Novovysočanskou ulici, v jejíž stopě stojí nová staniční budova.\n\nFreyova ulice vystřídala v minulosti více názvů. do roku 1940 Palackého, pak do roku 1945 Karlštejnská, do roku 1948 opět Palackého, pak do roku 1952 Klímova podle šéfredaktora Lidových novin Karla Zdeňka Klímy a od roku 1952 Emanuela Klímy podle funkcionáře KSČ a novináře Rudého práva, od roku 1991 nese název Freyova podle rodiny předních vysočanských průmyslníků.\n\nŽelezniční trať tudy vede od roku 1845, v té době však první stanicí po pražském nádraží (dnešním Masarykově) byly až Běchovice. Libeňské nádraží vzniklo až roku 1877, budovu mělo poblíž dnešní tramvajové zastávky Multiaréna Praha, původně neslo jen název Libeň, později Libeň státní nádraží. od roku 1923 Libeň horní nádraží, od roku 1941 Praha-Libeň horní nádraží. Nová budova stanice Praha-Libeň horní nádraží byla uvedena do provozu roku 1978, čímž se osobní část tohoto nádraží přesunula z Libně do Vysočan, roku 1985 bylo nádraží přejmenováno na Praha-Libeň.\n\nKřižíkova tramvajová trať byla v roce 1901 dovedena až k Českomoravské továrně na stroje, kde končila před železniční vlečkou. Poté, co trať roku 1907 odkoupily Elektrické podniky král. hl. města Prahy, již v roce 1913 plánovaly prodloužení na Harfu, k němž však došlo až po první světové válce, 13. července 1925, zároveň byla původní trať zdvojkolejněna. 23. května 1931 byla trať prodloužena až do smyčky Hloubětín. Celá Českomoravská ulice prošla zásadní rekonstrukcí v letech 2003–2004 v souvislosti s výstavbou Sazka arény na pozemcích bývalého ČKD Lokomotivka pro mistrovství světa v ledním hokeji. Nová tramvajová trať byla umístěna na zvýšené těleso a z větší části zatravněna. V létě 2012 byl zrekonstruován i navazující úsek do Hloubětína.\n\nHistorie tramvajového obratiště Harfa je taková, že nejprve byl od 28. srpna 1931 do ulice U Harfy zaústěn kolejový trojúhelník, v roce 1967 byl rozšířen na blokovou smyčku, která byla zprovozněna 3. ledna 1968. V roce 1988 byly doplněny oblouky umožňující ukončení tramvají i ve směru od Hloubětína. V roce 2003 byla smyčka zcela přestavěna.\n\nO původu názvu pojednává historka, která nese rysy etymologické pověsti: Zhruba v místech dnešní odbavovací budovy nádraží Praha-Libeň stávala dřevěná zájezdní hospoda. Zde prý pravidelně hrávala harfenistka. Hostinec později vyhořel, a když na jeho místě byly roku 1892 kopány základy pro činžovní dům čp. 146, nalezli prý dělníci ohořelou harfu, a proto byl prý dům postaven ve tvaru harfy a podle ní i pojmenován „Na harfě“. Dům byl zbourán v 70. letech při stavbě nové budovy nádraží.\n\nJiná teorie říká, že tu bylo velké seřaďovací nádraží, ze svážného pahrbku se spouštěly jednotlivé vagony a podle přehozených výhybek se rozjížděly na desítky paralelních kolejí, jak to výhybkář nastavil. Ajznboňáci tomu kolejišti říkávali harfa.\n\nV okolí domu vznikly také ulice Na Harfě (1925), Pod Harfou (oficiálně pojmenovaná roku 1957, název byl však užíván již dříve) a U Harfy (v 70. letech vydělena z Hrdlořezské ulice).\n\nNázev Harfa po léta nesly tramvajové a autobusové zastávky u křižovatky. K 27. březnu 2004 (ukončení výluky po rekonstrukci tramvajové tratě) byla většina z nich přejmenována na Nádraží Libeň, současně byla tramvajová zastávka ve směru do centra přemístěna za křižovatku do úrovně zastávky pro směr z centra. Název Harfa zůstal pouze občasným zastávkám v tramvajové smyčce, výstupní v ulici U Harfy a nástupní v ulici Čerpadlová.\n\nProdejna sportovních potřeb na nároží Freyovy a Českomoravské ulice nese název Harfasport. Průmyslový objekt na adrese Poděbradská 540/26 je provozován pod názvem společnosti Průmyslový park Harfa, a.s. Bývalá průmyslová hala při objektu Pod Harfou 993/9 se prezentuje pod názvem Hala Harfa a je využívaná pro taneční párty, filmové natáčení a kulturní akce. Necelý kilometr západně od křižovatky bylo v listopadu 2010 otevřeno obchodní centrum Galerie Harfa, se 160 obchody na třech podlažích jde o jedno z největších obchodních center v Praze.\n\nV roce 2008 byl asi půl kilometru východně dokončen obytný soubor Nová Harfa. Domovní blok čp. 1181 západně od křižovatky naopak dostal pojmenování Na Zelené Harfě či Zelená Harfa.\n"}
{"id": "918269", "url": "https://cs.wikipedia.org/wiki?curid=918269", "title": "Seznam sociálnědemokratických stran", "text": "Seznam sociálnědemokratických stran\n\nPokud v zemi existuje více stran této orientace, jsou zmíněny pouze ty, které jsou zastoupeny v tamním (hlavním) parlamentu. V závorce je vždy uveden počet mandátů.\nJe zvykem, že sociálně demokratické strany se v západní Evropě nazývají socialistickými, proto pokud je u strany poznámka „socialistická strana“, znamená to, že strana je demokraticko-socialistické orientace. Problém nastává u nacionalistických levicových stran. Některé staví svůj program na socialismu, jiné na komunismu. Často však tyto strany utvářejí spojené bloky.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "918271", "url": "https://cs.wikipedia.org/wiki?curid=918271", "title": "Trickster Arts", "text": "Trickster Arts\n\nTrickster Arts je české nezávislé vývojářské studio sídlící v Praze. Studio je tvořeno nezávislými profesionály a také bývalými zaměstnanci 2K Czech, kteří se dříve podíleli na hře Mafia II. Vzniklo na podzim 2012. Soustředí se hlavně na vývoj her a interaktivních aplikací pro mobilní zařízení. V roce 2013 vydalo úspěšnou hru pro mobily Hero of Many. V současnosti studio připravuje port Hero of Many na další platformy a také úplně nový projekt.\n\n"}
{"id": "918273", "url": "https://cs.wikipedia.org/wiki?curid=918273", "title": "International Fantasy Award", "text": "International Fantasy Award\n\nCena International Fantasy Award byla cena za nejlepší vědeckofantastické nebo fantasy literární dílo udělovaná v letech 1951–1957. Poté ji vytlačila cena Science Fiction Achievement Award známější pod názvem Hugo. V roce 1956 nebyla International Fantasy Award udělena.\n\nZdroj:\n\n"}
{"id": "918276", "url": "https://cs.wikipedia.org/wiki?curid=918276", "title": "Musée en Herbe", "text": "Musée en Herbe\n\nMusée en Herbe (tj. \"Muzeum v trávě\") je muzeum v Paříži. Nachází se v 1. obvodu v ulici \"Rue Hérold\". Muzeum je určeno pro vzdělávání a zábavu dětí.\n\nMuzeum bylo založeno v roce 1975 v Jardin d'acclimatation a roku 2008 bylo přemístěno do ulice \"Rue Hérold\" v 1. obvodu.\n\nMuzeum představuje formou her umělecká, vědecká a občanská témata určené speciálně pro děti. Ve spolupráci s nadací Vasarely v Aix-en-Provence představuje dílo Victora Vasarelyho a jeho op-art. Muzeum organizuje výtvarné dílny, ve kterých děti společně nebo s rodiči mohou rozvíjet své schopnosti. Zde mohou objevovat tvorbu uměleckého díla za použití různých materiálů a technik (malířské šablony, koláže, malba, kresba, psaní aj.) Jejich díla pak jsou vystavována v místní galerii, která je zdarma otevřena pro veřejnost.\n\nMuzeum rovněž nabízí dílnu výroby jogurtů ve spolupráci s firmou Yoplait a poštovní dílny státní pošty La Poste.\n"}
{"id": "918278", "url": "https://cs.wikipedia.org/wiki?curid=918278", "title": "Rebel bez příčiny", "text": "Rebel bez příčiny\n\nRebel bez příčiny je americký dramatický film z roku 1955 o emocionálně zmateném předměstském středostavovském teenagerovi, jehož ztvárnil James Dean. Film, který režíroval Nicolas Ray, nabídl jak sociální komentář, tak alternativu předchozích filmů zobrazujících delikventy v prostředí městských slumů. Kromě Jamese Deana hráli v hlavních rolích i Sal Mineo a Natalie Wood.\n\nFilm byl průlomovým pokusem zobrazit morální úpadek americké mládeže, kritizovat rodičovský přístup a prozkoumat rozdíly a konflikty mezi generacemi. Jednalo se o filmovou adaptaci knihy psychiatra Roberta M. Lindnera z roku 1944 \"Rebel Without a Cause: The Hypnoanalysis of a Criminal Psychopath\" (Rebel bez příčiny: Hypnoanalýza kriminálního psychopata), nicméně na knihu není ve filmu žádný odkaz. Společnost Warner Bros. uvedla fim do kin 27. října 1955.\n\nBěhem let snímek dosáhl díky Jamesi Deanovi statusu kultovního filmu.\n"}
{"id": "918281", "url": "https://cs.wikipedia.org/wiki?curid=918281", "title": "Vážná hudba (album)", "text": "Vážná hudba (album)\n\nVážná hudba je album pražské hip hopové skupiny Prago Union. Album bylo vydáno 14. června 2013.\n\n\n"}
{"id": "918282", "url": "https://cs.wikipedia.org/wiki?curid=918282", "title": "Bitva u Ceru", "text": "Bitva u Ceru\n\nBitva u Ceru či bitva na Ceru (německy \"Schlacht von Cer\", srbsky \"Церска битка/Cerska bitka\") byla jednou z prvních bitev srbské kampaně odehrávající se v rámci první světové války. V tomto střetu zaútočilo rakousko-uherské vojsko na srbské pozice nedaleko pohoří Cer, v severozápadním Srbsku. Rakouským cílem bylo překvapit srbské vojenské stratégy, kteří očekávali hlavní úder na Bělehrad a dále údolím řeky Moravy. Rakousko-Uhersko tímto nečekaným krokem mohlo využít jako své zázemí nejen oblast Sremu, ale také Bosnu a Hercegovinu.\n\nK bitvě, jež byla součástí první rakousko-uherské ofenzívy namířené proti Srbsku, došlo mezi 15. a 24. srpnem roku 1914. Rakousko-uherské síly byly v bitvě přinuceny ustoupit zpátky za řeku Drinu, načež Srbové získali své první vítězství, které bylo současně první vítěznou bitvou na straně Trojdohody.\n\nSrbské divize do boje vedl generál Stepa Stepanović a rakousko-uherské Oskar Potiorek. Rakousko-uherská armáda měla za cíl obsadit údolí řeky Driny a ze Šabace a Loznice pokračovat směrem na Valjevo a eventuálně až k Užici. Již na začátku srpna překročilo rakousko-uherské vojsko řeky Sáva a Dunaj. Obsazení města Šabac bylo pro Rakousko-Uhersko úspěchem, ačkoliv srbská obrana byla v této oblasti jen velmi slabá, takže rakousko-uherské jednotky narazily na jen velmi malý odpor. Srbové museli svoji linii obrany zkonsolidovat dále v horách, a jako vhodným pohořím se jevil Cer, nejsevernější z hřebenů srbských hor v oblasti Podriní.\n\nVe večerních hodinách 15. srpna spatřili na úpatí hory srbští vojáci nepřítele, následovaly srážky mezi oběma armádami, které trvaly celou noc i značnou část následujícího dne. Velmi rychle se tyto srážky změnily v chaos, který nakonec vedl k zastavení postupu rakousko-uherského vojska. To v tomto boji utrpělo velké ztráty. Srbská armáda, která byla značně povzbuzena počátečním úspěchem, vytáhla směrem na sever s vidinou znovudobytí města Šabac. Tento útok však nebyl úspěšný, neboť v blízkosti řeky Dobrava nedokázali Srbové zatlačit zpět nepřátelskou armádu. Poté probíhaly dlouhé boje v blízkosti měst Rasulijača a Kosanin Grad, které se Srbům za velikých ztrát nakonec podařilo po několika dnech obsadit. Dne 20. srpna dosáhly srbské armády řeky Driny, což donutilo rakousko-uherské vojsko k zběsilému úprku přes řeku zpět na území Bosny a Hercegoviny. Po krátkém obléhání byl dne 24. srpna nakonec obsazen také Šabac a srbské vojsko dosáhlo i řeky Sávy.\n\nSrbský úspěch v boji proti technicky mnohem vyspělejšímu nepříteli stál na několika faktorech. Jednak Rakousko-Uhersko vyčlenilo na boje v Srbsku méně vojáků, než bylo původně plánováno (vzhledem k bojům s Ruskem na východní frontě) a srbská armáda navíc upřednostnila silně defenzivní strategii. Výhodou se pro Srby ukázaly též zkušenosti s moderním způsobem vedení války, které nabrali v nedávných balkánských válkách. Kromě ztrát na životech však Srbové za vítězství zaplatili také vysokou cenu na válečném materiálu. Během bitvy spotřebovali například 35 tisíc kusů dělostřelecké munice, což se rovnalo celoroční produkci srbských muničních továren. Bylo jasné, že bez dodávek ze zahraničí bude velmi obtížné úspěch zopakovat.\n\nV průběhu bitvy došlo k historicky prvnímu leteckému boji, když se pilot rakousko-uherského průzkumného letounu setkal se srbským průzkumníkem a začal po něm střílet z pistole (neozbrojený srbský pilot unikl). Během několika týdnů byly letouny na obou stranách vyzbrojeny kulomety.\n\nBitva u Ceru byla považována za velký úspěch sil Dohody. Značně zvýšila morálku ruských, francouzských i britských vojsk, že se i malá země dokáže vzepřít silnému nepříteli. V srbských dějinách je považována za vzorný příklad obrany národa před nepřátelskou armádou.\n\nV roce 1964 byl v Jugoslávii na motivy této bitvy natočen válečný film \"Marš na Drinu\".\n\n\n\n"}
{"id": "918283", "url": "https://cs.wikipedia.org/wiki?curid=918283", "title": "Tara Mooreová", "text": "Tara Mooreová\n\nTara Mooreová, nepřechýleně Moore (* 6. srpna 1992 Hongkong), je britská profesionální tenistka. Ve své dosavadní kariéře nevyhrála na okruhu WTA Tour žádný turnaj. V rámci okruhu ITF získala do května 2018 sedm titulů ve dvouhře a osm ve čtyřhře.\n\nNa žebříčku WTA byla ve dvouhře nejvýše klasifikována v květnu 2017 na 145. místě a ve čtyřhře pak v květnu 2016 na 151. místě.\n\nV britském fedcupovém týmu debutovala v roce 2014 základním blokem 1. skupiny zóny Evropy a Afriky proti Maďarsku, v němž s Johannou Kontaovou prohrála čtyřhru proti páru Tímea Babosová a Réka Luca Janiová. Maďarky zvítězily 2:1 na zápasy. Do dubna 2018 v soutěži nastoupila ke dvěma mezistátním utkáním s bilancí 1:0 ve dvouhře a 0:1 ve čtyřhře.\n\nV juniorském věku trénovala ve floridské Tenisové akademii Nicka Bollettieriho. V září 2006 ji Nick Bollettieri společně s Michelle Larcher de Britovou označil za jednu z nejlepších hráček v jeho škole. Na profesionálním okruhu debutovala v srpnu 2006 zápasem turnaje ITF v ekvádorském Guayaquilu, kde jako kvalifikantka vypadla v úvodním kole hlavní soutěže.\n\nPrvní titul si připsala v červenci 2008, když ve finále travnatého turnaje ITF v britském Frintonu zdolala německou hráčku Monu Barthelovou. Premiérové utkání v hlavní soutěži grandslamu odehrála ve Wimbledonu 2013 proti Estonce Kaie Kanepiové, jíž podlehla ve třech setech.\n\nZa preferovaný povrch uvedla travnatý dvorec, ačkoli v dosavadní kariéře získala nejvíce triumfů na tvrdém povrchu.\n\n"}
{"id": "918284", "url": "https://cs.wikipedia.org/wiki?curid=918284", "title": "Bill Curbishley", "text": "Bill Curbishley\n\nBill Curbishley (* 13. března 1942 Londýn) je hudební a filmový producent a manažer kapely. Nejvíce se proslavil spoluprací s anglickými rockovými kapelami The Who a Judas Priest a umělci Jimmym Pagem a Robertem Plantem.\n\nWilliam George Curbishley se narodil do rodiny londýnského dokaře a jeho ženy a vyrůstal nedaleko West Ham Station. Jeho mladší bratr je Alan Curbishley, bývalý manažer West Ham United FC a současný manažer Charlton Athletic FC. Oženil se s Jackie Curbishley, ale později se rozvedli. Curbishley vlastní dům v Londýně a vilu ve Španělsku.\n\n"}
{"id": "918285", "url": "https://cs.wikipedia.org/wiki?curid=918285", "title": "Libor Hejtmánek", "text": "Libor Hejtmánek\n\nLibor Hejtmánek (* 1974) je magik, , mystik, okultista a jeden z čelných představitelů moderního satanismu v České republice.\n\nV roce 1994 se stává členem Církve Satanovy a od roku 1996 začíná úzce spolupracovat s její Pražskou pobočkou. V následujících letech se intenzivně podílel na propagaci moderního satanismu. V roce 2005, poté, co Jiří Big Boss Valter rezignoval na svojí funkci v Církvi Satanově se podílí na její transformaci. Je jedním ze zakládajících členů Prvního česko-slovenského chrámu církve Satanovy a člen Rady 13.\n\nLibor Hejtmánek f. Pluto v P. Č-S. CH. C. S. dosáhl 6. stupně zasvěcení (Pán meče – kněz II. stupně). Je spoluautorem několika interních publikací věnovaných satanské magii a Temnému mysticismu. Mimo to sepsal množství článků o magii a mystice. Své myšlenky nejčastěji prezentuje v časopise The Abyss, který od roku 1997 vydává Pražský Templ. Pán meče Libor Hejtmánek rovněž sepsal několik zajímavých magických rituálů věnovaných satanským invokacím a destruktivní magii. Od roku 2000 se zabývá praktickou mystikou. Mezi lety 2007 až 2012 úspěšně absolvoval náročný pětiletý magický výcvik. Od roku 2010 se rovněž věnuje studiu takzvaného HOODOO. V roce 2011 byl jedním ze základních členů Gnostického bratrstva pramene čisté nevázanosti. V roce 2015 byl vysvěcen na kněze.\n\nMezi lety 2003 a 2013 společně s Pavlem Brndiarem Tau-Paulus (dříve f. Archechempe), Petrem Krabsem f. Samaelem a dalšími adepty magie rozšířil a zdokonalil okultní techniky sloužící ke snovému putovaní do Hypnova chrámu poznání.\n\nK jeho zálibám patří kromě magie a mystiky také filosofie zejména východní nauky a sport. Do roku 2010 se rovněž věnoval kulturistice.\n\n"}
{"id": "918286", "url": "https://cs.wikipedia.org/wiki?curid=918286", "title": "Derek Fowlds", "text": "Derek Fowlds\n\nDerek Fowlds (2. září 1937, Londýn, Spojené království – 17. ledna 2020, Bath) byl britský herec, známý pro své úspěšné ztvárnění role osobního tajemníka Bernarda Woolleyho v britském sitcomu osmdesátých let televize BBC \"Jistě, pane ministře\" a na něj bezprostředně navazujícím \"Jistě, pane premiére\".\n\nDerek Fowlds se narodil 2. září roku 1937 v londýnské čtvrti Wandsworth rybáři Jamesi Witneymu Fowldsovi a učitelce Kethě Murielové. V mládí navštěvoval Ashlyns School v Herfordshire. Po několika amatérských představení byl přijat na londýnskou \"Royal Academy of Dramatic Arts\". Debutoval na prknech divadel ve West End ve hře \"The Miracle Worker.\" V šedesátých letech se objevil v řadě filmů, televizním divákům však utkvěl v paměti jako Pan Derek, který uváděl dětskou \"The Basil Brush Show.\" \n\nPravděpodobně nejznámější se však stala jeho role osobního tajemníka Bernarda Woolleyho v sériích Jistě, pane ministře a Jistě, pane premiére, kde si zahrál vedle Paula Eddingtona a Nigela Hawthorna. V letech 1983–1985 ztvárnil ústřední roli sitcomu \"Affairs of the Heart.\" \n\nDalší jeho výraznou rolí byl seržant Oscar Blaketon v kriminálním seriálu \"Heartbeat.\" \n\nByl dvakrát rozvedený. Zemřel 17. ledna 2020 ve věku 82 let.\n\n"}
{"id": "918288", "url": "https://cs.wikipedia.org/wiki?curid=918288", "title": "Evropské hlavní město sportu", "text": "Evropské hlavní město sportu\n\nEvropské hlavní město sportu je titul, kterým je každý rok označeno jedno z evropských měst. Po vzoru Evropského hlavního města kultury uděluje ACES (European Capital of Sport Association) tento titul již od roku 2001. Cílem projektu je ocenit důležitost sportu v daném městě a podpořit jeho další sportovní rozvoj.\n\nKaždý rok je vybráno jedno Evropské hlavní město sportu (město s více než 499 999 obyvateli), dále několik Evropských měst sportu (města s 25 000 až 499 999 obyvateli) a také několik Evropských maloměst sportu (do 25 000 obyvatel). Od roku 2013 se nově vyhlašuje také Nejlepší evropské sportovní zařízení.\n\nChronologický seznam hlavních měst:\n\nKromě hlavního se uděluje i titul Evropské město sportu.\n\nVýběr českých měst:\n\nV roce 2012 byl titulem Evropské město sportu oceněn Liberec a o rok později získal titul Evropské maloměsto sportu Náchod. V roce 2014 se titulem Evropské město sportu honosila Ostrava. Ze zástupců maloměst se stalo Evropským městem sportu 2014 středočeské město Nymburk. V roce 2015 se stal Evropským městem sportu Most, v roce 2016 Evropským hlavním městem sportu Praha.\n\n"}
{"id": "918292", "url": "https://cs.wikipedia.org/wiki?curid=918292", "title": "Menandros (gnostický učitel)", "text": "Menandros (gnostický učitel)\n\nMenandros (? - cca 80 n. l.), též Menander, byl gnostický učitel působící v 1. století n. l. v syrské Antiochii.\nO Menandrovi se zmiňují ve svých textech církevní otcové. Nejstarší zmínky jsou v díle Iústína (\"Apologia prima\"), dále Eirénaia (\"Adversus haereses\"), Tertulliana (\"De resurrectione carnis\") a Eusebeia (\"Historia ecclesiastica\"). Žádné Menandrovy texty nejsou známy.\n\nMenandros se podle Iústína narodil ve venkovském městě Kapparatea v Samaří, působil však v syrské Antiochii. Podle církevních otců byl žákem a údajným nástupcem Šimona Mága.\nMenandros působil v městských oblastech, ačkoliv pocházel z venkovského prostředí. Podle Eusebeia měl být Menandrovým žákem v Antiochii Basileidés (působil v Alexandrii avšak jeho původ ani rok narození a datum úmrtí nejsou známy), není to však pravděpodobné.\n\nPodobně jako Šimon Mág se údajně věnoval magii a přejal od něj část nauky. Podle zpráv církevních otců si Menandros (stejně jako Šimon Mág) (žijící v 1. století n. l.) připisoval božství, vystupoval jako spasitel a považoval se za protiklad křesťanského spasitele. Menandros se shodoval se Šimonem Mágem také v koncepci neznámého boha a stvořením světa anděly, kteří pocházeli z Ennoii. Podle Tertulliana považoval Menandros lidské tělo za největší zlo a zároveň podle něj bylo stvořeno anděly. Podle církevních otců se také Menandros, podobně jako Šimon Mág a Epifanés, nechal uctívat jako bůh. Podle Eirénaia a Iústína měl Menandros svým následovníkům v Antiochii slibovat poznání tohoto stvoření skrz magii a křest, díky čemuž lze překonat stvořitelské anděly, následně získat znovuzrození křtem a také věčné mládí.\nOd Menandra přejal některé myšlenky Satornilos (stvoření světa anděly), jisté momenty se ale liší (u Satornila se již nenachází emanace bytostí z Ennoii, naopak je věnována pozornost stvoření prvotního člověka a postavě Krista jako spasitele).\n\n\n\n"}
{"id": "918293", "url": "https://cs.wikipedia.org/wiki?curid=918293", "title": "Jana Portugalská (1439)", "text": "Jana Portugalská (1439)\n\nJana Portugalská (20. března 1439, Quinta do Monte Olivete, Almada – 12. prosince 1475, Madrid) byla rodem portugalská infantka a sňatkem kastilská královna.\n\nNarodila se jako nejmladší z devíti dětí portugalského krále Eduarda I. a jeho manželky Eleonory Aragonské, dcery Ferdinanda I. Aragonského a Eleonory z Alburquerque. Narodila se jako pohrobek svého otce, jenž zemřel půl roku před jejím narozením v září roku 1438.\n\n21. května roku 1455 se v Córdobě provdala za kastilského krále, svého bratrance Jindřicha IV. Jana byla jeho druhou manželkou – své první manželství s Blankou Navarrskou nechal Jindřich po třinácti letech trvání papežem Mikulášem V. anulovat, neboť po celou dobu manželství nebyl schopen s Blankou intimně žít; v království byly rozšířeny zvěsti o tom, že král je impotentní. Jana porodila teprve po sedmi letech bez dětí v únoru roku 1462 dceru, jež dostala jméno po matce, v království však dostala přídomek \"La Beltraneja\" kvůli tomu, že podle rozšířených zvěstí jejím skutečným otcem měl být Beltrán de la Cueva, jenž byl považován za dlouholetého milence královny.\n\nZa svého pobytu u kastilského dvora vzbuzovala pohoršení kastilské šlechty svými přes míru smělými oděvy a volnými mravy – její dekolty byly příliš vyzývavé a chování provokativní. Byli jí připisováni četní milenci, včetně známého básníka Juana Rodrígueze de la Cámara. Po narození dcery Jany a rozšíření zvěstí o jejím nelegitimním původu Jindřich vykázal královnu Janu do vyhnanství na hrad Coca u Segovie kardinála Fonsecy. Zde se zamilovala do kardinálova synovce Pedra de Castilla y Fonseca (pravnuka krále Petra I. Kastilského) a porodila mu dva syny – dvojčata. Jindřich se s ní roku 1468 rozvedl s tím, že jejich manželství bylo od počátku nelegitimní.\n\nOtázka, zda byl Jindřich IV. Kastilský skutečně impotentní a otázka otcovství Jany la Beltraneja nebyla nikdy zodpovězena. Některé prameny ozřejmují způsob, jakým měla královna otěhotnět – prostřednictvím předchůdce umělého oplodnění, \"per cannam auream (prostřednictvím zlaté trubičky)\". To i další popisy umožnily španělskému lékaři a historikovi Gregoriu Marañónovi vypracovat \"Ensayo biológico sobre Enrique IV de Castilla y su tiempo (Biologická esej o Jindřichu IV. Kastilském a jeho době)\" (Madrid 1930), kde u krále diagnostikoval \"eunuchoidní dysplasii na základě akromegalie\"; v současnosti pak se jeho porucha definuje jako endokrinopatie, patrně tumor hypofýzy, manifestovaná chronickou renální lithiázou, impotencí, anomálií penisu a neplodností, kromě psychopatologických projevů.\nV každém případě svědectví a doklady o jeho impotenci mohly být rozhlášeny jeho protivníky, kteří jich mohli využít jako politické zbraně. Když totiž zemřel mladší nevlastní Jindřichův bratr Alfons, jemuž byla jako chlapci dána v nástupnictví přednost před jeho starší sestrou Isabelou, přešli Alfonsovi přívrženci mezi stoupence Isabeliny. Protože byla žena stejně jako Jindřichova dcera Jana, pro uznání její legitimity jako následnice bylo třeba zpochybnit legitimitu Janinu.\n\nPo Jindřichově smrti v roce 1474 tedy začala Jana Portugalská bránit nástupnická práva své dcery Jany la Beltraneja k trůnu Kastilie a Leónu. Již koncem následujícího roku (12. prosince 1475) ve věku 36 let zemřela. Pochována byla ve františkánském klášteře v Madridu. Její hrob se do dnešní doby nedochoval. Její dcera Jana la Beltraneja se svých dědických práv nedobrala, kastilskou královnou se stala její teta Isabela.\n\n"}
{"id": "918294", "url": "https://cs.wikipedia.org/wiki?curid=918294", "title": "Pražská defenestrace (1419)", "text": "Pražská defenestrace (1419)\n\nPrvní pražská defenestrace je událost z neděle 30. července 1419, kdy byli protihusitští novoměstští radní zabiti svržením z okna radnice. Událost je považována za počátek husitských válek.\n\nÚčastníci se nejprve shromáždili v chrámu Panny Marie Sněžné, kde kázal kněz a pozdější vůdce pražských radikálů Jan Želivský. Násilný převrat byl zřejmě předem plánován, protože se mnoho stoupenců Želivského dostavilo ozbrojeno. Po kázání se jím vedený dav odebral před nedalekou Novoměstskou radnici, kde na radních pod vedením purkmistra Jana Podivínského požadoval propuštění vězněných stoupenců přijímání podobojí. Někteří konšelé byli po útoku na radnici vyhozeni okny a krutě ubiti. Dle svědectví Vavřince z Březové se útoku na radnici zúčastnil Jan Žižka.\n\nUpálení Husa v Kostnici (6. 7. 1415) bylo velkou ranou všem příznivcům jeho myšlenek, a prohloubilo propast mezi nimi na straně jedné a církví a Zikmundem Lucemburským na straně druhé. Čeští a moravští šlechtici, kteří dříve podpořili svými pečetěmi stížné listy na obranu a proti věznění Jana Husa a Jeronýma Pražského adresované koncilu a Zikmundovi založili 5. 9. 1415 husitský svaz. V reakci byla v Českém brodě ustavena Katolická liga (1. 10. 1415).\n\nV říjnu 1415 na nátlak Koncilu a Jana Železného vyhlásil pražský arcibiskup Konrád z Vechty (který nebyl horlivým katolíkem a byl Václavův muž, jenž měl sympatie k Husovi) zpřísnění interdiktu nad Prahou, oficiálně pro přítomnost Jana z Jesenice.\n\nPočátkem listopadu provedli sympatizanti Husa v Praze takzvaný \"Dušičkový\" převrat, kdy z části kostelů a far vyhnali katolické duchovní a nahradili je vlastními, oddanými kalichu. Pohrůžkami nutili k obnovení bohoslužeb (nerespektovat interdikt). Podobná událost se v Praze následně udála v lednu 1416. Obojí bez větších excesů. Katolíci po převratech mohli navštěvovat své bohoslužby na Vyšehradě nebo mimo město. I jinde v zemi došlo k podobným událostem, včetně katolíky provedenými, někde i s kriminálními motivy.\n\n30. května 1416 došlo v Kostnici k upálení dalšího reformisty Jeronýma Pražského.\n\n2. prosince král přikázal vrátit pražské fary vyhnaným katolíkům a ponechal jim osm k dispozici a tříměsíční odchod Jana z Jesenice z Prahy.(nerespektováno).\n\n10. ledna 1417 vyhlásil Konrád z Vechty zákaz kalicha a po protestu pražské univerzity zakázal 20. ledna mistrovské zkoušky. Tím vyvolal velkou nevoli.\n\n6. března byl donucen světící biskup (odpůrce reformismu) Čeňkem z Vartenberka vysvětit kališnické kněží.\n\n13. března byli na nádvoří pražské Karlovy koleje Petr z Uničova a Jan z Hradce násilně donuceni k sepsání odvolání svých protihusitských postojů. I toto se opakovalo mimo Prahu.\n\n17. června Čeněk rozkázal na rožmberských panstvích výhradně podávat pod obojí způsobou. Příkladu pak následovala řada dalších pánů (i předtím).\n\n11. listopadu 1417 byl v Kostnici zvolen nový papež, čímž skončilo papežské schizma. Papež Martin V. v únoru potvrdil Kostnické dekrety proti českým kacířům a pražské univerzitě.\n\n16. ledna 1419 poslal římský král Zikmund nevlastnímu bratru Václavovi list, v němž ho vyzýval k nápravě poměrů, jinak riskuje ztrátu trůnu.\n\nV únoru s výslovným odvoláním na Zikmundův nátlak vypověděl Jana z Jesenice z Prahy a částečnou restituci církevních poměrů a legalizoval změnu po Vratislavském převratu ze 17. července 1418 (ten zřejmě inspiroval Želivského, zvláště smířlivá reakce Václava na převrat)\n\n26. února v reakci odvolal Konrád z Vechty interdikt.\n\n16. dubna na Burkováku-Tábor u Bechyně (na půl cesty mezi Pískem a Sezimovým Ústím, hlavními středisky jihočeských husitů) byla uspořádána první masová pouť na hory.\n\nV červnu došlo v Praze k násilným incidentům se dvěma oběťmi (18. 6. zaútočil husitský dav na kostel sv. Mikuláše po předchozí smrti jednoho z nich).\n\nNa konci června byl Václav při návštěvě kostela sv. Apolináře obestoupen davem husitských poddaných v čele s Mikulášem z Husi, který přednesl požadavky o návrat poměrů před únor 1419. Ten se nevyjádřil k obsahu a vyložil si to jako opovážlivost, kterou je nutno potrestat. Z Prahy vypověděl Mikuláše a 6. července (provokativně na výročí) kompletně vyměnil novoměstskou radu, kterou považoval za viníka. Noví konšelé zatkli několik husitů (pravděpodobně účastníků vystoupení Mikuláše u krále), vyhnali z far husitské žáky, zakázali husitská procesí (směřováno hlavně proti Janu Želivskému).\n\n22. července na husitské pouti na vrchu Burkovák-Tábor (s až 40.000 účastníky) se Pražští husité a organizátoři poutí dohodli na vzájemné pomoci, včetně plánů na 30. červenec.\n\nÚčastníci se nejprve shromáždili v chrámu Panny Marie Sněžné, kde kázal kněz a pozdější vůdce pražských radikálů Jan Želivský. Násilný převrat byl předem plánován, mnoho stoupenců Želivského se dostavilo ozbrojeno. Po kázání se v čele davu a tělem božím nad sebou (čímž porušil zákaz procesí) odebral k farnímu kostelu sv. Štěpána, který byl před únorem (1419) husitským působištěm a kde probíhala nedělní mše. Vyhnali přítomné a zdevastovali i blízkou faru, možná zde Želivský uskutečnil bohoslužbu za první vítězství. Krátce před půl desátou se dav Žitnou nebo Ječnou ulicí vydal před nedalekou Novoměstskou radnici, kde na radních pod vedením purkmistra Jana Podivínského požadoval propuštění vězněných stoupenců přijímání podobojí. Někteří konšelé byli po útoku na radnici vyhozeni okny a krutě ubiti. Dle svědectví Vavřince z Březové se útoku na radnici zúčastnil Jan Žižka.\n\nKrále Václava IV. zpráva o zabití jím dosazených konšelů dostihla na Novém hradu u Kunratic a vyvolala u něj záchvat hněvu, se kterým bývá spojována jeho smrt o několik týdnů později.\n\nUdálost je ztvárněna ve filmu \"Jan Žižka\", druhém dílu Vávrovy \"Husitské trilogie\".\n\nOd tohoto dne už nemělo být nic jako dřív.\n\nMěsto rychle opustilo mnoho nepřátel kalicha (Jan Žuvač, Petr Šilhan, Mikuláš Navara). Takzvaná velká obec zvolila čtyři hejtmany, kteří spravovali Nové Město do ustavení nových konšelů.\n\nPo prvotním hněvu Václav IV. kapituloval a už 2. srpna (na Novém hradě) oficiálně schválil nově zvolené konšely (na královském dvoře bylo mnoho sympatizantů převratu, kteří o něm byli předem informování a kteří na krále cíleně působili)\n\nDošlo k dalším útokům na kláštery žebravých řádů (v Klatovech, Žatci, Lounech)\n\n16. srpna zemřel král Václav IV. a zpráva o tom vyvolala v Praze vlnu vyhánění katolíků a obrazoborectví (nejznámější obětí byl 17. srpna vypálený kartuziánský klášter Zahrada Panny Marie).\n\n\n\n\n\n\n"}
{"id": "918299", "url": "https://cs.wikipedia.org/wiki?curid=918299", "title": "Unifikace (logika)", "text": "Unifikace (logika)\n\nUnifikace je v logice substituce, po jejíž aplikaci na množinu termů dostaneme jeden term. Formálně, je-li formula_1 algebra termů a \"t\" a \"s\" dva termy, je substituce \nformula_2 jejich unifikací, pokud formula_3.\nAlgoritmus unifikace termů predikátové logiky byl poprvé formulován Alanem Robinsonem v roce 1965 a použit pro rezoluci v predikátové logice.\n\nSémantická unifikace je zobecněním syntaktické. Pracuje s rovnostmi nad termy a hledá takové substituce, jež unifikují term vzhledem k nějaké teorii rovnic. Máme-li například teorii formula_4 a unifikační problém formula_5 (resp. formula_6), jsou řešením substituce\nformula_7 a formula_8. Jak je vidět, na rozdíl od syntaktické unifikace může mít sémantická unifikace více na sobě nezávislých řešení.\n"}
{"id": "918300", "url": "https://cs.wikipedia.org/wiki?curid=918300", "title": "Elliott Reid", "text": "Elliott Reid\n\nElliott Reid (16. ledna 1920 New York, USA – 21. června 2013 Kalifornie, USA) byl americký herec.\n\nReid často pracoval v rádiu během jeho zlaté éry. Pracoval například v \"The Mercury Theatre on the Air\" od Orsona Wellese, \"The Cavalcade of America\", \"Theatre Guild on the Air\" a v \"CBS Radio Mystery Theater\". Na začátku své kariéry byl v několika hrách uveden jako \"Ted Reid\".\n\nJeho nejznámější filmová role byla postava soukromého detektiva Ernieho Malona, lásky Jane Russell, ve filmu \"Páni mají radši blondýnky\" z roku 1953.\n\nOd herectví odešel v roce 1995 a zemřel dne 21. června 2013 ve věku 75 let.\n\n\n"}
{"id": "918302", "url": "https://cs.wikipedia.org/wiki?curid=918302", "title": "Joe Alex (literární postava)", "text": "Joe Alex (literární postava)\n\nJoe Alex je pseudonym polského spisovatele Macieje Słomczyńského a zároveň hlavní hrdina jeho osmidílného cyklu detektivních románů, které se vyznačují napínavým dějem a brilantními zápletkami. K jejich napsání se autor inspiroval anglickou i antickou literární tradicí a každý příběh je uveden mottem vybraným z významného literární díla, které nějakým způsobem souvisí s příběhem.\n\nJoe Alex v cyklu vystupuje jako spisovatel detektivní literatury, který ve svých knihách popisuje vlastní příhody, protože pomáhá při vyšetřování svému příteli z války Benovi Parkerovi, detektivovi ze Scotland Yardu. Často jej při tom doprovází jeho přítelkyně Karolina Beaconová, mladá a talentovaná archeoložka.\n\n\nVe svém prvním případu se Joe Alex představuje jako pětatřicetiletý úspěšný spisovatel, který je požádán svým přítelem inspektorem Parkerem, aby mu pomohl zabránit vraždě dvou vědců, kteří jsou údajně na stopě významného objevu. Příběh se odehrává v osamělém domě na pobřeží Anglie a je uveden mottem z Aischylova \"Agamemnóna\", přičemž tato tragédie sehraje v případu významnou úlohu. \nOriginální zápletka, uvedená mottem z divadelní hry \"Židle\" Eugèna Ionesca spočívá v tom, že herec, který je po představení nalezen ve své šatně zavražděný s dýkou v srdci, zemřel podle pitvy a lékařského posudku dříve než skončilo představení, ve kterém podle diváků hrál až do konce. \nRomán je případem vraždy v uzavřené místnosti a odehrává se v ponurém prostředí starého domu a vesnice opředené pověstmi o ďáblovi. Je uveden mottem z divadelní hry alžbětinského dramatika Williama Rowleyho \"Merlinovo narození\" a Joe Alex je v něm požádán známým advokátem, aby vyšetřil vraždu jeho snoubenky.\nV románu, uvedeném mottem z Aischylových \"Usmířených lític\", řeší Joe smrt známého entomologa sira Gordon Bedforda, který údajně spáchal sebevraždu. Brzy se však ukáže, že sir Bedford byl zavražděn.\n\nAlexova přítelkyně Karolina Beaconová je na vědecké expedici na řeckém ostrově Keros a snaží se najít tajemný chrám krétské bohyně Atany. Na ostrov jí doprovází i její přítel Joe Alex. Skupina vědců prohledává jeskynní labyrint a jednoho z nich zasáhne prokletí jeho vládkyně. Příběh je uveden mottem z egyptského pohřebního papyru z ptolemaiovského období.\nJoe Alex vyšetřuje vraždu sira Johna Somervilleho, dědečka Karoliny Beaconové. Sir Somerville, bývalý voják a odborník na indickou plastiku, je oba pozval na své sídlo Mandalay House, ale.než se stačil s Alexem poradit o určité právní záležitosti, zemřel. Na pomoc přijíždí Ben Parker, protože Somervillova smrt byla oznámena Scotland Yardu v anonymím dopise. Příběh je uveden mottem z básně Rudyarda Kiplinga \"Mandalay\".\nV příběhu, uvedeném mottem ze Ztraceného ráje Johna Miltona, se Joe Alex vrací z Johannesburgu, kde byl hostem jihoafrického Klubu přátel kriminálních románů. V letadle do Londýna, ve kterém je poměrně málo cestujících, je dvě hodiny po startu zavražděn majitel diamantových dolů pan Knox.\nNa poněkud ponuré usedlosti známého vydavatele je zorganizována zvláštní hra spojená s historií hradu a dávnou vraždou. Mezi jejími účastníky je i Joe Alex a Ben Parker. Hra však skončí, když dojde ke skutečné vraždě. Jako motto je použit výňatek z \"Meditace o zrození a smrti\" George Crosbyho ze 17. století. \n\n"}
{"id": "918304", "url": "https://cs.wikipedia.org/wiki?curid=918304", "title": "Pražská defenestrace (1618)", "text": "Pražská defenestrace (1618)\n\nPražská defenestrace 23. května 1618 (označovaná jako třetí nebo druhá, pokud se jako druhá nepočítá defenestrace roku 1483) byla demonstrativním aktem odporu českých stavů vedených Jindřichem Matyášem Thurnem proti porušování Rudolfova majestátu, který zahájil české stavovské povstání a tím i třicetiletou válku. Při této akci byli z oken Pražského hradu vyhozeni královští místodržící Vilém Slavata z Chlumu a Košumberka a Jaroslav Bořita z Martinic a sekretář Filip Fabricius. Událost se obešla bez obětí na životech.\n\nPo smrti Rudolfa II. se jeho bratr Matyáš opět snažil upevnit pozici katolické církve, jejíž již tak slabé postavení bylo ještě dále otřeseno tzv. Rudolfovým majestátem. Již v březnu roku 1618 se sešel stavovský sněm, záminka k jeho svolání byl vrchnostenský příkaz uzavřít dva protestantské kostely v městě Broumov, které tehdy patřilo řádu benediktinů a dokonce zbourání kostela v Hrobu patřícím pražskému arcibiskupství. Kostely byly postaveny luteránskými poddanými na pozemcích patřících katolické vrchnosti a to bez jejího svolení. Jednalo se o porušení tehdy široce uznávané zásady \"Cuius regio, eius religio\" („Čí země, toho víra“), která byla v předbělohorské době považována za nedotknutelné právo majitelů panství. Základem sporu byl nejasný výklad Rudolfova majestátu, zda poddaní na církevním zboží mají stejné právo svobodné volby vyznání, jako poddaní na komorním (= královském) zboží. Je paradoxem, že na panstvích šlechtických neměli poddaní možnost volby vyznání, kdežto na panstvích patřících králi tuto volbu měli. Dne 21. a 22. května 1618 se sešel v Praze v Karolinu sjezd českých evangelických stavů, který odpovídal usnesení zemského sněmu z let 1609–10 v souvislosti s Rudolfovým majestátem. Dle tohoto usnesení měly české stavy právo svolat svými defensory (obhájci) „zvláštní sněm poradní“ na obhajobu svých skutečných i domnělých práv. Císařem a králem Matyášem byl však tento sjezd zakázán. Původcům sjezdu byl dáno na vědomí, že přesahují své kompetence, a proto císař sněm zakazuje dříve, „nežli by týž oheň víceji vznícen byl“. Zákon z roku 1609 však poskytoval další možnost smírného řešení sporu, a to zvláštní soud, osazený z poloviny katolíky a z poloviny evangelíky. Mělo se jednat o 24 vážených osob, jejichž výběr byl svobodnou volbou každé ze znesvářených stran. Na toto řešení však v nastalém napětí nikdo nepomyslel.\nVzhledem ke sporům táhnoucím se již od let 1609–10 během jednání o Rudolfově majestátu byli oba tehdejší královští místodržící Vilém Slavata z Chlumu a Košumberka a Jaroslav Bořita z Martinic považováni za původce zákazu sněmu (autorem formulace zákazu však byl ministr a císařův důvěrník kardinál Khlesl). A i díky tomu se vůči nim obrátil hněv nekatolických stavů. Císař také na poslední chvíli změnil zákaz na žádost o odklad sněmu, ale již to nebylo nic platné. Stavové vědomi si faktu, že podnikají věc velmi nebezpečnou, také usilovali o přízeň veřejného mínění, jakkoliv je tento pojem v počátcích 17. století věcí poměrně iluzorní. Nechali proto den před sjezdem ve všech kostelích pražských (výslovně česky i německy) přečíst výzvu, která měla tehdejší pražskou obec připravit na další události. Výzva také obsahovala mimo jiné prosbu \"Aby Pán Bůh ráčil srdce Jeho Milosti Císaře pána a krále našeho k milosti a lásce svých věrných poddaných nakloniti\", ale také větu \"ale i aby srdce jejich milostivých pánů stavů posilnil a potvrdil\". Z textu výzvy je patrno, že radikální roztržka s habsburským domem nebyla ještě na jaře roku 1618 na pořadu dne, nicméně stavovští předáci si byli vědomi vážnosti situace.\n\nV úterý dne 22. května 1618 proběhlo v paláci Smiřických na malostranském náměstí jednání předáků stavovské opozice a na něm bylo rozhodnuto o provedení defenestrace hned nazítří. Následující den, ve středu, po osmé hodině ranní se vydali účastníci sněmu „s velikým houfem, na vozích, na koních i pěšky“ na Pražský hrad. Po poradě zahájené modlitbami v tzv. zeleném pokoji, kde se konávaly sněmy, odebrali se pod vedením Jindřicha Matyáše Thurna a Václava Budovce z Budova do Starého královského paláce do tehdejších místodržitelských kanceláří v Ludvíkově křídle. Zde zinscenovali improvizované soudní líčení proti dvěma ze čtyř přítomných ministrů, Vilému Slavatovi z Chlumu a Košumberka a Jaroslavu Bořitovi z Martinic. Po vzrušené debatě byli oba místodržící shledáni vinnými z \"rušení majestátu, nepřáteli stavů i obecného dobrého a odbojníky království Českého\" (velezrádci) a byli odsouzeni k smrti vyhozením z oken v druhém patře, která byla kolem 16–20 metrů nad zemí. Významným důkazem, že nešlo o momentální výbuch vzteku, je i fakt, že další dva přítomní členové zemské vlády, tj. nejvyšší purkrabí Adam ze Šternberka a Matouš Děpolt z Lobkovic, byli po provedení exekuce doprovozeni čestným průvodem z Hradu do svých bytů v pražských městech.\n\nJe nutné dodat, že byl vynesen i rozsudek, který přečetl Pavel Říčan:\nPrvní byl defenestrován Martinic. Podle tradičního podání při pádu stihl vykřiknout: „Jesu, Maria, miserere mei!“ Jeden ze stavů reagoval slovy: „Schválně, jestli mu ta jeho Marie pomůže.“ Když se poté podíval z okna do příkopu a viděl Martinice živého, zvolal: „U všech svatých! Ona mu pomohla!“ Poté byl defenestrován Slavata, který si při pádu těžce zranil hlavu o římsu, a sekretář Fabricius.\n\nVšichni tři pád přežili. Defenestrovaní a katolická strana to přičítali zásahu Panny Marie. Naopak protestanti, jmenovitě Pavel Skála ze Zhoře a Václav Budovec z Budova tvrdili, že to bylo tím, že pod okny paláce bylo „nastláno“ listinami a jiným odpadem; Slavata to však popíral, udávaje: „z toho okna vyhozený ne měkce na papíry, ale tvrdě na kamení pod oknem ležící padl jsem, takže jsem se nemálo ztloukl a sobě hrubě na životě a zdraví ublížil.“\n\nPodle moderních výzkumů by se na prudkém svahu dostatečně velké smetiště neudrželo (ani při archeologickém výzkumu se pod Ludvíkovým křídlem smetiště nenašlo); defenestrovaným spíše pomohl samotný prudký svah, po němž se jejich těla po dopadu smýkala. Oběti zřejmě ochránil i tehdejší tlustý oděv.\nKe chvíli před vyhozením píše soudobý český spisovatel a historik, Pavel Skála ze Zhoře, ve své \"Historii české\" toto:\n\nPamátná je věta vzteklého Thurna, která zněla: „Edle Herrn, da habt Ihr den anderen“ („Urození pánové, tady máte toho druhého“). Za vyhozenými bylo vypáleno několik kulí. Avšak ani jedna nezasáhla cíl. Dodnes zůstává však záhadou, jakým způsobem někteří pronesli zbraně do zeleného pokoje. Před budovou je měli všichni odevzdat.\nMartinic po dopadu pomohl Slavatovi dojít do Lobkovického paláce, kde je přijala paní Polyxena. Fabricius utekl dolů k řece. Otřesený Slavata skončil v péči paní Polyxeny, kde byl Thurnem žádán k vydání. Paní Polyxena však odmítla a vážně zraněného Slavatu léčila.\n\nMartinic ještě téže noci uprchl do Bavorska. Dodnes na místech dopadu v Zahradě Na Valech stojí kamenné památníky vděčných místodržících.\n\n\n\n"}
{"id": "918307", "url": "https://cs.wikipedia.org/wiki?curid=918307", "title": "Hořidla", "text": "Hořidla\n\nHořidla (371 m n. m.) je vrch v okrese Litoměřice Ústeckého kraje. Leží asi 1,5 km jjz. od obce Chotiněves na katastrálním území sídel Chotiněves, Jištěrpy, Trnová a Třebutičky. Je to nejvyšší vrchol Úštěcké pahorkatiny.\n\nNa vrcholu Hořidel stojí 14 metrů vysoká stejnojmenná rozhledna umožňující výhledy, zejména na České středohoří a Ralskou pahorkatinu.\n\nVrch Hořidla leží na východním konci pásu vrchů, který se táhne zjz. směrem přes Skalky (338 m), Holý vrch (302 m) a Křemín (244 m) až k Labi.\n\nVrch náleží do celku Ralská pahorkatina, podcelku Dokeská pahorkatina, okrsku Úštěcká pahorkatina, podokrsku Liběšická pahorkatina a Třeboutičské části.\n\nAutomobilem lze nejblíže dojet do Třebutiček, od nichž, popřípadě z Chotiněvsi či Jištěrp, vedou polní a lesní cesty na vrchol s rozhlednou.\n"}
{"id": "918310", "url": "https://cs.wikipedia.org/wiki?curid=918310", "title": "Hundstein", "text": "Hundstein\n\nHundstein (též \"Hoher Hundstein\", 2 117 m n. m.) je nejvyšší hora pohoří Dientener Berge. Nachází se na území okresu Zell am See v rakouské spolkové zemi Salcbursko. Leží asi 12 km jihovýchodně od Saalfelden am Steinernen Meer a 9 km východně od Zell am See.\n\nNa vrchol lze vystoupit po značených cestách z několika směrů. Východiskem může být Taxenbach, Dienten am Hochkönig, Maria Alm am Steinernen Meer či samota Gasthof Waldheim.\n\n"}
{"id": "918311", "url": "https://cs.wikipedia.org/wiki?curid=918311", "title": "Vinné sklepy Františka Lotrinského", "text": "Vinné sklepy Františka Lotrinského\n\nVinné sklepy Františka Lotrinského jsou česká akciová společnost. Vinné sklepy, které tato společnost spravuje, jsou prvním veřejně přístupným sklepením ve Velkých Pavlovicích. Tyto sklepy neprodukují vlastní víno, odebírají jej od okolních vinařů. Důraz je při tom kladen na odrůdy, jež mají kořeny ve Velkých Pavlovicích – Pálava, André, Aurelius a Agni.\n\nVinné sklepy Františka Lotrinského vznikly pro podporu moravského vinařství a také pro podporu cestovního ruchu na jižní Moravě, konkrétně potom ve Velkých Pavlovicích. Myšlenka vzniku vybudování sklepů vznikla v roce 2011, samotná společnost pak vznikla v roce 2012. Akciovou společnost tvoří 5 subjektů a to Město Velké Pavlovice, Vladimír Poliak, Lubomír Stoklásek, Martin Osička a Český zahrádkářský svaz Velké Pavlovice. Záměrem společnosti bylo vybudovat podzemní prostory. které budou prezentovat vinařství a vína z Velkých Pavlovic i blízkého okolí. Akcionáři pro svoji společnost zvolili název, který vychází z historie a připomíná osobnosti, které v 18. století vybudovaly ve Velkých Pavlovicích zámek s kontribučenskou sýpkou a rozsáhlou zemědělskou usedlostí.\n\nPodzemí Vinných sklepů Františka Lotrinského je vystavěné z původních cihel a představuje více než 120 m podzemních chodeb oddělených podzemními rotundami. V podzemí je také labyrint archivních boxů a místností pro celovečerní posezení. Jedním z nich je i sál s křížovou klenbou pro více jak 60 osob. Podzemí je napojeno na bývalý zámeček, nyní přebudovaný na Ekocentrum Trkmanka, které zahájilo provoz zároveň s Vinnými sklepy Františka Lotrinského. Podzemí není v současnosti (2013) stavebně dokončeno a je ponechána možnost rozšíření těchto sklepů do sousedních, původních sklepení, která jsou více jak 200 let stará. V podzemí je v nevytápěných místnostech téměř konstantní teplota 11 °C, vlhkost potom dosahuje 90 %.\n\nPodzemí v současné době slouží jako turistický cíl, místo pro uložení vín a prostor pro konání společenských akcí. Vinné sklepy slouží také jako vinotéka se zřetelem na tuzemské vinařství, konkrétně potom na vína z Velkopavlovické vinařské podoblasti.\n\n"}
{"id": "918312", "url": "https://cs.wikipedia.org/wiki?curid=918312", "title": "Ryan Stiles", "text": "Ryan Stiles\n\nRyan Lee Stiles (* 22. dubna 1959, Seattle) je kanadský herec, improvizační komik, režisér a scenárista amerického původu, známý pro své působení v britské a americké verzi improvizační show Whose Line Is It Anyway? a rolí Lewise Kininského v \"Show Drewa Careyho.\"\n\nRyan Stiles se narodil ve americkém městě Seattle jako nejmladší z pěti dětí. Vyrůstal ve skromném, zato však milujícím prostředí své matky, ženy v domácnosti a otce, který pracoval jako vedoucí v rybářském závodu. V roce 1969 se s rodinou přestěhoval do Vancouveru. Přestože jeho školní výsledky byly dobré, vyjádřil se později Stiles, že maturitní ročník mu nabízel příliš mnoho svobody. Studium ukončil jen pár měsíců před maturitou. Ve svých sedmnácti letech opustil vysokou školu, aby mohl veškerý svůj čas věnovat studiu komediálního žánru.\n\nNavzdory očekáváním svých rodičů se Ryan dokázal sám uživit drobnými improvizačními představeními v klubech ve Vancouveru a Britské Kolumbii, s Richardem Elwoodem založil \"Punchlines Comedy Club.\" Během této doby působil jako hlavní scenárista \"The Don Harron Show\" na CTV a hostitel \"Comedy College\" na CBC. Pravidelně působil s \"Punchline's No Name Player\" a \"Vancouver TheatreSports League,\" kde se seznámil s dalším improvizačním komikem a svým budoucím hereckým kolegou Colinem Mochriem, se kterým navázal úzký pracovní vztah. V roce 1981 potom v \"Punchlines\" potkal svojí budoucí ženu Patricii McDonaldovou, která zde pracovala jako servírka. Žili spolu sedm let než se 1988 vzali. Dnes spolu mají tři děti – Sama, Mackenzie a Claire.\n\nNa Expo 86 začal vystupovat s renomovaným komediálním ansámblem \"Second City,\" který v dalších letech působil v Torontu a Los Angeles. V roce 1989 si ho všimli producenti improvizační show britského \"Chanel 4\" Whose Line Is It Anyway? a od příštího roku v ní působil jako stálý člen až do jejího konce roku 1998. Vystupování mu přineslo nadšené kritiky a zájem diváků, žádaly si ho mnohé americké televizní pořady. V \"Show Drewa Careyho\" ztvárnil postavu Drewova sečtělého nejlepšího přítele Lewise Kininského, který však zklame očekávání. Na stříbrném plátně se objevil vedle Charlieho Sheena ve Žhavých výstřelech a Žhavých výstřelech 2 nebo v krátkometrážním \"Rainbow War,\" které bylo nominováno na Oscara. Hrál v několika dílech seriálu Dva a půl chlapa.\n\nPo britské verzi pořadu Whose Line Is It Anyway? přišlo zpracování americké pod taktovkou Drewa Careyho a American Broadcasting Company. Stejně jako další původní účinkující Colin Mochrie, i Ryan Stiles nastoupil natáčení a jeho tvář mohli diváci vidět v každém dílu show až do roku 2006, kdy televize odvysílala poslední díl. Spolu s Drewem vykonával vedoucího produkce celého pořadu. Ryan označil za své neoblíbené veškeré hudební vložky, jelikož se mu nedařilo dát rychle dohromady text písní (především hry \"Hoedown\" a \"Irish drinking song\"). Ze svých hereckých kolegů si rád dělal legraci, hlavně na účet svého přítele Colina Mochrieho. Sám čelil vtípkům na svojí výšku, nos, či atraktivitu. V roce 2002 byl za své působení nominován na cenu \"Primetime Emmy Award.\"\n\nDnes žije se svou rodinou u Lake Samish blízko Bellinghamu, kde otevřel vlastní \"Upfront Theatre\", kde se vyučuje žánru improvizační komedie.\n\n"}
{"id": "918317", "url": "https://cs.wikipedia.org/wiki?curid=918317", "title": "Trnovec (rozcestník)", "text": "Trnovec (rozcestník)\n\nSlovo trnovec má více významů:\n\n\n"}
{"id": "918321", "url": "https://cs.wikipedia.org/wiki?curid=918321", "title": "Kalot", "text": "Kalot\n\nKalot, též krátkozobá krymka, je okrasné plemeno holuba domácího. Je to drobný holub s krátkým zobáčkem a charakteristickým zbarvením: základní barva opeření je bílá, barevná je jen čepička na hlavě a ocas. V seznamu plemen EE a v českém vzorníku plemen náleží mezi rejdiče a to pod číslem 0900.\n\nPlemeno pochází z Německa, kde se také převážně chová. Byl vyšlechtěn ze starohamburských kalotů a bělookých rejdičů a je blízce příbuzný současnému hamburskému krátkozobému rejdiči. Je to holub malého tělesného rámce, jeho délka těla, měřená od začátku hrudi po konec ocasu, nepřesahuje 28 cm. Je jemných tělesných tvarů. Hlava je kulatá s vystouplým čelem, zobák má světlou barvu a je zkrácený, tupý a nasazený v pravém úhlu k čelu. Oční duhovka kalota je vždy perlová. Obočnice jsou červené, nepříliš široké. Na trupu je nápadná dopředu vystupující hruď, hřbet je rovný a svažuje se mírně dozadu, ocas je dobře složený, úměrně dlouhý a nesený v linii hřbetu. Křídla jsou dobře složená a jejich letky leží na ocase, aniž by se křížily. Nohy má kalot krátké a neopeřené.\n\nKaloti mají přilehlé opeření a předností je peří krátké. Většina ptáků má chocholku, ta je lasturovitá, široká, přilehlá a zakončená dobře vyvinutými postranními růžicemi.\n\nKresba hlavy tvoří čepičku, která je od bílého opeření oddělená přímkou probíhající od koutků zobáku středem očí až do zátylku. U chocholatých kalotů je celá chocholka bílá. Barevný je též ocas a to včetně podocasníku. Uznanými barevnými rázy je černá, červená, žlutá, stříbřitá a izabelová.\n\n"}
{"id": "918322", "url": "https://cs.wikipedia.org/wiki?curid=918322", "title": "Žaloba z lepšího práva", "text": "Žaloba z lepšího práva\n\nŽaloba z lepšího práva je žaloba, směřující proti žalovanému, který byl neoprávněně zvýhodněn před žalobcem, ačkoli žalobcovo právo k určité věci bylo „lepší“. Prostřednictvím této žaloby lze ale vymáhat jen nároky vyplývající z bezdůvodného obohacení žalovaného, nikoli náhradu vzniklé škody.\n\nSvou povahou je žalobou z lepšího práva i žaloba publiciánská, sloužící k ochraně držitele věci jako jejího domnělého vlastníka, protože ten prosazuje své „lepší právo“ vůči žalovanému.\n\nTouto žalobou lze napravit situaci, kdy je v rámci exekuce vyplacena alespoň část pohledávky, výtěžku z nuceného prodeje nebo jiného zpeněžení někomu jinému, než je ten, komu k dané pohledávce nebo věci svědčilo z pohledu hmotného práva „lepší právo“. Může jít např. o vlastníka vydražené věci nebo věřitele povinného, vůči němuž byla exekuce vedena, vždy však o třetí osobu, která se exekuce přímo neúčastnila, jejíž ochraně žaloba z lepšího práva slouží. Odůvodněna je tím, že zisk byl vyplacen bez právního důvodu a kdyby bylo postupováno správně, náležel by žalobci.\n\nProjednává se nikoli přímo v exekučním, ale v klasickém sporném soudním řízení jako tzv. \"žaloba na plnění\", neboť náprava vzniklé situace ve formě uvedení v předešlý stav je v exekučním řízení vyloučena. Žalovaná částka odpovídá plnění, které už bylo žalovanému vyplaceno, žalobcem je osoba, která byla takovým provedením exekuce poškozena, a žalovaným ten, který se takto neoprávněně, bez právního důvodu obohatil. Z hlediska hmotného práva jí proto není vymáhána náhrada škody, ale nárok z bezdůvodného obohacení. Pro opodstatněnost žaloby z lepšího práva není rozhodující byť i správný postup podle procesního práva, ale jen to, zda obohacený žalovaný měl nebo neměl hmotněprávní důvod si exekuční výnos ponechat. Také zamítnutí nebo dokonce nepodání vylučovací žaloby nemá na její úspěch vliv.\n\nJejí pojmenování má kořeny v posledním odstavci § 231 exekučního řádu z roku 1896, který výslovně umožňoval tomu, kdo podal odpor proti rozvrhovému usnesení, aby mohl „své lepší právo žalobou ku platnosti přivésti“. V současnosti není upravena přímo, protože je ale jejím podkladem bezdůvodné obohacení žalovaného, vyplývá z § 2991 občanského zákoníku. \n\nKromě exekucí ji lze uplatnit také v případě, že k neoprávněnému obohacení došlo při vyplacení výtěžku zpeněžení konkursní podstaty. Také zde může směřovat jen vůči těm, mezi něž byl výtěžek zpeněžení vyplacen, protože nelze napadnout vlastnické právo nabyvatele zpeněženého majetku. \n\nŽalobu z lepšího práva ale nemůže uplatnit zástavní věřitel, který svou pohledávku do řízení nepřihlásil, o jeho „lepším právu“ po vyplacení výtěžku zpeněžení už nelze rozhodnout. Nelze ji také použít proti insolvenčnímu správci a jeho odměně, protože ta je určena jinak, než rozvrhovým usnesením, které deklaruje žalobou napadnutelné pohledávky konkursních věřitelů.\n"}
{"id": "918325", "url": "https://cs.wikipedia.org/wiki?curid=918325", "title": "VMEbus", "text": "VMEbus\n\nVMEbus je standard počítačové sběrnice, originálně vytvořené pro řadu procesorů Motorola 68000, avšak později byla široce využívána díky mnoha aplikacím a standardizovaná komisí IEC jako IEC 821 VMEbus. Fyzicky je založená na rozměrech, součástkách a konektorech Eurocardu, ale používá vlastní signalizační systém, který Eurocard nedefinuje. Poprvé vyrobena v roce 1981, ale je široce využívána i dnes.\n\nV roce 1979, během vývoje procesoru Motorola 68000, se jeden z inženýrů, Jack Kister, rozhodl vytvořit standardizovanou sběrnici pro systémy založené na sérii 68000. Tým Motoroly po několika dnech přišel se jménem VERSAbus. Karty VERSAbus byly veliké, 36.83 cm na 23.495 cm, a používaly Edge konektory. Jenom několik produktů si ji osvojilo, včetně systému IBM 9000, Automatix robotů a Machine vision systémů.\n\nKe Kisterovi se později připojil John black, který vylepšil specifikace a vytvořil koncept VERSAmodulu. Mladá inženýrka, pracující pro Blacka, Julie Keahey navrhla první VERSAmodule kartu. Sven Rau a Max Loesel z Motorola-Europe přidali mechanické specifikace založené na standardu Eurocard. Výsledek byl znám jako VERSAbus-E, ale později byl přejmenován na VMEbus jako zkratku VERSAmodule Eurocard, ačkoli někteří jej označují jako Versa Module Europa.\n\nV této fázi se začaly do ekosystému 68000 angažovat i ostatní společnosti, které přijaly jeho standard, včetně firem Signetics, Philips, Thomson a Mostek. Systém byl brzy oficiálně standardizován komisí IEC jako IEC 821 VMEbus, institutem ANSI a IEEE jako ANSI/IEEE 1014-1987.\n\nOriginální standard byl 16bitová sběrnice, vytvořený, aby padl do Eurocard DIN konektorů. Proběhlo však několik aktualizací, které systému dovolily větší šířku sběrnice. Současná VME64 zahrnuje plnou 64bitovou sběrnici v 6U kartách a 32bitovou v 3U kartách. Protokol VME64 má typickou propustnost 40MB/s. Ostatní asociované standardy mají v VME64x přidaný hot-swapping (plug-and-play), menší IP karty, které pasují do jedné VMEbus karty a různé standardy pro spojení VME systémů dohromady.\n\nV pozdních devadesátých letech vypadaly synchronní protokoly příznivě. Výzkumný projekt byl nazván VME320. Organizace VITA volala po novém standardu pro nemodifikované základní desky VME32/64. Nový 2eSST protokol byl schválen u ANSI/VITA 1.5 v roce 1999.\n\nBěhem let bylo do rozhraní VME přidáno mnoho rozšíření, poskytujících sideband komunikační kanály. Některé příklady jsou IP Module, RACEway Interlink, SCSA, Gigabit Ethernet na základních deskách VME64x, PCI Express, RapidIO, StarFabric a InfiniBand.\n\nVMEbus byl také použit k vývoji spřízněných standardů VXIbus a VPX.\n\nVMEbus je v mnohém podobná pinům na 68000 pro přípoj k základní desce. V mnoha případech by to bylo považováno za špatný návrh – je teoreticky limitována na čipsetové sběrnice podobné 68000.\n\nAvšak jeden z klíčových rysů 68000 byl plochý 32bitový paměťový model bez paměťové segmentace a jiných podobných vychytávek. Výsledek je, že zatímco je VME velice podobná 68000, tak 68000 je natolik generická řada, že ve většině případů to není problém.\nLike the 68000, VME uses separate 32-bit data and address buses.\n\nStejně jako 68000 používá VME oddělené 32bitové sběrnice pro data a adresy. 68000 adresová sběrnice byla sice 24bitová a datová pouze 16bitová (ačkoli interně se jednalo o 32/32), ale vývojáři už plánovali plnou 32bitovou implementaci.\n\nAby mohla používat obě šířky, má VME dva různé Eurocard konektory – P1 a P2. P1 obsahuje 3 řádky po 32 pinech, pokrývajíc tak prvních 24 adresních a 16 datových bitů plus všechny kontrolní signály. P2 obsahuje o jeden řádek víc, který zahrnuje zbývajících 8 adresních a 16 datových bitů.\n\nSběrnice je řízena sadou devíti linek, známých jako arbitrační sběrnice. Veškerá komunikace je řízena takzovaným arbitračním modulem. Jsou podporovány dva módy – \"každý s každým\" a \"upřednostněný\".\n\nNa VME sběrnici jsou všechny přenosy DMA a každý karta je buď master, nebo slave. Ve většině standardů je přidána podpora různých přenosových typů a výběru master/slave, což činí VME značně koncepčně jednodušší a silnější než je například ISA sběrnice, ačkoliv na rozdíl od ní vyžaduje komplexnější ovladače na každou kartu.\n\nPři vývoji či opravě závad na sběrnici VME může být důležité prozkoumání hardwarových signálů. Logické a sběrnicové analyzéry jsou nástroje, které sbírají, analyzují, dekódují a ukládají signály, takže je lidé mohou vidět tvar křivky signálu.\n"}
{"id": "918329", "url": "https://cs.wikipedia.org/wiki?curid=918329", "title": "Association for Computational Linguistics", "text": "Association for Computational Linguistics\n\nAssociation for Computational Linguistics (ACL, česky \"Asociace počítačové lingvistiky\") je mezinárodní vědecké a profesní sdružení lidí pracujících na problémech kolem přirozeného jazyka a počítačů. ACL pořádá každoroční letní konference v místech, kde se nacházejí významná výzkumná pracoviště počítačové lingvistiky. Asociace byla založena v roce 1962 pod názvem Association for Machine Translation and Computational Linguistics (AMTCL, \"Asociace pro strojový překlad a počítačovou lingvistiku\"). V roce 1968 byla přejmenována na ACL.\n\nACL má evropskou (EACL) a severoamerickou (NAACL) sekci. Obě pořádají své vlastní konference v letech, kdy se hlavní setkání ACL nekoná na jejich kontinentu.\n\nACL vydává odborný časopis Computational Linguistics, který je významným fórem pro prezentování výsledků výzkumu v oblasti počítačové lingvistiky a počítačového zpracování přirozeného jazyka. Od roku 1988 pro ACL jeho vydávání zajišťuje vydavatelství MIT Press.\n\nACL má také svou knižní edici, Studies in Natural Language Processing, kterou pro ni vydává Cambridge University Press.\n\nV ACL existuje řada tzv. zvláštních zájmových skupin (anglicky \"Special Interest Groups, SIG\"), které se zaměřují na konkrétní oblasti počítačového zpracování přirozeného jazyka. V současnosti jsou aktivní např. tyto skupiny:\n\n\n"}
{"id": "918331", "url": "https://cs.wikipedia.org/wiki?curid=918331", "title": "Carina Witthöftová", "text": "Carina Witthöftová\n\nCarina Witthöftová, nepřechýleně \"Carina Witthöft\" (* 16. února 1995 Wentorf bei Hamburg) je německá profesionální tenistka. Ve své dosavadní kariéře vyhrála na okruhu WTA Tour jeden turnaj. V rámci okruhu ITF získala do února 2017 jedenáct titulů ve dvouhře a jeden ve čtyřhře.\n\nNa žebříčku WTA byla ve dvouhře nejvýše klasifikována v srpnu 2015 na 49. místě a ve čtyřhře pak v únoru 2016 na 313. místě. Trénuje ji Phillip Lang.\n\nV německém fedcupovém týmu neodehrála do roku 2017 žádné utkání.\n\nPrvní titul na okruhu ITF si připsala v dubnu 2011 na antukové události v Zell am Harmersbach, kde ve finále přehrála krajanku Vanessu Henkeovou 4–6, 6–3 a 6–4. Druhý triumf přidala v červnu 2012 na turnaji ITF ve švédském Ystadu, když v boji o titul hladce zdolala Rusku Valerii Solovjevovou 6–2 a 6–1. Třetí turnajovou výhru pak doplnila o měsíc později v anglickém Wrexhamu, kde v rozhodujícím zápasu zvítězila nad Chorvatkou na Donnou Vekićovou ve třech setech 6–2, 6–7 a 6–2.\n\nPremiéru v hlavní soutěži na okruhu WTA Tour zaznamenala v červenci 2012 na bastadském Sony Swedish Open, když ve třech kvalifikačních kolech porazila Marinu Šamajkovou, Akgul Amanmuradovovou a Jill Craybasovou. V úvodní fázi turnaje pak nestačila na ukrajinskou hráčku Katerynu Bondarenkovou poměrem 2–6 a 6–7.\n\nV květnové kvalifikaci French Open v úvodním kole bez problémů porazila Rusku Jekatěrinu Byčkovovou. Ve druhé fázi však byla nad její síly izraelská tenistka Julia Glušková. V hlavní soutěži grandslamu debutovala ve Wimbledonu 2013, kam postoupila po třech kvalifikačních výhrách nad Ukrajinkou Nadijou Kičenokovou, Japonkou Erikou Semovou a australskou hráčkou Casey Dellacquovou. V prvním kole pak hladce podlehla Kimiko Dateové Krummové 0–6 a 2–6.\n\n"}
{"id": "918336", "url": "https://cs.wikipedia.org/wiki?curid=918336", "title": "Sonntagshorn", "text": "Sonntagshorn\n\nSonntagshorn (1 961 m n. m.) je nejvyšší hora Chiemgauských Alp. Nachází se na státní hranici mezi Rakouskem (Salcbursko, okres Zell am See) a Německem (Bavorsko, okres Traunstein) asi 15 km jihozápadně od Bad Reichenhall.\n\n"}
{"id": "918338", "url": "https://cs.wikipedia.org/wiki?curid=918338", "title": "Retinoblastomový protein", "text": "Retinoblastomový protein\n\nRetinoblastomový protein (pRb, RB1, RB1) je DNA-vazebný protein přítomný v jádře savčích buněk, který hraje významnou roli v regulaci transkripčních faktorů. Díky této roli je schopen tlumit buněčné dělení a tedy i rakovinné bujení – patří mezi nejznámější tumor supresorové geny.\n\nRb protein je složen z 928 aminokyselin a má molekulovou hmotnost 110 kDa. Skládá se ze tří domén, centrální doména se označuje jako kapsa a skládá se ze dvou subdomén připomínajících cyklinový „box“. Velmi podobný motiv je, opět ve dvou kopiích, v RBN oblasti na N-konci. C-koncová část nemá pevnou strukturu a je tedy jedinou rozsáhlejší částí proteinu Rb, která se nepodílí na jeho modulárním uspořádání.\n\nGeny z rodiny Rb (do níž mimo Rb patří ještě geny p107 a p130) hrají roli v širokém spektru buněčných dějů, ale nejlépe jsou známy jako regulátory buněčného cyklu savců. V G1 fázi se totiž váží na E2F jaderné transkripční faktory a s pomocí jistých chromatin modelujících proteinů zastavují transkripci mnohých cílových genů. Tento účinek zjednodušeně brání buňkám, aby se nekontrolovaně množily. Signál k buněčnému dělení dávají cyklin-dependentní kinázy (CDKs), které v pravou chvíli vyvazují Rb a ten se díky mnohočetné fosforylaci stává neaktivním. Dochází k transkripci např. cyklinů typu E a A, které směřují buňku z G1 do S fáze. K opětovné aktivaci Rb dochází (defosforylací určitými fosfatázami) až během následující mitózy.\n\nMutantní gen RB je příčinou tzv. retinoblastomu, zhoubného nádoru oka. Může být dědičné i nedědičné povahy a postihuje osoby často již v dětském věku. Mutace RB v čípcích vede k uvolnění některých transkripčních faktorů, buňky snadno opouští G1 fázi buněčného cyklu a směřují do buněčného dělení. To v oku způsobuje nádorové bujení buněk sítnice a tedy vznik nádoru.\n\nMutace v genu RB však mohou u některých jedinců (včetně osob s vyléčeným retinoblastomem oka) vést i k jiným nádorům. U jedinců s mutantním RB genem byly zaznamenány kostní nádory nebo rakovina močového měchýře, ale také rakovina prsu, plic či prostaty, stejně jako akutní myeloidní leukemie. Záleží zejména na tom, v jaké části těla k mutaci RB došlo.\n"}
{"id": "918342", "url": "https://cs.wikipedia.org/wiki?curid=918342", "title": "PRB", "text": "PRB\n\nZkratka PRB může mít tyto významy:\n\n"}
{"id": "918344", "url": "https://cs.wikipedia.org/wiki?curid=918344", "title": "Krottenkopf", "text": "Krottenkopf\n\nKrottenkopf (2 086 m n. m.) je nejvyšší hora Bavorského předhůří. Nachází se na území okresu Garmisch-Partenkirchen v německé spolkové zemi Bavorsko. Leží asi 10 km severovýchodně od centra okresu v podskupině Estergebirge. Na vrchol je možné vysoupit od chaty Weilheimer Hütte (1946 m).\n\n"}
{"id": "918345", "url": "https://cs.wikipedia.org/wiki?curid=918345", "title": "Římskokatolická farnost Háj ve Slezsku", "text": "Římskokatolická farnost Háj ve Slezsku\n\nŘímskokatolická farnost Háj ve Slezsku (dříve Římskokatolická farnost Chabičov) je farnost Římskokatolické církve v děkanátu Hlučín ostravsko-opavské diecéze.\n\nFarnost se sídlem v Chabičově byla zřízena roku 1905. Její obvod zahrnoval na počátku jen vesnici Chabičov s osadou Svoboda (Háj ve Slezsku), které byly do té doby součásti farnosti Velká Polom. K 1. lednu 1925 k ní byla připojena smolkovská část osady Háj ve Slezsku, do té doby spadající pod farnosti Hrabyně, a roku 1931 vesnice Jilešovice, do té doby spadající pod farnosti Plesná.\n\nFarnost Chabičov / Háj ve Slezsku byla při vzniku přidělena k děkanátu Bílovec. U toho zůstala do roku 1952, kdy byla při nové organizaci děkanátů navazující na správní reformu z roku 1949 přidělena k děkanátu Opava. U toho zůstala jen do reorganizace církevní správy k 1. lednu 1963, kdy byla přidělena k děkanátu Hlučín. Do roku 1996 byla součástí arcidiecéze olomoucké, od uvedeného roku pak nově vytvořené diecéze ostravsko-opavské.\n\nRoku 1820 obec Chabičov pořídila kapli svatého Valentina, v níž se několikrát ročně konala mše. Ta sloužila jako provizorní farní kostel až do postavení nového farního kostela svatého Valentina v novorománském slohu v letech 1910–1911 (vysvěcen 17. září 1911), poté byla odsvěcena a používána jako požární zbrojnice; zanikla roku 1945 v důsledku válečných událostí.\n\nOstatní sídla ve farnosti mají či měla jen kaple:\n\nDuchovními správci v Háji ve Slezsku byli:\n\n"}
{"id": "918347", "url": "https://cs.wikipedia.org/wiki?curid=918347", "title": "Hřib malinový", "text": "Hřib malinový\n\nHřib malinový neboli růžopórý (\"Chalciporus pseudorubinus\" resp. \"Chalciporus amarellus\" ) je vzácná houba z čeledi hřibovitých.\n\n\n\nZařazení, název i pozice tohoto taxonu jsou značně nejednotné. Bližší pozornost této problematice věnoval rakouský mykolog Wolfgang Klofac v roce 2006. Upozornil, že odborný název \"Chalciporus pseudorubinus\" je neplatný, neboť jde o kombinaci založenou na basionymu \"Boletus pseudorubinus\", který byl popsaný jako ad int., tedy prozatímně. Používá proto název \"Chalciporus amarellus\", který je sice nepřesný (postavený na Knappově pojetí, nikoli na přístupu originálního autora), ale formálně platný.\n\nKlobouk dosahuje 10 - 22 milimetrů, nejprve je klenutý, později poduškovitě rozprostřený, za suchého počasí suchý, nelepkavý a lesklý, povrch plavý až rezavožlutý.\n\nRourky 2 - 3 milimetry dlouhé, zprvu růžovočervenavé, později rezavě červené. Póry jsou výrazně malinově červené.\n\nTřeň dosahuje délky 20 - 40 milimetrů při průměru 2,5 - 5 milimetrů. Je plný, válcovitý, může být zprohýbaný nebo v dolní polovině ztloustlý. Zbarvený je podobně jako klobouk, vrchol a báze spíš do žlutava, střední část rezavočervená až hnědá.\n\nDužnina je v klobouku bledě krémová až světle žlutá, nad rourkami s malinovým nádechem, ve třeni sytě žlutá, v bázi červenohnědá. Chuť má mírně štiplavou, vůně je nevýrazná.\n\nVýtrusný prach je světle hnědocihlový, spory podlouhle elipsovité až vřetenovité, hladké, bledě medově žluté až medově okrové, dosahují 10 - 14 × 4 - 6 μm.\n\nPřinejmenším do roku 1974 byly zaznamenány nálezy pouze pod borovicí černou.\n\nDo roku 1974 byly známé nálezy pouze z Rakouska a Československa (Slovensko). Na území České republiky nebyl dosud (2009) nalezen.\n\n"}
{"id": "918355", "url": "https://cs.wikipedia.org/wiki?curid=918355", "title": "Pontifikál", "text": "Pontifikál\n\nPontifikál, celým názvem římský pontifikál (latinsky Pontificale Romanum), je liturgická kniha římského ritu pro obřady vedené biskupem kromě mší, tedy například pro biřmování, svěcení kněží či kostelů a žehnání, jakož i pro konání kanonických vizitací a podobně. V případech stanovených kanonickým právem může pontifikál používat také jiný ordinář, i když není biskupem (například apoštolský prefekt nebo opat). První pontifikály vznikly koncem 9. století. Pod názvem Pontificale Romanum vydal pontifikál poprvé papež Klement VIII. v roce 1596. Obdobou pontifikálu ve východních církvích je archieratikon.\n"}
{"id": "918363", "url": "https://cs.wikipedia.org/wiki?curid=918363", "title": "James Cagney", "text": "James Cagney\n\nJames Francis Cagney (17. července 1899 – 30. března 1986) byl americký herec norsko-irského původu.\n\nRoku 1942 získal Oscara za mužský herecký výkon v hlavní roli ve filmu \"Yankee Doodle Dandy\", kde ztvárnil skladatele a autora broadwayských muzikálů George M. Cohana. Nominován na sošku Akademie byl ještě dvakrát. Již roku 1938 za hlavní roli v gangsterském filmu \"Angels with Dirty Faces\" a roku 1955 za film \"Love Me or Leave Me\", životopisný snímek o zpěvačce a herečce Ruth Ettingové. Velkým průlomem v jeho hollywoodské kariéře byla gangsterka \"The Public Enemy\" z roku 1931. Jeho na dlouhou dobu posledním filmem byla komedie Billyho Wildera \"Raz, dva, tři\" z roku 1961. Na plátno se vrátil až po dlouhých 20 letech, když přijal nabídku Miloše Formana na účast ve filmu \"Ragtime\". To byla jeho poslední filmová role. V televizi jí byl bývalý boxer na vozíčku ve snímku \"Terrible Joe Moran\", kde byly užity i záběry z dávného Cagneyova boxerského filmu \"Winner Take All\".\n\nPoliticky byl dlouho Demokratem a v 50. letech byl dokonce vyšetřován pro \"neamerickou činnost\". Postupně se však sunul doprava a jako osobní přítel Ronalda Reagana ho v 80. letech podpořil v jeho prezidentských kampaních. Svůj přesun z levice ke konzervativismu vysvětlil v autobiografické knize \"Cagney by Cagney\" (1976) děsem z rozkladné role hnutí hippies.\n\n"}
{"id": "918366", "url": "https://cs.wikipedia.org/wiki?curid=918366", "title": "Seznam kraňských markrabat a vévodů", "text": "Seznam kraňských markrabat a vévodů\n\nSeznam kraňských markrabat a vévodů zahrnuje postupně vládnoucí markrabata a později vévody, kteří zde vládli zhruba od počátku 11. století až do roku 1637.\n\n"}
{"id": "918367", "url": "https://cs.wikipedia.org/wiki?curid=918367", "title": "Francis van Aarssens", "text": "Francis van Aarssens\n\nFrancis van Aarssen neboli François van Aerssen (27. září 1572 v Bruselu – 27. prosince 1641 v Haagu), dědičný pán ze Sommelsdijku, Ooltgensplaatu a Spijku, byl diplomat Republiky spojených nizozemských provincií.\n\nByl synem významného nizozemského úředníka Cornelise van Aerssena a už v 26 letech byl Johanem van Oldenbarneveltem odeslán do Paříže ve funkci nizozemského vyslance. V roce 1609 se zde významně podílel na vyjednání dvanáctiletého příměří mezi Nizozemskem a Španělskem.\n\nPozději byl rádcem Frederika Hendrika Oranžského a vyslancem také v Benátkách a v Londýně.\n\nKardinál Richelieu jej řadil mezi tři největší politiky své doby.\n\n"}
{"id": "918369", "url": "https://cs.wikipedia.org/wiki?curid=918369", "title": "Bravoceratops", "text": "Bravoceratops\n\nBravoceratops („divoká rohatá tvář“) byl rohatý býložravý dinosaurus, který žil před 72 až 69 miliony let na území dnešního Texasu v USA. Jeho fragmentární zkameněliny byly objeveny v sedimentech souvrství Javelina. Objeveny byly na ploše 10 metrů čtverečních a nesly známky eroze (takže byly po nějakou dobu po smrti odkryté a vystavené působení eroze). Byla objevena lebka s dobře patrnými diagnostickými znaky, nese kat. označení TMM 46015-1. Bravoceratops byl každopádně velký ceratopsid, velikostně zřejmě dosahoval úrovně masivních rodů \"Triceratops\" a \"Torosaurus\". Žil na území někdejší záplavové nížiny, několik stovek kilometrů od nejbližšího mořského pobřeží. Toto prostředí sdílel například s obřím sauropodem rodu \"Alamosaurus\", teropodem rodu \"Tyrannosaurus\" nebo obřím ptakoještěrem rodu \"Quetzalcoatlus\".\n\n"}
{"id": "918371", "url": "https://cs.wikipedia.org/wiki?curid=918371", "title": "Aarwangen", "text": "Aarwangen\n\nAarwangen je obec ve švýcarském kantonu Bern. Leží na řece Aaře a vznikla původně jako opevnění zdejšího přechodu. První most zde byl postaven počátkem 13. století. V roce 2011 zde žilo přes čtyři tisíce obyvatel.\n\n"}
{"id": "918375", "url": "https://cs.wikipedia.org/wiki?curid=918375", "title": "Ryan White", "text": "Ryan White\n\nRyan Wayne White (6. prosince 1971 - 8. dubna 1990) byl americký chlapec, kterému bylo ve věku 13 let diagnostikováno onemocnění AIDS. Ačkoliv se nenakazil vlastní vinou, nedostatečná informovanost o tomto onemocnění způsobila značnou paniku v jeho bydlišti Kokomu v Indianě. Ryanovi byl znemožněn návrat do školy, jeho rodina čelila zastrašování a ve městě se proti němu konaly veřejné protesty. Rodina Whiteových se nakonec musela přestěhovat. V novém bydlišti byl přijat bez větších problémů především díky lepší informovanosti místních obyvatel. Tato zkušenost přiměla Ryana angažovat se v problematice diskriminace lidí s tímto onemocněním a stal se ikonou boje za jejich práva. Jeho snaha přispěla k oficiálním změnám legislativy, ke kterým došlo jen několik týdnů po jeho smrti.\n\nV prosinci roku 1984 byl Ryan hospitalizován s těžkým zápalem plic. V nemocnici mu byly provedeny krevní testy, přičemž mu bylo zjištěno onemocnění AIDS. V roce 1984 byl výzkum této nemoci teprve v počátcích a bylo mu sděleno, že ho čeká maximálně 3 až 6 měsíců života. Ryan se nakazil v souvislosti s léčbou své hemofilie krví infikovaného dárce. Poté, co se jeho stav výrazně zlepšil, se Ryan rozhodl vrátit zpátky do své školy Western Middle School. Návrat mu však byl znemožněn poté, co proti němu vystoupili desítky zaměstnanců školy a rodičů jeho spolužáků. Ryan tak v sedmé třídě přišel o všechny přátele a musel se vzdělávat po telefonu. Rodina se rozhodla školu žalovat a ostře sledovaný soudní spor nakonec vyhrála. Tím se však Ryanova situace nijak nezlepšila. Obyvatelé Kokoma proti němu dál pořádali protesty, při kterých byl označován za gaye, kterému se Bůh mstí za jeho hříchy. Jeho školní skříňka byla pravidelně poškozována, děti na něj pokřikovali na chodbě, byl mu zakázán tělocvik, musel jíst v oddělené místnosti a když na kole rozvážel noviny, začali se předplatitelé hromadně odhlašovat. V obchodě jeho matce házeli drobné na zem, aby se jí nemuseli dotknout. Jejich autu prořezali pneumatiky a někdo vystřelil do oken jejich domu. Rodina se nakonec v roce 1987 rozhodla přestěhovat do blízkého města Cicero.\n\nV Ciceru byl, tehdy už veřejně známý, Ryan vřele přijat. Školní rada uspořádala několik přednášek a diskuzí, aby zahnala všeobecné obavy z jeho přítomnosti a on tak mohl opět žít kvalitní život. Odlišná zkušenost v Kokomu a Ciceru přiměla Ryana veřejně vystupovat na podporu lidí s tímto onemocněním. Brzy se stal svým způsobem celebritou a spřátelil se s dalšími známými lidmi, např. Michaelem Jacksonem, Eltonem Johnem, Kareem Abdul-Jabbarem či Nancy a Ronaldem Reaganovými. Při jednom z jeho televizních vystoupení ho políbila herečka Alyssa Milano, aby pomohla vyvrátit některé předsudky spojené s přenosem nemoci. V roce 1989 vznikl na motivy jeho příběhu televizní film \"Příběh Ryana Whitea\".\n\nV roce 1990 se Ryanův zdravotní stav krátce před ukončením střední školy rapidně zhoršil a musel být hospitalizován v nemocnici v Indianapolis. Jeho tělo nedokázalo bojovat s plicní infekcí a musel být připojen na plicní ventilátor. Ryan White zemřel 8. dubna 1990. Jeho pohřbu se zúčastnilo přes 1500 lidí včetně tehdejší první dámy Barbary Bushové.\n\nV roce 1985, kdy se informace o soudním procesu dostaly poprvé na veřejnost, byla nemoc AIDS výhradně spjata s prostředím homosexuálů a narkomanů. Ryanův případ však ukázal, že je možné se nakazit i bez vlastního přičinění, ať už krevní transfuzí, z matky na dítě či při transplantaci orgánů od nakaženého dárce. Také spustil diskuzi na téma postavení takto nemocných lidí ve společnosti a o nutnosti vzdělávání v této oblasti. V srpnu 1990 přijal Kongres Spojených států amerických po Ryanovi pojmenovaný zákon, který umožnil zřízení největší organizace na podporu lidí trpících HIV a nemocí AIDS ve Spojených státech. Ryanovo jméno dnes nese i několik organizací, které v této oblasti působí.\n"}
{"id": "918377", "url": "https://cs.wikipedia.org/wiki?curid=918377", "title": "Opus spicatum", "text": "Opus spicatum\n\nOpus spicatum neboli klasové zdivo je zdivo s lícem z řad z plochých (lomových) kamenů, cihel či jiného materiálu šikmo kladených tak, že se sklon kladení v jednotlivých řádcích (vrstvách) zdiva střídá. Vždy dva nad sebou ležící řádky tak připomínají uspořádání zrn v klasu. Většinou se jednalo o součást řemeslné stavební praxe, nikoliv o výtvarný prvek, protože skladba zdiva nebyla většinou pravidelná a lze předpokládat, že zdivo mělo být omítnuto.\n\nTento druh zdiva se v českých zemích uplatnil na několika románských či raně gotických stavbách. Větší plochy klasového zdiva jsou známé z interiéru válcového bergfritu hradu ve Starém Hrozňatově (okres Cheb), použito bylo také v základech kostela Panny Marie na Pražském hradě, na Tetíně nebo Vítkově Hrádku.\n\nPodle místní situace a dostupného stavebního materiálu se klasová skladba zdiva mohla vyskytnout i později. Zejména u zdiva s líci z režných cihel se mohlo v 19. a 20. století jednat také o součást výtvarného záměru.\n"}
{"id": "918378", "url": "https://cs.wikipedia.org/wiki?curid=918378", "title": "Pražská defenestrace (1483)", "text": "Pražská defenestrace (1483)\n\nTato pražská defenestrace se udála 24. září 1483 při bouřích pražského obyvatelstva za vlády krále Vladislava Jagellonského, kdy strana podobojí, obávající se o svůj vliv, provedla násilný převrat na Starém i Novém Městě a na Malé Straně. Z oken příslušných radnic byli vyhozeni staroměstský purkmistr a těla sedmi zabitých novoměstských konšelů.\n\nK defenestraci došlo vlivem napětí mezi katolíky a kališníky (podobojí) a také předešlými nepořádky v městské správě (\"\"Léta božího 1476 obec pražská zbúřila se proti konšelům, i zjímali je, chtěvše je kázati stínati; a to proto, že sú počtův nečinili, sami se tím dělili a užívali; neb sú byli několiko let na konšelství; berně na obec vzkládali a drželi je; by jako dnes dítě narodilo se neb umřelo, daj z hlavy, chudí jako bohatí; základy brali, komory vylamovali, zapečeťovali, by pak nic neměl, tehdy daj (ač jest to tak bylo)\"\" = neodevzdávali berni a ukládali vysoké daně nehledě na příjmy obyvatelstva).\nV roce 1480 byla zatčena řada staroměstských měšťanů, které následovali čtyři husitští kněží, a to pro údajné spiknutí proti králi. Měšťané byli mučeni, někteří zemřeli, ale neprozradili nic. Kněží byli vězněni a mučeni na Karlštejně, jeden z nich na následky mučení zemřel. Tyto události signalizovaly vzrůstající aktivitu katolické strany podporované králem Vladislavem Jagellonským.\n\nNapětí mezi kališníky a katolíky vyvrcholilo v roce 1483. Radnice ovládli katolíci a konzervativní kališníci, kteří chtěli udržet řád, a tak nastolili vládu tvrdé ruky. Odpůrce mínili dílem vyvraždit, dílem vyhnat, dokonce si připravili seznam asi 80 osob. Akce byla naplánována na půlnoc z 24. na 25. září. Spiklenci měli označit své domy světly a přijít k radnici. Vymysleli i heslo: \"Pán Bůh s námi, světlo mezi námi a naši věrní bez hác\" (bez spodního prádla). Převratem však hrozila i strana podobojí a v podstatě stranu katolickou předešla.\n\nRadikální kališníci si za záminku pro vypuknutí převratu berou údajné informace, podle nichž se katolíci chystají narušit svatováclavské posvícení, slavené podle kališnického rituálu ve všech pražských kostelích najednou a tak zahájili ve středu 24. září kolem osmé hodiny ráno převrat burcujícími údery zvonů na věži Týnského chrámu. Povstalci vzali útokem Staroměstskou radnici, zraněn byl však pouze purkmistr a jeden radní. Purkmistr Jan od Klobouků byl nejprve poraněn sudlicí na nohou, poté předstíral smrt, a tak jej povstalci vyhodili z okna. Ovšem přežil.\nNa Novoměstské radnici teklo více krve. Přítomní konšelé tam byli pobiti a svrženi z oken; jeden přece jen utekl, ostatní byli zatčeni.\nNa Malé Straně došlo rovněž k nepokojům, dva sousedé skončili ve vězení. Po dobytí radnic se rozlícený dav vrhl na kláštery, ale i na Židy.\nPo nové volbě obecních starších se uskutečnily výslechy zajatých konšelů. Přiznali se, že skutečně připravovali vraždy řady kališníků a vyhnanství kněží. Dne 26. září obsadili povstalci Vyšehrad a Pražský hrad, aby je nenapadly hradní posádky. Kolem páté hodiny odpoledne se začalo v jednotlivých městech pražských popravovat.\n\nPřevrat v Praze přispěl k omezení panovnické moci a zabránil obnovení předhusitských poměrů.\n6. října 1483 uzavřely tři pražské obce smlouvu o jednotě a společném postupu, která přinesla nadvládu kališnické konfese. Vývoj pak směřoval k náboženskému smíru a vyhlášení rovnoprávnosti obou církví na kutnohorském sněmu v roce 1485.\n\nZe Starých letopisů českých:\n\nFrantišek Palacký:\n\n"}
{"id": "918384", "url": "https://cs.wikipedia.org/wiki?curid=918384", "title": "Domácí adresář", "text": "Domácí adresář\n\nDomácí adresář nebo také domovský adresář ( ) je v informatice v prostředí víceuživatelských systémů označení adresáře, ve kterém si uživatel nechává svoje vlastní data (soubory a adresáře).\n\nUmístění domácího adresáře je záležitost konkrétního operačního systému, který obvykle tuto informaci nějakým způsobem poskytuje.\n\nV unixových systémech označuje domácí adresář proměnná prostředí HOME a samotné domácí adresáře jsou obvykle umístěny v adresáři codice_1, kde codice_2 je přihlašovací jméno uživatele.\n\nV systémech řady Windows NT označuje domácí adresář proměnná codice_3 a domácí adresář je umístěn v různých adresářích podle verze systému. Například ve Windows XP je v adresáři codice_4, kde codice_2 je přihlašovací jméno uživatele.\n"}
{"id": "918386", "url": "https://cs.wikipedia.org/wiki?curid=918386", "title": "Daniel (hora)", "text": "Daniel (hora)\n\nDaniel (2 340 m n. m.) je nejvyšší hora Ammergauských Alp. Nachází se na území okresu Reutte v rakouské spolkové zemi Tyrolsko asi 5 km severozápadně od městečka Ehrwald. Na vrchol je možné vysoupit buď přímo z Ehrwaldu nebo z vesnice Lermoos.\n\n"}
{"id": "918392", "url": "https://cs.wikipedia.org/wiki?curid=918392", "title": "Proměnná prostředí", "text": "Proměnná prostředí\n\nProměnná prostředí ( ) je v informatice dynamická proměnná, která je v operačním systému vlastností běžícího procesu. Proměnných prostředí je obvykle více, lze je měnit a jejich obsah může ovlivnit práci běžícího procesu. Proměnné prostředí jsou používány v unixových systémech i v systémech DOS nebo Microsoft Windows, avšak jejich názvy se v jednotlivých systémech liší.\n\nProměnné prostředí jsou součástí běhového prostředí, ve kterém proces běží. Proměnné prostředí byly ve své moderní formě představeny v roce 1997 v systému Unix verze 7 (Version 7 Unix) a od té doby jsou součástí všech unixových systémů včetně Linuxu a systému OS X. V roce 1982 firma Microsoft zavedla podporu proměnných prostředí do systému PC DOS 2.0 a od té doby jsou používány ve všech jejích systémech včetně systémů Microsoft Windows.\n\nProměnná prostředí je nastavena v operačním systému a procesy je přebírají. Při vzniku nového procesu jsou proměnné prostředí děděny od rodičovského procesu do potomka (do nového procesu). Proces vlastní svoje vlastní proměnné prostředí, může zjistit jejich hodnotu, změnit je nebo je zrušit. Proměmnné prostředí mohou obsahovat důležité informace, které je potřeba procesům sdělit. Takže například proměnná codice_1 obsahuje cestu, která určuje vhodné místo pro uložení dočasných souborů nebo proměnná codice_2 nebo codice_3 obsahuje cestu k domácímu adresáři uživatele, který proces spustil.\n\nVe všech Unixových systémech má každý proces vlastní sadu proměnných prostředí. Defaultně je nastaveno, že když je vytvořen proces, zdědí stejné prostředí, jako jeho rodičovský proces, až na explicitní změny, které rodičovský proces udělá, když potomka vytvoří. Na úrovni API musí být tyto změny provedeny mezi použitím příkazů codice_4 a codice_5. Při použití příkazového shellu jako je bash, může uživatel změnit proměnné prostředí pro volání jednotlivých příkazů tak, že je nepřímo zavolá pomocí codice_6 nebo codice_7.\n\nProměnné prostředí mají různá použití, například:\n\n\nShellové skripty a dávkové soubory používají proměnné prostředí ke komunikaci s daty a nastavování preferencí pro procesy potomků. Také mohou byt použity k uložení dočasných hodnot pro pozdější použití v shellovém skriptu. V unixu se však pro tyto účely většinou využívají jiné proměnné.\n\nPokud v Unixu dojde ke změně proměnné prostředí pomocí skriptu nebo kompilovaného programu, tato změna ovlivní pouze samotný proces, případně procesy potomků. Rodičovský proces a ostatní nesouvisející procesy nejsou ovlivněny. Při změně nebo odstranění hodnoty proměnné v dávkovém souboru u MS-DOS, zůstane proměnná pozměněna po dobu, kterou je spuštěn codice_17.\n\nV Unixu jsou proměnné prostředí standardně inicalizovány pomocí systémových skriptů během spouštění systému, jsou tedy zděděny všemi ostatními procesy v systému. Uživatel je může rozšířit v profilovém skriptu příkazového shellu, který používá. V systému Microsoft Windows jsou hodnoty proměnných prostředí uloženy v registru Windows nebo nastaveny v systémovém souboru codice_18.\n\nPři spuštění procesu v Unixu, který má nastaven příznak setuid, je seznam proměnných prostředí redukován, protože proces běží s jinými oprávněními, než má volající uživatel. Za běžných okolností nahraje dynamický linker do paměti kód z umístění určených proměnnými prostředí codice_19 a codice_20 a teprve pak proces spustí. Kdyby tímto způsobem fungoval i proces s nastaveným atributem setuid, mohlo by dojít k narušení bezpečnosti, protože volající uživatel by mohl zneužít oprávnění, kterými normálně nedisponuje. Z tohoto důvodu standardní knihovna jazyka C při spuštění procesu s příznakem setuid odstraní voláním funkce codice_21 proměnné prostředí a nastaví je na jiné hodnoty.\n"}
{"id": "918395", "url": "https://cs.wikipedia.org/wiki?curid=918395", "title": "Povodí Muldy", "text": "Povodí Muldy\n\nPovodí Muldy je povodí řeky 2. řádu a je součástí povodí Labe. Tvoří je oblast, ze které do řeky Muldy přitéká voda buď přímo nebo prostřednictvím jejich přítoků. Jeho hranici tvoří rozvodí se sousedními povodími. Na jihu je to povodí Ohře, na západě povodí Sály a na východě povodí Bíliny. Na východě jsou to pak povodí menších levostranných přítoků Labe. Nejvyšším bodem povodí je s nadmořskou výškou 1244 m Klínovec v Krušných horách. Rozloha povodí je 7400,3 km², z čehož 388,4 km² je na území Česka a 7011,9 km² na území Německa.\n\nNa území Česka se správou zabývá státní podnik Povodí Ohře.\n\n"}
{"id": "918401", "url": "https://cs.wikipedia.org/wiki?curid=918401", "title": "Anglický dlouholící rejdič", "text": "Anglický dlouholící rejdič\n\nAnglický dlouholící rejdič, též anglický long faced nebo anglický krátkozobý rejdič, je okrasné plemeno holuba domácího. Je to menší holub s extrémně vyklenutou hlavou, velmi krátkým zobákem a velkýma světlýma očima. Chová se ve dvou formách, bezrousé a rousné. V seznamu plemen EE náleží mezi rejdiče, anglický dlouholící rejdič bezrousý je označený číslem 0830, anglický dlouholící rejdič rousný má číslo 0831.\n\nPo objevení náhradní cesty z Evropy do Asie se otevřeli možnosti dovozu okrasných ptáků z Bombaje (Mumbaje) a dalších přístavů, právě odtamtud totiž pocházejí předci anglických dlouholících rejdičů. Plemeno vzniklo později v Anglii, pravděpodobně křížením místních holubů a gooleeů dovezených z Indie. Plemeno anglický dlouholící rejdič původně nazývalo self. První, kdo popsal toto holubí plemeno byl Willoughby v roce 1676, ten jej ale jen krátce zmínil. Další zmínka byla v knize Treatise o Domestic Pigeons z roku 1765, kdy jen popis zbarvení těchto holubů zabral přes deset stran. Rok předtím (1764) byl vydán první oficiální standard. 1800 byl založený první klub chovatelů těchto holubů v Anglii. V roce 1970 bylo plemeno přejmenováno na anglického středozobého rejdiče, od roku 1978 je nazýváno v zemi původu Long Faced, dlouholící. Mezi krátkozobými rejdiči patří k těm největším.\n\nV České republice není toto plemeno dlouhodobě chované, velké výstavy se ale pořádají v Německu. Krom Německa je anglický dlouholící rejdič početný v zemi svého původu, Francii, Belgii a Nizozemsku.\nHlava ptáka je velká, hladce zaoblená, čelo je tak vypouklé, že dosahuje až před zobák, která je pravoúhle nasazený, s čelem svírá úhel 90° a velmi krátký. Oči jsou vždy perlové, velké a umístěné co nejvíc ve středu kulovité hlavy. Krk je krátký a silný a plynule přechází v trup zaoblených tvarů. Postava je spíše kratší a hřbet se svažuje mírně dozadu. Křídla jsou nesena na ocase. Tím se anglický dlouholící rejdič odlišuje od podobného anglického šorta, který nese křídla pod ocasem. Plemeno se chová v celé řadě barevných i kresebných rázů, ale je nejznámějším nositelem mandlového zbarvení, které sice bylo v minulosti přeneseno i na jiná plemena holubů, ale u anglických dlouholících rejdičů se vyskytuje téměř běžně.\n\nAnglický dlouholící není na chovatelské zařízení nijak náročný, k životu mu stačí jen málo, přesto se hodí pro zkušenější chovatele. Je to kvůli odchovu mladých, kteří se kroužkují 7mm kroužkem. Tento odchod se provádí pomocí jiných rejdičů, nejčastěji středozobích. Když nejsou k dispozici náhradní chůvy, musí mláďata dokrmovat člověk. Stravování není složité, jen je nutné kupovat směsi speciálně pro krátkozobá plemena, kde jsou drobnější komodity. Plemeno je velmi ceněné, od čehož se odvíjí i jeho cena, proto se hodí pro chovatele s dobrým finančním zázemím.\n\n"}
{"id": "918402", "url": "https://cs.wikipedia.org/wiki?curid=918402", "title": "Gençlerbirliği SK", "text": "Gençlerbirliği SK\n\nGençlerbirliği Spor Kulübü je turecký fotbalový klub z tureckého hlavního města Ankary, který působí v Süper Lig. Klub byl založen v roce 1923 a svoje domácí utkání hraje na stadionu Ankara 19 Mayıs s kapacitou 19 209 diváků. Klubové barvy jsou červená a černá.\n\nV sezóně 1986/87 vyhrál turecký fotbalový pohár.\n\nOd roku 2020 za něj měl hrát český fotbalista Milan Škoda, který sem měl přestoupil z pražské Slavie. Nakonec se ovšem s tureckým týmem nedohodl na podmínkách a zamířil do jiného tureckého celku, do Çaykur Rizespor.\n\n"}
{"id": "918406", "url": "https://cs.wikipedia.org/wiki?curid=918406", "title": "Rod Steiger", "text": "Rod Steiger\n\nRodney Stephen „Rod“ Steiger (14. dubna 1925 – 9. července 2002) byl americký herec.\n\nRoku 1967 získal Oscara za mužský herecký výkon v hlavní roli ve filmu \"In the Heat of the Night\". Nominován na sošku Akademie byl i roku 1965 za hlavní roli ve filmu \"The Pawnbroker\". Za výkon ve vedlejší roli byl na Oscara nominován roku 1954, za film \"On the Waterfront\". K jeho známým rolím patří i Jud Fry v muzikálu \"Oklahoma!\" (1955), Jack Palance v \"The Big Knife\" (1955), Al Capone ve filmu \"Al Capone\" (1959), Komarovsky v \"Doktoru Živagovi\" (1965), Napoleon ve \"Waterloo\" (1970), Benito Mussolini v \"The Last Four Days\" (1974). Byla mu nabídnuta hlavní role i ve filmu \"Patton\", odmítl ji však, neboť film podle něj adoroval válku.\n"}
{"id": "918410", "url": "https://cs.wikipedia.org/wiki?curid=918410", "title": "Anglický šort", "text": "Anglický šort\n\nAnglický šort, v angličtině short-faced tumbler, v Německu anglický krátkozobý rejdič, je okrasné plemeno holuba domácího. Je to menší holub s kulatou hlavou a krátkým zobákem, který nese křídla pod ocasem. V seznamu plemen EE náleží mezi rejdiče a to pod číslem 0832.\n\nAnglický šort je staré plemeno holubů, popsané jako mandlový rejdič, almond tumbler, už v knize Treatise on Domestic Pigeons vydané v roce 1765. Hlava holuba je dokonale zaoblená s pravoúhle nasazeným, krátkým zobákem. Oči jsou velké a perlové. Plemeno se podobá anglickému dlouholícímu rejdiči, od něj se liší velikostí, anglický šort je menší, jeho hlava je též menší a krk slabší. Nejdůležitějším rozdílem je způsob nesení křídel, anglický šort nese křídla pod ocasem, zatímco anglický dlouholící rejdič na ocase.\n\nAnglický šort se chová v celé řadě barevných i kresebných rázů.\n\n"}
{"id": "918414", "url": "https://cs.wikipedia.org/wiki?curid=918414", "title": "Memoriál Evžena Rošického", "text": "Memoriál Evžena Rošického\n\nMemoriál Evžena Rošického byl v letech 1947 až 1989 mezinárodní atletický mítink, pořádaný v Praze, který byl pojmenován po českém atletu a novináři Evženu Rošickém.\n\nPrvní ročník se konal v Praze ve dnech 24. – 25. června 1947 v Praze na Strahově. Emil Zátopek tehdy zde vytvořil nový československý rekord v běhu na 5 000 metrů časem 14.08,2. Další ročník mítinku se uskutečnil o dva roky později, poté následovala pětiletá přestávka. V roce 1954 byl mítink obnoven a od té doby se konal každoročně až do roku 1989. \n\nAž do roku 1965 se Memoriál Evžena Rošického konal v Praze na Strahově, následujících šest ročníků se uskutečnilo v pražském Edenu. Od roku 1972 se pořadatelství vrátilo opět na Strahov. V roce 1975 byl strahovský stadion přejmenován na Stadion Evžena Rošického. Ročníky 1976 a 1977 se uskutečnily mimořádně (v souvislosti s přípravou Mistrovství Evropy v atletice 1978) na stadionu Dukly Praha na Julisce.\n"}
{"id": "918417", "url": "https://cs.wikipedia.org/wiki?curid=918417", "title": "Paul Scofield", "text": "Paul Scofield\n\nDavid Paul Scofield (21. ledna 1922, Birmingham, Spojené království – 19. března 2008, Sussex) byl britský herec. Roku 1966 získal Oscara, Zlatý glóbus i cenu BAFTA za mužský herecký výkon v hlavní roli ve filmu \"A Man for All Seasons\", kde ztvárnil Thomase Moora. Nominován na sošku americké filmové akademie byl i roku 1994 za vedlejší roli ve filmu \"Otázky a odpovědi\" Nominaci na britskou cenu BAFTA získal ještě za hlavní roli ve filmu \"That Lady\" (1955) a za vedlejší ve snímku \"Čarodějky ze Salemu\" (1996). Známá je i jeho role ve válečném filmu \"Vlak\" (1964).\n\n"}
{"id": "918425", "url": "https://cs.wikipedia.org/wiki?curid=918425", "title": "Aubusson (Creuse)", "text": "Aubusson (Creuse)\n\nAubusson je francouzská obec v departementu Creuse v regionu Limousin. V roce 2010 zde žilo 3 844 obyvatel. Je centrem arrondissementu Aubusson.\n\n"}
{"id": "918430", "url": "https://cs.wikipedia.org/wiki?curid=918430", "title": "Kayserispor", "text": "Kayserispor\n\nKayserispor je turecký fotbalový klub z města Kayseri, který působí v Süper Lig. Klub byl založen v roce 1966 a svoje domácí utkání hraje na stadionu Kadir Has s kapacitou 32 864 diváků. Klubové barvy jsou červená a žlutá.\n\nV horní části emblému je pod nápisem Kayserispor modře vyobrazen stratovulkán Erciyes Dağı (3 916 m), který se nachází jižně od města Kayseri. V levé spodní části je na žlutém poli velké písmeno K (jako Kayseri) a v pravé spodní části na červeném poli písmeno S (jako Spor). Pod nimi uvedený letopočet 1966 symbolizuje datum založení klubu.\n\n\nSeznam českých hráčů, kteří působili v klubu Kayserispor:\n\n"}
{"id": "918432", "url": "https://cs.wikipedia.org/wiki?curid=918432", "title": "Miroslav Štolfa", "text": "Miroslav Štolfa\n\nMiroslav Štolfa (11. srpna 1930 – 26. února 2018, Brno-Soběšice) byl český malíř, grafik a vysokoškolský pedagog.\n\nMiroslav Štolfa maturoval na reálném gymnáziu a poté studoval v letech 1949–1953 na Pedagogické fakultě Masarykovy univerzity v Brně obor výtvarná výchova (profesoři Eduard Milén, B. S. Urban, Vincenc Makovský) a historii na Filozofické fakultě (profesoři Ferdinand Stiebitz, J. Macůrek, R. Holinka).\nPo ukončení studia se soustředil na malbu a působil jako středoškolský profesor na pedagogických školách v Boskovicích, Tišnově a Brně.\nRoku 1955 se oženil a s manželkou Věrou má syna Jaromíra a dceru Janu. V témže roce měl svou první samostatnou výstavu v Klubu zaměstnanců školství v Brně.\nV roce 1963 byl jedním ze zakladatelů Tvůrčí skupiny Parabola, jejímiž členy se stala postupně řada významných brněnských výtvarníků (A. Čalkovský, R. Fila, R. Hliněnský, D. Chatrný, J. Jankovič, Z. Macháček, E. Ovčáček, M. Urbásek, D. Valocký, K. Veleba, V. Zykmund a další). Teoretikem a mluvčím skupiny byl Václav Zykmund.\nMiroslav Štolfa zároveň vyučoval malbě na Katedře výtvarné teorie a výchovy Filosofické fakulty University Palackého v Olomouci, kde se pro tento obor habilitoval a byl roku 1966 jmenován docentem.\nBěhem 60. let podnikl řadu studijních cest do zahraničí (Belgie, Francie, Itálie, Holandsko, Maďarsko, Německo, Polsko, Rakousko a Španělsko).\nV letech 1978 až 1983 vyučoval malbu a kresbu na Katedře estetické výchovy Pedagogické fakulty UJEP v Brně, od roku 1979 jako docent. Ve svých třiapadesáti letech pedagogickou činnost ukončil a věnoval se pouze vlastní výtvarné tvorbě.\nV roce 1990 stál u zrodu uměleckého uskupení TT klub, který sdružoval i příslušníky generace výtvarníků narozené v 50. letech a několik teoretiků umění (R. Horáček, J. Valoch, I. Zhoř).\nV roce 1992 se podílel na založení Ústavu výtvarných umění na Fakultě architektury Vysokého učení technického v Brně a působil zde jako vedoucí jejího malířského ateliéru do roku 1993.\nJeho celoživotní tvorba zahrnuje rozsáhlý soubor maleb a kreseb, který vychází z důvěrné znalosti avantgardních směrů moderního malířství a jehož význam daleko překračuje hranice regionu. Během života uskutečnil přes 50 samostatných výstav a zúčastnil se na 170 výstavách kolektivních, z toho více než na 70 v zahraničí.\nMiroslav Štolfa žije a pracuje v Brně.\n\nMiroslav Štolfa maloval od velmi raného mládí a svůj zájem dělil mezi prostředí brněnského předměstí s vlakovým seřaďovacím nádražím a Masarykovým okruhem a panenskou přírodu Vysočiny, odkud pocházela jeho rodina. Během studií ho pak rozhodujícím způsobem ovlivnila Skupina 42 a kubisté.\n\nNa počátku své tvorby maloval městská zákoutí s tlumenou barevností, ale brzy převážil jeho vztah ke strojům a technické civilizaci, který se odráží také v obrazech z přelomu 50. a 60. let. V té době ho fascinovalo prostředí motocyklových závodů a závodních strojů (cykly \"Závodníci\", \"Depo\", \"Motor\"), aut a letadel, později i velkých průmyslových staveb (cyklus \"Elektrárny\"). Volná skladba tvarů a symbolů civilizace a techniky, která byla původním tématem obrazových cyklů, se v průběhu dalších let postupně oprošťovala od reálného prostředí a koncem 60. let dospěla k abstrakci a zkoumání obecných vztahů, sil a pohybů.\n\nOd sedmdesátých let se vedle malby věnoval také velkoformátovým černobílým kresbám uhlem a tuší, ve kterých zobrazoval fiktivní mechanické stroje a jejich součásti. Od počátku 80. let začleňuje do svých obrazů i stylizovanou figuru, naznačenou třeba závodní kombinézou.\n\nV roce 1981 začíná Štolfa pracovat na cyklu \"Nová příroda\". V jeho umělecké reflexi se již technika stává tím, co spoluvytváří novou podobu životního prostředí. Malíř si všímá jak možností, které technika lidem přináší, tak i její druhé temnější stránky, až po civilizační hrozby při jejím zneužití. Tento cyklus 35 obrazů byl v roce 1984 vystaven v Domě umění města Brna a název \"Nová příroda\" se stal obecně užívaným označením pro jiné výstavy s civilizačními tématy.\n\nI v dalších malířských cyklech krajin je jako výtvarný prvek nebo metafora často přítomna technika, ale tato inspirace přerůstá do obecných rysů a v obrazech dominuje výtvarná složka vedená racionální úvahou a citem (cykly \"Horizonty\", \"Ateliéry\", \"Signály\", \"Kapotované krajiny\", \"Pohyby v krajině\", \"Průhledy\").\n\nOd konce let devadesátých se z díla opět vytrácí konkrétní skutečnost a obrazy se stávají spíše meditací o tíživých stránkách lidské existence\n(\"Oběť\", 2002, \"Memento\", 2007), vyjadřují pocity osamění (\"Samotář\", 2009) nebo téma vzepětí a pádu jedince (\"Ikarův příběh\", 2011). V některých motivech se vrací ke známým symbolům staveb a nádraží na někdejší brněnské periferii (\"Krajina mého dětství\", 2011).\n\nVe svém celku podává dílo Miroslava Štolfy svědectví o všech aspektech technické civilizace, od počátečních nadějí a obdivu až k jejím negativním důsledkům pro životní prostředí, ke ztrátě iluzí a pocitům odcizení. Příklonem k meditativní poloze a reflexí neviditelného zároveň nabízejí východisko a naději.\n\n\n\n\n"}
{"id": "918433", "url": "https://cs.wikipedia.org/wiki?curid=918433", "title": "Stargardský rejdič", "text": "Stargardský rejdič\n\nStargardský rejdič, též stargardský rejdič třasokrčka, je plemeno holuba domácího nápadné dlouhým labutím krkem s potřesem. Je to vyloženě okrasné plemeno. V seznamu plemen EE a v českém vzorníku plemen náleží mezi rejdiče a to pod číslem 0818.\n\nPochází z Pomořan, z okolí dnešního polského města Stargard. Na jeho vzniku se podílela různá plemena dlouhozobých rejdičů a také holub plemene mookee. Hlava stargardského rejdiče je malá, jemná a poněkud hranatá, zobák je dlouhý a slabý. Oční duhovka je perlová, obočnice jen úzké a světlé. Může být chocholatý i hladkohlavý. Nejcharakterističtějším znakem tohoto plemene je dlouhý, tenký, esovitě zahnutý krk. Při vzrušení jím holub nápadně potřásá dopředu a dozadu. Na těle zřetelně vystupuje osvalení, hřbet se svažuje dozadu a křídla jsou nesena na ocase. Většina stargadských rejdičů je bezrousá.\n\nBarevných a kresebných rázů třasokrčky existuje jen málo, existují holubi bílí, celobarevní v červené, žluté a černé barvě, modří černopruzí a kapratí, šedohnědě kapratí a tygři. \n\nStargardský rejdič není příliš rozšířené plemeno, občas je však používán jako chůvka pro krátkozobé rejdiče.\n\n"}
{"id": "918435", "url": "https://cs.wikipedia.org/wiki?curid=918435", "title": "Kisecset", "text": "Kisecset\n\nKisecset je obec v maďarské župě Nógrád. V roce 2011 zde žilo 170 obyvatel.\n"}
{"id": "918439", "url": "https://cs.wikipedia.org/wiki?curid=918439", "title": "Orduspor", "text": "Orduspor\n\nOrduspor je turecký fotbalový klub z tureckého města Ordu, který působí v turecké druhé lize PTT 1. Lig, kam po sezóně 2012/13 sestoupil ze Süper Lig. Klub byl založen v roce 1967 a svoje domácí utkání hraje na stadionu 19 Eylül Stadyumu s kapacitou 11 024 diváků. Klubové barvy jsou bílá a fialová.\n\n"}
{"id": "918441", "url": "https://cs.wikipedia.org/wiki?curid=918441", "title": "Městské opevnění (Nymburk)", "text": "Městské opevnění (Nymburk)\n\nStředověké opevnění v Nymburku tj. v ulicích Hradební, Jízdecká, Na Rejdišti a Na Přístavě je chráněno jako kulturní památka České republiky.\n\nSpolehlivé písemné prameny o stavebním vývoji hradeb během středověku chybí. Nepochybně začalo být opevnění budováno hned po založení města králem Přemyslem Otakarem II. (kolem roku 1275). Ve stavbě se pokračovalo zejména za vlády krále Václava II. na konci 13. století. a protože ve středním Polabí je nedostatek kvalitního kamene pro stavby a protože Nymburk osidlovali kolonisté z území kolem dolního Rýna, užili pro opevňovací hradby techniku zdění z cihel, kterou dobře znali z původní vlasti. Před „červenou“ cihelnou hradbou byl vyhlouben vodní příkop (dnešní Malé Valy). Součástí opevnění byly stavby přiléhající k Labi – přemyslovský hrad (Kamenný dům) ve střední části a klášter dominikánů na jihu města.\n\nNejspíše po husitských válkách bylo městské opevnění zesíleno. Byl vyhlouben druhý, vnější a značně širší hradební příkop (Velké Valy) a na parkánu mezi vnitřním a vnějším příkopem byla vybudována parkánová zeď z opuky. Z této asi metr široké „bílé“ zdi se dochovaly jen nepatrné zbytky. Ani zesílené hradby nedokázaly během třicetileté války město ochránit před útočícími Švédy, kteří Nymburk dobyli a jeho obyvatele téměř všechny pozabíjeli. Také během válek o rakouské dědictví byly hradby natolik poškozeny, že je obyvatelstvo samo začalo už jako nepotřebné bořit, případně je užívat jako součást při stavbě nových domů, jak je dodnes vidět v Hradební ulici. Také městské brány nebyly po velkém požáru v roce 1838 již opraveny a během 19. století byly postupně zbořeny kvůli rozšiřování a úpravám silnic. Na začátku 20. století byly zbořeny zbytky Kamenného domu a také přilehlá poslední malá brána (Fortna).\n\nSeverní úsek hradeb se šesti věžemi přiléhající k Labi, („Na Přístavě“), zrekonstruoval do romantizující podoby architekt Ludvík Lábler v letech 1905–1909. Panorama této části hradeb spolu s věží kostela se stalo symbolem města. Nymburské městské opevnění bylo v roce 1958 vyhlášeno nemovitou památkou. Zcela unikátní jsou v českém prostředí oba hradební vodní příkopy – Malé a Velké Valy, jimiž dodnes proudí říční voda. Jsou napájeny z nymburského jezu, který udržuje hladinu Labe výše než bližší Mrlina. Koryto Velkých valů přehrazuje jez nefunkčního mlýna u Boleslavské ulice.\n\nVelké valy se staly domovem velkého množství nutrií.\n\nV létech 2000–2006 byly péčí města mnohamilionovým nákladem opraveny všechny úseky hradeb, které město vlastní.\n\nLíce hlavní hradby s pravidelně rozmístěnými věžemi, směrem do města otevřenými, kterých bylo asi 50 a čtyři vstupní brány, byly vystavěny z velmi pevných pálených cihel, jádro zdiva naproti tomu tvořila neméně odolná směs opukové drtě a vápenné malty. Hradební zeď byla téměř 1 600 metrů dlouhá a dosahovala výšky 7–8m, věže byly ještě o 3 m vyšší. Do města se dalo vstoupit čtyřmi hlavními průjezdnými věžemi – Svatojiřskou, Velelibskou, Bobnickou a Labskou či Mosteckou branou. Největší a také nejkrásnější Mosteckou bránu s věžními hodinami svíraly dvě nestejně velké boční věže. Brána střežila přístupovou cestu do města směrem od Labe a vybudována byla v souvislosti se stavbou dřevěného mostu přes řeku v poslední fázi výstavby opevnění města, tedy asi kolem roku 1335. Pátá malá brána – Fortna, zajišťovala přístup k řece (zřejmě zde byl původní vstup do města přes starý most, který nahradil pravěký brod přes řeku) a stávala při nároží královského hradu – tzv. Kamenného domu.\n\nAreál Starého děkanství včetně ohradní zdi jako součásti opevnění je nemovitou kulturní památkou zapsanou v Ústředním seznamu kulturních památek ČR. Budova Starého děkanství byla postavena pravděpodobně v roce 1657 v rámci obnovy města po třicetileté válce. Uvnitř objektu se nachází černá kuchyně a patrové gotické sklepy se studnou. Při vjezdu do dvora je zachována zděná brána z období baroka. V areálu jsou umístěny některé cenné náhrobky ze zrušeného hřbitova u kostela sv. Jiří.\n\nOhradní zeď u Starého děkanství a věž Kaplanky je od r. 2012 v havarijním stavu. Její koruna je částečně krytá pálenými taškami-bobrovkami, které na mnoha místech chybí. Stav zdiva je tristní – došlo k jeho částečnému zřícení; další část je značně vykloněna (červenec 2017). Město proto plánuje opravu. Ta by měla trvat do poloviny října 2017, počítá se se zachováním původního zdiva. Otazníkem zůstává způsob financování: starosta Pavel Fojtík hodlá prověřit norské či švýcarské fondy.\n"}
{"id": "918447", "url": "https://cs.wikipedia.org/wiki?curid=918447", "title": "Fallen Angel (film, 1945)", "text": "Fallen Angel (film, 1945)\n\nFallen Angel (doslovným překladem \"Padlý anděl\") je americký film noir režiséra Otty Premingera z roku 1945, koncipovaný jako příběh o posedlosti, strachu a hledání smyslu lidské existence. V hlavních rolích hrají Dana Andrews, Alice Faye, Linda Darnell, Charles Bickford, Anne Revere, Percy Kilbride, John Carradine. Scénář podle stejnojmenného románu Marty Holland napsal Harry Kleiner, kamera Joseph LaShelle, hudba David Raksin.\n\nKdyž Erica Stantona (Dana Andrews) na půl cesty mezi Los Angeles a San Franciscem vysadí z autobusu, protože už nemá na lístek, je zhruba deset v noci a zbývá mu v kapse jediný dolar. Eric umí přijít rychle k penězům, ale stejně rychle je i rozházet. Naposledy utržil značnou sumu za svou úspěšnou marketingovou firmu, ale zbytek peněz utratil v Las Vegas a momentálně je opět na dně. Ve Waltonu se ocitá na skutečné i pomyslné křižovatce. Prochází tmavým městečkem, až narazí na zapadlou putyku. Tam se setká se svůdnou Stellou (Linda Darnellová), která zde pracuje jako servírka a kolem níž se točí všichni muži z okolí. Zkusí ji svést, ale Stella má za sebou víc krátkodobých vztahů a teď nechce nic jiného než bohatého muže, který bude ochotný si ji vzít. Eric potřebuje rychle získat peníze a vymyslí krkolomný plán – rozhodne se, že se ožení s místní staropanenskou dědičkou June (Alice Fayeová), dcerou bývalého starosty, která žije se svou postarší sestrou (Anne Revereová) ve výstavním domě kousek od kostela. Eric má v úmyslu připravit June o peníze, opustit ji a získat Stellu, jíž je natolik posedlý, že dokonce odmítne místo promotéra u potulného spiritisty profesora Madleyho (John Carradine), jemuž předtím pomohl vyprodat sál a který ho chce vzít s sebou do San Francisca. Eric zůstane raději ve Waltonu a začne se dvořit June, která v krátké době jeho agresivnímu šarmu podlehne a bez vědomí sestry se za něj provdá. Eric tedy dosáhl svého, ale jeho plán se začíná hroutit: když hned po svatbě jde za Stellou, zjistí, že si mezitím našla jiného. Strhne se hádka, Eric odejde a druhý den ráno se dozvídá, že Stellu někdo zavraždil. Eric se ocitá na předním místě mezi podezřelými a rozhodne se reagovat stejně, jak je zvyklý – utéct. June ho odmítne opustit, a přestože chápe, že si ji vzal jen pro peníze, odjede s ním do San Francisca. Nevěří, že Stellu zabil. Když jde June druhý den ráno do banky vybrat konto, aby mohli s Ericem odjet, čeká na ni policie. June se musí vrátit do Waltonu, kde ji vyslýchá detektiv Judd (Charles Bickford). June neprozradí, kde se Eric nachází, ale ten se nakonec do Waltonu vrátí dobrovolně. Pochopil totiž, že vrahem je sám Judd, kterého pro jeho násilnické sklony propustili už od newyorské policie. Podaří se mu Judda usvědčit a znovu se setkává s June.\n\nPříběh se odehrává v dusivém prostředí maloměsta, jemuž na jedné straně vévodí kostel a na druhé tančírna a oprýskaný hostinec. Jde o svého druhu očistec, jímž musí hlavní hrdina projít a v němž volí mezi zlem, které představuje jeho vlastní posedlost tmavovlasou vyzývavou Stellou, a dobrem, ztělesněným plavovlasou bezelstnou June. Zlo ani dobro však nejsou jednoznačné, protože smyslná Stella touží po rodinném životě a skončí jako oběť, kdežto usedlou June přitahuje nebezpečí. Preminger mezi postavami vytváří paralely a zároveň je staví do protikladů. Eric a Stella jsou spřízněné duše. Tam, kde Eric využívá inteligenci, Stella kapitalizuje svou krásu, která pro ni představuje vstupenku do lepšího života. June na rozdíl od Erica a Stelly má všechno, po čem ti dva touží – peníze, luxusní domov, společenské postavení. Je ztělesněním středostavovské představy úspěchu a blahobytu, přesto všechno riskuje, a tím se zase podobá Ericovi. June a Stella jsou symbolické protipóly – plavovláska versus bruneta, den a noc, jistota a riziko, bezpečí a vzrušení, rozum a vášeň. Mezi těmito protiklady osciluje Eric, který žije jako na horské dráze. Hned po příjezdu do městečka se pod falešnou záminkou vetře do hotelu, se stejně odzbrojující drzostí přetáhne na svou stranu původně skeptickou Juneinu sestru a hladce získá práci u profesora Madleyho, vzápětí zase všechno hodí za hlavu kvůli své posedlosti Stellou, chodí s oběma ženami zároveň, ožení se s jednou, aby se mohl oženit s druhou, jeho tempo je stále zběsilejší a život se mu vymyká z rukou. Jeho bezohlednost a dravost však v podstatě představují obranný reflex člověka zahnaného do kouta, který se snaží obstát ve světě stejně tvrdých protivníků. Po každém lehce nabytém úspěchu následuje stejně rychlý pád a v Ericovi postupně narůstá únava a deziluze. Teprve v závěrečné scéně, kdy místo útěku zvolí konfrontaci s nebezpečím a vlastním strachem, se mu symbolicky daří vyskočit z rozjetého vlaku. Preminger řetězením jednotlivých motivů katalogizuje protichůdné úhly pohledu a prostřednictvím zvratů v jednání postav zachycuje široké spektrum aspektů lidského chování. Právě nejednoznačnost hlavních charakterů, věcný, až nemilosrdně odtažitý nadhled a absence moralizování patří k typickým rysům jeho volné série konce čtyřicátých a začátku padesátých let, do níž se kromě \"Fallen Angel\" řadí Laura (1944), Daisy Kenyon (1947), Whirlpool (1949), Where the Sidewalk Ends (1950) a Angel Face (1952).\n\nPreminger se filmem pokusil navázat na komerční úspěch předchozího snímku Laura (1944). Do hlavní role obsadil opět Danu Andrewse, ve výběru hrdinek měl hlavní slovo Darryl F. Zanuck, který angažoval Lindu Darnellovou a Alice Fayeovou. Alice, tehdy komerčně nejúspěšnější muzikálová herečka studia 20th Century Fox, si přála dokázat, že zvládne i dramatickou roli. Odmítla řadu scénářů, než si vybrala June, ale zatímco Linda Darnellová si Stellou pojistila pozici osudových žen a Dana Andrews si za roli dalšího charismatického antihrdiny vysloužil jednoznačně příznivé kritiky, Alice Fayeová navzdory dobrému výkonu sklidila jen vlažné ocenění. Navíc se s producentem nepohodla kvůli vystříhaným scénám. Po uvedení filmu vypověděla studiu smlouvu a téměř dvacet let se neukázala na filmovém plátně.\n\n"}
{"id": "918448", "url": "https://cs.wikipedia.org/wiki?curid=918448", "title": "Turecká věž", "text": "Turecká věž\n\nTurecká věž je městská vodárna v Nymburku. Je chráněna jako kulturní památka České republiky.\n\nPůvodní renesanční městská vodárna byla postavena z cihel a kamene roku 1597 poté, co se zřítila stará dřevěná stavba. Zásobovala labskou vodou pět nymburských kašen až do počátku 20. století. Jedná se o třípatrovou vodárenskou věž s nepravidelným desetibokým půdorysem a na vodárnu byla zřejmě přestavěna z jedné hradební věže. Vchod z jižní strany je opatřen renesančním pískovcovým portálkem. Tato věž, zvaná Turecká, je mimořádně zajímavou technickou památkou.\n"}
{"id": "918449", "url": "https://cs.wikipedia.org/wiki?curid=918449", "title": "Vláda Jiřího Rusnoka", "text": "Vláda Jiřího Rusnoka\n\nVláda Jiřího Rusnoka byla od 10. července 2013 do 29. ledna 2014 vládou České republiky, která nahradila předchozí Nečasův kabinet, jenž byl v demisi. Tvořilo ji čtrnáct nestraníků a jeden člen KDU-ČSL. Dne 25. června 2013 byl Jiří Rusnok jmenován předsedou vlády a zároveň byl pověřen sestavením nového kabinetu. Vládu jmenoval 10. července 2013 prezident republiky Miloš Zeman. Část občanů ji podle průzkumu v srpnu 2013 vnímala jako „vládu přátel Miloše Zemana“.\n\nVe středu 7. srpna 2013 vláda nezískala důvěru v Poslanecké sněmovně, když pro ni hlasovalo 93 poslanců, proti bylo 100 poslanců. Předseda vlády Rusnok předal demisi vlády do rukou prezidenta republiky v úterý 13. srpna. Prezident Zeman následně pověřil Rusnoka vedením vlády jako vlády v demisi až do vytvoření nové politické vlády po předčasných volbách.\n\n17. června 2013 v 18:03 podal Petr Nečas, předseda tehdejší vlády, demisi do rukou prezidenta republiky v důsledku kauzy Nagyová. Prezident jej následně pověřil vedením vlády jako vlády v demisi, až do doby jmenování vlády nové. Během pátku 21., soboty 22. a neděle 23. června prezident Zeman jednal jednotlivě se zástupci politických stran zastoupených v Poslanecké sněmovně. Během této doby se již spekulovalo, že Zeman jmenuje vládu odborníků. Spekulovalo se o několika jménech, např. o Martinu Pecinovi a také o Jiřím Rusnokovi. Vládní koalice ODS, TOP 09 a LIDEM – liberálními demokraty navrhla pokračování současné vlády s jiným premiérem, a sice Miroslavou Němcovou.\n\nV úterý 25. června 2013 oznámil prezident Zeman, že téhož dne již pověřil Jiřího Rusnoka, exministra průmyslu a obchodu, financí a bývalého člena ČSSD, sestavením nové, tzv. \"úřednické\", vlády.\nJiří Rusnok ještě 25. června oznámil, že většina budoucích ministrů nové vlády již mají vládní zkušenosti. V týž den bylo oznámeno, že ministrem vnitra se stane Martin Pecina, který již vedl tentýž resort ve vládě Jana Fischera.\n26. 6. se začalo spekulovat o dalších lidech, kteří by měli usednout v Rusnokově vládě. Jednalo se o Janu Kohoutovi, který měl být ministrem zahraničních věcí (stejný post vykonával ve vládě Jana Fischera). Dále se taky spekulovalo o Miroslavu Tomanovi na post ministra zemědělství a Vladimíru Drymlovi či Miladě Emmerové na funkci ministra zdravotnictví. ČSSD prostřednictvím svého předsedy Bohuslava Sobotky kritizovala, že vláda Jiřího Rusnoka nebude „vláda odborníků“, ale vláda SPOZ, tedy strany, jejíž čestným předsedou je prezident Miloš Zeman.\n\n\n\n\nJediným členem vlády, který působil také v Nečasově kabinetu, byl ministr obrany Vlastimil Picek. Nabídku pokračovat ve své funkci dostal od Jiřího Rusnoka i ministr školství v demisi Petr Fiala, ale ten ji 26. června odmítl.\n\nTéměř všichni členové vlády byli v době jmenování nestraníci. Předseda vlády Jiří Rusnok byl do roku 1989 kandidátem členství v KSČ, od roku 1998 byl členem ČSSD, v níž mu roku 2006 hrozilo vyloučení a v lednu 2010 z ní sám vystoupil pro nesouhlas s jejím údajným populismem a stal se externím ekonomickým poradcem Strany práv občanů Miloše Zemana. Tři členové (Marie Benešová, Jan Kohout a František Koníček) v souvislosti se vstupem do vlády pozastavili členství v České straně sociálně demokratické. Kohout měl již v minulosti členství pozastavené na dobu působení ve Fischerově vládě v roce 2009. Martin Pecina byl v minulosti postupně členem ODS a ČSSD a vyjádřil i připravenost vstoupit k Zemanovcům. Jan Kohout, František Koníček, Vlastimil Picek, Jan Fischer a Jiří Cieńciała byli v minulosti členy KSČ. Pecina, Koníček, Toman, Lukl a Žák kandidovali ve volbách do Poslanecké sněmovny PČR v roce 2013 jako bezpartijní na kandidátce SPOZ. Žák tak učinil poté, co byl z pražské kandidátky vyškrtnut Miroslav Šlouf. Žádný jmenovaný ve volbách neuspěl.\n\nMinistr životního prostředí Tomáš Podivínský je od roku 1997 členem KDU-ČSL. Po devíti letech ze strany vystoupil a asi po roce se do ní znovu vrátil. V předčasných volbách do Poslanecké sněmovny v roce 2013 za tuto stranu úspěšně kandidoval jako lídr v Moravskoslezském kraji.\n\nVláda Jiřího Rusnoka, ještě před hlasováním o důvěře, zvýšila svým usnesením ze 16. července 2013 minimální mzdu z předešlých 8000 Kč na 8500 Kč. Tato změna nabyla účinnosti 1. 8. 2013. Zvýšení minimální mzdy se však netýká osob pobírajících invalidní důchod.\n\nDne 7. srpna 2013 nezískala vláda Jiřího Rusnoka důvěru v Poslanecké sněmovně. Pro vládu hlasovalo 93 poslanců, včetně zástupců ČSSD, KSČM a Věcí veřejných. Proti bylo 100 zákonodárců, včetně většiny členů ODS, TOP 09 a LIDEM. Sedm členů Poslanecké sněmovny nebylo přítomno, z toho dva občanskodemokratičtí poslanci Tomáš Úlehla a Jan Florián, stejně jako liberální demokratka Karolína Peake, opustili sál. Předseda vlády Rusnok oznámil, že demisi podá do rukou prezidenta republiky neprodleně ve čtvrtek nebo v pátek. Vláda se poté na svém pátečním jednání z 9. srpna usnesla, že premiér předá její demisi v úterý 13. srpna. \n\n"}
{"id": "918450", "url": "https://cs.wikipedia.org/wiki?curid=918450", "title": "Roger Kingdom", "text": "Roger Kingdom\n\nRoger Nona Kingdom (* 26. srpna 1962 Vienna, Georgie) je bývalý americký atlet, sprinter, dvojnásobný olympijský vítěz v běhu na 110 metrů překážek.\n\nJeho prvním mezinárodním úspěchem bylo vítězství na Panamerických hrách v roce 1983 v běhu na 110 metrů překážek. Na této trati se stal olympijských vítězem na olympiádě v Los Angeles v roce 1984, když vytvořil olympijský rekord časem 13,20. Své vítězství zopakoval o čtyři roky později ve stejné disciplíně v olympijském finále v Soulu. Tehdy vylepšil olympijský rekord na 12,98.\nStal se rovněž mistrem světa v běhu na 60 metrů překážek v hale v roce 1989 v Budapešti. V tomto roce také vytvořil světový rekord na 110 metrů překážek časem 12,92. Poslední medailí, kterou získal na vrcholných soutěžích, byl bronz v běhu na 110 metrů překážek na Mistrovství světa v atletice 1995.\n\n"}
{"id": "918453", "url": "https://cs.wikipedia.org/wiki?curid=918453", "title": "Futani", "text": "Futani\n\nFutani je italská obec v provincii Salerno v oblasti Kampánie.\n\nV roce 2010 zde žilo 1 296 obyvatel.\n\nCeraso, Cuccaro Vetere, Montano Antilia, Novi Velia, San Mauro la Bruca\n"}
{"id": "918460", "url": "https://cs.wikipedia.org/wiki?curid=918460", "title": "Molliens-Dreuil", "text": "Molliens-Dreuil\n\nMolliens-Dreuil je francouzská obec v departementu Somme v regionu Hauts-de-France. V roce 2012 zde žilo 810 obyvatel.\n\nBougainville, Camps-en-Amiénois, Hornoy-le-Bourg, Montagne-Fayel, Oissy, Riencourt, Saint-Aubin-Montenoy\n\n\"Počet obyvatel\"\n\n"}
{"id": "918465", "url": "https://cs.wikipedia.org/wiki?curid=918465", "title": "Síťová virtualizace", "text": "Síťová virtualizace\n\nSíťová virtualizace je v informatice proces kombinace hardwarových a softwarových síťových zdrojů a síťové funkcionality v jednu softwarově založenou správní entitu, virtuální síť. Síťová virtualizace zahrnuje virtualizaci platformy, často v kombinaci se zdrojem virtualizace.\n\nVirtuální síť je řazena buď jako „externí“, kombinující mnoho sítí či části sítí, do virtuální jednotky, nebo „interní“, poskytující síťovou funkcionalitu softwarovým kontejnerům na jednom systému. Ať už je virtualizace interní či externí, tak stejně záleží na implementaci danou výrobcem, který podporuje tuto technologii.\n\nV testování softwaru je síťová virtualizace předvýrobní proces pro obnovování síťových podmínek z výrobního prostředí v testovacím prostředí. Jako součást „inženýrství využití výkonu“ síťová virtualizace umožňuje spojení mezi aplikacemi, službami, závislostmi a koncovými uživateli, aby byly přesně emulovány v testovacím prostředí.\n\nRůzné nástroje a výrobci softwaru nabízí síťovou virtualizaci prostřednictvím kombinací následujícího:\n\nNásleduje přehled běžných možností síťové virtualizace a příklady implementací prodejců na tyto možnosti.\n\nNěkteří prodejci nabízí \"externí síťovou virtualizaci\", ve které je jedna či více lokálních sítí kombinovaných a nebo rozdělených do virtuálních sítí, s cílem zlepšit účinnost velké podnikové sítě nebo datového centra. Klíčové komponenty externí virtuální sítě jsou VLAN a switch. Prostřednictvím VLAN a switch technologie, může správce systému nakonfigurovat systémy fyzicky připojené do stejné lokální sítě v různých virtuálních sítích. Na druhou stranu, VLAN technologie umožňuje správci systému kombinovat systémy na samostatných lokálních sítích do sítě VLAN zahrnující segmenty velké podnikové sítě.\n\nOstatní prodejci nabízejí \"interní síťovou virtualizaci\". Zde je jediný systém nakonfigurován s kontejnery, jakožto Xen doména, kombinovaná s hypervizorem kontrolujícím programy nebo pseudo-rozhraní, jako je VNIC, pro vytvoření „sítě v krabici“. Toto řešení zvyšuje celkovou účinnost jediného systému tím, že izoluje aplikace do oddělených kontejnerů a/nebo pseudorozhraní. Další informace o správě síťové virtualizace lze nalézt Galis a kol.: \"Future Internet Management Platforms for Network Virtualisation and Service Clouds\".\n\nCitrix a Vyatta vytvořily Virtual Network Stack spojující směrování, firewall a IPsec VPN funkcionalitu od Vyatty s Netscaler rozdělovačem zátěže, Branch Repeater WAN optimalizaci a Access Gateway SSL VPN od Citrixu. NetworkStack projekt definuje celou architekturu virtuální sítě pro pobočky, datová centra a cloud computing prostředí.\n\nFunkce síťové virtualizace OpenSolarisu umožňují scénář „síť v krabici“. Rysy OpenSolaris Crossbow Projectu poskytují schopnost pro kontejnery, jakožto zóny nebo virtuální stroje na jednom systému pro sdílení zdrojů a výměnu dat. Hlavní Crossbow funkce začleňuje pseudo-rozhraní a virtuální switche, které emulují síťové připojení tím, že umožňují kontejnerům výměnu dat, aniž by museli tyto data projít přes externí síť.\n\nMicrosoft Virtual Server používá virtuální stroje, jako ty poskytované Xenem, pro vytvoření scénáře sítě v krabici pro x86 systémy. Tyto kontejnery mohou provozovat odlišné operační systémy (Windows nebo Linux, ...) a být propojeny a nebo být nezávislé na systémech NIC.\n\nNěkteří prodejci nabízí jak interní, tak i externí síťový virtualizační software v jejich produktové řadě. Například Machine-To-Machine Intelligence (M2MI) technologie zahrnuje interní i externí, je podporována softwarem od více prodejců a je hardwarově založená. M2MI je unikátní ve svém přístupu uplatňování „whitelist“ blokování na všechny síťové prvky od všech prodejců. Tento přístup zajišťuje, že na virtuální stroje nemůže být použit ARP spoofing, technika používaná ke zkompromitování virtuálních strojů na úrovni sítě. VMware nabízí produkty, které poskytují pouze interní a externí síťovou virtualizaci. Základní přístup WMwaru je „síť v krabici“ na jednom systému, používající virtuální stroje, které jsou spravovány hypervisor softwarem. VMware pak poskytuje tento VMware Infrastructure software pro připojení a spojení sítí do více krabic pro scénář externí virtualizace.\n\nSíťová virtualizace je také důležitou součástí vývoje aplikací a testování jejich prostředí. V předvýrobní fázi životního cyklu vývoje softwaru je síťová virtualizace procesem pro obnovování stavů sítě ve výrobě. Nebo prostředí reálného světa v testovacím prostředí. Stavy sítě, jakožto latence, omezení šířky pásma, ztráta paketu či jitter, jsou všechno kritické faktory, které je třeba vzít v úvahu při testování a ověřování výkonu aplikace.\n\nJako součást „inženýrství využití výkonu“, síťová virtualizace umožňuje spojení mezi aplikacemi, službami, závislostmi a koncovými uživateli pro přesnou simulaci v testovacím prostředí. Pokud by tyto stavy reálného světa chyběly, tak by testy dávaly nespolehlivé výsledky z důsledku závislosti sítě na zkušenostech koncového uživatele, jakožto i komunikace s externími službami je nevypočitatelná. Tak jako se službami, je pro podmínky virtualizace sítě v testovací laboratoři nezbytné vytvářet realistické prostředí, aby testování dávalo přesný a spolehlivý pohled na chování aplikace.\n\nS masivním nástupem cloud computingu v mobilních zařízeních na celosvětové úrovni se vliv sítě stal ještě více výrazný od doby, kdy podmínky poslední míle ovlivňují výkon více, než ostatní faktory a především mobilní vlastnosti jsou skutečně dynamické. Proto začleňování síťové virtualizace je zvlášť důležité, když už skoro jakýkoliv mobil nebo cloud komponenta je součástí scénáře.\n\n\n\n"}
{"id": "918466", "url": "https://cs.wikipedia.org/wiki?curid=918466", "title": "Zemské volby v Čechách 1883", "text": "Zemské volby v Čechách 1883\n\nZemské volby v Čechách 1883 byly volby konané v Českém království 28. a 30. června 1883, kterými byli zvoleni poslanci Českého zemského sněmu coby zákonodárného sboru zemské samosprávy v rámci rakousko-uherského, respektive předlitavského ústavního systému. Probíhaly podle kuriového systému. \n\nV roce 1883 byla v Předlitavsku již po čtyři roky u moci konzervativní vláda Eduarda Taaffeho, kterou na Říšské radě (celostátní parlament) podporovala staročeská strana společně s polskými poslanci a německorakouskými konzervativci (takzvaný \"železný kruh pravice\"). Zemské volby roku 1883 byly prvním hlasováním po vzniku této koalice. Přechodem do provládního tábora ukončili staročeši definitivně politiku pasivní rezistence a aktivně se zapojili do práce zákonodárných sborů.\n\nČeská politická scéna byla počátkem 80. let dominována staročeskou stranou, zatímco mladočeská strana byla pasivní a zásadněji se neodlišovala. Na celostátní úrovni podporovala drtivá většina českých politiků vládu Eduarda Taaffeho.\n\nVolební systém do Českého zemského sněmu odpovídal parametrům, které zde nastavila již únorová ústava roku 1861. Zvoleno bylo 236 poslanců a to ve čtyřech skupinách: kurie venkovských obcí, skupina měst, skupina obchodních a živnostenských komor a kurie velkostatkářská, ve všech s omezeným volebním právem (volební cenzus). Na sněmu pak tyto čtyři volební skupiny tvořily tři kurie (poslanci zvolení za skupinu měst a skupinu obchodních a živnostenských komor zasedali v společné kurii měst). Kromě nich na sněmu zasedalo šest nevolených virilistů, kteří mandát nabývali z titulu své funkce.\n\nVe volbách v etnicky českých obvodech jasně zvítězila staročeská strana, zatímco mladočeši získali jen 12 mandátů. Obě tyto hlavní české politické strany ovšem svůj volební postup koordinovaly a kandidovaly ve shodě jako státoprávní klub. Ten navrhl 84 kandidátů, z nichž bylo zvoleno 83. Jedinou výjimkou byl obvod Sušice, Horažďovice v kurii venkovských obcí, ve kterém státoprávního kandidáta porazil klerikál Jan Duben. V pěti etnicky českých obvodech pak státoprávní klub nenavrhl oficiálního kandidáta a zvoleni zde byli nezávislí kandidáti svobodomyslného (mladočeského) ražení. Z hlediska etnické rivality mezi Čechy a Němci přinesly volby úspěch českým pozicím. V kurii venkovských obcí a měst a komor bylo zvoleno 89 Čechů (v předchozích volbách 85) a 62 Němců (předtím 66). Němci nadále disponovali slabou většinou v kurii měst (44:43 poslancům), ovšem v kurii venkovských obcí byla silná česká většina (49:30). České etnikum ovládlo všechny volební obvody v Praze, německý kandidát nicméně uhájil mandát v městské kurii v obvodu České Budějovice (byť početní rozdíl mezi českým a německým voličským táborem se zde od předchozích voleb snížil).\n\nVýraznější přesuny politických sil proběhly ve velkostatkářské kurii, kde získala většinu Strana konzervativního velkostatku, která sdružovala šlechtu a velké pozemkové vlastníky odmítající centralistické pojetí rakouského státu. V kombinaci se staročeskými úspěchy tak měl zemský sněm poprvé od počátku 70. let 19. století federalistickou (nebo alespoň autonomistickou) většinu. V menšině se naopak ocitli centralisticky orientovaní čeští Němci. Ti postupně přecházeli na defenzivní strategii; v roce 1884 neúspěšně navrhli administrativní rozdělení Čech podle etnické hranice a od roku 1886 zahájili pasivní rezistenci a po zbytek funkčního období se nezapojovali do činnosti sněmu.\n\nPodle sociálního a profesního dělení byli etnicky čeští poslanci zemského sněmu zvolení v kuriích měst, venkovských obcí a živnostenských a obchodních komor rozděleni následovně: 57 \"buržoazních a maloburžoazních vzdělanců\" (z toho 21 právníků, 6 lékařů a lékárníků, 7 vysokoškolských učitelů, 6 středoškolských učitelů, 1 učitel nižších škol, 6 vědců a novinářů, 4 katoličtí kněží a 6 samosprávných úředníků), 9 \"buržoazních podnikatelů\" (z toho 6 továrníků, 2 obchodníci a peněžníci a 1 manažer), 7 příslušníků \"maloburžoazie\" (z toho 1 řemeslník a živnostník a 6 blíže neurčených \"měšťanů\"), 17 příslušníků \"agrární buržoazie\" (z toho 13 rolníků či statkářů a 4 mlynáři) a 2 šlechtičtí velkostatkáři.\n\n"}
{"id": "918469", "url": "https://cs.wikipedia.org/wiki?curid=918469", "title": "Kolokvium", "text": "Kolokvium\n\nKolokvium ( colloquium) může být\n\n\nNázev kolokvium pro ústní formu zkoušky konané na vysoké škole je zastaralý. Uchazeč zkoušky prokazuje své znalosti před pověřeným zkoušejícím pedagogem (odborným asistentem, docentem, profesorem k uvedenému zplnomocněným) nebo před odbornou komisí, která je sestavena z těchto zkoušejících pedagogů.\n\nVýsledkem procesu kolokvia je udělení nebo neudělení osvědčení o absolvování příslušné zkoušky. Na tomto základě může také dojít k udělení pedagogického, akademického nebo vědeckého titulu (např. docentury při habilitačním řízení). Fakticky se jedná o rozhovor, rozmluvu řízenou akreditační autoritou. Cílem je ověření a uznání požadovaných znalostí a následné přiznání s tím souvisejícího oprávnění, například k užívání konkrétního akademického titulu.\n\n"}
{"id": "918470", "url": "https://cs.wikipedia.org/wiki?curid=918470", "title": "Tom Sharpe", "text": "Tom Sharpe\n\nTom Sharpe (30. března 1928 – 6. června 2013), vlastním jménem Thomas Ridley Sharpe, byl britský spisovatel. Mezi jeho díly převažovaly humoristické romány parodující dobu a lidské vlastnosti. Za knihu \"Povznesení Henryho Wilta\" z knižní série \"Wilt\" obdržel Velkou cenu Xaviera Fornereta za černý humor.\n\nTom Sharpe se narodil roku 1928 v Londýně v Anglii. Své vzdělání získal v Lancing Collele a v Pembroke College v Cambridgi. Povinnou vojenskou službu absolvoval Sharpe v oddílu anglického námořnictva. V roce 1951 se odstěhoval do Jižní Afriky, kde pracoval jako sociální pracovník, později také jako učitel. V letech 1957–1961 vlastnil fotografický ateliér ve městě Pietermaritzburg. Odsud byl také v roce 1961 deportován zpět do Anglie. Během let 1963–1972 přednášel historii na College of Arts and Technology v Cambridgi.\n\nS velkým ohlasem se setkal Sharpův román \"Wilt\" (\"Nový život Henryho Wilta\") z roku 1976, na který velmi dobře navázala i další dvě pokračování se stále stejným hrdinou. Celá tato trilogie byla přeložena do mnoha světových jazyků, a to včetně češtiny. Kromě této série je autorem dalších téměř dvou desítek knih, přičemž všechny jsou humoristické.\n\n\n\n"}
{"id": "918471", "url": "https://cs.wikipedia.org/wiki?curid=918471", "title": "Maniac Cop 2", "text": "Maniac Cop 2\n\nManiac Cop 2 je americký horor z roku 1990 režiséra Williama Lustiga. Scénář napsal Larry Cohen. Jde o sequel filmu Maniac Cop (1988).\n\nVe filmu hrají Robert Davi, Claudia Christian, Michael Lerner, Robert Z'Dar, Bruce Campbell, Clarence Williams III, Leo Rossi, Paula Trickey a další.\n\nŠílený policista Matt Cordell (Robert Z'Dar) se vrací do newyorských ulic, aby se všem pomstil za své nespravedlivé uvěznění. V té době dojde k sérii vražd striptérek, které začne vyšetřovat detektiv Sean McKinney (Robert Davi) za pomoci policejní psycholožky Susan Riley (Claudia Christian). Není však vůbec jasné, kdo za vraždami stojí.\n\n\nObsazení: Vladislav Beneš (Sean McKinney), Milena Steinmasslová (Susan Riley), Jiří Plachý (Edward Doyle), Otakar Brousek ml. (Jack Forrest), Miloš Vávra (Steven Turkell), Lucie Kožinová (Theresa Mallory) a další \n\n\n\n\n"}
{"id": "918473", "url": "https://cs.wikipedia.org/wiki?curid=918473", "title": "Rudolf Uher", "text": "Rudolf Uher\n\nRudolf Uher (19. června 1913 Lubina – 27. srpna 1987 Bratislava) byl slovenský sochař.\n\nRudolf Uher studoval na Obchodní akademii v Trenčíně, na Učitelském ústavu v Prešově a později v letech 1941–1944 studoval na Oddělení kreslení a malby Slovenské vysoké školy technické pod vedením profesora Jozefa Kostky. V roce 1946 studijně pobýval v Paříži, stal se členem Skupiny 29. augusta (Alojz Klimo, Vincent Hložník, Ladislav Guderna, Peter Matejka, Ján Želibský a další). V roce 1964 se seznámil a celoživotně sblížil se známým rakouským sochařem Karlem Prantlem. V témže roce založil spolu s Miloslavem Chlupáčem a Andrejem Rudavským Sochařské sympozium v Ružbachách. V letech 1967 (Expo Montréal) a 1970 (Expo Osaka) instaloval svoje sochy před československými pavilóny na světových výstavách, v roce 1971 proběhla instalace jedné z jeho minimalistických plastik (\"Socha pre betón\") ve Vermontu v USA.\n\nV roce 1972 mu bylo pozastaveno členství v ZSVU a omezena výstavní činnost – některá jeho exteriérová díla byla úředně zničena. V roce 1973 ochrnul na pravou ruku. Od roku 1975 začal tvořit sochy z pálené a glazované hlíny a levou rukou psal poznámky k vlastní tvorbě a svoje vzpomínky. Uhrovo vyřazení z veřejného života trvalo až do roku 1983, kdy byla povolena výstava k jeho sedmdesátinám.\n\nRudolf Uher zemřel 27. srpna 1987 v Bratislavě.\n\nRudolf Uher je vnímán jako výjimečný a osobitý sochař, který dvakrát – ve čtyřicátých a šedesátých letech 20. století – novým způsobem formuloval principiální vývoj slovenského moderního sochařství. Posunul slovenské chápání sochařského tvaru od klasické moderny k neomoderně. Ve 40. letech R. Uher rozvinul sochařský program archetypu, pratvaru a univerzální interpretace. Ve své sochařské tvorbě zjednodušoval a zevšeobecňoval tvarový typ, který vyjadřoval např. ve formě anonymních hlav, lyrických torz (Torzo, 1943) a figur v pohybu. V této době vznikl cyklus sádrových plastik s tématem Zem, dřevěné reliéfy (Plodná zem, 1946) a studie hlav v kameni a hlíně.\n\nV 50. letech dočasně podlehl společenské objednávce a vytvořil sochu Partyzána v duchu socialistického realismu, ale už koncem 50. let se vrátil k původním východiskům své tvorby (More I–III, 1958).\n\nOd začátku 60. let, v období svého tvořivého vzepětí, rozvíjel vlastní výklad minimalismu, ve kterém spojil základní geometrický modul a náznakovost geometrického tvaru s rukopisnou expresivností – jednou ve formě agresívního gesta, jindy s poetikou. Při tvorbě svých soch razantně odstraňoval hranice mezi figurativním a nefigurativním přístupem k sochařskému tvaru. V 60. letech nově definoval nefigurativní sochu a vytvořil velký abstraktní tvar Kameň a oheň (1969) pro Expo v Ósace. Nefigurativní archetypy povýšil na všelidské, nadčasové znaky a symboly. Uher ztvárňoval svět i přírodu vcelku, synteticky a intuitivně. Vytvořil syntézu geometrického tvarosloví spojeného s monumentálním vyjádřením.\n\nV počátcích své tvorby Uher pracoval zejména se sádrou, kamenem a dřevem, některé sádrové plastiky byly s časovým posunem odlévány do bronzu. V 60. letech rozvíjel svůj program novátorským využitím svařovaného železa. Jeho oblíbeným materiálem bylo dřevo. Po onemocnění v 70. a 80. letech využíval ve své tvorbě pálenou a glazovanou hlínu. Některá takto zpracovaná díla byla následně odlita do bronzu.\n\n\"Socha sa začína tam, kde začína zem. A dosahuje tam, kam dosiahol človek.\"\n\n\n\n\n"}
{"id": "918474", "url": "https://cs.wikipedia.org/wiki?curid=918474", "title": "Osmanlıspor", "text": "Osmanlıspor\n\nOsmanlıspor je turecký fotbalový klub z tureckého hlavního města Ankary, který byl založen v roce 1978 pod názvem \"Ankaraspor A.Ş.\". Svoje domácí utkání hraje na stadionu Yenikent Asaş s kapacitou 19 626 diváků. Klubové barvy jsou bílá a modrá. V roce 2009 byl klub vyloučen z tureckého nejvyšší soutěže a následně zanikl. Obnoven byl v roce 2011. V roce 2014 byl klub přejmenován na \"Osmanlıspor\".\n\nPředchůdce klubu Büyükşehir Belediye Ankaraspor Kulübü měl i oddíly pro jiné sporty než jen kopanou, např. pro box, lední hokej, badminton, basketbal, judo, stolní tenis atd.\n\nSeznam českých hráčů, kteří působili v klubu Osmanlıspor (Ankaraspor AŞ):\n\n\n"}
{"id": "918478", "url": "https://cs.wikipedia.org/wiki?curid=918478", "title": "Scarchives Vol. 1", "text": "Scarchives Vol. 1\n\nScarchives Vol. 1 je kompilace CD \"Bend Over and Pray the Lord\" a DVD \"Get Heavy – First Gig Ever\" vydaná finskou kapelou Lordi. Tento komplet byl vydán 3. září 2012 k příležitosti oslav 20 let kapely.\n\nBend Over and Pray the Lord je CD, které ale vzniklo ještě za názvu Lordi and His Monster Squad. Album mělo vyjít v roce 1999, ale nebylo vydáno kvůli problémům s nahrávacím studiem. Album vyšlo až v roce 2012 k příležitosti oslav 20 výročí vzniku kapely. Tracklist se jen mírně liší v pořadí písní a v písni \"Hulking Dynamo\", která na původním albu nebyla.\n\npiseň \"Hulking Dynamo\" nahrál Kita (bicí) a Magnum (basová kytara)\n\n\nGet Heavy – First Gig Ever je DVD se záznamem prvního živého vystoupení kapely. Záznam byl pořízen 7. prosince 2002. Na koncertu Lordi hrají písně z alba Get Heavy a také vystupují v maskách a personálním složení z období tohoto alba.\n\n\n"}
{"id": "918479", "url": "https://cs.wikipedia.org/wiki?curid=918479", "title": "Wilt (knižní série)", "text": "Wilt (knižní série)\n\nWilt je název knižní série, kterou v letech 1976–2010 napsal britský spisovatel Tom Sharpe. První kniha ze série vyšla v Česku poprvé v roce 1999.\n\n\nTitul prvního ze tří románů (Wilt) odkazuje na jméno hlavní postavy této humoristické knihy. Henry Wilt je demoralizovaný a podhodnocený učitel, který vyučuje stavební učně literaturu. Roky ponižování a obtěžování ze strany své manželky způsobily, že Henry ve volných chvílích přemýšlí o různých způsobech její vraždy. Avšak řetězec nešťastných událostí (které zahrnují mimo jiné plastovou nafukovací pannu) způsobí, že je Henry nakonec opravdu obviněn z vraždy své ženy.\n\nHenry Wilt má smůlu volně navazuje na knihu Nový život Henryho Wilta, opět přivádí na scénu nehrdinského hrdinu, nepříliš úspěšného učitele a průměrného intelektuála.\nNečekané události vytrhnou Wilta z poklidného života. Po dvanácti letech bezdětného manželství jeho manželka po úspěšném léčení neplodnosti porodí čtyřčata – výhradně ženského pohlaví – a tak Wiltovi odčerpává energii nejen žena, ale i děti a velký dům, do kterého se přistěhuje nová nájemnice, krásná Irmgard. Jednoho večera se však Henry vrací domů a zjišťuje, že jeho rodina je v zajetí teroristů a jeho dům je obléhán policií. A tak se Henry Wilt opět stává středem dramatických událostí.\n\nHenry Wilt se stal vedoucím katedry anglického jazyka na podprůměrné britské škole. Přestože se jeho profesní situace změnila, jeho život nijak nezevšedněl – vždyť má svou velmi nevšední rodinu. Stačí, aby zatajil své přednášky (a také příjmy za ně) na nedaleké americké letecké základně, a již se kolem něj začne roztáčet kolotoč bláznivých událostí. A protože policejnímu inspektoru Flintovi připadá, že Wiltova vina je jasná, zbývá mu jen dokázat, jestli je pouze drogovým dealerem nebo i špiónem.\n\n"}
{"id": "918480", "url": "https://cs.wikipedia.org/wiki?curid=918480", "title": "Bedřich ze Schaumburg-Lippe", "text": "Bedřich ze Schaumburg-Lippe\n\nPrinc Bedřich kníže ze Schaumburg-Lippe (30. ledna 1868, zámek Ratibořicích, Rakousko-Uhersko – 12. prosince 1945, Kudowa-Zdrój, Polsko) byl německý šlechtic z náchodské větve říšského rodu Schaumburg-Lippe a poslední panský majitel zámků v Náchodě a Ratibořicích.\n\nNarodil se roku 1868 jako druhorozený syn prince Viléma knížete ze Schaumburg-Lippe a jeho manželky princezny Bathildis Amalgunde z Anhaltu. V mládí podstoupil spolu se sourozenci výchovu u Jiřího Stanislava Gutha-Jarkovského. Dne 3. září 1881 zemřel jeho starší bratr František Josef v Ratibořicích na tuberkulózu a Bedřich se tak stal dědicem majetku náchodské větve rodu. Po vzoru svého otce se vrhl na vojenskou dráhu. Velkou pozornost pak vzbudil jeho sňatek ze dne 5. května 1896, kdy si v Kodani vzal za manželku dceru dánského prince a pozdějšího dánského krále Fredericka VIII. princeznu Louisu. Manželé se poté přestěhovali na náchodský zámek. Ačkoliv se manželům během tří let narodily tři děti (dvě dcery a syn), necítila se princezna v Čechách dobře a často se vracela zpátky do Dánska.\n\nVelký zlom v jeho životě nastal 4. dubna 1906, kdy mu na zámku v Náchodě zemřel jeho otec, princ Vilém. Bedřich tak stanul v čele náchodské sekundogenitury. Jen několik hodin poté zemřela na zámku v Ratibořicích i jeho manželka princezna Louisa, přičemž okolnosti její smrti dodnes nebyly objasněny.\n\nV květnu 1909 se Bedřich podruhé oženil, tentokrát si vzal Antoinettu Annu, princeznu z Anhaltu. Po vzniku první republiky přišel v rámci pozemkové reformy o polovinu pozemků. V roce 1922 při vloupání do náchodského zámku byly odcizeny z majetku rodu šperky v hodnotě 2 mil. Kčs. Přesto se dále snažil spravovat svůj majetek. V roce 1945 mu byl majetek coby Němci zabaven a 12. května byl na příkaz Vladimíra Clementise ze země vypovězen do Kladska. A to i přesto, že nebyl nacistou a na pozvané akce v době protektorátu dorazil vždy demonstrativně oblečen ve staré rakouské uniformě generála c. a k. armády se získanými řády a vyznamenáními. Po odchodu z Československa se usadil v obci Zakrze v Českém koutku v západním Kladsku, kde dožil v naprosté chudobě.\n\nZemřel 12. prosince 1945. Na základě dohody mezi polskými a českými orgány bylo jeho tělo přesunuto do Náchoda, kde byl pohřben, v blízkosti zámku v pravé části starého vojenského hřbitova, po boku první manželky, dánské princezny Louisy.\n"}
{"id": "918482", "url": "https://cs.wikipedia.org/wiki?curid=918482", "title": "Zatracený otec", "text": "Zatracený otec\n\nZatracený otec (originální francouzský název \"Mon père, il m'a sauvé la vie\") je francouzské vězeňské drama z roku 2001, které režíroval José Giovanni na motivy vlastního románu. Jde o jeden z posledních Giovanniho filmů.\n\nNázev filmu v české distribuci je odlišný, jako překlad originálního francouzského názvu, který je \"„Otec, který mi zachránil život“\".\n\nHlavní role ve filmu ztvárnili Bruno Cremer jako otec a Vincent Lecoeur jako jeho odsouzený syn.\n\nPoválečná Francie. Hráč pokru Joe žije v nešťastném manželství. Jeho žena ním pohrdá, protože není dost rázným člověkem. Joe raději zavře oči, jako by řešil problémy, které přináší život. Protože jeho ruka nebyla dost pevná, oba jeho synové se zapletou mezi gangstry z bandy Santose, bratra Joeově ženy. Ve hře je vydírání a také vraždy. Pak jsou oba synové zatčeni a dostávají se do vězení. Starší syn při rekonstrukci zločinu uteče, ale později umírá na útěku. Manu, mladší syn, je později odsouzen k trestu smrti pro vraždy, které ovšem nespáchal. Přestože jejich vzájemný vztah nikdy nebyl dobrý, Joe je úplně zdrcen a několik let, den co den, sedí v kavárně naproti vězení a trápí se. Když cítí, že termín popravy se pravděpodobně blíží, rozhodne se zkusit nemožné a dosáhnout pro svého syna milost. Manuho matka se také snaží synovi pomoct prostřednictvím vlivného advokáta, rodinného přítele, ale pokus nevypadá nadějně. Joe se po několika marných pokusech napokon vydává za rodinami zavražděných, aby získal souhlasy k prezidentské žádosti o milost. Manu je na základě toho skutečně omilostěn. I když je přesvědčen, že milost byla dosáhnuta díky jeho matce a skutečnou pravdu se možná nikdy nedozví, Joe je šťasten. Manu se později stává úspěšným spisovatelem a za několik let dosáhne dokonce rehabilitace.\n\n"}
{"id": "918483", "url": "https://cs.wikipedia.org/wiki?curid=918483", "title": "Hella (Island)", "text": "Hella (Island)\n\nHella je malé městečko na jihu Islandu, mezi městy Selfoss a Hvolsvöllur, v obci Rangárþing ytra asi 94 kilometrů východně od Reykjavíku a jižně od sopky Hekla. K roku 2011 zde žilo zde 781 obyvatel.\n"}
{"id": "918485", "url": "https://cs.wikipedia.org/wiki?curid=918485", "title": "Xenija Zadorinová", "text": "Xenija Zadorinová\n\nXenija Ivanovna Zadorinová (rusky: \"Ксения Ивановна Задорина\" – \"Ksenija Ivanovna Zadorina\"; * 2. března 1987 Moskva, Sovětský svaz) je ruská atletka, sprinterka, jejíž specializací je běh na 400 metrů. Jejím největším individuálním úspěchem je zisk stříbrné medaile na evropském šampionátu v Helsinkách v roce 2012 a bronzová medaile, kterou vybojovala na halovém ME 2011 v Paříži.\n\nJeden z prvních úspěchů na mezinárodní scéně zaznamenala v roce 2005 na juniorském mistrovství Evropy v litevském Kaunasu. V indiviuálním závodě na 400 metrů získala stříbrnou medaili, ve štafetě na 4×400 metrů vybojovala zlato. O rok později na MS juniorů v Pekingu doběhla ve finále běhu na 400 metrů těsně pod stupni vítězů, na 4. místě. V roce 2007 uspěla na evropském šampionátu do 23 let v Debrecínu, kde vybojovala dva cenné kovy, bronz (400 m) a zlato (4×400 m). V témže roce reprezentovala také na světové letní univerziádě v Bangkoku, kde vybojovala další dvě medaile (bronz – 400 m, stříbro – štafeta 4×400 m).\n\nV roce 2009 se podruhé účastnila Mistrovství Evropy do 23 let. Na Stadionu sv. Dariuse a Girenase v Kaunasu získala stříbrnou medaili na hladké čtvrtce a společně s Annou Sedovovou, Xenijí Vdovinou a Xenijí Ustalovovou vybojovala zlato ve štafetovém běhu na 4×400 metrů. Na ME v atletice 2010 v Barceloně pomohla ruské štafetě k postupu do finále. Rozběhu se zúčastnila dále Natalja Nazarovová, Antonina Krivošapková a Xenija Ustalovová. Ve finále Rusky, za které nastoupila místo Nazarovové Anastasija Kapačinská a místo Zadorinové Taťjana Firovová, zvítězily o více než dvě sekundy před kvartetem z Německa.\n\nNa halovém ME 2011 v Paříži postoupila do finále běhu na 400 metrů, kde časem 52,03 s vybojovala bronzovou medaili. Stříbro získala její krajanka Olesja Krasnomovecová (51,80 s) a halovou mistryní Evropy se stala česká atletka Denisa Rosolová, jež trať zaběhla v čase 51,73 s. Druhý cenný kov, zlato získala coby členka ruské štafety v závodě na 4×400 metrů. Na zlatu se dále podílely Xenija Vdovinová, Jelena Migunovová a Olesja Krasnomovecová.\n\nNa MS v atletice 2011 v jihokorejském Tegu pomohla Ruskám do finále čtvrtkařské štafety. Ve finále, v němž Rusky vybojovaly bronzové medaile však nestartovala. Rusky běžely ve složení Antonina Krivošapková, Natalja Anťuchová, Ludmila Litvinovová a finišmankou byla Anastasija Kapačinská. Rychlejší byly pouze Jamajčanky (stříbro) a Američanky (zlato).\n\nNa evropském šampionátu v Helsinkách v roce 2012 patřila mezi hlavní kandidátky na zisk medaile. V úvodním rozběhu obsadila časem 52,18 s třetí pozici. V semifinále trať zaběhla v sezónním maximu 51,35 s a do finále postoupila z prvního místa. V něm nestačila na Švédku Hjelmerovou, jež časem 51,13 s vylepšila národní rekord a stala se mistryní Evropy. Zadorinová cílem proběhla o 13 setin sekundy později a brala stříbro. Bronz vybojovala Ilona Usovičová z Běloruska.\n\n\n"}
{"id": "918486", "url": "https://cs.wikipedia.org/wiki?curid=918486", "title": "Xenija Vdovinová", "text": "Xenija Vdovinová\n\nXenija Olegovna Vdovinová, provdaná Xenija Ryžovová (rusky: \"Ксения Олеговна Вдовина\" – \"Ksenija Olegovna Vdovina\"; * 19. dubna 1987 Lipeck, Lipecká oblast, Sovětský svaz) je ruská atletka, sprinterka, jejíž specializací je běh na 200 a 400 metrů. Největší individuální úspěchy zaznamenala v roce 2007. Na ME do 23 let v Debrecínu postoupila do semifinále běhu na 200 metrů a stejného výkonu dosáhla také na světové letní univerziádě v Bangkoku.\n\nNa juniorském mistrovství světa v Pekingu v roce 2006 skončila v prvním semifinálovém běhu na 7. místě a do finále závodu na 200 metrů nepostoupila. V roce 2007 uspěla na evropském šampionátu do 23 let v Debrecínu, kde vybojovala zlatou medaili ve štafetě na 4×100 m. V závodě na 200 metrů skončila v semifinále. V témže roce reprezentovala také na světové letní univerziádě v Bangkoku, kde však cenný kov nezískala (200 m – 12. místo, štafeta 4×100 m – 4. místo).\n\nV roce 2009 se podruhé účastnila Mistrovství Evropy do 23 let. Na Stadionu sv. Dariuse a Girenase v litevském Kaunasu vybojovala společně s Annou Sedovovou, Xenijí Zadorinovou a Xenijí Ustalovovou zlato ve štafetovém běhu na 4×400 metrů.\n\nV roce 2010 vybojovala na halovém MS v katarském Dauhá stříbrnou medaili ve štafetě na 4×400 metrů. Rusky, za které dále startovaly Světlana Pospelovová, Natalja Nazarovová a Taťjana Firovová závod dokončily v čase 3:27,44. Na vítězné Američanky v cíli ztratily 10 setin. Na evropském halovém šampionátu v Paříži v roce 2011 se stala halovou mistryní Evropy v běhu na 4×400 metrů. Na zlatu se dále podílela Xenija Zadorinová, Jelena Migunovová a jako finišmanka Olesja Forševová. Na MS v atletice 2011 v jihokorejském Tegu pomohla Ruskám do finále čtvrtkařské štafety. Ve finále, v němž Rusky vybojovaly bronzové medaile však nestartovala. Rusky běžely ve složení Antonina Krivošapková, Natalja Anťuchová, Ludmila Litvinovová a finišmankou byla Anastasija Kapačinská. Rychlejší byly pouze Jamajčanky (stříbro) a Američanky (zlato).\n\n\n"}
{"id": "918488", "url": "https://cs.wikipedia.org/wiki?curid=918488", "title": "Místa", "text": "Místa\n\nMísta je česko-slovenský film režiséra Radima Špačka z roku 2014. Pojednává o dospívání v první polovině 90. let 20. století ve fiktivním pohraničním městě Černá Skála. Hlavními hrdiny jsou devatenáctiletý Adam (Vladimír Polívka) a jeho kamarád Marek (Jan Cina), do jejichž životů vstupuje dcera místního prominenta Anna (Johana Matoušková) a následně i její ochranitelský otec.\n\nHlavními tvůrci filmu jsou režisér Radim Špaček, scenárista Ondřej Štindl a producent Vratislav Šlajer, kteří i s kameramanem Jaromírem Kačerem spolupracovali už na předchozím úspěšném snímku \"Pouta\". Režisér Špaček v rozhovoru pro \"Respekt\" uvedl, že se scénářem k \"Místům\" přišel Štindl ještě před natáčením \"Pout\".\n\nFinancování filmu trvalo dva až tři roky. Filmová společnost Bionaut jej připravovala v koprodukci s Českou televizí, slovenskou společností PubRes a českými i/o post a SoundSquare. Finančně se na něm podílely Fond kinematografie ČR a Audiovizuální fond SR.\n\nFilm se natáčel v létě a v dotáčkách i na podzim 2013 v Ústí nad Labem, Litoměřicích, Úštěku a Praze. Plánováno bylo 35 natáčecích dní, v létě se točilo 33 dní. Natáčení bylo o týden posunuto kvůli záplavám v Ústí nad Labem. Vladimír Polívka uváděl, že se na svou roli připravoval tak, že přijel do Ústí nad Labem týden před natáčením a nechal se zaměstnat na benzínové pumpě.\n\nOficiální premiéra filmu byla ohlášena na 18. září 2014, spolu s doprovodným koncertem skupiny Please The Trees. Tomu ještě od 10. září předcházela předpremiérová tour po sedmi vytipovaných místech v republice: ve Znojmě, na farmě Vystrkov, ve Lhotce u Přerova, v Kolíně, Praze, Radotíně a 16. září v Ústí nad Labem, kde se film převážně natáčel.\n\nHudbu k filmu napsal David Boulter z britské hudební skupiny Tindersticks spolu s Václavem Havelkou z české skupiny Please The Trees. Ústřední píseň „Places“ nazpíval Havelka s představitelkou hlavní ženské role Johanou Matouškovou.\n\n\nČeská filmová komora udělila 24. ledna 2015 Cenu české filmové kritiky kameramanovi snímku Jaromíru Kačerovi. Za nejlepší kameru roku současně s ním ocenila i Martina Žiarana za film \"Hany\", který získal stejný počet hlasů.\n\n"}
{"id": "918493", "url": "https://cs.wikipedia.org/wiki?curid=918493", "title": "Musée Marmottan Monet", "text": "Musée Marmottan Monet\n\nMusée Marmottan Monet (\"Marmottanovo Monetovo muzeum\") je galerie umění v Paříži. Nachází se v 16. obvodu v ulici \"Rue Louis-Boilly\". Muzeum umění se zaměřuje na iluminace, renesanci, impresionismus a empír.\n\nMuzeum vzniklo v roce 1934 z daru, který v roce 1932 historik umění Paul Marmottan věnoval Akademii krásných umění. Jednalo se o městský palác a sbírku umění od renesance až po období empíru.\n\nV roce 1882 Jules Marmottan zakoupil od rodiny vévodů z Valmy lovecký zámeček u Boulogneského lesíku, který jeho syn Paul Marmottan přestavěl na městský palác. V paláci umístil sbírku umění, kterou jeho otec obohatil o umění středověku a renesance a on sám o umění Prvního císařství.\n\nMuzeum vystavuje především umění doby Napoleona a také díla impresionistů, mezi nimi i největší sbírku děl Clauda Moneta na světě.\n\nSbírky zahrnují renesanční umění italské, německé a vlámské, mj. sochy, tapiserie a vitráže. Největší část sbírky je ale zasvěcena období Prvního císařství, tj. empíru s bohatou kolekcí nábytku, uměleckých předmětů, maleb apod. Zastoupeni jsou umělci té doby jako François-Xavier Fabre, Louis Léopold Boilly, François Gérard, Louis Gauffier nebo Carle Vernet.\nSál Georgese Wildensteina představuje sbírku knižních anglických, francouzských, italských a vlámských iluminací od 13. do 16. století, mj. též Jeana Fouqueta.\n\nMuzeum vlastní nejrozsáhlejší sbírku obrazů Clauda Moneta na světě. Je zde zastoupena celá malířova kariéra jeho maleb a kreseb včetně obrazu \"Impression, soleil levant\" (1872), který dal označení celému uměleckému směru, \"Sur la plage à Trouville\" (1870), \"Portrait de Poly\" (1886), \"Pont japonais\" a \"Barque à Giverny\" (1887), \"Londres\", \"Le Parlement\" a \"Reflets sur la Tamise\" (1905), \"Cathédrale de Rouen, effet de soleil, fin de journée\" a kolekce \"Leknínů\" (1916-1919).\n\nMuzeum vlastní též další umělce okruhu impresionismu a postimpresionismu: Eugène Boudin, Johan Barthold Jongkind, Camille Corot, Gustave Caillebotte, Edgar Degas, Édouard Manet, Camille Pissarro, Armand Guillaumin, Auguste Renoir, Auguste Rodin, Alfred Sisley, Paul Gauguin, Paul Signac, Albert Lebourg, Henri Lebasque aj.\n\nMuzeum vlastní též 81 děl impresionistky Berthe Morisotové jako jsou malby, akvarely, pastely a výkresy včetně sedmi skicářů.\n"}
{"id": "918494", "url": "https://cs.wikipedia.org/wiki?curid=918494", "title": "Musée de l'Ordre de la Libération", "text": "Musée de l'Ordre de la Libération\n\nMusée de l'Ordre de la Libération (\"Muzeum Řádu osvobození\") je muzeum v Paříži. Nachází se v pařížské Invalidovně v 7. obvodu na \"Boulevardu de La Tour-Maubourg\". Muzeum je věnováno francouzskému vyznamenání Řád osvobození a jeho nositelům.\n\nŘád osvobození založil Charles de Gaulle v roce 1940 jako vyznamenání jednotlivcům i institucím, které se mimořádně zasloužily za osvobození Francie během druhé světové války.\n\nDo roku 2008 muzeum spravovala asociace \"Les amis du musée de l'Ordre de la Libération-France libre, résistance, déportation\" (Přátelé muzea Řádu osvobození – svobodné Francie, odboje a deportací), poté dekretem strážce pečeti ministra financí byla správa muzea svěřena Řádu osvobození.\n\nExpozice muzea je rozdělena do tří základních částí: France libre (zahraniční odboj), vnitřní odboj a deportace. Čestný sál muzea je zasvěcen památce generála de Gaulla, zakladatele a velmistra Řádu osvobození.\n"}
{"id": "918498", "url": "https://cs.wikipedia.org/wiki?curid=918498", "title": "Mistrovství Evropy družstev v atletice", "text": "Mistrovství Evropy družstev v atletice\n\nMistrovství Evropy družstev v atletice je atletická týmová soutěž evropských družstev pořádaná Evropskou atletickou asociací od roku 2009. Předcházel jí v letech 1965 až 2008 Evropský pohár v atletice.\n\nV letech 1965 až 2008 byl v Evropě pořádán Evropský pohár v atletice, v němž se střetávala reprezentační atletická družstva v několika výkonnostně odlišných skupinách. Rozhodnutím Evropské atletické asociace byla od roku 2009 soutěž změněna a přejmenována.\n\nV novém systému jsou vytvořeny čtyři ligy, Superliga, I. liga, II. liga a III. liga. Závodí se ve dvaceti atletických disciplínách, body mužů a žen se z jednotlivých disciplín sčítají dohromady.\n\n\n\n\n"}
{"id": "918499", "url": "https://cs.wikipedia.org/wiki?curid=918499", "title": "Musée d'anatomie Delmas-Orfila-Rouvière", "text": "Musée d'anatomie Delmas-Orfila-Rouvière\n\nMusée d'anatomie Delmas-Orfila-Rouvière \"(Delmasovo, Orfilovo a Rouvièrovo anatomické muzeum\"), zkráceně často jen Musée Orfila je lékařské muzeum v Paříži. Nachází se v 6. obvodu v ulici \"Rue des Saints-Pères\". Muzeum se specializuje na anatomii. Je součástí Musée de l'université de médecine při Univerzitě Paříž V.\n\nV roce 1794 založil profesor anatomie Honoré Fragonard (1732-1799) kabinet anatomie shromažďující vzorky pro lékařskou fakultu v Paříži. Sbírky kabinetu reorganizoval a výrazně rozšířil anatom Mathieu Orfila (1787-1853), který byl v roce 1832 jmenován děkanem lékařské fakulty. Orfila navštívil skotské univerzitní Hunterian Museum and Art Gallery, kde se inspiroval jeho sbírkami srovnávací anatomie. V roce 1844 z kabinetu vytvořil muzeum, které bylo v roce 1847 pojmenováno na jeho počest.\n\nV roce 1881 muzejní sbírky obsahovaly téměř 4500 položek. Avšak na počátku 20. století byly voskové modely použity na osvětlení, takže se z původních položek dochovalo jen několik set exponátů. V roce 1947 profesor André Delmas (1910-1999) začal s obnovou muzea a jeho rozšiřováním a připojil k němu sbírku tkání profesora Henriho Rouvièra (1876-1952).\n\nMuzeum bylo nejprve umístěno v ulici \"Rue de l'École de Médecine\" a od roku 1953 sídlí v 8. patře lékařské fakulty na \"Rue des Saints-Pères\".\n\nMuzeum uchovává a vystavuje sbírku lidských a zvířecích tkání pro srovnávací běžnou anatomii. Sbírky obsahují asi 5800 položek týkajících se anatomie lidí a zvířat. Obsahuje širokou škálu anatomických vzorků, včetně malé opičky konzervované Fragonardem v roce 1797. Sbírka Paula Broca zahrnuje odlitky mozků ptáků, savců a lidí, včetně mozků dětí, zločinců a zástupců různých ras, včetně jeho vlastního mozku. Muzeum uchovává příklady srovnávací anatomie plazů a ptáků, odlitky hlav zločinců z 19. století, sbírku lebek z ústavů pro duševně nemocné, různé fáze růstu kostry, ukázky lidských vnitřností (odlitky jater, srdce, plic, průdušnic, velkých cév) a ukázky deformací mozku u potkanů, lymfatických systémů, struktury ledvin, průdušnic, jícnů a jater. Muzeum vlastní též tzv. Spitznerovu sbírku anatomických voskových modelů z 19. století.\n\n"}
{"id": "918504", "url": "https://cs.wikipedia.org/wiki?curid=918504", "title": "Mérida UD", "text": "Mérida UD\n\nMérida Unión Deportiva byl španělský fotbalový klub sídlící ve městě Mérida v autonomním společenství Extremadura. Klub byl založen v roce 1990 po zániku místního CP Mérida, zanikl v roce 2013 kvůli finančním problémům.\n\nSvé domácí zápasy hrál klub na stadionu Estadio Romano s kapacitou 14 600 diváků.\n\n\nPoznámky:\n\n"}
{"id": "918510", "url": "https://cs.wikipedia.org/wiki?curid=918510", "title": "Elazığspor", "text": "Elazığspor\n\nElazığspor je turecký fotbalový klub z tureckého města Elazığ, který působí v sezóně 2016/17 v PTT 1. Lig (turecká druhá liga). Klub byl založen v roce 1967 a svoje domácí utkání hraje na stadionu Elazığ Atatürk Stadium s kapacitou 14 467 diváků.\n\nElazığspor byl založen v roce 1967 sloučením tří klubů (Merkez Gençlik, Güvenspor a Harputspor), aby mohl vzniknout silný klub reprezentující město Elazığ. Svíce v klubovém logu odkazují na známý místní tanec zvaný Çayda Çıra, který se tančí se svícemi v rukou. Klub působil ve druhé a třetí turecké lize až do roku 2002, kdy poprvé postoupil do Süper Lig. Po dvou letech však sestoupil a opět se vrátil do první ligy v roce 2012.\n\n"}
{"id": "918511", "url": "https://cs.wikipedia.org/wiki?curid=918511", "title": "Židlochovický most", "text": "Židlochovický most\n\nŽidlochovický most je silniční zavěšený most přes řeku Svratku ve městě Židlochovice v okrese Brno-venkov. Most byl dokončen roku 1993 a tvoří jednu z dominant města. Na místě současného mostu stával dřevěný most z roku 1737 a po něm ocelový příhradový most z roku 1897.\n\nNa místě dnešního mostu se v minulosti nacházel nejdříve brod, později lávka. Roku 1737 nechal hrabě Filip Ludvík Sinzendorf, tehdejší majitel židlochovického panství, postavit dřevěný most na čtyřech kamenných pilířích. Později, za panství Ditrichštejnů, byl most opatřen sochařskou výzdobou, vytvořenou místním sochařem Janem Sternem. Ta se skládala z pěti soch a kříže, které byly při stavbě nového ocelového mostu sneseny a přemístěny na nádvoří židlochovického zámku. Dřevěný most byl v roce 1897 nahrazen mostem ocelovým příhradovým podle projektu zemského stavebního rady Karla Holla. Most o rozpětí 41,4 m a hmotnosti 112,5 t byl vyroben v arcivévodských hutích v Těšíně. V období první republiky nesl most jméno M. R. Štefánika. Roku 1945 byl těžce poškozen ustupující německou armádou, avšak po válce opraven. Vzhledem k nevyhovující kapacitě mostu (pouze jeden jízdní pruh) byl nahrazen současným zavěšeným mostem. Jeho stavba byla zahájena roku 1989, most byl otevřen v roce 1993. Hlavním projektantem mostu byl ing. Ladislav Huryta z Dopravoprojektu Brno.\n\nMost je tvořen jedním mostním polem o rozpětí 51 m, zavěšeném na dvojici šikmých ocelových pylonů. Výška pylonů je 23 m. Mostovka je zavěšena 40 ocelových lanech o průměru 12,1 cm. Každý pylon nese 8 lan ve směru k levému břehu (Žerotínovu nábřeží) a 12 lan ve směru k pravému břehu (Nádražní ulici). Horní okraj mostovky se nachází 5,5 m nad hladinou řeky. Celková délka mostu je 65 m, délka zábradlí je 56 m. Šířka mostu mezi zábradlím je 18,3 m.\n\nMostem vedou tři silniční pruhy (2 na levý břeh, 1 na pravý břeh), které jsou součástí silnice II/416. Nejvyšší povolená hmotnost vozidel je 25 t (jediné vozidlo: 64 t). Na obou krajích mostu jsou asfaltové chodníky pro pěší. Most je opatřen 14 sloupy osvětlení.\n\nNa pravém břehu, severně od mostu, se nachází pamětní deska židlochovických mostů. Deska je umístěna na kamenech, které pocházejí z břehových pilířů mostu z roku 1897.\n\n"}
{"id": "918521", "url": "https://cs.wikipedia.org/wiki?curid=918521", "title": "Hochiss", "text": "Hochiss\n\nHochiss (2 299 m n. m.) je nejvyšší hora pohoří Rofan. Nachází se na území okresu Schwaz v rakouské spolkové zemi Tyrolsko asi 8 km severně od města Jenbach. Na vrchol lze vystoupit od chaty Erfurter Hütte.\n\n"}
{"id": "918530", "url": "https://cs.wikipedia.org/wiki?curid=918530", "title": "Daur Tarba", "text": "Daur Tarba\n\nDaur Tarba (abchazsky: Даур Нури-иҧа Ҭарба (Daur Nuri-ipa Tarba)) je abcházský politik, bývalý vicepremiér Abcházie a od roku 2009 předseda strany Jednotná Abcházie což je jedna z největších stran v Abcházii.\n\nNarodil se v roce 1959 v obci Mokva v okresu Očamčyra. V roce 1977 absolvoval střední školu v Mokvě. Mezi léty 1978 - 1980 prodělal vojenský výcvik. V letech 1981 až 1986 studoval na právnické fakultě Abcházské státní university a v 1986-1989 působil v Komsomolu a ve stranických orgánech. Od roku 1989 do 1991 studoval v Nižním Novgorodu společensko-politické instituce.\nV letech 1996 až 1997 byl generálním ředitelem státního podniku „Abhažleb“. Od roku 1997 do 2002 byl místopředsedou obchodní banky „Universal“. V letech 2002 - 2005 byl členem Národního shromáždění Parlamentu Abcházie. Od roku 2005 do 4. dubna 2007 působil jako předseda Státního výboru pro řízení státního majetku a jeho privatizaci republiky Abcházie. Od 4. dubna 2007 do 2009 byl předsedou okresu Očamčyra.\n\nOd roku 2009 je předsedou politické strany Jednotná Abcházie. V letech 2010 - 2011 byl vicepremiérem Abcházie. Je považován za jednu z největších abchazských politických osobností.\n"}
{"id": "918531", "url": "https://cs.wikipedia.org/wiki?curid=918531", "title": "Úštěcká pahorkatina", "text": "Úštěcká pahorkatina\n\nÚštěcká pahorkatina je geomorfologický okrsek v západní části Dokeské pahorkatiny ležící v okrese Litoměřice Ústeckého kraje. Území okrsku zhruba vymezují okresní město Litoměřice a města Úštěk a Štětí.\n\nOkrsek Úštěcká pahorkatina náleží do celku Ralská pahorkatina a podcelku Dokeská pahorkatina. Dále se člení na podokrsky Úštěcká kotlina, Liběšická pahorkatina, Ploskovická pahorkatina na severu a Vědlická tabule na jihu. Pahorkatina sousedí s dalším okrskem Dokeské pahorkatiny, Polomenými horami na východě, dále s Českým středohořím na severu a Dolnooharskou tabulí na západě a jihu.\n\nNejvyšším vrcholem Úštěcké pahorkatiny je vrch Hořidla (371 m n. m.).\n\n\n"}
{"id": "918532", "url": "https://cs.wikipedia.org/wiki?curid=918532", "title": "Birkkarspitze", "text": "Birkkarspitze\n\nBirkkarspitze (2749 m n. m.) je nejvyšší hora pohoří Karwendel. Nachází se na území okresu Innsbruck-venkov v rakouské spolkové zemi Tyrolsko asi 14 km východně od vesnice Scharnitz. Na vrchol vystoupil jako první 6. července 1870 Hermann von Barth. Horu je možné zdolat od chaty Karwendelhaus nebo Birkkarhütte.\n\n"}
{"id": "918540", "url": "https://cs.wikipedia.org/wiki?curid=918540", "title": "Hochplattig", "text": "Hochplattig\n\nHochplattig (2 768 m n. m.) je nejvyšší hora hřebene Mieminger Kette. Nachází se na území okresu Imst v rakouské spolkové zemi Tyrolsko asi 6 km jihovýchodně od města Ehrwald. Na vrchol vystoupil jako první 11. srpna 1872 Hermann von Barth.\n\n"}
{"id": "918543", "url": "https://cs.wikipedia.org/wiki?curid=918543", "title": "Bitva o Loznici (1941)", "text": "Bitva o Loznici (1941)\n\nBitva o Loznici (srbsky Битка за Лозницу/Bitka za Loznicu) byl ozbrojený střet mezi jednotkami Wehrmachtu, který od dubna 1941 okupoval Jugoslávii a některými zbylými jednotkami královské jugoslávské armády (JVuO, též četnici).\n\nPo porážce jugoslávské královské armády v dubnu 1941 využili někteří její velitelé jarních a letních měsíců roku 1941 k reorganizaci armádní struktury, získání nových sympatizantů a čekání na vhodnou příležitost, kdy by mohli zahájit úder na okupační německé vojsko. Dne 30. srpna se někteří z představitelů četnického vojska (Dragoslav Račić, Đorđe Bojić, Lazar Savić, Ratko Martinović, Nikola Gordić a Veselin Misita) sešli v klášteře Tronoša, který se nacházel nedaleko Loznice. Setkání byl přítomen i britský zástupce Herbart Muller; Velká Británie byla na začátku léta 1941 v boji proti nacistickému Německu osamocená a vítala jakoukoliv pomoc, která by jí mohla být v Evropě poskytnuta. Do čela vojenské operace proti Němcům byl vybrán podplukovník Veselin Misita.\n\nRáno, dne 31. srpna vyslali četnici signál německým vojákům, aby se vzdali a když odmítli, byl vydán rozkaz k útoku. Četnici měli oproti Němcům značnou přesilu; jejich Jadarská divize disponovala 1600 muži ve zbrani, Na útok bylo vyčleněno 500 lidí. Proti nim se mohlo bránit jen cca 100 Němců, kteří tvořili loznickou posádku. Pro ně mohla být posila dalších 300 lidí, kteří se v okamžik začátku ozbrojeného střetu nacházeli v nedalekém městě Banja Koviljača.\n\nBoje o Loznici probíhaly celý den; Němci se stáhli do budovy gymnázia (dnes tato stavba slouží jako kulturní dům), odkud se pokoušeli ostřelovat četnické vojsko. Přestože do večera dokázali Srbové Němce porazit, padl jejich velitel Veselin Misita. Po skončení boje zaslal nadporučík Đorđe Bojić telegram vrchnímu velení četnické armády na Ravnou goru. Dragoljub Mihajlović byl z výsledku boje nadšen. Úspěch však byl ojedinělý; podobný útok na město Bogatić, o který se četnici pokusili ve stejný den, skončil nezdarem.\n\nLoznická bitva měla nemalý význam pro srbské povstání proti fašistům. Dragoljub Mihajlović si byl vědom rizika, které mohou představovat komunisté, a považoval proto za nezbytné převzít iniciativu. Titovi partyzáni sice vstoupili do ozbrojeného boje proti fašistům již na začátku června 1941 (povstáním ve městě Bela Crkva), nicméně se soustředili zatím jen na sabotáže a jiné záškodnické akce. Mihajlović se obával, že by komunisté mohli napadnout Loznici před ním a získat tak cenné politické body.\n\nVojenský střet v Loznici byl největší vojenskou akcí JVuO (četniků) v jejich boji proti Němcům. Pro četniky se stal Misita hrdinou a mučedníkem, který byl v následujících létech glorifikován.\n"}
{"id": "918545", "url": "https://cs.wikipedia.org/wiki?curid=918545", "title": "EML Lembit", "text": "EML Lembit\n\nEML Lembit byla jedna ze dvou minonosných ponorek třídy Kalev, vyrobených pro Estonské námořnictvo. Ponorka byla spuštěna na vodu roku 1936 v loděnicích Vickers-Armstrong ve Velké Británii. Vyřazena ze služby byla 21. května 2011. Lembit je nejstarší a nejdéle sloužící ponorka na světě. Dnes jí lze najít v námořním museu v Talinnu.\n\nJejí sesterská loď Kalev se potopila v říjnu 1941.\n\n"}
{"id": "918549", "url": "https://cs.wikipedia.org/wiki?curid=918549", "title": "Biosférická rezervace El Pinacate a Gran Desierto de Altar", "text": "Biosférická rezervace El Pinacate a Gran Desierto de Altar\n\nEl Pinacate a Gran Desierto de Altar je název biosférické rezervace v severozápadním Mexiku, která je zároveň světovým přírodním dědictvím UNESCO. Nachází se v mexickém státě Sonora při hranicích se Spojenými státy americkými (konkrétněji Arizonou) na území Sonorské pouště. Rezervace sestává ze dvou odlišných geomorfologických celků – neaktivní vulkanický štít \"El Picanate\" s lávovými proudy černé a červené barvy na východě a \"Gran Desierto de Altar\", což je rozlehlé území pohybujících se písečných dun na západě chráněného území.\n\nZe všech pouští na severoamerickém kontinentu je Sonorská poušť ta s nejvyšší biodiverzitou. Na území rezervace je možné nalést více než 540 druhů vaskulárních rostlin, 40 savců, 200 ptáků, 40 ještěrů, stejně jako obojživelníky a sladkovodní ryby. Žije zde i několik endemických druhů, kterým hrozí vyhubení (např. korovec jedovatý, vidloroh sonorský, ovce tlustorohá nebo želva Agassizova). Pro zdejší floru jsou typické rostliny rodů Opuntia, Prosopis, Larrea, Fouquieria, Cactaceae a Atriplex. Kromě jedinečných goelogických formací, biologické různorodosti a unikátního krajinného rázu krajiny, je zdejší území významné i z archeologického hlediska, neboť je osídlelo lidmi již 20 000 let.\n\n"}
{"id": "918552", "url": "https://cs.wikipedia.org/wiki?curid=918552", "title": "CBBC", "text": "CBBC\n\nCBBC (označovaný také jako CBBC Channel) je televizní kanál veřejnoprávní BBC. Jako samostatný kanál vysílá od roku 2002. V letech 1985 až 2012 se pod tímto názvem vysílaly programové bloky na BBC One a BBC Two.\n\nPrvní předchůdce CBBC se začal vysílat už 24. dubna 1937, kdy se začal vysílat desetiminutový blok na BBC Television Service pod názvem For the Children, který se vysílal, s přestávkou od září 1939 do července 1946 (kdy se také rozšířil na 20 minut) až do roku 1952, kdy bylo členění do programových bloků zrušeno, s výjimkou bloku pro předškoláky \"Watch with Mother\". Blok měl také svou sesterskou část \"For the Very Young\", který nahradil právě Watch with Mother.\n\nOd šedesátých let až do roku 1985 byly pořady uváděny hlasateli BBC One pod názvem Children's Television. V roce 1964 BBC Two také začala vysílat pořad \"Play School\", který vešel ve známost jako první (a v prvních letech také jediný pravidelně vysílaný) vysílaný pořad na BBC Two.\n\nDalší milník pro dětské vysílání bylo 9. září 1985, kdy byla fakticky založena CBBC, pod názvem Children's BBC. Od tohoto data také CBBC používá své vlastní hlasatele, kteří také roku 1994 nahradili hlasatele BBC One, respektive BBC Two.\n\nCBBC, respektive Children's BBC také prodělala spoustu rozšíření a změn. Vyjmenovat můžeme například zavedení nedělních ranních pořadů na BBC Two (původně jen při zimních přestávkách Open University, asi o rok později zavedeno natrvalo) a ranní show, také na BBC Two. Také se na BBC Two přesunuly i pořady pro předškoláky, které byly později navráceny zpět na BBC One před odpolední blok pro starší děti. Od 4. října 1997 se také blok oficiálně nazývá CBBC (původně užíváno od poloviny 90. let neoficiálně, podobně jako komerční CITV se původně jmenovala Children's ITV). Také se bloky začaly nazývat podle kanálu, kde se vysílají, tedy například \"CBBC One\", \"CBBC Two\", \"CBBC Choice\" atd.\n\nV roce 2009 se CBBC na BBC One musela posunout do dřívějšího času, protože BBC ztratila práva na soap operu \"Neighbours\". Hodně pořadů touto ztratilo velkou část svých diváků a například \"Blue Peter\" zaznamenal nejhorší čísla od roku 1958. A v rámci plánu \"Delivering Quality First\", společně s vypnutím analogového vysílání, byly bloky CBBC (a CBeebies) ukončeny a to 21. prosince 2012 na BBC One a 30. listopadu na BBC Two.\nPůvodně (od 80. let) se vysílal 25minutový blok na BBC One okolo 10.00, který zahrnoval předškolní pořady (\"Play School\", od roku 1988 \"Playbus/Playdays\") a narozeninová přáníčka dětí. Dále se na BBC Two vysílal 5 až 10minutový blok okolo 13.00, vždy před hlavním odpoledním blokem na BBC One. Víkendový program sestával hlavně z pořadu \"Going Life!\" na BBC One.\nVysílací časy před ukončením vysílání bloků (od 1. prosince 2012):\n\nPrvní jakýsi \"předchůdce\" kanálu CBBC byl programový blok CBBC Choice, který původně začínal v sobotním odpoledním slotu a vysílal hlavně reprízy. Od 26. listopadu 1999 se název mírně změnil na CBBC on Choice a vysílal hlavně populární pořady z archivu každý všední den od 7.00 do 19.00, kdy začínal vysílat BBC Choice, se kterým také první rok vysílání sdílela vysílací pozice. Dnes je sdílí s BBC Three, přičemž CBBC vysílá od 7.00 do 19.00. Již od začátku se profiluje separátně od programových bloků a hodně věcí má s bloky společné, třeba moderátory, znělky ale jiná studia.\n\nOd začátku je kanál CBBC podobný bloku na BBC One a také vysílá či reprízuje hodně pořadů tohoto bloku, například magazín \"Blue Peter\", který se vysílá už od roku 1958, \"Ovečka Shaun\", zpravodajský \"Newsround\", seriál \"Tracey Beaker Returns\" a další. V minulosti také vysílal blok školního vysílání Class TV, kvůli požadavku 100 hodin vzdělávacích a faktuálních pořadů týdně. Sestával hlavně z repríz školních pořadů BBC z minulých let. CBBC také vyrábí dětské pořady pro BBC Alba a S4C.\n\n"}
{"id": "918553", "url": "https://cs.wikipedia.org/wiki?curid=918553", "title": "Radioactive", "text": "Radioactive\n\nRadioactive je píseň od americké indie rockové hudební skupiny Imagine Dragons. Je užitá v jejich EP s názvem Continued Silence a později i jako úvodní písnička na jejich studiovém albu Night Visions.\n\nPíseň byla užita k podpoře videohry Assassin's Creed III, filmu \"Hostitel\" a byla obsažena na soundtracku k videohře .\n\nKromě toho jsme ji měli možnost slyšet v televizním kanálu History, také v různých reklamách pro seriál na NBC \"Chicago Fire\", pro organizaci Run For Your Lives, pro European Outdoor Film Tour a Syfy's Defiance a v neposlední řadě i v seriálu \"Graceland\". Byla ke slyšení i v reklamě na Powerbeats by Dr. Dre v hlavní roli s Lebronem Jamesem. Skupina zpívala píseň živě v pořadech \"Jimmy Kimmel Live!\" (2012), \"The Late Show with David Letterman\" (2013), \"The Tonight Show with Jay Leno\" (2013) a zazněla i v seriálu \"Arrow\" (2012) a The 100 (2014).\n\nJednu z cover verzí písně nahrála houslistka Lindsey Stirling a skupina Pentatonix, druhou nahrála americká post-hardcorová skupina Our Last Night. Videoklip byl zveřejněn na oficiálním YouTube kanálu Stirling.\n\nStejně jako další písně od Imagine Dragons se dá i tato interpretovat různými způsoby, pravděpodobně ale naráží na znečištění Země lidmi a na nesmyslnost válek.\n\n"}
{"id": "918554", "url": "https://cs.wikipedia.org/wiki?curid=918554", "title": "Parseierspitze", "text": "Parseierspitze\n\nParseierspitze (3036 m n. m.) je nejvyšší hora Lechtalských Alp a také celých Severních vápencových Alp. Nachází se na území okresu Landeck v rakouské spolkové zemi Tyrolsko asi 8 km západně od centra okresu. Jedná se o jedinou třítisícovku v pohoří. Jako první vystoupili na vrchol v roce 1869 Joseph Anton Specht a Peter Siess. \n\nHoru lze zdolat buď od chaty Augsburger Hütte (2289 m) nebo od chaty Memminger Hütte (2242 m).\n\n"}
{"id": "918559", "url": "https://cs.wikipedia.org/wiki?curid=918559", "title": "Seznam poslanců Českého zemského sněmu (1883–1889)", "text": "Seznam poslanců Českého zemského sněmu (1883–1889)\n\nToto je seznam poslanců Českého zemského sněmu ve volebním období 1883–1889. Zahrnuje všechny členy Českého zemského sněmu ve funkčním období od zemských voleb roku 1883 až do zemských voleb roku 1889.\n\nV lednu 1887 byla skupina několika desítek německých poslanců sněmu prohlášena za vystouplé. Šlo o projev pasivní rezistence, kdy němečtí poslanci protestovali proti nenaplnění jejich státoprávních a jazykových požadavků a fakticky zahájili bojkot sněmu. V září 1887 se pak konaly doplňovací volby, v nichž byla značná část z nich manifestačně opět zvolena.\n"}
{"id": "918562", "url": "https://cs.wikipedia.org/wiki?curid=918562", "title": "Mistr IW", "text": "Mistr IW\n\nMistr IW, též Monogramista I.W., byl český nebo saský renesanční malíř, vyškolený v dílně Lucase Cranacha staršího, činný v letech 1520-1550 převážně v severozápadních Čechách.\n\nPodle německých historiků umění není pochyb, že Mistr IW byl Cranachovým žákem a působil v jeho dílně ve Wittenbergu předtím než se přestěhoval do Čech. Přestože zde měl významnou klientelu, nezachovaly se žádné písemné dokumenty, které by umožnily ztotožnit signaturu IW s konkrétním jménem. Registry pražského malířského bratrstva z let 1521-1531 opakovaně uvádějí, že malíř jménem Jan Wrtilka, který bydlel a měl vlastní dílnu v Lounech, byl \"hostinským mistrem\" pražského cechu. Dochovaly se však pouze záznamy o Wrtilkových řemeslných malířských zakázkách z let 1518-1519 a v literatuře přetrvalo neutrální označení Mistr IW. Podrobně se dílem Mistra IW zabývala M. Hamsíková.\n\nMistr IW pracoval převážně pro katolické objednavatele (klášter v Oseku, děkanský kostel v Mostě, Chrám sv. Víta) a šlechtické rody - např. v Čechách zdomácnělý saský rod Fictumů, s majetky v okolí Vintířova. Opl z Fictumu (Appel von Vitzthum) byl královským podkomořím a diplomatem Ludvíka Jagellonského. Po roce 1538 měl Mistr IW patrně vlastní dílnu s pomocníkem a dodával mariánské devoční obrazy i pro měšťanské rodiny. Za dílenské práce jsou považovány obrazy \"Zavraždění sv. Václava\" (1543) nebo \"Měděný had\".\nMistr IW vycházel z Cranachových grafických předloh a některé tváře jeho světců mají podobné rysy jako Cranachovy portréty. Jeho raná díla se vyznačovala určitou křehkostí postav a ostřejšími záhyby drapérií. Zlacené pozadí na deskách \"Litoměřického oltáře\" svědčí o nejistotě v zacházení s prostorem. Pozdější styl malby Mistra IW se vyznačuje dekorativně pojatými detaily (vlysy, hlavice sloupů, výrazné zlacené okraje ornátů atd.) a dokonalostí malířského provedení, splývavostí malířského rukopisu a jemností přechodů světel a stínů.\n\nPrvním signovaným a datovaným dílem je \"Sebevražda Lukrécie\" (1525). Tomu jsou provedením velmi podobné obrazy \"Salomé s hlavou Jana Křtitele\" a \"Judita s hlavou Holofernovou\" (identifikovaný jako dílo Mistra IW teprve roku 1996.) Oba náměty byly opakovaně zpracovány Lucasem Cranachem starším a jeho dílnou. V Cranachově digitálním archivu je doloženo 46 verzí Lukrécie, 8 x Salomé, 21 verzí Judity\n\nNejvětším kompletním, signovaným a datovaným dílem Mistra IW je \"Želinský oltář\" (1526). Kompozičně se velmi blíží dochovaným návrhovým kresbám Lucase Cranacha staršího na retábly k výzdobě kostela sv. Máří Magdaleny a sv. Vavřince v Halle (na kterých se mohl IW sám podílet ještě v době, kdy pracoval v Cranachově dílně) a také retáblu se \"Smrtí Panny Marie\" od jiného Cranachova žáka - tzv. Mistra Pflockova oltáře (1522). Ten byl zhotoven pro pohřební kapli rodiny Pflocků v kostele sv. Anny v saském Annabergu. \"Želinský oltář\", objednaný Oplem z Fictumu, byl nejspíše původně určen pro františkánský kostel Čtrnácti svatých pomocníků v Kadani, který rod Fictumů podporoval v těžkých časech a kde se nacházejí jejich náhrobky. Datace oltáře může souviset s připravovaným tažením proti Turkům v roce 1526, kdy se možnost náhlé smrti bez zaopatření stala reálnou. Tomu odpovídá i centrální výjev se \"Smrtí Panny Marie\", který se v souvislosti s tzv. \"dobrou smrtí\" často objevoval na epitafech v pohřebních kaplích (viz. Svatojiřský oltář). Panna Maria tak ztělesňuje duši spravedlivého, spaseného člověka, ležícího na lůžku a přijímajícího poslední pomazání a zároveň přímluvkyni při posledním soudu. Mariánské výjevy na křídlech oltáře vycházejí z grafických listů A. Dürera a L. Cranacha a zobrazují scény: \"Zvěstování Panně Marii, Navštívení P. Marie, Narození Krista, Klanění tří králů\". Na predelle je výjev \"Oplakávání Krista\" a putti s erby Opla z Victumu a jeho manželky Doroty, rozené Trčkové z Lípy. Na pevných křídlech oltáře a zadní straně pohyblivých křídel jsou vyobrazeni zemští patroni (zleva) sv. Vojtěch, Václav, Zikmund a Vít.\n\nVrcholným dílem Mistra IW je oboustranně malovaný \"Votivní obraz ze Šopky\" (Pšovky) s Bolestným Kristem, smrtí a donátorem na jedné straně a Nejsvětější Trojicí (\"Trůnem milosti\") na straně druhé. Kristus je představen jako ten, kdo podstoupil oběť pro očištění lidstva od hříchů a ukazuje rány aby vybídl k potrestání hříšníků, pro něž byla nadarmo podstoupena. Trůn milosti zobrazuje Boha, který pro spásu lidstva obětoval svého syna (adorace Nejsvětější Trojice je též námětem o něco starší malby Mistra Litoměřického oltáře). Postava Krista vychází z předlohy Albrechta Dürera (1500), ale vyznačuje se mimořádnou invencí v kompozici, jemností provedení, měkkými lazurami a pečlivým provedením detailů. Malířskou kvalitou je obraz srovnatelný např. s Cranachovým Pražským oltářem. Identita donátora obrazu je nejistá. V roce 1502 udělil Vladislav Jagellonský podací právo ke kostelu sv. Vavřince v Pšovce a právo zvolit klášter za rodové pohřebiště Albrechtu z Kolovrat a na Libštejně. V době vzniku obrazu již ale držel patronátní právo rytíř a v letech 1512–1523 a 1525–1537 nejvyšší písař a královský sekretář Radslav Beřkovský ze Šebířova a na Liběchově (†1537). Donátorem by mohl být i Jaroslav Hasištejnský z Lobkovic, který sídlil v nedalekém Obříství a zemřel roku 1529.\n\nDva votivní obrazy s Madonami, datované letopočtem 1538, byly objednány bohatými měšťany. Oba se vyznačují pečlivým provedením detailů, jemnou modelací a sytou barevností. \"Epitaf plzeňského měšťana Kašpara Kašpárka\" s malým Ježíšem, držícím levou rukou hrozen a v pravé ruce kuličku vína nad hlavou donátora, odkazuje k eucharistii. \"Mostecká deska\" s postavou Assumpty na půlměsíci a klečícími donátory v medailonech většinou opakuje scény z \"Želinského oltáře\" (\"Zvěstování, Navštívení P. Marie, Narození Ježíše a Smrt Panny Marie\"). Medailon vpravo nahoře (\"Kristus zjevující se Panně Marii\") vychází z dřevořezu A. Dürera. Uspořádání výjevů do medailonů bylo oblíbené v Německu a souviselo se zakládáním růžencových bratrstev.\n\nPosledním signovaným dílem Mistra IW , známým též ze dvou pozdějších kopií v Duchcově a Chomutově, je \"Odpočívající Kristus\" (1541, nyní Drážďany). U oltářů z pozdější doby mohla být signatura na některé části, která se nezachovala, např. na predelle. Připsání dalších děl Mistru IW je podloženo srovnávací analýzou slohu, malířské techniky a restaurátorskými zprávami.\n\n\"Zavraždění sv. Václava\" z roku 1543 vychází z kompozice nástěnné malby Mistra litoměřického oltáře ve Svatováclavské kapli a dřevořezu Lucase Cranacha. Obraz mohl být objednán v době, kdy se katedrála opravovala po velkém požáru roku 1541, v souvislosti s očekávanou návštěvou Ferdinanda I. v Praze (1543). O tom svědčí i dva erby s českým lvem a říšskou orlicí nad portálem.\n\n\"Stětí sv. Kateřiny\" je patrně střední částí rozebraného a ztraceného oltáře. Vyznačuje se novým pojetím prostoru s příkrým kopcem v pozadí, živými gesty postav a kompozicí, která umocňuje rozmáchlé gesto kata. Obraz je považován za jedno z nejkvalitnějších děl Mistra I.W.\n\n\"Osecký oltář se stětím sv. Barbory\" vychází ze stejné kompozice ústředních postav jako předchozí \"Stětí sv. Kateřiny\" a na pozadí zobrazuje ve čtyřech prostorových plánech další scény z legendy sv. Barbory. V levém dolním rohu je několik drobných vyobrazení se skrytým významem, která odkazují k teologickým textům. Na pohyblivých křídlech jsou vlevo sv. Petr, vpravo sv. Pavel. Zavřená křídla s ochránci před morem a epidemiemi - sv. Rochem s sv. Šebestiánem byla ve své době častým námětem. Objednavatelem byl (podle erbu na křídle se sv. Šebestiánem) osecký hejtman Richard Kozelka ze Hřivic, povýšený roku 1546 do šlechtického stavu. Z oseckého kláštera pochází také obraz přisuzovaný dílně Mistra I.W. kolem roku 1550 - \"Povýšení měděného hada\". Neobvyklý námět je převzat z Cranachova alegorického obrazu Zákon a milost (1529), kde je součástí výjevu v pozadí.\n\n\n"}
{"id": "918564", "url": "https://cs.wikipedia.org/wiki?curid=918564", "title": "Sviňucha běloploutvá", "text": "Sviňucha běloploutvá\n\nSviňucha běloploutvá (\"Phocoenoides dalli\") je jediný druh monotypického rodu Phocoenoides, je největším zvířetem z čeledi sviňuchovitých.\n\nTito kytovci jsou rozšířeni ve studenějších vodách na severu Tichého oceánu, od Kalifornského poloostrova podél západního pobřeží Spojených států amerických, Kanady a Aljašky až k pobřežím Japonska, Sachalinu a Kamčatky omývaných vodami Japonského, Ochotského a jižní části Beringová moře. Je to hlubinný druh který se u pobřeží zdržuje pouze v místech podmořských kaňonů nebo propadlin. Některé podnikají pravidelné migrační tahy ze severních oblastí k jihu v zimě a v létě nazpět v závislosti na výskytu potravy. Jsou považovány za poměrně hojný druh, jejich počet bezpečně překračuje milion jedinců.\n\nSviňucha běloploutvá dosahuje průměrné délky 2 m a váží až 200 kg. Tělo zvířete je zavalitější, u ocasu je ale silně zploštělé s patrným kýlem na hřbetní i břišní straně. Hlavu má malou a plošší než ostatních sviňuchy. Ploutve se nacházejí v blízkosti hlavy a jsou malé a špičaté, hřbetní je trojúhelníkovitého tvaru se zahnutým hrotem. Převážná část těla je zbarvená tmavě, na bocích jsou velké okrouhlé bílé skvrny které pokračují až v bílé břicho. Hruď, hrdlo a spodní čelist jsou tmavé. Na ploutvích je kombinace tmavé barvy se světlými skvrnami. Vzácně se vyskytují jedinci zbarveni zcela tmavě. V horní čelistí mívají na každé straně po 19 až 28, nejčastěji 22 až 24 drobných zubů, v dolní po 20 až 28, nejobvykleji 24 až 25 zubů které mají drobné výrůstky napomáhající zachycení kořisti.\n\nJe dobrý plavec, dokáže plavat rychlostí až 30 km/hod, nad hladinu se vymršťuje jen ojediněle. Obvykle žije ve skupinkách do 20 jedinců, ojediněle je ke spatření ve skupině čítající i několik set zvířat.\n\nTito výhradní masožravci se za potravou potápějí do velkých hloubek, 500 m a více. Svědčí o tom obsahy žaludků ve kterých jsou nacházeny zbytky menších druhů hlubinných ryb a hlavonožců. Často loví živočichy pravidelně migrující v noci vzhůru do menších hloubek za potravou.\n\nSamice dosahují pohlavní dospělosti ve věku 3 až 6 roků, samci od 5 do 8 let. K páření, které probíhá února do března nebo od července do srpna, dochází pravděpodobně co 3 roky. Po březosti trvající asi 11 měsíců se rodí jedno mládě dlouhé téměř 1 m a těžké asi 25 kg. Bývá matkou kojeno a opečováno asi 2 roky; samci se o potomky nestarají. Zdá se, že samice těhotné nebo kojící se pohybují více v severních oblastech. Průměrná délka života je u sviňuchy běloploutvé odhadována na méně než 20 roků. Primárními predátory jsou žraloci a kosatky.\n\nTento druh je tvořen dvěma populacemi odlišujících se od sebe mj. velikosti ploch bílé barvy, podle jedněch odborníků se jedná o barevné variety a podle jiných o poddruhy:\n\n"}
{"id": "918565", "url": "https://cs.wikipedia.org/wiki?curid=918565", "title": "Rychlostní silnice R1 (Slovensko)", "text": "Rychlostní silnice R1 (Slovensko)\n\nRychlostní silnice R1 ( , \"R1\") je rychlostní silnice na Slovensku, která po svém dokončení bude spojovat města Trnava, Sereď, Nitra, Žarnovica, Žiar nad Hronom, Zvolen, Banská Bystrica a Ružomberok. Původně byla plánovaná jako \"dálnice D65\". R1 je součaástí evropských silnic E58, E77, E571 a E572. Celková plánovaná délka je navržena na přibližně 225 km, ze kterých je v současnosti v provozu 165,7 km, ve výstavbě 5,7 km a v stádiu příprav dalších asi 50 km.\n\nVýstavba rychlostní silnice R1 začala už v 70. letech. Tehdy nezávisle na sobě začala přestavba silnic I/51 \"(Trnava – Báb)\" a I/66 \"(Banská Bystrica – Kováčová)\". V té době se nepočítalo o zařazení do kategorie rychlostních silnic a tak byly tyto úseky dimenzovány jako silnice první třídy.\n\nV 80. letech byl vystavěn úsek Šášovské Podhradie – Budča. Úsek Trnava – Báb byl vybudován jen v polovičním profilu, proto se v polovině 90. let začalo s dobudováním na čtyřproudové silnice. Celý 23,2 km dlouhý úsek byl kompletně zprovozněn 15. července 2000.\n\nKoncem 90. let začala výstavba i na Pohroní. Ještě v roce 1996 začala výstavba obchvatu Žarnovice. Ten se stavěl ve dvou etapách, přičemž byl kompletně zprovozněn 25. října 2006.\n"}
{"id": "918575", "url": "https://cs.wikipedia.org/wiki?curid=918575", "title": "Tempora", "text": "Tempora\n\nTempora (množné číslo latinského slova \"tempus\" = čas) je tajný program agentury Government Communications Headquarters (zkr. GCHQ, zpravodajská agentura britské vlády a vojska).\n\nProjekt byl spuštěn na začátku roku 2012 a údajně neustále sleduje a (maximálně po dobu 30 dní) i fyzicky ukládá telefonní hovory, internetové informace a metadata libovolných osob na světě, tj. přímo jejich telefonní hovory, obsahy jejich e-mailových zpráv, jejich příspěvky na Facebooku, seznam jimi navštívených stránek atd. GCHQ získaná data a nahrávky kromě jejich zpracování vlastními analytiky poskytuje i na analýzy americké agentuře NSA.\n\nInformaci o programu zveřejnil v deníku The Guardian Edward Snowden, tedy tatáž osoba, která dva týdny předtím zveřejnila také informace o podobném programu USA PRISM. Podle Snowdenova vyjádření je však program Tempora mnohem horší (důkladnější) než americký program PRISM.\n\n"}
{"id": "918577", "url": "https://cs.wikipedia.org/wiki?curid=918577", "title": "Činovník", "text": "Činovník\n\nČinovník může být:\n\n\n"}
{"id": "918582", "url": "https://cs.wikipedia.org/wiki?curid=918582", "title": "Ladislav Pavelka", "text": "Ladislav Pavelka\n\nLadislav Pavelka (21. dubna 1900, Lanškroun – ???) byl český římskokatolický kněz, středoškolský učitel a druhý ředitel ministranského spolku Legio angelica, politický vězeň za nacistické okupace i za komunistického režimu.\n\nPůsobil nejprve jako učitel na gymnáziu v Praze na Smíchově, avšak pro neshody s jeho ředitelem byl přeložen na Podkarpatskou Rus. Rozhodl se proto své dosavadní povolání opustit, vystudoval teologii a 16. června 1935 přijal kněžské svěcení. Nedlouho poté se vrátil na své dřívější působiště jako katecheta. Po jistou dobu byl také kaplanem v Cerhovicích a v pražské katedrále sv. Víta.\n\nV září 1937 byl jmenován ředitelem Legio angelica. Po rozpuštění Junáka ještě v létě 1941 vedl skautský tábor v Radětickém mlýně u Bechyně, který byl oficiálně přihlášen jako výpomoc při žních. Za to byl po prázdninách zatčen a odsouzen k dvouapůlletému trestu odnětí svobody, který si odpykal v Bayreuthu. Když skončila druhá světová válka, opět pokračoval v předchozí činnosti, avšak po únoru 1948 byl opět zatčen. V 50. a 60. letech 20. století byl duchovním správcem pro československé emigranty ve Francii (v Paříži) a Švýcarsku.\n"}
{"id": "918584", "url": "https://cs.wikipedia.org/wiki?curid=918584", "title": "Nebankovní půjčka", "text": "Nebankovní půjčka\n\nNebankovní půjčka je zápůjčka poskytovaná jiným subjektem než bankou. Typické pro tyto zápůjčky jsou benevolentnější podmínky pro jejich získání. Zřídka je potřeba doložit příjmy a čistý výpis z rejstříku dlužníků. Tato výhoda je však vyvážena poměrně vyššími úroky a vysokou roční procentní sazbou nákladů (RPSN). Jsou ale výjimky. Konkurence mezi poskytovateli došla tak daleko, že některé nebankovní společnosti konkurují bankovním a v některých případech jsou i výhodnější. \n\nOd 1. prosince 2016 začala platit novela zákona o spotřebitelském úvěru, která zpřísňuje poskytovatelům bankovních a nebankovních půjček situaci na trhu. Vláda si od tohoto kroku slibuje vymýcení lichvářských praktik některých společností v této oblasti. Všechny podnikatelské subjekty, které chtějí od 1. prosince 2016 poskytovat lidem nebankovní půjčky, musí získat licenci od ČNB - ta nově na tyto subjekty dohlíží. Už nestačí pouhý živnostenský list, jak tomu bylo doposud. Každý subjekt, který získá tuto licenci, je povinen řídit se příslušnými nařízeními. Povinnosti poskytovatelů nebankovních půjček jsou následující:\n\nNěkteré společnosti nabízejí novým klientům první půjčku zdarma.\n\nNovela zákona o spotřebitelském úvěru nepřináší jen zvýhodnění pro spotřebitele. Ruku v ruce s její platností nastávají spotřebitelům i některé obtíže. Od 1. prosince 2016 je mnohem těžší získat úvěr, dokonce i ten drobný do 5 000 Kč. Na takové úvěry se dosud tento zákon nevztahoval a u nebankovních organizací často fungovaly jako tzv. mikropůjčky pro lidi, kteří potřebovali akutně řešit svou finanční situaci, ale z hlediska času, záznamu v registru dlužníků nebo kvůli jiným problémům nedosáhli na klasický úrok. \n\nPodobná situace postihla i větší nebankovní úvěry, které též přinášely možnost půjčky pro ty, kteří obvykle neměli na bankovní nízkoúrokovou půjčku nárok, tj. nezaměstnaní, studenti, důchodci nebo třeba ženy na mateřské. \n\nTo ale neznamená, že by byla možnost půjčky pro všechny lidi se špatnou bonitou zcela uzavřena. V novele není kritérium bonity zákazníka jasně definováno. Je na každé finanční instituci jakým způsobem a jak důkladně k prověření přistoupí. Může se tedy stát, že v mnohých případech se bude nadále půjčovat i nedostatečně bonitním klientů. \n\nPřesto panuje oprávněná obava, že tito nebonitní klienti budou odkázáni na pouze lichvu, tj. půjčky s přehnaně vysokým úrokem, které už nebudou jakkoliv regulované státem. Ty budou poskytovat „finanční instituce“, které nepožádaly o licenci nebo ji nezískaly, a přesunuly se do šedé nebo černé ekonomiky. Náznak nekalého chování se již objevuje v praxi. „Lichváři“ tlačí dlužníky k tomu, aby si vyřídili živnostenský list a půjčku pak sjednávali na svou podnikatelskou činnost. Na půjčky pro podnikatele se totiž zákon o úvěru pro spotřebitele nevztahuje. \n\nS potlačením nekalého jednání či lichvy může pomoci i občan sám. Již pouhá inzertní nabídka úvěru bez licence představuje porušení zákona a spotřebitel se může při podezření na protiprávní jednání obrátit jak na Českou obchodní inspekci, tak i na policii.\n\nMezi nebankovní půjčky patří půjčky krátkodobé (do cca 10 000 Kč, splácejí se jednorázově), půjčky střední velikosti (v řádech desetitisíců, většinou je vyžadovaný pravidelný příjem) a nebankovní americké hypotéky (v řádech statisíců až milionů, zápůjčky jsou vždy zajištěné nemovitostí).\n\nNěkteří z poskytovatelů půjček vyžadují zaplacení poplatků předem před vyřízením půjčky, jiní nabízejí „půjčku bez poplatků předem“.\n\nV některých případech je pro získání půjčky vyžadována nějaká forma ručení.\n\nTyto půjčky jsou někdy dostupné i pro tzv. rizikové klienty, tj. klienty bez dokladů o příjmů a se záznamy v registru dlužníků. Takových klientů by však mělo ubývat, jelikož společnosti poskytující nebankovní půjčky musí před podpisem smlouvy o zápůjčce posoudit, zda klient bude schopen splácet. Jejich hlavní výhodou je snadné a rychlé vyřízení – půjčku je možné vyřídit a získat řádové v rámci několika minut – např. online, telefonicky nebo pomocí sms. Půjčky jsou zaměřené zejména na menší částky a u mnohých z nich se objevuje možnost první půjčky zdarma bez úroků. Za takové půjčky v případě včasného splacení nezaplatíte ani o korunu víc. \n\nZejména krátkodobé půjčky jsou zatížené vysokou úrokovou sazbou a velmi vysokou RPSN. U krátkodobých půjček však vzhledem k jejich povaze nelze sazbu RPSN brát jako absolutní měřítko, neboť se vyhodnocuje na roční bázi, zatímco krátkodobé půjčky jsou splatné typicky do 30 dní.\n\nU některých společnost jsou s nimi spojené i vyšší poplatky, poměrně vysoké poplatky za prodloužení doby splatnosti a vysoké pokuty za její nedodržení. \n\nNa trhu nebankovních půjček jsou společnosti, kde v případě nesplacení úvěru dojde k naúčtování poplatků v takové výši, že mohou několikanásobně přesáhnout samotnou půjčku. \n\nDnes již mnohé nebankovní společnosti konkurují samotným bankám, ale ve většině případů jsou výhodné zejména proto pro ty, kterým je umožněna první půjčka zdarma bez úroku, také pro zaměstnance či podnikatele, kteří mají zájem o půjčku v řádech tisíců na krátkou dobu a nakonec i pro důchodce, maminky na mateřské, studenty, nezaměstnané, lidi bez doložitelných příjmů či ty se záznamem v registru dlužníků. Nevýhodné jsou pro ty, kteří si mohou půjčit z banky, potřebují si půjčit větší obnos (rozdíl v úrocích je značný), chtějí půjčku na delší časové období nebo si nejsou jisti, zda ji budou schopni splatit. Ale jsou i výjimky.\n\nMezi nejběžnější vyplacení nebankovní půjčky patří bezhotovostní bankovní převod, který je rychlý, pohodlný a snadno dostupný. Žadatel však musí vlastnit bankovní účet. Další možností je hotovostní půjčka s výplatou na ruku, poštovní poukázkou, skrze terminál Sazky nebo na čerpacích stanicích.\n\nK získání nebankovní půjčky je zpravidla vyžadována plnoletost, občanství ČR, je potřeba mít přístup na internet, mít mobilní telefon a vlastní bankovní účet – přesné podmínky však závisí na jednotlivých společnostech.\n\n\n"}
{"id": "918594", "url": "https://cs.wikipedia.org/wiki?curid=918594", "title": "Vůz Bmteeo290, 293 ČD", "text": "Vůz Bmteeo290, 293 ČD\n\nVozy Bmteeo a Bmteeo (50 54 26-18) byly řadami patrových velkoprostorových osobních vozů druhé třídy z vozového parku Českých drah. Všechny tyto vozy byly vyrobeny v roce 1976 ve vagonce Waggonbau Görlitz pro tehdejší ČSD a zmodernizovány v roce 2001 resp. 2009 v ŽOS Nymburk.\n\nJednalo se o patrové vozy o délce 26 800 mm. Měly podvozky \"Görlitz VI K\" se špalíkovými brzdami. Jejich maximální povolená rychlost byla 100 km/h.\n\nVozy měly dvoukřídlé vnější nástupní dveře ovládané pákou (kód 290) nebo tlačítkem (kód 293). V kombinaci s nízkopodlažností v dolním patře vozy umožňovaly snadnou přepravu tělesně postižených (ale patřičně přizpůsobené WC neměly), dětských kočárků a jízdních kol. Okna v dolním patře byla výkopná dovnitř v horní třetině, okna v horním patře byla v dolní třetině vytahovací směrem nahoru.\n\nVozy měly sedačky přečalouněny látkovým potahem a poskytovaly celkem 126 míst k sezení.\n\nNátěr byl šedý se širokým modrým pruhem pod a nad dolními okny.\n\nVůz Bmteeo byl zmodernizován v roce 2001 z původního vozu Bmto č. 124. Předmětem modernizace bylo dosazení CZE, oprava WC, přeplyšování sedaček, nový mechanizmus zavírání dveří apod.\n\nVšechny tři vozy Bmteeo vznikly v roce 2009 z vozů Bmto (č. 103, 104, 116). Rozsah modernizace byl podobný jako u vozu řady Bmteeo. Mimo to byly upraveny dveře vozů, které jsou u těchto vozů ovládány tlačítky. Tlačítky je ovládáno i vodní zařízení na WC.\n\nV rozmezí let 2010–2011 byly modernizovány všechny tři vozy Bmteeo, jediný vůz Bmteeo a 12 vozů Bmto na novou řadu Bdmteeo. Vozům byl mimo výše zmíněného ještě kompletně zrenovován interiér.\n\nVozy jezdily na stejných výkonech jako jejich nezmodernizované verze Bmto.\n\nV roce 2011 tyto řady zanikly, protože všechny vozy byly podruhé zmodenizovány a byly přeznačeny na řadu Bdmteeo<sup>294<sup>.\n\n\n"}
{"id": "918596", "url": "https://cs.wikipedia.org/wiki?curid=918596", "title": "Marek Prchal", "text": "Marek Prchal\n\nMarek Prchal (* 26. června 1974) je marketingový odborník, který v minulosti pracoval pro řadu institucí, podniků a politických stran. Předtím se věnoval grafickému designu a novinařině.\n\nMarek Prchal je autorem kampaně ČVUT \"Sedm statečných z ČVUT\" z roku 2009 nebo kampaně Institutu politického marketingu \"Přemluv bábu\" z roku 2010. Podílel se na kampaních také pro TOP 09, Dopravní podnik hl. m. Prahy, ROPID, Pražskou integrovanou dopravu, Ostravu, Magistrát hlavního města Prahy, Pepsi, Snickers, Niveu, Milku aj. Píše sloupky pro Médiář.\n\nOd roku 2013 pracuje pro hnutí ANO. Byl členem volebního on-line týmu ANO při volbách do Poslanecké sněmovny, Evropského parlamentu, Senátu, na Magistrát hlavního města Prahy a v krajských volbách. Marek Prchal je autorem velké většiny příspěvků Andreje Babiše na sociálních sítích. Podílel se také na Babišově knize \"O čem sním, když náhodou spím\".\n\nPo výhře hnutí ANO ve volbách do poslanecké sněmovny v roce 2017 Marku Prchalovi veřejně a emotivně (s pusou na čelo) poděkoval Andrej Babiš na povolební tiskové konferenci.\n\nPrchal je držitelem pěti ocenění ADC Creative Awards „Louskáček“ a „Zlatý středník“.\n\nV 90. letech působil na elektronické hudební scéně v projektu Sikkim.\n\nV roce 2013 si vzal Ditu Pecháčkovou. V září roku 2014 se jim narodil syn David P.\n\nV červnu 2019 mu k jeho 45. narozeninám poslal přes Facebook otevřený dopis filmový režisér Vít Klusák, který se v něm označuje za „skoro-švagra“, jelikož je přítelem Prchalovy sestry. Klusák v dopise uvádí, že se Prchal prací pro premiéra Andreje Babiše nachází v těžkém dilematu a že svým talentem a dobrými nápady zakrývá Babišovu skutečnou tvář. Zároveň ho vyzývá, aby pro Babiše přestal pracovat, jelikož \"„nikdy není pozdě“\". Novinář Petr Holec ze zpravodajského portálu Info.cz označil Klusákovo narozeninové přání za „totalitní pranýř“. Pro týdeník Respekt okomentoval samotný Prchal událost mimo jiné slovy: \"„Nevím ani, co tím chtěl říct, to sdělení jsem nepochopil.“\"\n\n"}
{"id": "918597", "url": "https://cs.wikipedia.org/wiki?curid=918597", "title": "Robert Z'Dar", "text": "Robert Z'Dar\n\nRobert J. Zdarsky (3. června 1950, Chicago, USA – 30. března 2015), známý spíše jako Robert Z'Dar, byl americký herec a filmový producent. Jeho nejvýznamnější rolí byl Matt Cordell, kterého ztvárnil v kultovním hororu \"Maniac Cop\" a dalších dvou pokračováních. Kvůli své neobvyklé obličejové struktuře, za kterou vděčí vzácnému dědičnému onemocnění, cherubismu (familiární fibrózní dysplazie čelisti), byl často přezdíván „The Chin“, což v překladu znamená „brada“.\n\n"}
{"id": "918599", "url": "https://cs.wikipedia.org/wiki?curid=918599", "title": "Windows Assessment and Deployment Kit", "text": "Windows Assessment and Deployment Kit\n\nWindows Assessment and Deployment Kit, známý také jako Windows ADK, nebo WADK, je základní sadou nástrojů společnosti Microsoft pro nasazení klientských a serverových operačních systémů Microsoft Windows.\n\nNástroje sady Windows ADK slouží pro přizpůsobení operačního systému Windows a jeho automatizované distribuci v cílovém prostředí.\n\nTato sada je určena pro IT profesionály (správce sítí) a OEM výrobce. Sada WADK sjednocuje původně samostatné balíčky OEM Preinstallation Kit (OPK) pro OEM výrobce a Windows Automated Installation Kit (AIK) pro IT profesionály a je určena pro operační systémy Windows 8 a Windows Server 2012.\n\nSoučásti sady Windows Assessment and Deployment Kit for Windows 8.1 Preview:\n\nPočátky nástrojů pro automatizaci nasazení systémů Windows, začínaly sadou Windows Deployment Tools, známou spíše jako DEPLOY.CAB, protože se nacházela na každém instalačním médiu Windows. Pro každý operační systém existovala samostatná sada Windows Deployment Tools, která byla aktualizována vždy současně se servisním balíčkem pro daný operační systém. Na rozdíl od WAIK, OPK nebo WADK se v tomto případě jednalo jen o sadu dokumentace.\n\nWindows Deployment Tools obsahoval:\n\nPoslední verze sady Windows Deployment Tools:\n\nSada Windows Deployment Tools se nachází na každém instalačním médiu Windows v následujícím umístění SUPPORT\\TOOLS\\DEPLOY.CAB\n\nKomplexnější sadu dokumentů a nástrojů poskytovala společnost Microsoft svým partnerům v podobě sady nástrojů pro předinstalaci systémů Windows – OEM Preinstallation Kit (OPK). Jednalo se o rozsáhlejší sadu s nástroji, příklady, příručkami a doporučenými postupy pro hromadné nasazení systému Windows. Tyto sady byly primárně určeny pro OEM výrobce.\n\nPro každý operační systém Microsoft vydal samostatnou sadu OPK:\n\nPočínaje systémy Windows Vista a Windows Server 2008 začal Microsoft vydávat sadu Windows Automated Installation Kit (AIK).\n\n\nS vydáním Windows 8 a Windows Server 2012, byla sada Windows Automated Installation Kit přejmenována na Windows Assessment and Deployment Kit.\n\n\n"}
{"id": "918610", "url": "https://cs.wikipedia.org/wiki?curid=918610", "title": "Walter z Plettenbergu", "text": "Walter z Plettenbergu\n\nWalter z Plettenbergu (1450, Welver – 28. února 1535, Cēsis) byl mezi lety 1494 a 1535 mistr Livonského řádu a jeden z nejvýznamnějších vůdců Řádu německých rytířů, původem Baltský Němec.\n\nPlettenberg se narodil ve Welveru ve Vestfálsku. Od deseti let žil v pevnosti Narva a v patnácti letech se připojil k Řádu. Roku 1489 byl zvolen maršálem (\"Landmarschall\"), o dva roky později se účastnil bojů proti městu Rize a roku 1494 byl zvolen mistrem. Ve stejném roce Moskva uzavřela kancelář Hanzy v Novgorodu a uvězňuje hanzovní obchodníky, z nichž většina byli Livoňané, čímž byla Livonie zatažena do války s Moskevským knížectvím. Po ztroskotání vyjednávání v roce 1498 se Plettenberg rozhoduje k preventivnímu útoku proti Pskovu, formálně nezávislému státu pod silným vlivem Moskvy.\n\nRoku 1500 Plettenberg vytváří alianci s Litevským velkoknížetem Alexandrem Jagellonským (Wendenská smlouva), který byl již rok ve válce s Ruskem. Taktéž se snaží papeže Alexandra VI. přesvědčit k vyhlášení křížového tažení proti Rusům a získat část peněz z odpustků, ale jeho úsilí bylo marné. Ve válce s Ruskem (1501 - 1503) se Plettneberg představuje jako talentovaný a zkušený velitel. Jeho síla spočívá v mistrném použití těžké jízdy a artilerie. S touto taktikou vítězí v srpnu 1501 v bitvě o Serizu. S armádou Livonské konfederace o síle osmi tisíc pěších a čtyř tisíc jezdců poráží zhruba dvojnásobnou ruskou přesilu. Ovšem bez příslibu pomoci od Litvy nemohl Plettenberg dobýt Pskov a pouze vypálil pevnost Ostrov. V zimě 1501 až 1502 Rusové tvrdě pustoší Východní Livonsko a mnoho livonských hodnostářů si přeje mír s Moskovity. Plettenberg se přesto rozhoduje pokračovat ve válce a znovu se neúspěšně pokouší dobýt Pskov. Kvůli silné podpoře Moskvy musí ustoupit jihozápadně od města. 13. září 1502 s pouhými 5000 muži vítězí proti 12000 Rusům v bitvě u Smoliny. V roce 1503 byl uzavřen mír mezi Ivanem III. a Livonií.\n\nBěhem protestantské reformace Plettenberg podporoval luteránství, jelikož doufal, že si tak podmaní Rižské arcibiskupství. Provincie byla ve značném nepořádku a mistr měl vážné problémy s vládou nad oblastí, která zůstala rozdělena mezi Řád, biskupství a bohatá města Rigu, Tallinn, a Tartu. V roce 1525 nakonec Plettenberg odmítl konvertovat k luteránství a stát se sekulárním vládcem Livonie pod panováním velmistra Alberta Braniborsko-Ansbaškého. Místo toho se stává vazalem respektivem říšským knížetem pod vládou císaře Karla V. Habsburského, od čehož si sliboval podporu Svaté říše římské. V únoru roku 1535 zemřel ve věku 85 let.\n\n"}
{"id": "918612", "url": "https://cs.wikipedia.org/wiki?curid=918612", "title": "Gaziantepspor", "text": "Gaziantepspor\n\nGaziantepspor je turecký fotbalový klub z města Gaziantep nedaleko hranice se Sýrií, který působí v Süper Lig. Klub byl založen v roce 1969 a svoje domácí utkání hraje na stadionu Kâmil Ocak Stadyumu s kapacitou 16 981 diváků, kde hraje své domácí zápasy i rival Gaziantep Büyükşehir Belediyespor. Klubové barvy jsou červená a černá.\n\n"}
{"id": "918617", "url": "https://cs.wikipedia.org/wiki?curid=918617", "title": "Istres", "text": "Istres\n\nIstres je francouzské město v departementu Bouches-du-Rhône v regionu Provence-Alpes-Côte d'Azur. V roce 2010 zde žilo 42 544 obyvatel. Je centrem arrondissementu Istres.\n\nSídlí zde fotbalový klub FC Istres.\n\n"}
{"id": "918618", "url": "https://cs.wikipedia.org/wiki?curid=918618", "title": "Kardemir Karabükspor", "text": "Kardemir Karabükspor\n\nKardemir Demir Çelik Karabükspor Kulübü je turecký fotbalový klub z města Karabük, který působí v turecké lize Süper Lig. Klub byl založen v roce 1969 a svoje domácí utkání hraje na stadionu Dr. Necmettin Şeyhoğlu Stadyumu s kapacitou 7 593 diváků. Klubové barvy jsou červená a modrá.\n\n"}
{"id": "918621", "url": "https://cs.wikipedia.org/wiki?curid=918621", "title": "Picquigny", "text": "Picquigny\n\nPicquigny [\"pikiňy\"] je obec v severní Francii, v departementu Somme v regionu Hauts-de-France. V roce 2010 zde žilo 1 357 obyvatel.\n\nV lokalitě \"Les vignes\" byla galsko-římská obec, kterou archeologové objevili roku 1895. První zmínka je z roku 942, kdy se obec nazývala Pinquigniacum.\n\n29. srpna 1475 smlouvou z Picquigny definitivně ukončili králové Ludvík XI. Francouzský a Eduard IV. Anglický Stoletou válku, která ovšem už roku 1453 fakticky skončila nepsaným příměřím. Francie se zavázala platit 50 tisíc korun ročně, anglický král se zavázel, že nikdy nevstoupí na francouzskou půdu.\n\n"}
{"id": "918624", "url": "https://cs.wikipedia.org/wiki?curid=918624", "title": "Fredric March", "text": "Fredric March\n\nFredric March, rodným jménem Ernest Frederick McIntyre Bickel (31. srpna 1897 – 14. dubna 1975) byl americký herec. \n\nDvakrát získal Oscara za mužský herecký výkon v hlavní roli. Roku 1932 za film \" Dr. Jekyll and Mr. Hyde\" a roku 1946 za \"The Best Years of Our Lives\". Nominován na sošku Akademie byl ještě třikrát. Již roku 1930 za hlavní roli ve filmu \"The Royal Family of Broadway\", roku 1955 za romantický snímek \"A Star Is Born\" a roku 1951 za \"Death of a Salesman\", za nějž nicméně získal aspoň Zlatý glóbus. Z pozdější tvorby vyniká například film \"Inherit the Wind\" z roku 1960, pojednávající o soudu rozhodujícím, zda se má či nemá učit Darwinova evoluční teorie na amerických školách. March za svou roli v tomto snímku, který je považován za \"analýzu mccarthysmu\", získal Stříbrného medvěda na filmovém festivalu v Berlíně.\n\n"}
{"id": "918626", "url": "https://cs.wikipedia.org/wiki?curid=918626", "title": "Kazaklambia", "text": "Kazaklambia\n\nKazaklambia byl velký hadrosauridní dinosaurus, objevený v roce 1961 v oblasti dnešního jižního Kazachstánu. Žil v období svrchní křídy (geologický stupeň santon), asi před 86 - 83 miliony let. Tento dinosaurus byl původně popsán roku 1968 jako \"Procheneosaurus convincens\", v roce 2013 však dostal vlastní rodové jméno \"Kazaklambia\". Objevena byla poměrně kompletní kostra mladého jedince, které chyběla pouze část lebky. V té době šlo o první jasný paleontologický důkaz, že hadrosauridi obývali také oblasti střední Asie. Blízkými příbuznými tohoto ornitopoda mohou být rody \"Tsintaosaurus\" a \"Amurosaurus\".\n\n"}
{"id": "918627", "url": "https://cs.wikipedia.org/wiki?curid=918627", "title": "Mersin İdmanyurdu SK", "text": "Mersin İdmanyurdu SK\n\nMersin İdmanyurdu Spor Kulübü (jinými názvy Mersin İdman Yurdu, Mersin İY nebo MİY) je turecký sportovní klub z města Mersin, jehož fotbalový oddíl působí od sezóny 2014/15 v Süper Lig, kam postoupil po roční pauze strávené ve druhé turecké lize PTT 1. Lig. Klub byl založen v roce 1925 a svoje domácí utkání hraje na stadionu Tevfik Sırrı Gür Stadyumu s kapacitou 10 128 diváků. Klubové barvy jsou červená a modrá. Dalším sportem, který klub provozuje, je box.\n\n"}
{"id": "918632", "url": "https://cs.wikipedia.org/wiki?curid=918632", "title": "Na Vyhlídce", "text": "Na Vyhlídce\n\nNa Vyhlídce je vrchol v České republice ležící v pohoří Železné hory a na území stejnojmenné chráněné krajinné oblasti.\n\nVrch Na Vyhlídce se nachází v jihovýchodní části Železných hor asi 2,5 km severozápadně od Nasavrk a asi 6 km jižně od Slatiňan. Jedná se o vrchol kuestového typu, kdy severní svah je díky hlubokému kaňonu řeky Chrudimky velmi prudký a s velkým převýšením a naopak severní svah je pozvolný a klesající do velké vzdálenosti.\n\nVrch se nachází v povodí řeky Chrudimky, která protéká přímo pod jeho jižním a východním svahem. V pozvolném severním svahu se na Slavickém potoku a jeho přítocích nachází několik nevelkých rybníků, z nichž Boušovka je díky výskytu růžové formy leknínu bílého chráněn jako přírodní památka.\n\nProstor samotného vrcholu není zalesněn a nachází se zde nevelké pole, které je obklopené vzrostlým převážně listnatým lesem. Díky tomu je z vrcholu pouze omezený rozhled východním směrem. Souvislé zalesnění vrchu je dále narušeno pastvinami pro koně v severním svahu. Ten je z velké části nepřístupný díky oplocení Slavické obory. V jižním prudkém svahu se nacházejí četné mrazové sruby a lokalita je chráněna v rámci přírodní rezervace Krkanka.\n\nSeverně od vrcholu se v areálu Slavické obory nachází statek sloužící hříbárna starokladrubských vraníků. Do západního svahu zasahuje zástavba osady Slavice.\n\nPřímo na vrchol žádná cesta nevede. Do jeho blízkosti je možné se dostat po asfaltové komunikaci spojující osadu Slavice se statkem na území stejnojmenné obory. Na jejím území se pak nacházejí četné neveřejné obslužné cesty. Nekvalitní lesní cesta též sleduje hranu kaňonu Chrudimky jižně od vrcholu. Západním svahem je vedena žlutě značená turistická trasa 7339 spojující Slatiňany a Horní Bradlo.\n\n"}
{"id": "918644", "url": "https://cs.wikipedia.org/wiki?curid=918644", "title": "Seznam kulturních památek v Bílovci", "text": "Seznam kulturních památek v Bílovci\n\n"}
{"id": "918650", "url": "https://cs.wikipedia.org/wiki?curid=918650", "title": "Literatura českého národního obrození", "text": "Literatura českého národního obrození\n\nLiteratura českého národního obrození je součástí procesů probíhajících od 2. poloviny 18. století (aktivně pak v 1. pol. 19. stol.), při němž se z etnických skupin v různých státech Evropy staly postupně národy. Svoji národní identitu si začali uvědomovat i Češi, kteří v době, kdy docházelo k pozitivním ale i negativním změnám, začali proces formování novodobého českého národa a jeho emancipace v rámci rakouské monarchie. Čeští buditelé si byli vědomi toho, že zavedením němčiny jako jediného jazyka na středních a vysokých školách bude mít neblahý vliv na další vývoj české inteligence a české vyšší třídy. Vůdčí silou národního hnutí byla česká inteligence (vědci, umělci, kněží, učitelé apod.) Dostalo se jim obrazného pojmenování národní buditelé. Motivaci pro svoji práci hledali v historii (František Palacký) ale i v jiných slovanských národech, hlavně v Rusku (František Ladislav Čelakovský, Pavel Josef Šafařík, Jan Kollár). Vzniká tzv. slavistika, nauka o slovanských národech a slovanské vzájemnosti.\n\nPočáteční jazykový ráz představovaný Josefem Dobrovským a Josefem Jungmannem přerostl na konci do zformování politického programu austroslavismu Františka Palackého. V dobovém tisku ho prosazoval zejména Karel Havlíček Borovský.\n\nPro vývoj české vědy a techniky byla roku 1769 zřízena v českých zemích Soukromá učená společnost, která se o pět let později přeměnila v Královskou českou společnost nauk.\n\nVedle toho národní buditelé kladli důraz na zlepšení všeobecného vzdělání lidových vrstev. Prostředkem vedle škol jim bylo divadlo a vydávání knih. Proto je Václav Matěj Kramérius začal vydávat v pražské České expedici a položil tím základ novodobých českých vydavatelství. V úsilí o české divadlo se zasloužil Josef Kajetán Tyl, nejen coby organizátor, ale také jako dramatik a dramaturg Nosticova divadla (dnešního Stavovského divadla), prvního kamenného divadla v Čechách. Kromě něj vzniklo také další divadlo – Bouda, kde se uplatnili čeští umělci. Divadlo vzniklo v roce 1786 a o tři roky později zkrachovalo. Vývoj se pak dovršuje vznikem Sboru pro zřízení českého národního divadla v roce 1850.\n\nV závěrečném období, zhruba od konce první třetiny 19. století, se na vytváření národního programu podílí i česká literatura. Originálními díly pokládají základy moderní české literatury František Ladislav Čelakovský, Karel Hynek Mácha, Božena Němcová a Karel Havlíček Borovský.\n\nČeští obrozenci se v tomto období snažili pozvednout český jazyk na úroveň běžně používaného jazyka, tzn. že vytvářeli gramatická pravidla a snažili se dokázat, že češtinu lze používat jako každý jiný jazyk. Což vedlo k velkému zvýšení počtu překladů, které měly tuto rovnoprávnost dokázat. Překlady a tvorba gramatiky pak zabíraly našim spisovatelům většinu času, takže došlo k jakémusi potlačení vlastní tvorby. Jejich prvořadým cílem bylo zachránit češtinu.\n\nJejich názory byly ovlivněny faktem, že vzdělávat se bylo možné pouze v němčině, a faktem, že české země zdaleka nedosahovaly kulturní vyspělosti okolních zemí. To v nich vyvolávalo pocit nutnosti najít si nějakého spojence, jímž se stali Slované v čele s Ruskem. Jejich rusofilství bylo zcela nekritické, odmítali si připustit fakt, že ruská společnost byla zastaralá a režim, který tam vládl, byl považován za despotický. Buditelé dokonce zacházeli tak daleko, že navrhovali všeslovanský stát s centrem v Rusku, a to dokonce i s těmi důsledky, že by byla přijata ruština jako všeslovanský jazyk. Tyto panslovanské ideály byly v naší společnosti velmi populární a jejich autoři v ně skutečně věřili. \nTento stav se pomalu začal měnit v r. 1830, kdy v Polsku došlo k \"listopadovému povstání\", 1. generace národních buditelů bezvýhradně podporovala Rusy, ale nastupující tzv. 2. generace národních buditelů podpořila Poláky. Tím začala roztržka mezi těmito generacemi.\n\nDalším rysem této doby bylo považování všeho českého za krásné a dobré – ani špatná díla nebyla kritizována, a to pouze na základě toho, že byla česká.\n\nDalším výrazným jevem byl tzv. historismus, což znamenalo, že slavná historie je zárukou slavné budoucnosti. To vedlo k velké oblibě historických děl. Největší význam byl přisuzován Karlu IV. a husitství. V těchto etapách viděli nejen historickou epochu, ale především dobu, kdy Češi vládli Němcům, resp. s nimi úspěšně bojovali. To se promítlo i do jejich lingvistických názorů, proto v češtině zůstávala spousta archaismů. Tyto archaismy měly češtině pomoci k navázání na slavnou minulost, ve skutečnosti však brzdily její rozvoj. Dalším oblíbeným tématem bylo opěvování krásy Čech, českých dívek, české přírody apod.\nTento historicismus (resp. potřeba mít vlastním jazykem psanou literaturu) vedl k vytvoření Rukopisu zelenohorského a Rukopisu královédvorského. Tyto padělky z let 1817 a 1818 daly českému obrození nový impuls, vedly však i k dalšímu falšování staré literatury, objevilo se značné množství nových glos (především ve středověkých rukopisech). \nJejich cílem bylo dokázat, že před českou středověkou poezií u nás existovala slovanská básnická tvorba. Tato snaha byla ovlivněna národním komplexem z okolních národů, které byly literárně činné před námi. Zcela jistě nerozhoduje, kdo s literaturou začal, ale tehdejší buditelé to za důležité považovali. Tyto rukopisy tak uspokojily národní touhu po velké národní poezii.\nO pravost těchto rukopisů se vedly spory od jejich objevení, ale teprve v 80. letech 19. stol. se došlo k závěru, že se jedná o falza, když jejich nepravost prokazoval Tomáš Garrigue Masaryk. Veřejnost fakta o nepravosti rukopisů nechtěla delší dobu přijmout a Masaryk byl považován za nepřítele Čechů. Za autory těchto padělků jsou považováni Václav Hanka a Josef Linda.\n\nTato generace spisovatelů byla zcela apolitická, to bylo způsobeno obavou z policejní represe, protože v této době nebyl žádný problém ve vedení jazykových a kulturních snah, ale politické snahy vedly k odporu státních orgánů.\n\n\nDramatici:\n\nTato generace se začala postupně prosazovat po listopadovém povstání v Polsku (1830), kdy dala jasně najevo, že nehodlají souhlasit se vším, co jim předchozí program nabízí. Postupně se začal prosazovat reálnější vztah k Rusku, tím došlo k přehodnocení programu předchozí generace. \nTito lidé si uvědomili, že češtinu již není třeba zachraňovat, ale pomalu rozvíjet jako normální jazyk, tím padlo i nekritické přijímání všeho českého a začalo se tedy hledět nejen na jazyk, ale i na kvalitu vlastního díla.\n\nTato generace přesunula svůj program z pole kulturního na pole politické.\n\nJednalo se o období vlastenecké agitace. Tzv. \"generace Jungmannova\".\n\nNejvýznamnější osobnosti: \n\n\n\n"}
{"id": "918651", "url": "https://cs.wikipedia.org/wiki?curid=918651", "title": "Jacob Aue Sobol", "text": "Jacob Aue Sobol\n\nJacob Aue Sobol (* 1976 Kodaň, Dánsko) je dánský fotograf. Působil po celém světě, včetně Východního Grónska, Guatemaly, Tokia, Bangkoku a Kodaně. Vystudoval na fotografické škole Fatamorgana, dánské škole výtvarné fotografie. Jeho první kniha \"Sabine\" představuje živý obraz jeho grónské přítelkyně a vzdálené vesnice, kde žije. Za svou sérii o rodině Gomeze Brita z departementu Quiché v Guatemale vyhrál v roce 2005 ocenění World Press Photo v kategorii \"Příběhy každodenního života\" (Daily Life Stories). V komentáři ke knize \"Já, Tokio\" (\"I, Tokyo\") Miranda Gavin oceňuje jak „z jeho práce vyzařuje citlivost jeho přístupu a staví se do řady nové generace fotografů v jejichž obrazech prosakuje erotika a nebezpečí, aniž by se jednalo o ošklivosti nebo klišé“.\n\nOd roku 2007 je Sobol nominován na člena společnosti Magnum Photos. Jeho díla jsou často vystavována, například ve významné galerii Yossi Milo Gallery v New Yorku nebo v londýnské fotografické galerii Diemar / Noble.\n\nNarodil se v roce 1976 v Kodani. Od roku 1994 do roku 1995 žil v Kanadě. Po návratu zpět do Evropy nejdříve studoval na European Film College a od roku 1998 na fotografické škole Fatamorgana při Dánské škole umělecké fotografie.\n\nNa podzim roku 1999 odjel na východ Grónska, fotografovat do vesnice Tiniteqilaaq. Návštěva měla trvat jen několik týdnů, ale po setkání s místní dívkou, Sabinou, se do vesnice vrátil následující rok a zůstal tam příští dva roky a žil život rybáře a lovce.\n\nV roce 2004 Sobol vydal fotografickou publikaci \"Sabine\", která na snímcích a ve vyprávění líčí Sabinu a popisuje autorovo setkání s grónskou kulturou. Snímky v knize vyjadřují fotografické idiomy jeho vývoje na Fatamorganě.\n\nV létě roku 2005 Sobol odešel s filmovým štábem do Guatemaly, kde měli za cíl vytvořit dokument o mladé Majské dívce, která absolvovala první výlet k moři. V následujícím roce se opět vrátil do hor Guatemaly, tentokrát sám. Zůstal na měsíc s domorodou rodinou a dokumentovat jejich každodenní život.\n\nV roce 2006 odjel do Tokia, kde žil, pracoval a prozkoumával město po dalších 18 měsíců. Fotografie z tohoto projektu byly prezentovány v cyklu \"I, Tokyo\". V komentáři na knihu Miranda Gavin oceňuje, jak „z jeho práce vyzařuje citlivost jeho přístupu a staví se do řady nové generace fotografů v jejichž obrazech prosakuje erotika a nebezpečí, aniž by se jednalo o ošklivosti nebo klišé“.\n\nJacob Aue Sobol byl v roce 2007 nominován na člena spolku Magnum Photos. V roce 2008 Sobol pracoval v Bangkoku, kde fotografoval děti bojující o přežití ve slumech Sukhumvit, přestože země ekonomicky stále více prosperuje. V roce 2009 se vrátil zpátky do Kodaně.\n\n\n\n\n"}
{"id": "918653", "url": "https://cs.wikipedia.org/wiki?curid=918653", "title": "Große Wildgrubenspitze", "text": "Große Wildgrubenspitze\n\nGroße Wildgrubenspitze (též Untere Wildgrubenspitze, 2753 m n. m.) je nejvyšší hora pohoří Lechquellengebirge. Nachází se na území okresu Bludenz v rakouské spolkové zemi Vorarlbersko asi 3 km západně od vesnice Zürs. Na vrchol je možné vystoupit od chaty Ravensburger Hütte.\n\n"}
{"id": "918658", "url": "https://cs.wikipedia.org/wiki?curid=918658", "title": "Fat binary", "text": "Fat binary\n\nFat binary („tlustá binárka“) je v informatice označení spustitelného souboru, který obsahuje strojový kód pro více instrukčních sad (tj. pro více různých procesorů, resp. více hardwarových platforem). Problematika \"fat binary\" je v různých operačních systémech řešena různě. Příslušný binární soubor může vytvořit (vybrat) již instalační program, případně může být jádrem při spuštění programu vybrán (tj. zaveden do operační paměti) jen příslušný úsek spustitelného souboru.\n"}
{"id": "918660", "url": "https://cs.wikipedia.org/wiki?curid=918660", "title": "Gia Carangi", "text": "Gia Carangi\n\nGia Marie Carangi (29. ledna 1960 – 18. listopadu 1986) byla americká modelka považovaná za jednu z vůbec prvních opravdových supermodelek na světě. Její úspěšná kariéra trvala mezi lety 1978 až 1983. V tomto období si vypěstovala silnou drogovou závislost, která ji postupně připravila o zakázky, zapříčinila její finanční úpadek, sociální vyloučení, zdravotní problémy a v konečném důsledku i předčasnou smrt v 26 letech.\n\nGia Marie Carangi se narodila jako prvorozené dítě Josepha a Kathleen Carangiových 29. ledna 1960. Měla italské, irské a waleské kořeny. Rodina žila na okraji Philadelphie, kde provozoval její otec malou síť rychlého občerstvení zatímco se matka starala o domácnost. V roce 1971 kvůli sporům s manželem Kathleen rodinu opustila a o rok později se provdala za jiného muže. Gia střídavě pobývala u obou rodičů. Tento způsob života nesla velice těžce. Ještě jako dítě začala experimentovat s alkoholem, marihuanou a zneužívala léky. Zhlédla se v rebelské osobnosti Davida Bowieho a začlenila se mezi jeho obdivovatele, kteří se často zdržovali v různých gay klubech. Jak Gia dospívala, rozpoznala Kathleen její potenciál v modelingu a navrhla jí, aby zkusila oslovit nějakou agenturu. Společně se začínajícím fotografem Mauricem Tannenbaumem, který vytvořil její první modelingové fotografie, se přesunuli do New Yorku.\n\nNa začátku roku 1978 se Gia seznámila s bývalou modelkou Wilhelminou Cooperovou, která provozovala svou vlastní modelingovou agenturu a hledala nové tváře. Giina přirozená krása a nenucené vystupování na ni udělaly velký dojem. Na konci 70. let dominoval modelingu určitý typ ženy, kterému se Gia vymykala. Na Wilhelmino naléhání se v New Yorku usadila natrvalo a téměř okamžitě získala významné zakázky od prestižních módních magazínů, včetně italské verze Vogue. Její odloučení od rodiny si však začalo vybírat svou daň v podobě pocitu neustálé osamělosti. Neúspěšně se pokoušela přemluvit svého bratra Michaela, aby se za ní přestěhoval. Ani milostný vztah s vizážistkou Sandy Linter jí nepřinesl vytouženou stabilitu. Svou osamělost Gia zaháněla jako pravidelná návštěvnice populárních klubů mj. Studio 54 nebo Mudd, kde také začala rekreačně užívat kokain. Její nejbližší osobou se stala Cooperová, které však byla v zimě roku 1980 diagnostikována rakovina plic.\n\nBěhem focení v Karibiku téhož roku se poprvé otevřeně projevil Giin problém s kokainem. Krátce nato Cooperová zemřela a Gia upadla do silné deprese kterou začala řešit nitrožilní aplikací heroinu. Přes své osobní potíže měla stále velké množství zakázek především od magazínů Vogue a Cosmopolitan, ale předváděla také pro Versaceho, Armaniho, Dior, Yves Saint-Laurenta a další. Lidé, kteří v roce 1980 s Giou spolupracovali, si brzy uvědomili, že je těžce drogově závislá. Heroin si často aplikovala i během práce. Špatně artikulovala a čím dál častěji měla problém při focení neusnout. Na fotografiích pro listopadové vydání Vogue byly už na jejích předloktích patrné stopy vpichů, které musely být vyretušovány. Později se musela kvůli stavu svých žil podrobit chirurgickému zákroku. Na konci roku 1980 rozvázala Gia smlouvu s agenturou Wilhelminy Cooperové a podepsala kontrakt s Eileen Fordovou. Kvůli její nespolehlivosti však byla smlouva vypovězena po pouhých 3 týdnech a Gia přešla pod agenturu Elite.\n\nNa začátku roku 1981 konečně opustila New York, nastěhovala se zpět k matce a přihlásila se na odvykací program ve snaze zbavit se závislosti a získat nové pracovní nabídky. Bohužel se také seznámila se stejně starou dívkou, která byla také závislá na heroinu a s ní v jeho užívání pokračovala. Na jaře 1981 byla Gia zadržena poté, co pod vlivem drog a alkoholu ujížděla před policií po menší nehodě. Krátce na to vykradla byt své matky. Znovu prošla detoxikačním programem a přihlásila se na léčení, které však přerušila poté, co se dozvěděla o smrtelné nehodě svého přítele. Na konci roku 1981 už byly na jejích rukách a zádech jasně patrné abscesy. Rozhodla se nastoupit další léčení ve Philadelphii a za prací do New Yorku dojížděla. V zimě roku 1982 nafotila snímky pro dubnové číslo Cosmopolitanu. Její ruce byly v takovém stavu, že je musela schovávat za zády. Byla to její poslední velká zakázka na obálku magazínu. Téhož roku se objevila v dokumentu \"20/20\" o světě modelingu, ve kterém vyvrátila zvěsti o své závislosti a nepřesvědčivě se vyjádřila k otázce, zda jí modeling činí šťastnou. Agentura Elite se neúspěšně pokusila zabránit zveřejnění tohoto interview. Na začátku roku 1982 jí byla vypovězena smlouva poté, co usnula přímo při focení a popálila se na hrudníku cigaretou. Nikdo z větších klientů s ní kvůli špatné reputaci nechtěl spolupracovat a získala pouze menší zakázky pro módní domy v Evropě. Ani kolegové z branže nechtěli být spojováni s drogově závislou modelkou kvůli obavám o svou kariéru a postupně s ní přerušili veškerý kontakt. Na jaře roku 1983 byla při focení v Tunisku opět přistižena s drogami a její kariéra tím byla prakticky u konce. Její poslední zakázka byla pro společnost Otto Versand, více znamá pod názvem OTTO, která je poskytuje zásilkové služby především s oděvy.\n\nJeště v roce 1983 Gia definitivně opustila New York a odjela do Atlantic City, kde žila mezi narkomany a živila se krádežemi, podvody a zřejmě i prostitucí. Byla zde také přepadena a znásilněna. Všechen svůj osobní majetek postupně rozprodala. Své poslední peníze odevzdala přítelkyni, žila na podpoře a přihlásila se na šestiměsíční léčebný program. Po léčení se vrátila do Philadelphie, kde prodávala v obchodě GAP s oblečením. Projevila zájem o film a fotografii. Znovu obnovila vztah se svou matkou a začala hledat způsob, jak se vrátit k modelingu. Její zdravotní stav se však rychle zhoršoval. Trpěla halucinacemi, depresemi, schizoafektivní poruchou, kožními problémy, infekcí prstů u nohou, měla anémii, poruchu kostní dřeně a při chůzi musela používat hůl. Na krátké období se opět vrátila k heroinu. Také se neúspěšně pokusila o sebevraždu předávkováním. V roce 1986 jí bylo během hospitalizace se zápalem plic diagnostikováno onemocnění AIDS, kterým se pravděpodobně nakazila z použitých injekčních jehel. Po propuštění do domácího léčení se pokusila vyhledat psychiatrickou pomoc. Kvůli obavám z tehdy málo známé nemoci ji však všude odmítli. Poté, co začala trpět trvalým vaginálním krvácením a dehydratací, byla hospitalizována a umístěna do izolace, kde trávila poslední chvíle života ve společnosti své matky. Musela být napojena na respirátor, takže s ní komunikovala pouze pomocí psaných vzkazů. Zemřela 18. listopadu 1986 ve věku 26 let. Její pohřeb navštívila pouze hrstka přátel a příbuzných. Mnozí z těch co jí znali a se kterými pracovala se o její smrti dozvěděli až o několik měsíců později. Novou vlnu zájmu o její život přinesl úspěšný film \"Gia\" z roku 1998 s Angelinou Jolie v hlavní roli. Ta za svůj výkon obdržela Zlatý glóbus.\n"}
{"id": "918664", "url": "https://cs.wikipedia.org/wiki?curid=918664", "title": "Saint-Jean-d'Angély", "text": "Saint-Jean-d'Angély\n\nSaint-Jean-d'Angély je francouzská obec v departementu Charente-Maritime v regionu Poitou-Charentes. V roce 2010 zde žilo 7 669 obyvatel. Je centrem arrondissementu Saint-Jean-d'Angély.\n\n"}
{"id": "918665", "url": "https://cs.wikipedia.org/wiki?curid=918665", "title": "Jaromír Šeděnka", "text": "Jaromír Šeděnka\n\nJaromír Šeděnka (* 22. září 1951) je bývalý český fotbalista, záložník.\n\nV československé lize hrál v sezóně 1976/77 za VP Frýdek Místek. Nastoupil v 18 ligových utkáních a dal 2 góly. Za VP Frýdek-Místek hrál i v nižších soutěžích.\n\n"}
{"id": "918667", "url": "https://cs.wikipedia.org/wiki?curid=918667", "title": "Falling in Reverse", "text": "Falling in Reverse\n\nFalling in Reverse je americká post-hardcorová skupina, založená v roce 2006, tvořící pod společností Epitaph Records. Leaderem kapely je zpěvák Ronnie Radke, dalšími členy pak kytarista Jacky Vincent, bubeník Ryan Seaman, druhý kytarista Derek Jones a basák Zakk Sandler.\n\nJejich debutové album, \"The Drug in Me Is You\", vydané 26. července 2011, se dostalo až na 19 místo žebříčku Billboard 200, a to díky prodeji 18.000 kopií v prvním týdnu po vydání. Na podporu alba byly vydány singly \"Raised by Wolves\", \"The Drug in Me Is You\", \"I'm Not a Vampire\" a \"Good Girls, Bad Guys\".\n\nJejich druhé studiové album, nazvané \"Fashionably Late\", vyšlo 18. června 2013. Jako první singly z alba byly vydány písně \"Alone\" a \"Fashionably Late\".\n\nTřetí album Just Like You bylo vydáno 24. Února 2015. První singly z alba byly \"God, If You Are Above\" a \"Just Like You\".\n\nJejich čtvrté album s názvem Coming Home bylo vydáno 7.dubna 2017. Hlavními hity této desky byly singly <nowiki>\"Coming Home\" , \"Superhero\" a \"Fuck You And All Your Friends\"</nowiki>.\n\nNa začátku roku 2018, 22.Února, vydali nový singl s názvem <nowiki>\"Losing My Mind\"</nowiki>.\n\nDalší singl s názvem <nowiki>\"Losing My Life\"</nowiki> byl vydán 26. Června 2018.\n\nPoté 8. Dubna 2019 byl vydán singl <nowiki>\"Drugs\"</nowiki> .\nTéhož roku 20. Listopadu následuje <nowiki>\"Popular Monster\"</nowiki> .\n\n\n\n\n\n\n\n\n\n\n"}
{"id": "918670", "url": "https://cs.wikipedia.org/wiki?curid=918670", "title": "Großer Krottenkopf", "text": "Großer Krottenkopf\n\nGroßer Krottenkopf (2656 m n. m.) je nejvyšší hora Algavských Alp. Nachází se na území okresu Reutte v rakouské spolkové zemi Tyrolsko asi 6 km severozápadně od vesnice Elbigenalp. Jako první vystoupil na vrchol v roce 1854 doktor Gümbel. Horu je možné zdolat buď od chaty Kemptner Hütte (1846 m) nebo od chaty Bernhardseck Hütte (1802 m).\n\n"}
{"id": "918674", "url": "https://cs.wikipedia.org/wiki?curid=918674", "title": "Akhisar Belediyespor", "text": "Akhisar Belediyespor\n\nAkhisar Belediyespor (plným názvem Akhisar Belediye Gençlik ve Spor Kulübü) je turecký sportovní klub z města Akhisar, jehož fotbalový oddíl působí v turecké nejvyšší lize Süper Lig, kam postoupil poprvé v roce 2012. Klub byl založen v roce 1970 a svoje domácí utkání hraje od roku 2012 na stadionu Manisa 19 Mayıs Stadyumu v Manise s kapacitou 16 597 diváků. Původním domovským stadionem byl do tohoto data Akhisar Şehir Stadyumu v Akhisaru s kapacitou 5 000 diváků, ale ten nesplňoval normy pro Süper Lig. Klub plánuje postavit novou víceúčelovou moderní arénu.\n\nKlubové barvy jsou zelená a černá. Dalšími sporty, které klub provozuje, jsou basketbal, judo, taekwondo a zápas.\n\n\"aktuální k listopadu 2014\"\n\n"}
{"id": "918684", "url": "https://cs.wikipedia.org/wiki?curid=918684", "title": "Marie Kristina z Ditrichštejna", "text": "Marie Kristina z Ditrichštejna\n\nKněžna Marie Kristina Josefa z Ditrichštejna, hraběnka z Thun-Hohensteinu (28. dubna 1738, Praha – 4. března 1788, Vídeň) byla česká šlechtična z rodu Thun-Hohensteinů, manželka Jana Karla z Ditrichštejna a jedna z dvorních dam arcivévodkyně Marie Alžběty. V roce 1784 iniciovala druhý let balónu v českých zemích.\n\nNarodila se 28. dubna 1738 v Praze jako čtvrté dítě a nejstarší dcera hraběte Jana Josefa Thun-Hohensteina a jeho první manželky Marie Kristiny z Hohenzollern-Hechingenu. V jedenácti letech jí zemřela matka a otec se následně ještě třikrát oženil a zplodil celkem 24 potomků. Jan Josef v té době vlastnil rozsáhlé majoráty Klášterec nad Ohří a Děčín, kromě toho mu patřilo i panství Choltice a dva paláce v Praze na Malé Straně.\n\nHrabě při výchově kladl velký důraz na vzdělání, které se snažil rovnoměrně rozložit mezi své syny i dcery. Mladší potomky vzdělávali domácí učitelé, starší podstupovali tradiční cesty po Evropě. Zatímco u mužů bývaly za vrchol jejich studií tzv. kavalírské cesty, při kterých získávali a ověřovali si praktické zkušenosti, ženy takové možnosti neměly a proto u nich býval tím vrcholem pobyt u některého z panovnických dvorů v pozici dvorní dámy. \n\nZ evropských panovnických dvorů byl tím nejprestižnějším v této době dvůr vídeňský. Na něm pobývala nejen císařovna Marie Terezie, ale také jejích osm dcer, přičemž každá z nich měla svůj hofštát, neboli dvorskou společnost. Dvorní dámy zde sice musely zastávat určitou práci, zároveň se jim však dostávalo dalšího vzdělání, především v oblasti etiky a dvorského protokolu. V neposlední řadě zde získávaly cenné a důležité kontakty (muži je získávali při kavalírských cestách) a často právě u dvora poznávaly své budoucí manžely, což byl i případ Marie Kristiny.\n\nMarie Kristina se na vídeňském panovnickém dvoře stala dvorní dámou arcivévodkyně Marie Alžběty, třetí dcery císařovny, pro své časté flirtování nazývanou „sličná koketa“. Sama Marie Kristina neměla o nápadníky nouzi. Hned při prvním setkání okouzlila i knížete Jana Karla z Ditrichštejna, v té době nejvyššího podkoního u arcivévody Josefa (pozdějšího císaře Josefa II.). Jan Karel však na ní neobdivoval její vzhled, ale především její mnohostranné vzdělání, které v té době nebylo u žen obvyklé, a kromě toho i moudrost a přívětivost. Jak se dozvídáme ze zpráv jeho strýce Josefa Khevenhüllera, chtěl tehdy již šestatřicetiletý kníže původně předat správu rodových statků svému bratrovi a sám se chtěl věnovat esoterice, alchymii a především svobodnému zednářství, se kterým se seznámil během svých cest po Dánsku a Prusku. Po setkání s Marií Kristinou však své plány změnil.\n\nSvatba Marie Kristiny z Thun-Hohensteinu a Jana Karla z Ditrichštejna se uskutečnila 30. ledna 1764 ve Vídni za účasti celého dvora. Oddal je vídeňský arcibiskup kardinál Migazzi. Po svatbě byli přijati v císařových soukromých komnatách. Následně se usadili ve vídeňském Ditrichštejnském paláci, protože mikulovský zámek ještě obývali Janovi rodiče. První rok po svatbě se nesl ve znamení slavností a ceremonií. V listopadu se jim pak narodil první potomek, syn Josef Jan a v následujících letech přišli na svět i další potomci. V roce 1769 však Janův otec Karel Maxmilián z Ditrichštejna předal svému synovi správu majetku v Čechách, na severní Moravě a ve Slezsku. Kníže tak často opouštěl Vídeň, aby se mohl věnovat správě panství. Zároveň se nechtěl vzdát svého společenského života u dvora, proto v roce 1777 správu převzala Marie Kristina.\n\n"}
{"id": "918685", "url": "https://cs.wikipedia.org/wiki?curid=918685", "title": "Římskokatolická farnost Mníšek u Liberce", "text": "Římskokatolická farnost Mníšek u Liberce\n\nŘímskokatolická farnost Mníšek u Liberce (lat. \"Einsidlium\") je územní společenství římských katolíků v Mníšku u Liberce a okolí. Organizačně farnost spadá do libereckého vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nFarnost existovala již před reformací. Po reformaci se stala filiální k frýdlantské faře. Matriky jsou vedeny od roku 1699. Od roku 1767 je farnost opět samostatná.\n\n\nZ důvodu efektivity duchovní správy byl vytvořen \"farní obvod\" (kolatura) farnosti Hejnice, jehož součástí je i farnost Mníšek u Liberce, která je tak spravována \"excurrendo\".\n\n\n"}
{"id": "918686", "url": "https://cs.wikipedia.org/wiki?curid=918686", "title": "Petr Mašek (spisovatel)", "text": "Petr Mašek (spisovatel)\n\nPetr Mašek (* 1. dubna 1959 Praha) je český historik, knihovník a spisovatel.\n\nStudoval na Filosofické fakultě v Praze. Dvě desetiletí pracuje v oddělení zámeckých knihoven Národního muzea v Praze, které v posledních letech vede. Zabývá se především studii rodokmenů českých šlechtických rodů, pořádáním knihoven a knižních kolekcí.\n\nJe autorem řady odborných prací a historických knižních sbírek. Jako spoluautor se podílel na \"Almanachu českých šlechtických rodů\". Vytvořil či spolupracoval na scénářích několika muzejních výstav a na expozici Muzea knihy ve Žďáru nad Sázavou.\n\n\n"}
{"id": "918687", "url": "https://cs.wikipedia.org/wiki?curid=918687", "title": "José Ferrer", "text": "José Ferrer\n\nJosé Vicente Ferrer de Otero y Cintrón (8. ledna 1912 – 26. ledna 1992) byl portorikánský herec, první hispánská hvězda Hollywoodu.\n\nRoku 1950 získal Oscara za mužský herecký výkon v hlavní roli ve filmu \"Cyrano z Bergeracu\". Nominován na sošku Akademie byl ještě dvakrát. Již roku 1940 za vedlejší roli Dauphina ve filmu \"Joan of Arc\" a roku 1952 za hlavní roli malíře Henri de Toulouse-Lautreca ve filmu \"Moulin Rouge\". Z pozdější tvorby vstoupil do širšího povědomí například rolí Padišáha Imperátora Shaddama IV ve sci-fi Davida Lynche \"Duna\" z roku 1984. Sošku Oscara věnoval své alma mater – Universidad de Puerto Rico. Roku 2012 se objevil na americké poštovní známce.\n\n"}
{"id": "918690", "url": "https://cs.wikipedia.org/wiki?curid=918690", "title": "Cena Andreje „Nikolaje“ Stankoviče", "text": "Cena Andreje „Nikolaje“ Stankoviče\n\nCena Andreje „Nikolaje“ Stankoviče navazuje na tradici Cen samozvanců, udělovaných po tři roky básníkem a kritikem Andrejem Stankovičem mimořádnému tvůrčímu počinu v oblasti kinematografie. Cenu uděluje skupina stoupenců kritických intencí Andreje Stankoviče – Samozvanci.\n\nV prvním ročníku získal Stankovičovu Cenu samozvanců režisér Jan Němec za film \"Jméno kódu: Rubín\", ve druhém ročníku to byl Radim Špaček za snímek \"Rychlé pohyby očí\". Andrej Stankovič stačil nedlouho před svou smrtí v roce 2001 udělit ještě svou třetí Cenu samozvanců, a to režiséru Karlu Vachkovi za film \"Bohemia Docta\" (stalo se tak neoficiálně v nemocnici Na Bulovce).\n\n\n\n"}
{"id": "918692", "url": "https://cs.wikipedia.org/wiki?curid=918692", "title": "Meerfeld", "text": "Meerfeld\n\nMeerfeld je obec v německé spolkové zemi Porýní-Falc, v zemském okrese Bernkastel-Wittlich.\n\nV roce 2011 zde žilo 354 obyvatel.\n"}
{"id": "918695", "url": "https://cs.wikipedia.org/wiki?curid=918695", "title": "Eleonora Amálie ze Schwarzenberka", "text": "Eleonora Amálie ze Schwarzenberka\n\nEleonora Amálie Magdalena ze Schwarzenbergu (20. června 1682 Vídeň – 5. května 1741 Vídeň) byla česká šlechtična z rodu Lobkowiczů, manželka Adama Františka ze Schwarzenberga, kněžna ze Schwarzenbergu a vévodkyně krumlovská. Po smrti svého chotě byla od roku 1732 až do své smrti regentkou Schwarzenberského dominia za svého nedospělého syna knížete Josefa I. Adama.\n\nEleonora Amálie Magdalena se narodila 20. června 1682 nikoliv na Mělníce, jak se často mylně uvádí, nýbrž ve Vídni. Její křest je zaznamenán v matrice farního kostela sv. Michaela ve vídeňském Vnitřním městě. Ověřená kopie z matriky křtů je uchována ve Státním oblastním archivu v Třeboni. Byla nejstarší dcerou knížete Ferdinanda Augusta z Lobkowicz, vévody zaháňského (1655–1715) a jeho druhé manželky Marie Anny Vilemíny markraběnky Bádenské (1655–1701), dcery markraběte Viléma Bádenského (1593–1677) a jeho druhé choti Marie Magdaleny hraběnky z Oettingen-Baldernu (1619–1688), pošlé z katolické větve starožitného franko-švábského rodu. \n\nDne 13. prosince 1701 byla ve Vídni provdána za dědičného prince (od roku 1690) Adama Františka Karla Eusebia ze Schwarzenbergu, pozdějšího 3. knížete ze Schwarzenbergu (od roku 1703) a 8. vévodu Krumlovského (od roku 1723), druhorozeného syna knížete Ferdinanda Viléma Eusebia (1652–1703) a Marie Anny hraběnky ze Sulzu (1653–1698), původem ze starožitného jihoněmeckého rodu. Manželské soužití bylo od počátku obtížné. Adam František pobýval totiž během kavalírské cesty u příležitosti Svatého roku 1700 v Římě, kde se v domě Leopolda Josefa hraběte z Lambergu (1654-1706), velvyslance vídeňského dvora ve Vatikánu, seznámil s jeho neteří Marií Karolínou z Althannu (1684-1734) a aniž by uvědomil otce, začal vyjednávat zásnuby. Kníže Ferdinand podpořený autoritou císaře Leopolda I. však manželský slib daný bez jeho souhlasu nechal v červenci 1701 prohlásit za neplatný. Krátce na to zasnoubil syna s Lobkovicovnou. \n\nPrvní potomek, dcera Marie Anna (1706–1755), se narodila až roku 1706, tedy pět let po svatbě. Další těhotenství se dostavilo teprve roku 1709, skončilo však potratem. Přestože Adam František jako jedinný zástupce rodu po meči nutně potřeboval syna, došlo roku 1710 k téměř dvanáct let trvající krizi, během níž byla Eleonora Amálie kvůli podezření z nevěry vykázána svým chotěm z Vídně. Skutečný motiv roztržky byl zřejmě mnohem prozaičtější: Ze smluvně zaručeného věna Lobkovicovny ve výši 20 000 zlatých bylo za života jejího otce vyplaceno pouze 3 000 zlatých. Složení zbytku muselo být vynuceno soudní cestou. Eleonora Amálie se musela uchýlit ke svému otci a mezi Lobkovici a Schwarzenberky započala korespondenční válka. Adam František mezitím získal u císařského dvora významné postavení, a proto si již nemohl dovolit držet manželku ve vyhnanství. Proto Eleonoru Amálii v roce 1711 přijal zpět a jako sídlo jí určil polorozpadlý zámek v Chřešťovicích. Teprve s nástupem zimy se mohla přesunout na zámek v Hluboké nad Vltavou, ale byla zde pod bedlivým dohledem sloužících, kteří vše museli hlásit Adamu Františkovi. Vídeň jí ovšem byla i nadále zapovězena. Ačkoliv jsou známy zprávy o častých návštěvách metres v Adamově ložnici, objevují se rovněž zprávy o postupném zlepšování vztahů mezi manžely. Prvním náznakem byli Adamovy častější návštěvy na zámku na Hluboké, kde se postupně znovu probouzel společenský život. Především v době honů a štvanic, které si manželé velmi oblíbili, se na zámek sjížděla společenská elita.\n\nSkutečnost, že se situace mezi nimi i nadále vylepšovala, ukázala následující léta. V roce 1719 zemřela bezdětná Marie Ernestina z Eggenberku a veškerý její majetek zdědil Adam František, čímž se stal jedním z nejbohatších šlechticů ve střední Evropě. Poté, co Eleonora Amálie výhodně provdala dceru Marii Annu za markraběte Jiřího Ludvíka Bádenského jí manžel dovolil přesídlit na Krumlov, nové hlavní sídlo Schwarzenbergů a vztah páru se postupně zlepšoval. Roku 1722 se narodil dědičný princ Josef Adam. Ačkoliv se později všeobecně tradovalo, že k početí došlo po náhodném setkání u hrobu (tehdy) blahoslaveného Jana Nepomuckého v katedrále sv. Víta na Pražském hradě, skutečnost musíme hledat někde jinde. I v době vzájemného odloučení totiž mezi manželi docházelo k intimním setkáním, jak nám dokládá dochovaná korespondence. Z ní ostatně také vyplývá, že Eleonora Amálie v těhotenství doufala již v letech 1712 a 1715, tehdy ovšem ještě marně. Ve vliv Jana Nepomuckého zřejmě věřili i Schwarzenberkové, neboť na jeho počest nechali v farním kostele v Českém Krumlově vysvětit kapli. Kromě toho jej vybrali za rodového patrona. I jejich zásluhou došlo v roce 1729 k jeho svatořečení.\n\nObnovené soužití však trvalo jen deset let. V červnu 1732 měl do Českého Krumlova dorazit v doprovodu Adama Františka císařský pár. V Krumlově na ně již čekala Eleonora Amálie a Josef Adam. Sem však dorazil pouze zvláštní posel se zprávou, že císař Karel VI. při lovu u Brandýsa nad Labem jejího manžela nešťastnou náhodou smrtelně zranil. Krátkozraký císař se totiž domníval, že střílí po jelenovi, ve skutečnosti však vystřelil na svého štolbu (funkce, kterou Adam František na císařském dvoře zastával). Další události nám přibližují zápisy v císařově deníku. Když císař zjistil, co svojí neopatrností provedl, chtěl knížete navštívit. Ten však byl mezitím dopraven do brandýského zámku a císaři bylo doporučeno, aby se vrátil do Prahy. Císař tedy do Brandýsa poslal alespoň svého dvorního lékaře, ale ani ten nedokázal knížeti pomoci. Karel VI. v reakci na to začal používat lorňon se sedmi dioptriemi.\n\nJelikož Josef Adam byl v této době ještě nezletilý, převzala správu panství jeho matka Eleonora Amálie. Z důvodu vyčerpané rodové pokladny, zatížené stavebními pracemi jejího manžela, se rozhodla usadit na českokrumlovském zámku, zatímco její syn pobýval nadále ve Vídni, kde se mu dostávalo vzdělání. Kromě vyprázdněné pokladny, se ozývaly i zdravotní problémy. Ačkoliv máme doloženou její účast na honu v roce 1735, kdy se jí podařilo skolit medvěda, zůstávala kněžna stále častěji na zámku. Mimo zámek jezdívala již jen do lázní v Karlových Varech nebo na návštěvy za synem do Vídně.\n\nBěhem jedné z těchto návštěv kněžna Eleonora Amálie Magdalena ze Schwarzenberka, kněžna z Lobkovic v květnu 1741 v necelých šedesáti letech zemřela, patrně na rakovinu slinivky a dělohy. Tělo bylo následně převezeno do Českého Krumlova a uloženo pod kapli sv. Jana Nepomuckého v kostele sv. Víta. Večer se ze zámku vydal pohřební průvod, přičemž prostou nezdobenou rakev nesla chudina. Po obřadech byl vchod do pohřebního sklípku zapečetěn náhrobním kamenem.\nŽulový náhrobní kámen zhotovil v roce 1742 kameník Matyáš Plansker. Na něm je nápis:\"Hier liegt die arme Sünderin Eleonora. Bittet für sie. Obiit die 5. may A. 1741\", v překladu \"Zde leží ubohá hříšnice Eleonora. Proste za ní. Zemřela dne 5. května roku 1741\". Německou část nápisu si určila sama kněžna. Dále si přála, aby její srdce spočinulo vedle srdce jejího chotě. I to bylo vyplněno a je uloženo v kapli sv. Jana Nepomuckého, pod kterou je její tělo pochováno, ve speciálním výklenku vlevo.\n\nS upírskou legendou okolo Eleonory Amálie přišel až současný vídeňský profesor mediálních studií Rainer Köppl. Ten představil teorií, že jako předloha pro hraběte Draculu posloužila irskému spisovateli Bramu Stokerovi kněžna, žijící na počátku 18. století ve střední Evropě. Na základě archeologických výzkumů v Krumlově pak dospěl k závěru, že touto osobou byla právě Eleonora Amálie. Ta podle něho na Krumlově chovala vlky a pila jejich mléko.\n\nJeho teorie však podle jiných výzkumů nestojí na pevných podkladech. Například v době, kdy měla Eleonora Amálie chovat na krumlovském zámku vlky a \"\"jejich vytí se mělo ozývat celým městem\"\", Eleonora Amálie v žádném případě na krumlovském zámku nepobývala. Jejím sídlem byla v oné době Hluboká a na Krumlov se přemístila až později. U dalších profesorových tvrzení, o které opíral své závěry, se jasně prokázalo, že se jedná o autorovy smyšlenky či chybnou interpretaci dobových zvyklostí.\n\nJe nicméně prokázáno, že Eleonara Amálie byla na svou dobu velmi emancipovanou ženou, což po smrti jejího manžela vzbuzovalo ve vyšších kruzích značnou nevoli. Ráda lovila a dokonce kouřila tabák. Zároveň se potýkala s dlouhodobou a těžkou nemocí, načež hledala pomoc u nejrůznějších léčitelů. Církev ji proto považovala za podezřelou a byla dokonce sledována.\n\nFakt, že si Eleonora Amálie výslovně přála, aby byla po smrti pohřbena ve velmi prostém hrobě s nápisem \"\"Zde leží ubohá hříšnice Eleonora. Modlete se za ni.\" \"spolu s vyobrazením lebky se skříženými hnáty (symbol rčení \"Pamatuj na smrt\"), je obecně pokládán za projev její hluboké zbožnosti. Vyznavači upírské teorie však právě toto považují za jasný důkaz jejího upírství.\n\nV roce 2011 vznikl televizní dokument \"The Vampire Princess\" (český \"Upíří princezna\"), který novodobou myšlenku Rainera Köppla, že Eleonora Amálie byla skutečně upírkou, popularizuje. Dokument zaznamenal celoevropský úspěch.\n\n\n\n\n"}
{"id": "918697", "url": "https://cs.wikipedia.org/wiki?curid=918697", "title": "Plettenbergové", "text": "Plettenbergové\n\nPlettenbergové jsou vestfálský šlechtický rod. Nejstarší písemná zmínka o rodu se nachází v dokumentu Filipa I., arcibiskupa z Kolína nad Rýnem z roku 1187, kde se objevuje jméno \"Heidolfa de Plettenbrath\". Dvě větve rodu existují dodnes – hrabata Plettenbergové-Schwarzenbergové (protestanté) a hrabata Plettenbergové-Lenhausen (římští katolíci).\n\n"}
{"id": "918700", "url": "https://cs.wikipedia.org/wiki?curid=918700", "title": "Elsevier", "text": "Elsevier\n\nElsevier (čtěte: [ˈɛlzəvir]) je nizozemské vydavatelství, které vydává odbornou a lékařskou literaturu.\n\nSpolečnost byla založena roku 1880. Název Elsevier byl převzat ze jména rodu Elzevierů – rodiny provozující původní vydavatelství od roku 1580. Spolupráce s různými osobnostmi, například i s Julesem Vernem či Stephenem W. Hawkingem vedla k vytvoření základů vydavatelské činnosti v oblasti vědy a medicíny.\n\nZ malého nizozemského vydavatelství zaměřeného na odbornou literaturu se Elsevier postupně vypracoval v mezinárodní multimediální vydavatelskou společnost. Dnes je součástí \"Reed Elsevier group LPC\", předního světového poskytovatele profesionálních informačních řešení v oblasti vědy, medicíny, práva a rizik, a také podnikatelských sektorů, které jsou společným vlastnictvím Reed Elsevier PLC a Reed Elsevier NV. V roce 2012 měla společnost obrat 2,063 miliard liber (o 0,2 % více než v roce 2011). Provozní zisk činil 780 milionů liber (o 1,6 % více než v předcházejícím roce).\n\nPublikuje více než 2 000 časopisů a vydala již téměř 20 000 knižních titulů, včetně hlavních referenčních děl od Mosby a Saunders. Spolupracuje s celosvětovými vědeckými a zdravotnickými komunitami.\n\nSpolečnost má dvě provozní divize:\n\nProdukty a služby vydavatelství (obou divizí) zahrnují tištěné a elektronické verze časopisů, učebnic a referenčních děl, které se zabývají tématy z oblasti medicíny, věd o živé a neživé přírodě a z oblasti humanitních a společenských věd.\n\nVydávají se ve 12 jazykových mutacích, zahrnujících například angličtinu, němčinu, francouzštinu, španělštinu, italštinu, portugalštinu, polštinu, japonštinu a čínštinu.\n\nMezi stěžejní publikace patří: \"The Consult series\", \"Virtual Clinical Excursion\" a hlavní referenční práce jako \"Gray's Anatomy, Nelson Pediatrics, Dorland's Illustrated Medical Dictionary, Netter's Atlas of Human Anatomy\" a časopisy jako \"The Lancet\" a \"Cell\".\n\nMezi hlavní produkty a služby patří také online informační databáze ScienceDirect, Scopus, Reaxys, Scirus, EMBASE, Engineering Village, Compendex, ClinicalKey, Cell, SciVal, Mosby's Nursing Suite nebo Pure.\n\nV uplynulých letech společnost čelila kritice za svoji cenovou politiku. Kritika se týkala přechodu společnosti k systému Open Access a cen jednotlivých produktů a služeb. V roce 2012 ve Spojeném království vznikla petice, kterou podepsalo 13 000 výzkumných pracovníků.\n\n"}
{"id": "918702", "url": "https://cs.wikipedia.org/wiki?curid=918702", "title": "Antalyaspor", "text": "Antalyaspor\n\nAntalyaspor (celým názvem podle sponzora Medical Park Antalyaspor Kulübü) je turecký sportovní klub z města Antalya, jehož fotbalový oddíl působí v turecké lize Süper Lig. Klub byl založen v roce 1966 a svoje domácí utkání hraje na novém stadionu Akdeniz Üniversitesi Stadyumu s dočasnou kapacitou 7 100 diváků (od sezóny 2012/13, později má být navýšena). Klubové barvy jsou červená a bílá.\n\n\nSeznam českých hráčů, kteří působili v klubu Antalyaspor:\n\n"}
{"id": "918704", "url": "https://cs.wikipedia.org/wiki?curid=918704", "title": "Evropská atletická asociace", "text": "Evropská atletická asociace\n\nEvropská atletická asociace ( – EAA) je evropské sdružení 51 národních lehkoatletických svazů napojených na světovou asociaci IAAF. Od roku 2009 používá název European Athletics.\n\nEvropská asociace vznikla v roce 1933 v Berlíně na zasedání IAAF. Prvním předsedou byl Szilard Stankovits. Po mnohaleté odmlce se podařilo asociaci obnovit roku 1969 na půdě zasedání IAAF v Bukurešti. První samostatný kongres EAA se podařilo zorganizovat 7. listopadu 1970 v Paříži. Jejím předsedou se stal Adrian Paulen (Nizozemí).\n\nV roce 1999 se do čela EAA dostal Švýcar Hansjörg Wirz. Roku 2009 byla asociace přejmenována na European Athletics. Jedním ze tří místopředsedů byl v roce 2011 zvolen Karel Pilný z Česka. Wirz, který byl zvolen roku 2011 na čtvrté funkční období, byl v roce 2015 vystřídán Sveinem Arne Hansenem z Norska.\n\nDo asociace je začleněno 51 národních atletických svazů a federací. Posledním přijatým členem bylo v roce 2015 Kosovo. Česko zastupuje od roku 1993 Český atletický svaz.\nEAA je hlavním pořadatelem řady lehkoatletických soutěží, zejména\n\n"}
{"id": "918706", "url": "https://cs.wikipedia.org/wiki?curid=918706", "title": "SanceDetem.cz", "text": "SanceDetem.cz\n\nŠance dětem je nekomerční internetový portál, který nabízí odborné informace z oblasti ohrožených dětí v České republice. Tematicky se zaměřuje zejména na problematiku zdravotního, psychického a sociálního ohrožení dětí a na problematiku dárcovství. Je registrován v Národním registru ISSN České republiky jako on-line pokračující zdroj s přiděleným jedinečným identifikátorem ISSN 1805-8876.\n\nVytvoření portálu iniciovala Nadace Sirius a jeho provoz zajišťuje Obecně prospěšná společnost Sirius, o. p. s. Provoz portálu byl zahájen v srpnu 2011.\n\nMezi hlavní cíle a poslání portálu patří:\n\nV rámci portálu jsou s měsíční periodicitou publikovány odborně zpracované tematicky zaměřené články, připravované českými odborníky, kteří se na téma ohrožené děti v různých souvislostech specializují. Mezi spolupracující odborníky portálu patří např. PhDr. Jaroslav Šturma, doc. Mgr. PaedDr. Jan Michalík, PhD., PhDr. Mgr. Jeroným Klimeš, Ph.D., doc. MUDr. Bohuslav Mrzena, CSc., aj. Měsíčně je zpravidla přidáván jeden článek k problematice \"Dětí se zdravotním postižením\", jeden článek do sekce \"Rodina v problémové situaci\" a jeden publicisticky zpracovaný článek na vybrané aktuální a atraktivní téma vážící se k hlavnímu \"Tématu měsíce\" umístěný na hlavní straně portálu. K významným hlavním tématům prozatím patřily např. téma prenatální diagnostika, agrese a šikana u dětí, vliv rozvodu na děti či sexuální zneužívání dětí.\n\nKromě textů připravuje redakce portálu každý měsíc také dva nové videorozhovory s odborníky. Videa jsou kromě publikování v rámci portálu zveřejňována a shromažďována též v rámci Youtube kanálu portálu. Portál dále poskytuje přehled nejnovějších relevantních článků z tisku nebo nejrůznější tematicky zaměřené ankety a kvízy včetně doprovodné infografiky.\n\nVýznamnou informační službou je i údržba a aktualizace odborné knihovny (resp. databáze), která obsahuje záznamy o desítkách tisíc existujících monografií, sborníků, výzkumných publikací, článků, televizních a rozhlasových pořadů, absolventských prací či legislativních dokumentů týkajících se ohrožení dítěte převážně z českého, ale částečně i zahraničního prostředí.\n\nHlavními uživatelskými skupinami portálu jsou:\n\nV dubnu 2014 portál Šance dětem, spolu s oslavou 1000 dnů od svého vzniku, dosáhl hranice 380 000 návštěv.\n\n\n\n"}
{"id": "918710", "url": "https://cs.wikipedia.org/wiki?curid=918710", "title": "Římskokatolická farnost Hrádek nad Nisou", "text": "Římskokatolická farnost Hrádek nad Nisou\n\nŘímskokatolická farnost Hrádek nad Nisou (lat. \"Grottavia\") je územní společenství římských katolíků v Hrádku nad Nisou a okolí. Organizačně spadá do libereckého vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti. Patří k nim mj. i kaplička v Grabštejně nedaleko myslivny. Byla postavena v 1. polovině 20. století. Jedná se o jednoduchou přízemní zděnou sakrální stavbu postavenou na čtvercovém půdorysu. Kryla ji původně helmicová střecha z měděného plechu. Střecha byla poškozena havárií způsobenou pádem stromu a následně pouze provizorně zaplátovaná. Fasádu s hrubě stříkanou omítkou člení nárožní pásová bosáž. Vstup na jižním průčelí je uvozen profilovaným ostěním, které je štukové. V prostoru nad vchodem je pod vzedmutou korunní římsou umístěn štukový kříž. Do interiéru proniká světlo díky trojdílným oknům s okosenými horními rohy, která jsou po stranách kapličky.\n\nFarnost v lokalitě existovala od roku 1286. Od roku 1785 jsou vedeny matriky.\n\n\"Začátek působnosti jmenovaného v duchovní správě farnosti od:\"\nZ důvodu efektivity duchovní správy byl vytvořen \"farní obvod\" (kolatura) sestávající se z přidružených farností spravovaných excurrendo z Hrádku nad Nisou. Jsou jimi farnosti (řazeno abecedně):\n\nŘímskokatolická farnost Hrádek nad Nisou\n\n"}
{"id": "918711", "url": "https://cs.wikipedia.org/wiki?curid=918711", "title": "Hastings Kamuzu Banda", "text": "Hastings Kamuzu Banda\n\nHastings Kamuzu Banda (14. května 1906 — 25. listopadu 1997) byl politik z Malawi, v letech 1966 až 1994 prezident republiky.\n\nOficiálně slavil narozeniny 14. května 1906, ale podle historiků se narodil spíše někdy v letech 1896 až 1898. Pocházel pravděpodobně z okolí města Kasungu. Jméno \"kamuzu\" znamená \"kořínek\", protože jeho matka ho porodila poté, co snědla kořínky na léčbu neplodnosti. V roce 1917 odešel pěšky do Jižní Afriky, kde pracoval jako horník a navštěvoval metodistickou školu. Učitelé si povšimli mladíkova nadání a poslali ho studovat do Ameriky. Absolvoval medicínu na University of Chicago a úspěšně vykonával lékařskou praxi v USA a později Velké Británii. V roce 1944 se stal členem Ňaského afrického kongresu, který usiloval o zrušení Federace Rhodesie a Ňaska, v níž držela všechnu moc bílá menšina.\n\nV roce 1953 se Banda přestěhoval do Ghany, kde sledoval její cestu k nezávislosti. Roku 1958 se vrátil do vlasti a začal organizovat stávky a demonstrace, od března 1959 do dubna 1960 byl vězněn. Po propuštění byl zvolen předsedou Kongresové strany Malawi, která nahradila zakázaný Ňaský africký kongres. Měl mezi svými krajany velkou autoritu jako jediný z nich, který se dokázal prosadit mezi bílými. Snadno proto získal rozhodující vliv ve straně, která pohltila i konkurenční uskupení, jako byla Křesťanská demokratická strana. Stal se hlavním partnerem Britů ve vyjednávání o předání moci do rukou domorodých obyvatel. V roce 1964 se stal předsedou vlády samostatného Malawi (formální hlavou státu byla ještě Alžběta II.) a v roce 1966 byl zvolen prezidentem.\n\nZprvu vystupoval Banda jako zastánce panafrikanismu a antikolonialismu, udržoval dobré vztahy s dalšími osvobozeneckými hnutími černé Afriky. To se změnilo v letech 1964 až 1965, kdy Banda zrušil smlouvu o ekonomické spolupráci s ČLR, kterou předtím jeho vláda schválila. Postavili se proti němu levicově orientovaní ministři a Masauko Chipembere vedl neúspěšný pokus o ozbrojené svržení Bandy. Vůdcům potlačeného povstání pak udělila azyl Zambie a Tanzanie, Banda proto zatrpkl vůči dosavadním spojencům a začal spolupracovat s Mosambikem, ovládaným Portugalci, a režimem bělošské menšiny v Rhodesii. Důvody byly i pragmatické: zatímco z chudých a nestabilních čerstvě nezávislých států neměl Banda žádný užitek, Mosambik a Rhodesie byli klíčoví obchodní partneři, přes Mosambik navíc vedla životně důležitá komunikace k moři. Banda se stále více orientoval na západní mocnosti, podporoval Tchaj-wan a Izrael a v roce 1967 Malawi jako jediný africký stát navázalo diplomatické styky s Jihoafrickou republikou, uplatňující politiku apartheidu. Ekonomice země to prospělo: obyvatelé chudého a přelidněného Malawi nacházeli práci v rhodesijském a jihoafrickém průmyslu, země navíc získávala peníze od jihoafrických turistů, kteří jinak po Africe cestovat nesměli.\n\nBanda byl zpočátku velmi populární pro své charismatické a patriarchální vystupování, země byla pod jeho vedením bezpečná a bohatla, díky finanční pomoci ze Západu si mohla dovolit na africké poměry velkorysé investice do školství, zdravotnictví a infrastruktury. Postupně však prezident zahájil tvrdé represe proti skutečné i domnělé opozici, začal budovat kult osobnosti (dával se titulovat \"Nzwani\" — osvoboditel) a v roce 1971 byl vyhlášen jako doživotní prezident, který měl mimo jiné právo osobně odvolat kteréhokoli poslance a dosadit za něj náhradníka podle svého uvážení. Zavedl povinné členství všech dospělých občanů v Kongresové straně Malawi (stranická legitimace sloužila jako průkaz totožnosti). Svědkové Jehovovi, kterým jejich víra zakazuje vstupovat do politických organizací, byli vyvražděni nebo donuceni emigrovat. Prezident také upřednostňoval vlastní národ Čewa (příkladem je přesunutí hlavního města z Blantyre do Lilongwe, ležícího na území Čewů) a diskriminoval menšiny, jako etnikum Jao nebo vyznavače islámu. Při Kongresové straně vznikli \"Mladí pionýři\", polovojenská organizace zfanatizované mládeže šikanující obyvatelstvo, která měla větší pravomoci než policie. Ve společnosti vládl strach, při neexistenci nezávislého soudnictví se mohl člověk za sebemenší prohřešek ocitnout v obávané věznici Mikuyu.\n\nIdeologickým základem Bandova režimu byl antikomunismus, kult práce, sebezdokonalování a pořádku (to bylo mnohým doma i venku sympatické, vzhledem k chaosu, který ve většině afrických zemí po vyhlášení nezávislosti zavládl) a bigotní křesťanství. Banda, člen Skotské presbyteriánské církve, například zakázal nošení minisukní a osobně tvrdě cenzuroval erotické scény v knihách a filmech. Sám šel příkladem, potrpěl si na korektní vystupování, i v největším vedru nosil černý oblek s vestou, kravatou a kloboukem. K jeho asketickému obrazu patřilo i to, že byl oficiálně svobodný a bezdětný. Jeho partnerkou na veřejnosti byla Cecilia Kadzamirová (původně jeho zdravotní sestra z dob, kdy vykonával lékařskou praxi), nazývaná \"Mama\".\n\nHospodářský růst, na který byl Banda tak pyšný, skončil počátkem osmdesátých let. Příčiny byly jak vnější (pokles cen čaje, tabáku a podzemnice olejné, hlavních vývozních artiklů Malawi, stejně jako politický neklid v okolních zemích), tak vnitřní (korupce, nepotismus, likvidace schopných lidí). Prezident byl navíc starý a nemocný, prakticky za něj vládli Kadzamirová a její strýc John Tembo. Vězněni a zabíjeni už nebyli jen názoroví odpůrci, ale i funkcionáři vládní strany, kteří se něčím znelíbili (Albert Muwalo-Nqumayo, Dick Matenje, Bakili Muluzi). S blížícím se koncem studené války navíc západní politici přestali zavírat oči před porušováním lidských práv v zemi svého spojence. Režim kritizovali katoličtí biskupové, vznikala nezávislá média a opoziční hnutí. Banda byl donucen v roce 1993 vypsat referendum, které rozhodlo o přechodu na systém více stran a v roce 1994 se konaly prezidentské volby, v nichž získal jen 33,5 % hlasů a musel předat funkci Bakilimu Muluzimu. Nová vláda jej odsoudila k domácímu vězení za podíl na justičních vraždách, ale kvůli prudkému zhoršení zdravotního stavu mu nakonec umožnila léčení v Johannesburgu, kde zanedlouho zemřel.\n\nPřes všechnu kritiku je v Malawi Hastings Kamuzu Banda uznáván jako zakladatel nezávislého státu. V roce 2006 bylo v Lilongwe zřízeno jeho mauzoleum.\n\nOtakar Hulec, Jaroslav Olša Jr.: \"Dějiny Zimbabwe, Zambie a Malawi\", Nakladatelství Lidové Noviny 2008. ISBN 978-80-7106-952-2\n\n"}
{"id": "918718", "url": "https://cs.wikipedia.org/wiki?curid=918718", "title": "ΜClinux", "text": "ΜClinux\n\nµClinux představoval fork linuxového jádra pro mikrokontroléry (ve vestavěných systémech) bez jednotky správy paměti (MMU). Jednotka pro správu paměti byla začleněna do hlavní vývojové linie až od verze 2.5.46. V rámci projektu stále pokračuje pro mikrokontroléry vývoj patchů a nástrojů. \n\nZnaky \"µC\" v názvu se vyslovují jako \"you-see-Linux\" (česky: \"vidíš-Linux\"), nikoli jako písmeno řecké abecedy Mý.\n\nPůvodními autory µClinuxu z roku 1998 jsou D. Jeff Dionne a Kenneth Albanowski. Při vzniku byl µClinux (ve verzi jádra 2.0.33) určen pro vestavěné procesory řady Motorola 680x0 série DragonBall (zejména na sérii 68EZ328 využívanou v Motorola PalmPilotovi). Po vydání této počáteční verze se komunita vývojářů rychle rozrostla a rozšířila projekt s pomocí nového Linuxového jádra i na ostatní mikroprocesorová zařízení. Na začátku roku 1999 byla přidána podpora pro rodinu vestavěných mikroprocesorů Freescale ColdFire od Motoroly. Podpora pro architekturu procesorů ARM byla přidána až později.\n\nNovější verze µClinuxu využívají jádro ve verzi 2.4 nebo 2.6 (původně bylo využíváno jádro verze 2.0). Michael Leslie a Evan Stawnyczy zavedli do µClinuxu Linuxové jádro ve verzi 2.4 (z původního 2.0.36) v průběhu jejich práce na Rt-Controleru. Verze 2.2 Linuxového jádra nebyla v µClinuxu nikdy implementována.\n\nPro širší podporu procesorových architektur je v µClinuxu od verze 2.5.46 implementována aktuální verze jádra. V tomto ohledu µClinux v podstatě již není samostatný fork Linuxu. Greg Ungerer (který zavedl podporu µClinuxu pro rodiny procesorů Motorola ColdFire) i nadále udržuje a aktivně prosazuje zachování podpory pro µClinux do verze Linuxového jádra 2.6.\n\nProjekt pokračuje ve vývoji záplat a podpoře nástrojů pro užívání Linuxu na mikrokontrolérech. µClinux má podporu pro mnoho architektur, a tvoří základ mnoha výrobků, jako jsou routery, bezpečnostní kamery, DVD přehrávače nebo MP3 přehrávače, VoIP telefonní ústředny, scannery a čtečky karet.\n\nAktuální seznam obsahuje:\n\nKvalita podpory se liší, přičemž některé verze již aktivně podporovány nejsou. Podpora pro ARM byla nedávno omezena, většina podpory se zaměřuje na novější verze jádra (od v. 2.6). Vývoj pro některé architektury se odehrává mimo komunitu µClinuxu (typicky kvůli komerčním zájmům), stejně tak pro některé typy architektur nemusí být zdrojové kódy µClinux použitelné. \n\nAčkoli µClinux v užším slova smyslu reprezentuje pouze jádro systému, vznikla v rámci projektu standardní knihovna jazyka C nazývaná uClibc (v současné době odděleně vyvíjená) a stejně tak bylo vytvořeno základní uživatelské rozhraní k ovládání vestavěných systémů s názvem \"µClinux-dist\".\n\nSoftwarový balík \"µClinux-dist\" obsahuje základní knihovny, nástroje a aplikace. Ty jsou zavedeny a konfigurovány v jádře a jsou viditelné v kořenovém souborovém systému.\n\nProjekt µClinux je šířen pod licencí GNU GPL, stejně jako každé jiné rozšíření Linuxového jádra (i ve formě patchů).\n\n"}
{"id": "918738", "url": "https://cs.wikipedia.org/wiki?curid=918738", "title": "H0m", "text": "H0m\n\nH0m je velikost modelové železnice pro modely úzkorozchodné železnice. Skutečnou předlohou je rozchod kolem 1000 mm.\n\nModelová velikost H0m (čte se há nula em) má stejné měřítko 1:87 jako velikost H0. Rozchod kolejí je stejný jako u velikosti TT 12 mm. Ostatní rozměry stanovují modelářské normy NEM a případně klubové podmínky například FREMO. Označení H0m odkazuje na předlohu, kterou jsou nejčastěji dráhy dráhy o rozchodu 1000 mm neboli metr. Čeští modeláři mohou nalézt skutečnou předlohu s tímto rozchodem pouze v některých tramvajových provozech nebo ojedinělých průmyslových drahách, v obou případech jsou některé zrušeny.ž Lépe se předloha hledá v zahraničí. Na Slovensku je síť Tatranských elektrických železnic (TEŽ) a navazující ozubnicová železnice Štrba - Štrbské Pleso. Ve Švýcarsku je mnoho horských železnic s tímto rozchodem. Mezi modeláři jsou oblíbeny i fiktivní náměty. \nV ČR je obvyklejší modelová velikost H0e, která má rozchod jako velikost N 9 mm. Předlohou této velikosti jsou úzkorozchodné dráhy o rozchodu kolem sedmi set milimetrů (760 mm, 750 mm,).\nModelová vozidla (většinou německá nebo rakouská) a koleje ve velikosti H0m se dají na českém trhu sehnat stejně dobře jako vozidla a koleje ve velikosti H0e.\n"}
{"id": "918742", "url": "https://cs.wikipedia.org/wiki?curid=918742", "title": "Fastball", "text": "Fastball\n\nFastball je americká rocková hudební skupina, která vznikla v roce 1994 v texaském Austinu. Původně se kapela jmenovala Magneto U.S.A., jméno se změnilo až po podepsání smlouvy s Hollywood Records v roce 1996. Skupinu tvoří trojice Tony Scalzo (zpěv, basová kytara), Miles Zuniga (zpěv, kytara) a Joey Shuffield (bicí), kterou na turné často doprovází další hudebníci, například Cory Glaeser nebo Harmoni Kelley (na obrázku).\n\nKapela dodnes vydala pět studiových alb, ze kterých nejúspěšnější bylo druhé album s názvem \"All the Pain Money Can Buy\" z roku 1998. Album získalo platinové ocenění ve Spojených státech, přineslo tři úspěšné singly „The Way“, „Fire Escape“ a „Out of My Head“. V žebříčku Billboard 200 se nejvýše umístilo na 29. pozici a udrželo se zde po celý rok.\n\n\n\n"}
{"id": "918746", "url": "https://cs.wikipedia.org/wiki?curid=918746", "title": "Interferenční řízení", "text": "Interferenční řízení\n\nInterferenční řízení (\"\") se týká patentového řízení v USA a v Kanadě. Jde v něm o zjištění práva přednosti na patent u dvou či více stran v případě, že se část nebo všechny patentové nároky shodují s nároky jiné přihlášky nebo patentu. Cílem interferenčního řízení je zjistit, kdo je prvním vynálezcem. Řízení probíhá před odvolací instancí I. stupně (Board of Patent Appeals and Interferences – BPAI).\n"}
{"id": "918748", "url": "https://cs.wikipedia.org/wiki?curid=918748", "title": "Broderick Crawford", "text": "Broderick Crawford\n\nBroderick Crawford (9. prosince 1911 – 26. dubna 1986) byl americký herec. Roku 1949 získal Oscara za mužský herecký výkon v hlavní roli ve filmu \"All the King's Men\". V USA si získal velkou popularitu i díky televiznímu krimi seriálu \"Highway Patrol\", v němž ztvárnil hlavní roli, a který se natáčel v letech 1955–1959. Často byly diskutovány jeho problémy s alkoholem.\n\n"}
{"id": "918749", "url": "https://cs.wikipedia.org/wiki?curid=918749", "title": "Planeta YÓ", "text": "Planeta YÓ\n\nPlaneta YÓ je dětský pořad České televize, který je vysílán od roku 2011. Z počátku se nacházel na programu ČT1, na začátku roku 2012 byl přesunut na kanál ČT2 (v rámci dětského bloku \"Kavčí hnízdo\") a od 2. září 2013 je vysílán na stanici . Dne 16. června 2016 byl odvysílán jubilejní 1000 díl s Terezou Causidisovou a Vojtěchem Klingrem.3. ledna 2016 oslavila Planeta YÓ 5. let svého vysílání. Pořad od 2. ledna 2017 byl přesunut z vysílacího času 17:40–18:40 do nového vysílacího času 16:00–17:00. Rok 2018 zase přinesl změny, Planeta YÓ získala nové prostředí, nové moderátorské dvojice, opět nový čas a v neposlední řadě, také nové pořady.\n\nPlanetu YÓ začali moderovat zpočátku ve střídavém režimu 2 moderátoři Marie Doležalová a Jan Cina. Od roku 2013 posílil moderátorskou dvojici další moderátor Ondřej Havel ještě předtím, než byl pořad Planeta YÓ vysílán na nové stanici ČT :D. Po odchodu Jana Ciny v roce 2014 se k moderování přidali Tomáš Kyselka a Ivana Korolová. Od 9. září 2014 pořad pravidelně moderuje moderátorská dvojice. Do moderátorské čtveřice (Marie Doležalová, Ondřej Havel, Tomáš Kyselka, Ivana Korolová) se přidala Eva Radilová.v roce 2015 která v pořadu byla pouze půl rok. Rok 2015 byl plný velkých změn kromě toho, že do pořadu přišla a po půl roce odešla Eva Radilová tak pořad také opustila Marie Doležalová, která pořad moderovala od začátku přes 4 roky, tak také pořad posílili 3 noví moderátoři Vojtěch Klinger, Filipína Cimrová, Tereza Causidisová. Filipína Cimrová 23. března 2017 z pořadu odchází. 27. dubna 2017 pořad začíná moderovat noví moderátor Leonard Stirský ,ten však po svém prvním moderováni pořadu se v něm už neobjevuje. O týden později tedy 4. května 2017 moderátor Matouš Zah. 16. listopadu 2017 pořad opouští po 3 letech moderování, Vojtěch Klinger.\n\nRok 2018 přinesl pro diváky Planety YÓ spoustu změn. Planeta YÓ se od 3. ledna 2018 vysílá opět v novém čase, a to v 16:25 do 17:00. Bohužel se zkrátila o 25.minut, ale pozitivní věc je, že přinesla řadu novinek. Zatímco do roku 2017 ji moderovala vždy jiná, namíchaná moderátorská dvojice. Čili každý moderoval s každým. To se, ale od roku 2018 změnilo a vždy v PO+ST ji moderuje moderátorská dvojice Ivana Korolová a Tomáš Kyselka a v ÚT+ČT ji moderuje moderátorská dvojice Tereza Causidisová a Ondřej Havel. Moderátor Matouš Zah má od ledna svůj nový pořad, vysílaný v PO, Zaostřeno na:, kde představuje samé zajímavosti ze světa přírody a zvířat. Kromě nového pořadu s Matoušem, Planeta YÓ vysílá pravidelně od PO–ČT, YÓUDÁLOSTI. V YÓUDÁLOSTECH se míří i do terénu vždy v PO se podíváme na cestování s rubrikou TýYo na výletě, který se posunul ze ČT na PO. V ÚT nahlédneme do rubriky TýYo reportáž, ve ST se můžeme těšit na TýYo hudební reportáž, a nakonec ve ČT se podíváme na TýYo koumákova reportáž. Také se objevují nové pořady, jako Anketa a jak na to? v ÚT. A zůstali kromě TýYo na výletě, také TýYo recenze videohry ve ČT a jako doplňky starší díly Lízin Jukebox od PO–ČT. TýYova knihovna a TýYo recenze deskovky ve ST. Z důvodu zkrácení pořadu jsme přišli o třetí seriál, kde se vysílali například Želvy Ninja nebo Domov pro smyšlené kamarády atd., ale dobrou zprávou je, že moderátorské vstupy jsou mnohem delší a, že první a druhý seriál zůstal.\n! colspan=\"10\" |ROK\n!Moderátor\n!2011\n!2012\n!2013\n!2014\n!2015\n!2016\n!2017\n!2018\n!2019\n!2020\n\nJan Cina – 3.1.2011 – 26.6.2014\n\nMarie Doležalová – 3.1.2011 – 7.9.2015 †\n\nOndřej Havel – *.**.2013 – 29.11.2018\n\nTomáš Kyselka – 3.9.2014 – dosud\n\nIvana Korolová – 9.9.2014 – dosud\n\nEva Radilová – 14.1.2015 – 25.6.2015\n\nVojtěch Klinger – 23.9.2015 – 16.11.2017 \n\nFilipína Cimrová – 29.10.2015 – 23.3.2017\n\nTereza Causidisová – 5.11.2015 – 18.12. 2019\n\nLeonard Stirský – 27.4.2017 \n\nMatouš Zah – 4.5.2017 – dosud\n\nJohana Kyselková - 6.1.2020 - dosud\n\n\n\n"}
{"id": "918752", "url": "https://cs.wikipedia.org/wiki?curid=918752", "title": "Dagmar Jelínková", "text": "Dagmar Jelínková\n\nDagmar Jelínková (* 7. března 1950 Brno) je česká archeoložka zabývající slovanskými kulturami na Moravě raného středověku, ranou slovanskou keramikou ve středoevropském prostoru, a také osídlením doby římské a stěhování národů.\n\nV letech 1969–74 na Univerzitě Jana Evangelisty Purkyně vystudovala archeologii a historii, v roce 1982 získala titul PhDr. V letech 1976–84 vedla výzkumy vyvolané stavbou vodního díla Nové Mlýny.\n\n"}
{"id": "918753", "url": "https://cs.wikipedia.org/wiki?curid=918753", "title": "Petr Janda (architekt)", "text": "Petr Janda (architekt)\n\nPetr Janda (* 5. ledna 1975 Gottwaldov) je český architekt. \n\nVystudoval Střední průmyslovou školu stavební ve Zlíně, poté Fakultu architektury ČVUT v Praze (1993–2001), diplom obhájil v ateliéru prof. Jana Bočana. V letech 1997–2003 pokračoval ve studiu na Akademii výtvarných umění v Praze ve Škole monumentální tvorby prof. Aleše Veselého.\n\nPracoval nejprve v ateliéru A 69 architekti, poté se stal zakládajícím členem ateliéru sporadical, od března 2008 má vlastní studio brainwork. Od dubna 2011 do roku 2014 byl členem představenstva České komory architektů.\n\n\n\n"}
{"id": "918754", "url": "https://cs.wikipedia.org/wiki?curid=918754", "title": "İstanbul Başakşehir FK", "text": "İstanbul Başakşehir FK\n\nİstanbul Başakşehir FK je turecký fotbalový klub z města Istanbul, jenž je součástí většího sportovního sdružení se stejným názvem. Svoje domácí utkání hraje na stadionu Başakşehir Fatih Terim Stadyumu s kapacitou 17 800 diváků. Klubové barvy jsou modrá a oranžová.\n\nDo června 2014 byl znám pod názvem İstanbul Büyükşehir Belediye Spor Kulübü.\n\nKlub İstanbul Büyükşehir Belediye Spor Kulübü (İstanbul BBSK) byl založen v roce 1990 tehdejším starostou Istanbulu Nurettinem Sözenem, který sdružil všechny sportovní oddíly patřící městu do jednoho uskupení.\n\nFotbalový oddíl působil v sezóně 2012/13 v turecké lize Süper Lig, skončil na 16. místě a sestoupil do nižší ligy PTT 1. Lig.\n\nV červnu 2014 se klub přejmenoval na İstanbul Başakşehir Futbol Kulübü. Zároveň se přestěhoval z Ataturkova olympijského stadionu na nově zbudovaný stadion Başakşehir Fatih Terim Stadyumu pojmenovaný na počest úspěšného tureckého trenéra Fatiha Terima.\n\n\n"}
{"id": "918759", "url": "https://cs.wikipedia.org/wiki?curid=918759", "title": "SC Veendam", "text": "SC Veendam\n\nSC Veendam byl nizozemský fotbalový klub z Veendamu. Založen byl roku 1894. Zanikl roku 2013.\n\n\n"}
{"id": "918761", "url": "https://cs.wikipedia.org/wiki?curid=918761", "title": "Bytový textil", "text": "Bytový textil\n\nBytový textil je souhrnné označení pro textilní výrobky sloužící k vybavení nebo k úpravě obytných prostor.\nJsou to jak funkční tak i dekorativní předměty zhotovené tkaním, pletením, vázáním, háčkováním nebo technikami netkaných textilií. \n\nVe 2. dekádě 21. století se spotřebovala na bytové textilie asi 1/5 z celkových dodávek textilních vláken (z toho 30 % bavlny). Z finálních výrobků se na nich podílely:\n\nzáclony se 42 %, podlahové krytiny se 33 %, lůžkoviny se 14 %, ručníky se 7 % a ubrusy se 4 %. \n\n"}
{"id": "918763", "url": "https://cs.wikipedia.org/wiki?curid=918763", "title": "Charles Schulz", "text": "Charles Schulz\n\nCharles Monroe Schulz (26. listopadu 1922 Minneapolis, USA – 12. února 2000 Santa Rosa) byl americký tvůrce komiksů.\n\nNarodil se ve státě Minnesota, městě Minneapolis a vyrůstal v sousedním městě Saint Paul. Vždy chtěl dosáhnout jediného - kreslit svůj vlastní komiksový strip. Ve výtvarné výchově vynikal natolik, že ho přeřadili do vyšší třídy, kde byl nejmenší a nejmladší. Jeho vrozená plachost a ostych tím jenom zesílily. Ještě horší to pro něj bylo v pubertě - jak později vzpomínal, za celou střední školu si netroufl pozvat na rande ani jednu z dívek, po nichž pokukoval, protože byl přesvědčen, že je ošklivý a absolutně nezajímavý.\n\nRoku 2000 Charles Schulz zemřel na rakovinu tlustého střeva.\n\nPeanuts se původně jmenoval „Lil Folks“, až později newyorská firma United Feature Sydicate, inc. nabídla Schulzovi smlouvu, musel ale komiks přejmenovat na Peanuts.\n\n"}
{"id": "918767", "url": "https://cs.wikipedia.org/wiki?curid=918767", "title": "Glatthorn", "text": "Glatthorn\n\nGlatthorn (dříve \"Damülser Horn\", 2133 m n. m.) je nejvyšší hora Bregenzského lesa. Nachází se na území okresu Bludenz v rakouské spolkové zemi Vorarlbersko asi 10 km severovýchodně od Thüringenu. Na vrchol je možné vystoupit od chaty Franz-Josef-Hütte.\n\n"}
{"id": "918769", "url": "https://cs.wikipedia.org/wiki?curid=918769", "title": "Volby v Abcházii", "text": "Volby v Abcházii\n\nVolby v Abcházii jsou založeny na zásadách všeobecnosti, tajnosti a rovnosti. Volí se zde do Lidového Shromáždění, do krajských zastupitelstev a Prezident. Je zde zavedený systém dvou stran, ale po posledních volbách do lidového shromáždění se ukázalo, že žádná strana nemá rozhodující moc, protože nejvíc kandidátů bylo nezávislých. V roce 1999 zde proběhlo referendum.\n\nDo lidového shromáždění se volí kandidáti na pět let většinovým systémem.\nPrezident se v Abcházii volí na 4 roky, ale v roce 2011 se konaly předčasné volby z důvodu úmrtí prezidenta.\n\nVolba Prezidenta Abcházie 2011\n"}
{"id": "918770", "url": "https://cs.wikipedia.org/wiki?curid=918770", "title": "Archieratikon", "text": "Archieratikon\n\nArchieratikon (řecky \"Αρχιερατικóν\") nebo církevněslovansky činovnik je liturgická kniha užívaná ve východních církvích pro obřady pravidelně vedené biskupem (eparchou). Poprvé byl vydán v roce 1714 v Benátkách. Obdobou archieratikonu v římskokatolické církvi je pontifikál.\n"}
{"id": "918772", "url": "https://cs.wikipedia.org/wiki?curid=918772", "title": "Gaziantep Büyükşehir Belediyespor", "text": "Gaziantep Büyükşehir Belediyespor\n\nGaziantep Büyükşehir Belediyesi Spor Kulübü je turecký fotbalový klub z města Gaziantep, který působí v turecké druhé lize PTT 1. Lig. Klub byl založen v roce 1998 po zániku klubu Sankospor. Svoje domácí utkání hraje na stadionu Kâmil Ocak Stadyumu s kapacitou 16 981 diváků, kde hraje své domácí zápasy i rival Gaziantepspor. Klubové barvy jsou bílá a modrá.\n\n"}
{"id": "918774", "url": "https://cs.wikipedia.org/wiki?curid=918774", "title": "Petr Janda (rozcestník)", "text": "Petr Janda (rozcestník)\n\nJméno a příjmení Petr Janda nese více různých osobností:\n\n"}
{"id": "918778", "url": "https://cs.wikipedia.org/wiki?curid=918778", "title": "Double (fotbal)", "text": "Double (fotbal)\n\nDouble ve fotbalové terminologii znamená, že stejný fotbalový klub vyhraje zároveň domácí ligu a národní pohár. Prvním na světě, komu se to podařilo, byl anglický tým Preston North End FC v roce 1889. V Anglii je double dodnes velmi ceněno, neboť Pohár FA má na rozdíl od evropského kontinentu srovnatelnou prestiž jako liga.\n\nTýmem, který má nejvíc zisků double na světě, je Linfield FC ze Severního Irska — 23, poprvé roku 1891 a zatím naposledy 2012. Z českých klubů jej získal klub AC Sparta Praha (v roce 2007 pod vedením trenéra Michala Bílka a v roce 2014 pod Vítězslavem Lavičkou).. V roce 2019 pak získala double Slavia Praha pod vedením Jindřicha Trpišovského.\n\n\n\n\nNejčastěji získal double Jock Stein: sedmkrát s Celtic FC.\n\nSven-Göran Eriksson je ojedinělý tím, že vybojoval double ve třech různých zemích s kluby:\n\nRadovan Jelínek a Jiří Tomeš: \"První fotbalový atlas světa\", Infokart Praha 2001, ISBN 80-902832-0-9\n\n"}
{"id": "918780", "url": "https://cs.wikipedia.org/wiki?curid=918780", "title": "Cima Piazzi", "text": "Cima Piazzi\n\nCima Piazzi (též \"Cima di Piazzi\" či \"Cima de’ Piazzi\", 3 439 m n. m.) je nejvyšší hora alpské horské skupiny Livigno. Nachází se na území provincie Sondrio v severoitalském regionu Lombardiie, asi 9 km jihozápadně od města Bormio.\n\nJe umístěna jako samostatný rozlehlý masiv mezi údolími Valdidentro, Valdisotto a Val Grosina. Ze severní strany od obce Isolaccia ve Valdidentro se jeví se svojí rozlehlou ledovou severní stěnou velmi impozantně a působí mohutným dojmem.\n\nMasiv je tvořen třemi hlavními hřebeny a nejvyšší vrchol se nalézá na spojení severozápadního a severovýchodního hřebene. Třetí, jižní hřeben se zvedá od skalnatého sedla Cole Piazzi. Severozápadní hřeben, nazývaný také \"Cresta Sinigaglia\", je charakteristický výraznými skalnatými sekundárními vrcholy Corno Sinigaglia a Corni di Verva. Velmi zajímavá je severní strana, kompletně pokrytá ledem, která je typickou charakteristikou hory. Je členěna na čtyři ledovce: Vedretta di Piazzi, Ghiacciaio Rinalpi, Ghiacciaio di Cardonè a Ghiacciaio di Val Lia. Přístup pod severní stranu hory je možný dvěma velmi podobnými paralelními údolími, zvanými Val di Lia a Val Cardonné, která jsou oddělena hřebenem a zakončena stejnojmennými ledovci. Nad těmito údolími jsou umístěny dva bivaky pro usnadnění dlouhých výstupů na horu, bivak Ferrario 2400 m a bivak Cantoni 2625 m.\n\nPůvod názvu Piazzi není jistý. Jedna z možností uvádí, že je odvozen ze jména staré rodiny vlastnící pastviny na úpatí hory.\n\nPrvní výstup na Cima Piazzi uskutečnili J. J. Weilenmann, Franz Poll a Santo Romani dne 21. srpna 1867.\n\nZejména v Itálii je hora známa mj. tím, že je vyobrazena na vinětě lahví s minerální vodou Levissima.\n\nJižní hřeben: Normální cesta. Z Passo di Verva (přístup z jihu údolím Val Grosina nebo ze severu z Valdidentro), dále na Colle Piazzi 3022 m. Po hřebeni až na vrchol (obtížnost F)\n\nSeverozápadní stěna: Z bivaku Ferrario (400 m, 50, D-)\n\nSeverozápadní hřeben: Z Conca di Verva, skalní lezení (mnoho úseků III)\n\nSeverní hřeben: Z bivaku Cantoni (800 m, AD)\n\nSeverní stěna: Z bivaku Cantoni (500 m, AD)\n\nSeverovýchodní hřeben: Z Colle Rinalpi (450 m, PD)\n\nVýchodní stěna: Z pastvin Campacciolo nad obcí Cepina (údolí Valdisotto), nedoporučuje se (1400 m, AD)\n\nPro všechny trasy je nejlepším startovním místem údolí Valdidentro, konkrétně obec Isolaccia (1345 m), jak v zimě tak v létě, nebo osada Arnoga při silnici do Livigna (1800 m), jen pro letní výstupy.\n\nV celém masivu hory se nenachází žádná obhospodařovaná horská chata, pouze dva bivaky na severním úbočí. \n\nBivak Maurilio Cantoni:\n\nJe umístěn ve výšce 2625 na hřebeni mezi Val Lia a Val Cardonnè. Velmi komfortní, kapacita 9 míst. Dosažitelný od kostela Madonna di Presedont nad Isolaccií údolím Val Lia za 4 hod., velmi snadná cesta.\n\nBivak Paolo Ferrario:\n\nUmístěn ve výšce cca 2400 m na Dosso delle Pecore, kapacita 6 míst. Od Madonna di Presedont během cca 2 hod. nebo z Passo delle Pecore za 1,15 hod.\n\n"}
{"id": "918782", "url": "https://cs.wikipedia.org/wiki?curid=918782", "title": "Musée des Matériaux du Centre de Recherche sur les Monuments Historiques", "text": "Musée des Matériaux du Centre de Recherche sur les Monuments Historiques\n\nMusée des Matériaux du Centre de Recherche sur les Monuments Historiques (\"Muzeum materiálů Výzkumného centra historických památek\") je muzeum v Paříži. Nachází se v Palais de Chaillot v 16. obvodu. Muzeum je součástí Centre de recherche sur les Monuments historiques sídlícího v Charenton-le-Pont, které zřizuje francouzské ministerstvo kultury. Muzeum shromažďuje a představuje materiály a techniky užívané výzkumným centrem při restaurování historických památek. Muzeum je uzavřeno z důvodu probíhajících stavebních prací.\n\n\n"}
{"id": "918785", "url": "https://cs.wikipedia.org/wiki?curid=918785", "title": "Centre de la mer et des eaux", "text": "Centre de la mer et des eaux\n\nCentre de la mer et des eaux (\"Centrum moře a vod\") je muzeum v Paříži. Nachází se v 5. obvodu v ulici \"Rue Saint-Jacques\". Centrum bylo založeno roku 1978 jako součást Pařížského oceánografického ústavu (Institut océanographique de Paris). Centrum je zasvěceno podmořskému světu a jeho náplní je rozvíjet poznatky o mořích a oceánech. Jeho součástí je rovněž odborná knihovna a sedm akvárií.\n\n"}
{"id": "918786", "url": "https://cs.wikipedia.org/wiki?curid=918786", "title": "Musée Moissan", "text": "Musée Moissan\n\nMusée Moissan (\"Moissanovo muzeum\") je muzeum v Paříži. Nachází se v 6. obvodu na \"Avenue de l'Observatoire\". Muzeum bylo otevřeno v roce 1925 jako součást lékařské fakulty dnešní Univerzity Paříž V a je zasvěceno životu a dílu francouzského chemika Henri Moissana (1852-1907), držitele Nobelovy ceny za chemii z roku 1906.\n\n"}
{"id": "918787", "url": "https://cs.wikipedia.org/wiki?curid=918787", "title": "Musée Gustave-Moreau", "text": "Musée Gustave-Moreau\n\nMusée Gustave-Moreau (\"Muzeum Gustava Moreaua\") je muzeum v Paříži. Nachází se v 9. obvodu v ulici \"Rue de La Rochefoucauld\" v bývalém ateliéru symbolistického malíře Gustava Moreaua, jehož život a dílo muzeum prezentuje.\n\nV domě č. 14 v \"Rue de La Rochefoucauld\" si zřídil ateliér Moreaův učitel François-Édouard Picot, od kterého dům koupili Moreauovy rodiče pro svého syna v roce 1852. Dům byl roku 1896 zvětšen a zvýšen o jedno patro. Gustave Moreau zde žil a pracoval až do své smrti roku 1898. O rok dříve sepsal závěť, ve které odkázal státu dům i s celým příslušenstvím včetně uměleckých děl, aby uchoval svou sbírku v celistvosti. Stát převzal pozůstalost v roce 1902 a dne 14. ledna 1903 bylo muzeum otevřeno pro veřejnost.\n\nInteriéry byly restaurovány v roce 1991 a 2003.\nMuzeum vlastní celkem zhruba 20 000 děl, mezi nimi 850 maleb, 350 akvarelů, přes 13 000 výkresů a kopií, 15 voskových soch a také několik děl jiných umělců, např. portréty Gustava Moreaua od Edgara Degase a Gustava Ricarda, portrét Moreauovy matky od Julese Elie Delaunayho nebo obraz vlámského malíře Jana Fyta.\n\nV prvním patře budovy se nachází malířův byt s jídelnou, pokojem, budoárem, chodbou a knihovnou. Ve druhé patře se rozkládá velký ateliér a ve třetím aptře jsou dva malé sály.\n"}
{"id": "918791", "url": "https://cs.wikipedia.org/wiki?curid=918791", "title": "Piz Kesch", "text": "Piz Kesch\n\nPiz Kesch ( , 3418 m n. m.) je nejvyšší hora pohoří Albula. Nachází se na území obce Bergün ve švýcarském kantonu Graubünden asi 6 km severozápadně od vesnice Madulain. Na vrchol vystoupili jako první v roce 1846 Johann Coaz, J. Rascher, C. Casper a J. Tscharner. Horu lze zdolat buď od chaty Chamanna d'Es-Cha (2594 m) nebo od chaty Chamanna digl Kesch (2625 m).\n\n"}
{"id": "918796", "url": "https://cs.wikipedia.org/wiki?curid=918796", "title": "MKE Ankaragücü", "text": "MKE Ankaragücü\n\nMKE Ankaragücü (celým názvem Makina Kimya Endüstrisi Ankaragücü) je turecký sportovní klub z tureckého hlavního města Ankary, který byl založen v roce 1910. Jeho fotbalový oddíl hraje svá domácí utkání na stadionu Ankara 19 Mayıs Stadyumu s kapacitou 19 209 diváků, kde působí i rival Gençlerbirliği SK. Klubové barvy jsou žlutá a modrá.\n\nKlub provozuje i jiné sporty než jen kopanou, např. volejbal. V sezóně 2012/13 se umístil na posledním 18. místě turecké druhé ligy PTT 1. Lig a sestoupil do nižší soutěže. V sezóně 1971/72 vyhrál turecký fotbalový pohár.\n\nSeznam českých hráčů, kteří působili v klubu MKE Ankaragücü:\n\n"}
{"id": "918801", "url": "https://cs.wikipedia.org/wiki?curid=918801", "title": "Piz Platta", "text": "Piz Platta\n\nPiz Platta (3 392 m n. m.) je nejvyšší hora pohoří Platta. Nachází se mezi obcemi Avers a Mulegns na území kantonu Graubünden v jihozápadní části Švýcarska. Jako první vystoupili na vrchol 7. listopadu 1866 Arnold Baltzer, B. E. de Bernonville und Gadient a Stephan Hartmann. Horu je možné zdolat od jihozápadu z obce Avers.\n\n"}
{"id": "918807", "url": "https://cs.wikipedia.org/wiki?curid=918807", "title": "Lumír Poláček", "text": "Lumír Poláček\n\nLumír Poláček (* 5. listopadu 1960, Brno, Československo) je český archeolog zabývající se archeologií raného středověku, zaměřuje se na problematiku hospodářství, sídlištní archeologii centrálních lokalit, osídlení v údolních nivách a paleoekologii. Má dvě dcery Alenu Poláčkovou a Kateřinu, která studuje veterinu.\n\nPo studiu aecheologie na univerzitě Jana Evangelisty Purkyně v letech 1981-85 (titul PhDr. v roce 1988) působil jako archeolog v Západomoravském muzeu v Třebíči (1986-88 a poté přestoupil na Archeologický ústav ČSAV/AV ČR v Brně, kde působí dodnes. Od roku 1992 působil, jako odborný pracovník pracoviště v Mikulčicích a od roku 1993 až dosud zde působí, jako jeho vedoucí. Je autorem stálé výstavy \"Velkomoravské Mikulčice\" NKP Slovanské hradiště v Mikulčicích.\n\n"}
{"id": "918809", "url": "https://cs.wikipedia.org/wiki?curid=918809", "title": "Aroser Rothorn", "text": "Aroser Rothorn\n\nAroser Rothorn ( , 2 980 m n. m.) je nejvyšší hora Plessurských Alp. Nachází se na trojmezí mezi obcemi Arosa, Lantsch/Lenz a Alvaneu ve švýcarském kantonu Graubünden. Vrcholem zároveň prochází hranice mezi okresy Plessur a Albula. Na horu lze vystoupit od chaty Ramozhütte (2293 m).\n\n"}
{"id": "918811", "url": "https://cs.wikipedia.org/wiki?curid=918811", "title": "BBC World Service Television", "text": "BBC World Service Television\n\nBBC World Service Television (často zkracováno jako BBC WSTV) byl satelitní kanál BBC. Vysílal od března 1991 do ledna 1995.\n\nV Evropě BBC WSTV nahradil BBC TV Europe 11. března 1991 jako placený servis BBC, vysílající mix pořadů z BBC One a BBC Two, stejně jako BBC TV Europe. Na rozdíl od BBC TV Europe ale vysílal \"BBC World Service News\" a to v časech zpravodajských relací BBC vysílaných ve Spojeném království. Také vysílal vlastní verzi Children's BBC.\nV Asii a dalších kontinentech BBC WSTV zahájil vysílání 14. října 1991 a to jako 24hodinový zpravodajský a informační kanál. Vysílal na platformách STAR TV a AsiaSat.\n\nKanál byl soupeřem CNN International a vysílal také publicistiku a dokumenty z BBC One a BBC Two. Některé pořady BBC WSTV také vysílala africká M-Net a v Kanadě CBC Newsworld. 4. května 1992 také kanál začal experimentovat s vysíláním pořadů v jiných jazycích.\n\nKanál zaniknul 16. ledna 1995 ve 20.00 CET, kdy se kanál rozdělil na zpravodajskou BBC World a zábavní BBC Prime, která zahájila vysílání o 10 dní později, 26. ledna 1995, taktéž ve 20.00 CET. Změna názvu kanálu byla velmi očekávána diváky, protože, jak se později ukázalo, byl název \"BBC World Service Television\" velmi nepraktický a to například u předpovědí počasí, které se celým názvem jmenovaly \"BBC World Service Television Weather\" a to, společně s tehdejším grafickým designem BBC zabíralo velké množství místa. Na druhé straně byl také podporován zánik kanálu, z důvodu diváckého zájmu o větší množství zpráv a tato možnost byla nakonec zvolena.\n\n"}
{"id": "918814", "url": "https://cs.wikipedia.org/wiki?curid=918814", "title": "Prosačov", "text": "Prosačov\n\nProsačov je obec na Slovensku, v okrese Vranov nad Topľou v Prešovském kraji\n\nV roce 2011 zde žilo 222 obyvatel.\n"}
{"id": "918816", "url": "https://cs.wikipedia.org/wiki?curid=918816", "title": "Megliadino San Fidenzio", "text": "Megliadino San Fidenzio\n\nMegliadino San Fidenzio je italská obec v provincii Padova v oblasti Benátsko.\n\nV roce 2010 zde žilo 1 993 obyvatel.\n\nCasale di Scodosia, Megliadino San Vitale, Montagnana, Saletto, Santa Margherita d'Adige\n"}
{"id": "918817", "url": "https://cs.wikipedia.org/wiki?curid=918817", "title": "Bioimplantologie", "text": "Bioimplantologie\n\nBioimplantologie je nový obor zabývající se implantací nativních, kadaverózních nebo kultivovaných štěpů do organismu. Zahrnuje i různé tkáňové a buněčné náhrady založené na moderních technologiích. Rovněž je možné sem zařadit produkty, které využívají bioaktivní proteiny a molekuly, které ovlivňují chování buněk.\n\n"}
{"id": "918826", "url": "https://cs.wikipedia.org/wiki?curid=918826", "title": "Derp", "text": "Derp\n\nSlovo Derp může znamenat:\n\n"}
{"id": "918827", "url": "https://cs.wikipedia.org/wiki?curid=918827", "title": "Costa Nhamoinesu", "text": "Costa Nhamoinesu\n\nCosta Nhamoinesu (* 6. ledna 1986, Harare) je zimbabwský fotbalový obránce, který momentálně hraje za český prvoligový celek AC Sparta Praha, kam přestoupil v červnu 2013 z polského celku Zagłębie Lubin. Jako reprezentant Zimbabwe se zúčastnil Afrického poháru národů 2017.\n\nVěří, že jeho životní cestu určuje Bůh.\n\nVyrůstal v zimbabwském ghettu a v dětství hrál fotbal s kamarády na ulici. Svoji fotbalovou kariéru začal v zimbabwském klubu Conplant FC. Poté působil v klubech AmaZulu, Masvingo United a Darryn Textiles Africa United. V lednu 2008 odešel hostovat na půl roku do polského celku KS Wisła Ustronianka. V letech 2008–2013 působil v polském celku Zagłębie Lubin, nejprve dva roky na hostování a od roku 2010 nastálo. Od roku 2011 ho v Zagłębie vedl trenér Pavel Hapal.\n\nV červnu 2013 se po vypršení smlouvy domluvil na angažmá v AC Sparta Praha. V soutěžním zápase debutoval v prvním utkání druhého předkola Evropské ligy 2013/14 18. července 2013 proti hostujícímu švédskému celku BK Häcken, šel na hřiště v závěru utkání. Sparta neudržela dvoubrankové vedení a remizovala 2:2. Ligovou premiéru v ČR si odbyl při zápase s domácí Vysočinou Jihlava dne 21. 7. 2013, do kterého nastoupil coby hráč základní sestavy. Sparta vyhrála 4:1. První ligový gól vstřelil 31. srpna 2013 proti hostujícímu týmu FC Baník Ostrava, když měl v 64. minutě dost času zorientovat se a přesně vystřelit k tyči.\n\nDříve v prvním poločase odvracel ve vlastním pokutovém území centrovaný míč tak nešťastně, že z toho byl vlastní gól. Sparta nakonec zvítězila 4:1. 2. listopadu 2013 vstřelil druhou branku v ligovém šlágru proti FK Teplice, Sparta zvítězila 2:0. 23. 11. 2013 vstřelil v utkání s Mladou Boleslaví druhý a zároveň vítězný gól. Sparta vyhrála 4:1. V sezóně 2013/14 slavil se Spartou Praha zisk ligového titulu již ve 27. kole 4. května 2014. V sezóně 2013/14 byl vyhlášen nejlepším cizincem české nejvyšší ligy. 17. května 2014 získal se Spartou double po výhře 8:7 v penaltovém rozstřelu ve finále Poháru České pošty proti Viktorii Plzeň, i když ve finálovém duelu nenastoupil (v závěru sezony byl zraněný).\n\n28. května 2015 dostal od disciplinární komise třízápasový distanc za šlápnutí na budějovického Michala Řezáče v utkání předposledního kola Synot ligy 2014/15.\n\nV sezoně 2015/2016 se výrazně podílel na postupu Sparty do Evropské ligy, když se ve 4. předkole proti švýcarskému FC Thun gólově prosadil jako v domácím zápase (výhra 3:1), tak i v odvětě (3:3). Jako člen základní sestavy pomohl týmu vybojovat postup až do čtvrtfinále Evropské ligy 2015/2016. Ve stejném ročníku Synot ligy nastřílel z pozice obránce tři branky (doma i venku s Mladou Boleslaví a v jarním derby se Slavií) a nasbíral 9 žlutých karet.\n\n28. března 2016 vstřelil v dresu Zimbabwe svůj první reprezentační gól. V utkání kvalifikace o Pohár africkách národů proti Svazijsku zvyšoval v 59. minutě hlavou na 2:0. Utkání skončilo výhrou Zimbabwe 4:0.\n\n"}
{"id": "918828", "url": "https://cs.wikipedia.org/wiki?curid=918828", "title": "Lucie Filimonova", "text": "Lucie Filimonova\n\nLucie Kunzová Filimonova (rodným jménem Lucie Vaisarová, * 23. července 1979 Náchod) je česká malířka.\n\nNarodila se v Náchodě jako nejmladší dítě středoškolského odborného učitele Mgr. Jaroslava Vaisara a výtvarnice Věry Vydrové (nyní Věry Koudelákové).\n\nJejí umělecké nadání nejprve rozvíjela matka Věra. V roce 1990 o ní začal umělecky pečovat akademický malíř Ivo Švorčík z Hronova. V letech 1994–1998 absolvovala obor rytectví kovů na Střední umělecko-průmyslové škole v Turnově. Zdokonalila se tak v kresbě i v plastice. Malbu dále studovala soukromě u Ivo Švorčíka.\n\nPo ukončení studia se vrátila do Náchoda, kde si otevřela umělecký ateliér a stala se profesionální výtvarnicí. Její první výstava byla v roce 2001 společně s matkou Věrou Vaisarovou v Městské knihovně v Náchodě. V roce 2003 uspořádala výstavu se svým učitelem Ivem v Galerii Pod Žebrovkou na zámku v Novém Městě nad Metují. Výstava nesla název \"Homo Sapiens-Sapiens\". Druhá plánovaná výstava, se jménem \"Homo Erectus\" se neuskutečnila, protože Ivo Švorčík v roce 2004 umřel.\n\nPůsobila jako učitelka výtvarné výchovy na střední škole, designérka keramiky a umělecký rytec kovů, soukromě dávala výuku figurální malby a kresby mladým lidem ve svém ateliéru v Náchodě. V letech 2005–2010 žila v Olomouci, kde si otevřela umělecký ateliér s názvem Ecce Femma, kde se dodnes s matkou Věrou věnuje výtvarnému talentu dětí.\n\nV současnosti má za sebou přes 30 autorských výstav v ČR i v zahraničí, ocenění z mezinárodních soutěží a sympozií.\n\nPříjmení Filimonova si ponechala z prvního manželství s ruským podnikatelem Alexandrem V. Filimonovem. V současnosti Lucie provozuje svůj ateliér v Mladé Boleslavi. Také se věnuje chovatelství hospodářských i jiných zvířat, vzhledem ke svému vegetariánství, pouze pro radost.\n\nV roce 2012 o ní natočila režisérka Hana Pinkavová dokument ČT z cyklu Úděl nadání, který měl premiéru 3. října 2013 ve 21:45 na ČT art.\n\n"}
{"id": "918832", "url": "https://cs.wikipedia.org/wiki?curid=918832", "title": "Cena černého humoru", "text": "Cena černého humoru\n\nCena černého humoru (francouzsky \"Prix de l'Humour noir\") je francouzská literární cena, kterou v roce 1954 vytvořil Tristan Maya.\n\nSkládá se z několika ocenění:\n"}
{"id": "918838", "url": "https://cs.wikipedia.org/wiki?curid=918838", "title": "Tlučeňský potok", "text": "Tlučeňský potok\n\nTlučeňský potok je drobný vodní tok v Českém středohoří (4,5 km) odvodňující okolí obce Hlinná a její části Kundratice a Tlučeň. Pramení nad návsí obce Hlinná v nadm. výšce cca 430 m n. m. V Tlučni přibírá zprava rovnocenný bezejmenný přítok, jenž přitéká z Kundratic. V obci Sebuzín se stává pravostranným přítokem řeky Labe. Část jeho toku tvoří hranici mezi Milešovským a Verneřickým středohořím. Průměrný průtok u ústí činí 0,01 m3/s. Významného průtoku dosáhl 5. 6. 2000 mezi 20:45 - 22:00 bleskovou povodní z průtrže mračen (Qmax=15 m³/s) a z trvalých dešťů 7. 8. 2010 (Qmax=12 m³/s). V budoucnu dojde k dalšímu snížení průtoku o spodní vody přitékající z hory Trabice, jejíž vrchol a jádro se těží pro kvalitní čedič.\n\n"}
{"id": "918839", "url": "https://cs.wikipedia.org/wiki?curid=918839", "title": "Kabelový modem", "text": "Kabelový modem\n\nKabelový modem je zařízení používané pro přístup k Internetu pomocí sítě kabelové televize. Pro připojení počítače je vybaven rozhraním typu Ethernet.\n\nKabelové modemy spolu s ADSL patří k technologiím poskytujícím trvalé širokopásmové připojení k Internetu. Kabelový modem kombinuje funkci síťového mostu a modemu a v současných sítích používajících hybridní opticko-koaxiální (HFC) rozvody nebo rozvody typu RFoG umožňuje připojení k Internetu s přenosovou rychlostí podle zvoleného tarifu do desítek Mbit/s pro download a jednotek až desítek Mbit/s pro upload.\n\n\n"}
{"id": "918840", "url": "https://cs.wikipedia.org/wiki?curid=918840", "title": "Game Theater XP", "text": "Game Theater XP\n\nGame Theater XP (zkráceně GTXP) je zvuková karta od společnosti Hercules určená pro IBM PC kompatibilní počítače. Na trh byla poprvé uvedena ve Spojených státech v roce 2001. Založena na zvukovém čipu Crystal CS4630 SoundFusion s řadičem sběrnice PCI, podporuje vícekanálový zvuk (až 5.1) s 3D efekty. Je plně duplexní, má hardwarový dekodér MP3 souborů, splňuje standard AC'97. Pomocí kabelu je karta sama propojena s breakout boxem. Ten je vybaven analogovými výstupy, digitálními vstupy a výstupy (optickými a cinchy), MIDI vstupy a výstupy (DIN 5/180°), mikrofonním a stereo analogovými linkovými vstupy, sluchátkovým výstupem, dále dvěma dvojicemi USB (1.1) konektorů a game portem. Také jsou přítomny LED kontrolky a regulátor intenzity.\n"}
{"id": "918841", "url": "https://cs.wikipedia.org/wiki?curid=918841", "title": "Ås", "text": "Ås\n\nÅs je obec v Norsku. Leží v kraji Viken zhruba 35 kilometrů jižně od hlavního města Osla. Její rozloha je 103 čtverečních kilometrů a v roce 2013 v ní žilo přes sedmnáct tisíc obyvatel.\n\nNa severu a východě sousedí s obcemi Oppegård a Ski, na jihu s obcemi Hobøl a Vestby a na západě s Frognem.\n\n"}
{"id": "918842", "url": "https://cs.wikipedia.org/wiki?curid=918842", "title": "Řád sv. Agáty", "text": "Řád sv. Agáty\n\nŘád svaté Agáty (\":\" Ordine Equestre di Sant'Agata) je státní vyznamenání Republiky San Marino. Byl založen 5. června 1923 Velkou generální radou tohoto malého státu jako záslužný řád. San Marino má dva řády, vyšší je Rytířský řád San Marina.\n\nPatronkou řádu je svatá Agáta, která je spolupatronkou celého státečku. Velmistry řádu jsou spolu oba kapitáni-regenti, kteří vykonávají funkci hlavy státu.\n\nŘád má pět tříd:\n\n"}
{"id": "918843", "url": "https://cs.wikipedia.org/wiki?curid=918843", "title": "Signalizační tranzitní bod", "text": "Signalizační tranzitní bod\n\nSignalizační tranzitní bod ( ) je router (směrovač), který přenáší zprávy Signalizačního systému č. 7 mezi signalizačními koncovými body (SEP) a jinými signalizačními tranzitními body. Mezi signalizační koncové body patří \"service switching points\" (SSPs) a \"service control points\" (SCPs). STP je propojeno se sousedícími SEP a STP pomocí signalizačních linek. STP směruje zprávy na jednu z odchozích signalizačních linek podle adresních polí SS7 zprávy. Hranové STP mohou používat techniku hloubkové analýzy zpráv a směrovat zprávy i podle těla zprávy. Díky tomu může provádět převody adres (address translation) a analyzovat obsah, aby zabránil přenosu zpráv s pochybným obsahem nebo z nespolehlivých zdrojů. Pro dosažení vysoké spolehlivosti jsou STP obvykle zdvojené ( ).\nTyto routery jsou propojeny pouze signalizačními linkami, nejsou k nim připojeni telefonní účastníci, jako jsou mobilní telefony (MS), pevné telefonní linky v případě tradiční telefonní sítě, nebo koncová zařízení připojená k ISDN kanálu B. SEP posílají signalizační zprávy ostatním SEP, ale protože SEP nejsou přímo propojeny, tyto zprávy se posílají přes přilehlé STP. Hlavním úkolem STP je určit nejlepší cestu pro komunikaci dvou SEP. Typickým použitím je např. dohoda dvou SEP na použití sdílené datové cesty (např. použitím ISUP zahájit telefonní hovor mezi účastníkem na jedné SEP a účastníkem na druhé SEP). Tímto způsobem STP směruje signalizační zprávy (pro vytvoření, udržení nebo ukončení všech druhů volání přicházejících od uživatelů připojených na příslušný SEP), přičemž se vyhýbá vypnutým mezilehlým STP.\n\nSignalizační zpráva obvykle není posílána mezi výchozím a cílovým SEP přímo, ale prostřednictvím STP, které zajistí směrování zprávy na cílové SEP. U některých aplikacích jsou však SEP propojeny přímo kvůli zvýšení robustnosti nebo výkonnosti mezi dvěma kritickými SEP. Tyto smíšené (mesh) konfigurace sítě jsou časté v Evropě, kde STP nejsou tak často používány.\n\nV některých případech může STP vysílat signalizační zprávy, aby zjistil stav signalizační sítě, například:\n\n\nNěkterá zařízení mohou plnit funkci SEP i STP. Často tak fungují SSP. Také signalizační brány mohou mít funkčnost aplikačního serveru (AS) jak to definuje IETF.\n\nV UMTS jsou některá řešení pro přenositelnost telefonních čísel implementována v STP. V UMTS STP provádí překlad globálních titulů (Global Title Translation, GTT), která může být použita pro směrování dotazů z bránového MSC (GMSC) do HLR. Základním principem je, že každé volání na mobilní telefon je nejdříve směrováno na bránové MSC pro příslušný mobilní telefon.\n\n"}
{"id": "918844", "url": "https://cs.wikipedia.org/wiki?curid=918844", "title": "Paistu", "text": "Paistu\n\nPaistu (německy \"Paistel\") je vesnice v estonském kraji Viljandimaa, samosprávně patřící do obce Paistu, jejímž je správním centrem.\n\nÚzemí vesnice bylo pravděpodobně osídleno již prehistoricky, ovšem hmotné doklady nejstaršího osídlení možná zanikly pozdějším vývojem vesnice. První historická zmínka hovoří roku 1234 o paistské farnosti, tedy se dá k tomuto roku předpokládat i existence kostela.\n\nNa území starého hřbitova byly roku 1993 pohřbeny přenesené ostatky několika lesních bratří zabitých 1945 na Ennokském vrchu poblíž Tarvastu.\n\nNa novém hřbitově je pohřben Adam Peterson (1838–1918), estonský politický aktivista.\n\nNa novém hřbitově se nachází pomník padlým ve 2. světové válce.\n\n"}
{"id": "918846", "url": "https://cs.wikipedia.org/wiki?curid=918846", "title": "Paistu (obec)", "text": "Paistu (obec)\n\nObec Paistu (estonsky Paistu vald) je samosprávná obec náležející do estonského kraje Viljandimaa. Obec se rozkládá přibližně 13 km jižně od krajského města Viljandi na území 129 km². Na severu sousedí s obcemi Pärsti a Viiratsi, na východě s obcí Tarvastu, na jihu s obcí Karksi a na západě s obcí Halliste.\n\nV obci žije přibližně půl druhého tisíce obyvatel v celkem 16 vesnicích (Aidu, Hendrikumõisa, Holstre, Intsu, Kassi, Lolu, Loodi, Luiga, Mustapali, Paistu, Pirmastu, Pulleritsu, Rebase, Sultsi, Tömbi a Viisuküla). Správním střediskem obce je vesnice Paistu, která je se svými více než 300 obyvateli též největším sídlem v obci. Druhou největší vesnicí je Holstre s více než 200 obyvateli.\n\nKdyž v poslední třetině 19. století vznikaly na jednotlivých estonských panstvích občanské samosprávy, byla vesnice Paistu sídlem farnosti, k níž náležely panské statky Aidu, Heimtali, Holstre, Loodi, Tuhalaane a Õisu, které se tak staly středisky stejnojmenných obcí. Teprve v roce 1937 vznikla sloučením obcí Aidu, Loodi a Õisu nová obec, za jejíž administrativní centrum byla vybrána farní vesnice Paistu, která dala nové obci jméno.\n\nPři velké správní reformě roku 1939, která zrušila množství malých obcí sloučením do větších celků, se nová obec Paistu proměnila už jen nepatrně — pozemky patřící Rahetsemskému mlýnu (\"Rahetsema veski\") byly připojeny k obci Raudna.\n\nPři poválečné sovětské reorganizaci moci byly samosprávné obce nahrazeny vesnickými sověty. Farní vesnice Paistu nebyla shledána vhodným sídlem sovětské správy a území někdejší obce Paistu se rozdělilo do několika menších vesnických sovětů. Roku 1954 však byl opětovným sloučením vytvořen vesnický sovět Paistu o rozsahu podobném někdejší obci. Po obnovení estonské samostatnosti a znovuzavedení obecní samosprávy byl vesnický sovět nahrazen obcí Paistu o stejných územních hranicích. Administrativním střediskem zůstala vesnice Paistu.\n\nV obci jsou dvě základní školy s přidruženou mateřskou školou. Paistská škola (\"Paistu Kool\"), navazující na činnost někdejší farní školy, zmiňované už v 17. století, se nachází v katastru vesnice Sultsi; ve školním roce 2009/2010 měla 67 žáků ve třídách základní školy a 15 dětí v mateřské škole. Holsterská škola (\"Holstre Kool\"), která je pokračovatelkou obecní školy založené roku 1833, se nachází ve vesnici Holstre; ve školním roce 2009/2010 měla 65 žáků základní školy a 13 dětí v mateřské škole.\n\nV paistském kostele Panny Marie působí luterský evangelický sbor.\n\nV Paistu je kulturní dům (\"Paistu Rahvamaja\"), který kromě kulturních pořadů nabízí několik zájmových kroužků a pronájem místností pro spolkovou činnost. Pod záštitou paistského kulturního domu se konají kulturní pořady a zájmové kroužky též v budově holsterské školy.\n\nV Paistu a v Holstre působí vesnické knihovny.\n\nNa území obce se nachází řada pozůstatků prehistorického osídlení (mohyly, obětní kameny, zbytky sídel). Z historických pamětihodností je nejvýznamnější stavební komplex kolem farního kostela Panny Marie v Paistu, který kromě samotného kostela zahrnuje faru s několika hospodářskými budovami, prostor starého hřbitova kolem kostela a nový hřbitov na východním okraji vesnice. Ze stavebních komplexů se dále zachovalo vícero budov panského sídla v Loodi a dvě budovy panského sídla v Holstre.\n\nZ přírodních pamětihodností je nejvýznamnější rozsáhlý Přírodní park Loodi (\"Loodi looduspark\"), územně zasahující též do sousedních obcí Pärsti a Viiratsi, vytyčený k ochraně krajiny Sakalské vysočiny a jejích jedinečných biotopů. Na území obce se rovněž nacházejí tři významná přírodní území zařazená do sítě Natura 2000.\n\n"}
{"id": "918849", "url": "https://cs.wikipedia.org/wiki?curid=918849", "title": "Nežfaleš", "text": "Nežfaleš\n\nNežfaleš je česká punk'n'rollová skupina z Prahy založená v roce 2002. Jejím textařem, frontmanem a jediným stále hrajícím zakládajícím členem je Radek Šedivý. Na konci roku 2014 kapela vyhlásila pauzu na neurčito, během které v letech 2015 a 2016 odehrála jen minimum vystoupení (především na letních festivalech). Ke koncertní aktivitě se vrátila v roce 2017, kdy zároveň vydala zatím poslední desku \"Zločin z vášně\". \n\nSkupinu založili v létě 2002 zpěvák Radek Šedivý a kytarista Pavel Kolínský, poté, co se jim rozpadly tehdejší kapely. Brzy je doplnila bubenice Monika Škaroupková a v této sestavě odehrála Nežfaleš 13. 12. 2002 v Řevnicích svůj první koncert. Po přijetí druhého kytaristy a baskytaristy nahráli v srpnu 2003 první demo s názvem \"Pozor na uchy!\". Následující roky provázely skupinu časté změny sestavy, z nichž nejdůležitější byl příchod bubeníka Petra Malého, který hraje s kapelou dodnes. S ním nahrávají živou nahrávku \"Prosek live\" (2004) a také CD \"...Jak za války\" (2005). Píseň „Nože a karty”, ke které natočili i klip, se několikrát umístila na prvním místě hitparády \"Naděje Beatu\" rádia Beat a kapela i díky častému koncertování začala získávat na popularitě.\n\nNastavený kurz potvrdili následující rok albem \"Není čas na hrdinství\" a klipem k písni „Opouštím Paříž”, který se dostal do vysílání stanice Óčko. \"Není čas na hrdinství\" bylo zároveň posledním albem, které si skupina vydala sama, protože všechny další nahrávky počínaje CD \"Ber dokud dávám\" (2008) vyšly pod hlavičkou vydavatelství Cecek Records. V roce 2008 do kapely přišli baskytarista Moucha, který v ní hraje dodnes, a kytarista Degi. Na jaře následujícího roku jeli turné po českých klubech spolu se spřátelenou kapelou The Fialky a v roce 2010 vydali další album \"Pár lacinejch triků\". Rok 2011 byl pro Nežfaleš jeden z nejtěžších, a to hlavně kvůli rakovinovému onemocnění bubeníka Petra.\n\nZatím posledním albem je \"Každej klub i bar\" (2012), kterým kapela oslavila desáté výročí, a na kterém se již stihl objevit i nový kytarista Kráťa (ex Brain Drain). Nežfaleš tak krátce hrála s dvěma kytaristy, než se Degi rozhodl věnovat výhradně své skupině Saints & Sinners.\n\nV roce 2013 vydala Nežfaleš píseň a klip „Modrá Vopice”, vzdávající hold stejnojmennému pražskému hudebnímu klubu, a odjela turné s českou punkovou legendou S.P.S. S touto skupinou také v roce 2014 natočila split EP „SPS vs. Nežfaleš”.\n\nNa konci roku 2014 kapela vyhlásila pauzu na neurčito, před kterou ještě stihla vydat singl „Lepší holku ve vesmíru už nepotkáš” s videoklipem. Během následujících dvou letech odehrála jen minimum koncertů (čtyři v roce 2015, deset v roce 2016 - především na letních festivalech).\n\nV roce 2017 se kapela vrátila k aktivní činnosti, když nejdříve na jaře odjela klubové turné k 15. výročí vzniku, a následně v červnu vydala desku \"Zločin z vášně\". \n\n"}
{"id": "918850", "url": "https://cs.wikipedia.org/wiki?curid=918850", "title": "Emulgátor", "text": "Emulgátor\n\nEmulgátor nebo emulgační činidlo je v chemii a potravinářství organická látka, která zmenšuje povrchové napětí (je schopna adsorpce a tvorby filmu) na rozhraní mezi dvěma nemísitelnými kapalinami, čímž umožňuje homogenní promíšení emulze těchto dvou kapalin.\n\nV potravinářství se pojem používá obzvláště v souvislosti s rozptýlením tuků ve výrobku. V moukách působí jako kondicionér příjemně změkčující kůrku pečiva, v cukrovinkách jako modifikátor krystalizace tuků a v masném průmyslu usnadňuje emulgaci tukových částic.\n\nEmulgátory jsou jedním z mnoha druhů přídatných látek (potravinářských aditiv) v potravinách. V této souvislosti nařízení EU 1333/2008 definuje emulgátory jako „látky, které umožňují vytvořit nebo uchovat stejnorodou směs dvou nebo více nemísitelných fází v potravině, například oleje s vodou.“ Úředně povolené přídatné látky mají přidělen kód, tzv. éčko, emulgátory jsou pak (spolu se sladidly, zahušťovadly, stabilizátory, barvivy apod.) jednou z mnoha kategorií těchto éček.\n\n"}
{"id": "918853", "url": "https://cs.wikipedia.org/wiki?curid=918853", "title": "Podunajský šperk", "text": "Podunajský šperk\n\nPodunajský šperk je typ raně středověkého lidového šperku středohradištního období (9.-10. století) napodobujícího vzory veligradského šperku. Býval zhotovován především z bronzového tvarovaného drátku, nebo odléváním z bronzu. Většinu nalézaného souboru tvoří náušnice z kroužku s navlékanými nebo zavěšenými jednoduchými výzdobnými prvky. \n\nPodunajský šperk byl ve starším pojetí znakem domácí tradice, oproti importovanému šperku byzantsko-orientálnímu (nově veligradskému šperku), ale výzkumem velkomoravských center (V. Hrubý 1955 a dále) byl prokázán místní původ obou těchto typů velkomoravského šperku.\n\n"}
{"id": "918854", "url": "https://cs.wikipedia.org/wiki?curid=918854", "title": "Kostel Povýšení svatého Kříže (Nový Kostel)", "text": "Kostel Povýšení svatého Kříže (Nový Kostel)\n\nKostel Povýšení svatého Kříže je jednolodní římskokatolický kostel v Novém Kostele v okrese Cheb.\n\nJe chráněn od rok 1997 jako kulturní památka České republiky.\n\nPůvodní kostel z roku 1613 byl postaven na popud tehdejšího faráře z Chlumu Svaté Maří. Spravován byl nejprve farou v Chlumu, první fara při kostele byla zřízena v roce 1657. Roku 1776 byl kostel rozšířen do současné podoby. Po kostelu byla pojmenována obec Nový Kostel, jako odlišení od staršího kostela v nedaleké obci Křižovatka.\nV roce 1845 zapálil kostelní věž blesk, roztavily se kostelní zvony a shořely varhany. Následně byl kostel opraven a v roce 1884 byly do věže zabudovány hodiny.\n\nPo druhé světové válce kostel chátral. Zdejší farnost zanikla v roce 2005 sloučením s farností Skalná. Pod skalenskou farností je kostel veden jako filiální.\n\nTeprve po roce 2000 byla zahájena obnova kostela, roku 2009 byly zcela zrekonstruovány věžní hodiny. Při záchranných pracích byly roku 2010 objeveny v kostele tři ukryté hudební nástroje. Pocházejí nejspíš z počátku druhé světové války nebo je ukryli němečtí hudebníci během odsunu. V roce 2018 byl již kostel zrekonstruovaný a konají se v něm příležitostně různé kulturní akce.\n\nKostel je jednolodní orientovaná stavba s obdélnou lodí na níž navazuje kruhově ukončený presbytář. Na podélnou část presbytáře navazuje závěr kostela. Loď i presbytář jsou členěny pilastry. Obdélná sakristie s oratoří v patře byla přistavena dodatečně na jižní straně kostela. Nad západním trojdílným průčelím se tyčí věž završena jehlancovou mansardou střechou, na vrcholu s křížem. Ve věži jsou zabudovány kostelní hodiny. Střechy kostela a sakristie jsou valbové. Fasády kostela jsou hladké s profilovanou římsou. Kostel má obdélná okna, ukončená plným obloukem. Hlavní oltář je pseudorenesanční z 2. poloviny 19. století, oltář svaté Anny z doby pochází z doby kolem roku 1725. Před bývalou farou stojí socha svatého Jana Nepomuckého z roku 1731 a poblíž sloup se sochou Panny Marie z roku 1716.\n"}
{"id": "918858", "url": "https://cs.wikipedia.org/wiki?curid=918858", "title": "ŠK Partizán Bardejov", "text": "ŠK Partizán Bardejov\n\nŠK Partizán Bardejov (celým názvem: Športový klub Partizán Bardejov) je slovenský fotbalový klub, který sídlí ve městě Bardejov v Prešovském kraji. Založen byl v roce 1922 pod názvem BSC Bardejov. Od sezóny 2012/13 působí ve druhé slovenské nejvyšší soutěži. Klubové barvy jsou červená a bílá.\n\nSvé domácí utkání hraje na stadionu Mestský štadión Bardejov s kapacitou 3 040 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "918861", "url": "https://cs.wikipedia.org/wiki?curid=918861", "title": "Ray Milland", "text": "Ray Milland\n\nRay Milland, vlastním jménem Alfred Reginald Jones (3. ledna 1907 – 10. března 1986) byl velšský herec, který se proslavil v Hollywoodu.\n\nRoku 1945 získal, jako první Velšan, Oscara za mužský herecký výkon v hlavní roli ve filmu \"Ztracený víkend\", kde ztvárnil spisovatele bojujícího se závislostí na alkoholu. Za stejnou roli získal i cenu na filmovém festivalu v Cannes. Hrál též v Hitchcockově snímku \"Dial M for Murder\" (1954) či v romantickém filmu \"Love Story\" (1970). V pozdní fázi své kariéry tvořil hlavně v televizi, populárním se stal díky sitcomu \"The Ray Milland Show\" (původní název byl \"Meet Mr. McNutley\") i díky detektivnímu seriálu \"Markham\".\n\n"}
{"id": "918862", "url": "https://cs.wikipedia.org/wiki?curid=918862", "title": "US Sassuolo Calcio", "text": "US Sassuolo Calcio\n\nUnione Sportiva Sassuolo Calcio je italský fotbalový klub hrající v sezóně 2019/20 ve nejvyšší ligu sídlící ve městě Sassuolo v regionu Emilia-Romagna.\n\nKlub byl založen sloučením dvou klubů \"Football Club Sassuolo Sportiva\" a \"San Giorgio Sassuolo\" v roce 1974 jako \"Unione Sportiva Sassuolo Calcio\". Třetí ligu klub hraje prvně až v sezoně 2006/07. Hraje jí dvě sezony a pak postoupí do druhé ligy. Nejvyšší soutěž klub hraje v sezoně 2013/14.\n\nEvropské poháry hrál klub 1 sezonu (2016/17). Skončil na posledním místě v tabulce v základní části.\n\nV nejvyšší soutěži klub hrál celkem 7 sezon (nepřetržitě od sezony 2013/14). Nejlepší umístění je 6. místo v sezoně 2015/16. V Italském poháru je největší úspěch osmi finále ve 4 sezonách.\n\nVe druhé lize klub odehrál 5 sezon a vyhrál ji 1x.\n\n\n\n\n"}
{"id": "918864", "url": "https://cs.wikipedia.org/wiki?curid=918864", "title": "Tamím ibn Hamad Al Sání", "text": "Tamím ibn Hamad Al Sání\n\nTamím ibn Hamad Ál Sání ( , 3. června 1980 v Dauhá) je od roku 2013 vládcem katarského emirátu. Je čtvrtým synem předchozího emíra Hamáda ibn Chalífa Al Sáního, který mu předal moc 25. června 2013.\nV roce 1998 absolvoval Královskou vojenskou akademii v Sandhurstu ve Spojeném království a následníkem trůnu se stal v roce 2003. Je členem Mezinárodního olympijského výboru.\n"}
{"id": "918865", "url": "https://cs.wikipedia.org/wiki?curid=918865", "title": "Kai Donner", "text": "Kai Donner\n\nKarl Reinhold (Kai) Donner (1. duben 1888, Helsinky, Finsko – 12. únor 1935, Helsinky) byl významný finský jazykovědec, etnograf a politik. Zároveň představoval klíčovou postavu pravicového politického hnutí Lapuan liike a proslavil se zejména svými dvěma cestami do oblasti Sibiře.\n\nNarodil se v Helsinkách. Po dokončení střední školy v roce 1906 začal studovat ugrofinskou filologii na Helsinské univerzitě. Nějakou dobu také studoval v zahraničí. V roce 1908 započal studovat na univerzitě v Budapešti, od roku 1911 pak společně s Bronisławem Malinowskim studoval na Cambridgeské univerzitě.\n\nV letech 1911–1914 podnikl dvě významné expedice do oblasti Sibiře, avšak první světová válka přerušila jeho vědeckou práci a Donner začal být aktivní ve finském hnutí za nezávislost. Hnutí posílalo mladé muže do Německa k vojenskému výcviku a připravovalo je na ozbrojený boj za nezávislost na carském Rusku. Mezi léty 1916–1917 pobýval v exilu ve Stockholmu. V letech 1917–1918 na stejném místě působil jako vojenský atašé. Během finské občanské války Donner sloužil jako pobočník generála Gustafa Mannerheima.\n\nOd roku 1918 byl členem představenstva Ugrofinského spolku (finsky \"Suomalais-Ugrilaisen seura\"). V roce 1920 obhájil disertační práci. V roce 1921 obdržel licenciát filozofie a o dva roky později se stal doktorem filozofie. Od roku 1924 působil jako docent uralských jazyků na Helsinské univerzitě. Rovněž byl v letech 1920–1922 hlavní redaktor politických novin Suunta. Ve dvacátých a třicátých letech byl také jedním z nejvlivnějších vůdců pravicového hnutí z Lapua (finsky \"Lapuan liike\").\nPřestože je jedním z průkopníků moderních antropologických metod prací v terénu, jeho práce jsou velmi málo známé.\n\nPocházel z významné akademické rodiny. Jeho otcem byl senátor Otto Donner, jenž byl rovněž prvním profesorem srovnávací lingvistiky a profesorem sanskrtu, který v roce 1883 založil Ugrofinský spolek.\nJeho starší bratr Ossian byl senátor a diplomat. Jeho synovec Patrick Donner vedl jako první finskou diplomatickou misi v Londýně 1919–1925.\n\nMěl šest dětí. Tři dcery a tři syny. Je otcem finského politika a filmového producenta Jörna Donnera a geologa Joakima Donnera. Nejmladší syn Jörn v současnosti publikuje otcovy výzkumy a napomáhá tomu, aby se otcovy práce dostaly k širšímu okruhu čtenářů, než tomu bylo doposud.\n\nSvé cesty podnikal za účelem pozorování samojedských jazyků a zvyků. U samojedských národů si získal důvěru, dokázal se přizpůsobit jejich způsobu života a podařilo se mu sesbírat materiál především dvou samojedských jazyků - selkupštiny a kamasinštiny. Popisoval i tamní náboženské rituály a publikoval významné fotografie.\nPrvní cesta mu trvala přes 20 měsíců. Podnikl ji v letech 1911–1913 kolem horního toku řeky Ob a kolem řeky Jenisej. Cestu započal v Petrohradě, odtud cestoval vlakem na Sibiř. Dále pokračoval přes Tomsk a Narym. Kvůli problémům se zuby se musel vrátit v srpnu 1912 zpět do Tomsku. V prosinci 1912 se dostal do Dudinky a v červnu 1913 se opět vrátil přes Tomsk, Perm a Petrohrad do Helsinek. Pro mladého badatele nebyla cesta vůbec snadná, často mu ji komplikovala nepřízeň počasí a sibiřské klima mu nejednou zasáhlo do jeho plánů.\n\nJeho druhá cesta proběhla v létě roku 1914 po dokončení jeho magisterského studia a vedla kolem řeky Ob, řeky Irtyš a kolem horního toku řeky Jenisej. Cestu opět započal v Helsinkách, posléze pokračoval přes Petrohrad do Narymu. Navštívil kupříkladu i Tobolsk. Donner se ze své druhé cesty vrátil v říjnu roku 1914. Během cesty nashromáždil 2363 slov v kamasinštině.\n\nNapsal čtyři etnografické práce. Donnerův živý, holistický přístup k terénnímu výzkumu se dá srovnat s přístupem Matthiase Alexandera Castréna. Jeho díla jsou nejčastěji překládána do němčiny a francouzštiny.\n\n\n"}
{"id": "918868", "url": "https://cs.wikipedia.org/wiki?curid=918868", "title": "Evropské středisko kosmických operací", "text": "Evropské středisko kosmických operací\n\nEvropské středisko kosmických operací nebo taky Evropské středisko vesmírných operací( , odtud zkratka ESOC) je hlavní středisko řízení kosmických letů Evropské kosmické agentury. Bylo založeno 8. září 1967, sídlí v Darmstadtu v Německu a má zhruba 800 zaměstnanců.\n\nByla a je z něho řízena řada významných vesmírných misí, například Herschelova vesmírná observatoř, Automated Transfer Vehicle, INTEGRAL, GOCE, Mars Express a Venus Express.\n"}
{"id": "918872", "url": "https://cs.wikipedia.org/wiki?curid=918872", "title": "Důchodové spoření v Česku", "text": "Důchodové spoření v Česku\n\nMožnost sjednání důchodového spoření (někdy též penzijní spoření) vznikla v českém důchodovém systému k 1. lednu 2013 a skončila k 31. prosinci 2015. Tvořila tzv. druhý pilíř české důchodové reformy, která byla v dané době postavena na třech pilířích. První pilíř jako klasický starobní důchod přetrval, je čistě státní a funguje na průběžném principu. Účast v něm je povinná a přispívá se do něj formou důchodového pojištění, které se automaticky strhává ze mzdy. Ve druhém a třetím pilíři (který jako doplňkové penzijní spoření také přetrval), které provozovaly penzijní společnosti, si každý mohl spořit sám na svůj důchod.\n\nVe druhém pilíři si jeho účastníci spořili 2 % z vlastní hrubé mzdy a k těmto dvěma procentům dostávali 3 % od státu. Z druhého pilíře nebylo možné vystoupit, příspěvky do něj ale byly navázány na výdělečnou činnost (pokud účastník přišel např. o práci nebo byl na mateřské dovolené, tak se spoření ve druhém pilíři přerušilo a pokračovalo se v něm až po obnovení výdělečné činnosti). Každá penzijní společnost ze zákona nabízela spoření ve čtyřech typech fondů, přičemž zvolenou investiční strategii bylo možné měnit: \n\nVýplaty penzí měly probíhat formou pravidelné renty, a to ve třech podobách:\n\nPeníze naspořené ve druhém pilíři byly součástí pozůstalosti. Pokud účastník zemřel v průběhu spoření, dědila se celá částka, a to buď převedením do druhého pilíře dědice, nebo mu byla vyplacena jednorázově (jestliže byl nezletilý, bylo mu dědictví vypláceno formou sirotčího důchodu po dobu pěti let).\n\nPeníze účastníků druhého pilíře byly před zneužitím chráněné oddělením majetku účastníka od majetku správce (tj. penzijní společnosti). Správce s majetkem klientů také nemohl sám disponovat, veškeré operace s penězi a cennými papíry účastníků mohl provádět na pokyn správce depozitář (banka, která měla veškeré prostředky v úschově). Na správce i depozitáře navíc dohlížela Česká národní banka.\n\nÚčastníkem důchodového spoření se mohla stát osoba, které uzavřela s penzijní společností smlouvu s důchodovém spoření. Osoba v té době nesměla mít přiznán starobní důchod podle zákona o důchodovém pojištění (I. pilíř), musela být starší 18 let a splnit jednu z těchto podmínek:\nSmlouva uzavřená s penzijní společností byla účinná od prvního dne následujícího měsíce po dni nabytí právní moci rozhodnutí státního \"Centrálního registru smluv\" – tzn. převzetím rozhodnutí posledním účastníkem řízení (klientem). Pokud klient zásilku s rozhodnutím nepřevzal, rozhodnutí nabylo právní moci uplynutím marné lhůty pro převzetí.\n\nPo vstupu do systému důchodového spoření nebylo možné, a to až do přiznání státního starobního důchodu, ze systému vystoupit. Klient však mohl po celou dobu spoření kdykoli změnit penzijní společnost, u které spoří.\n\nPojistné na důchodové spoření se platilo ve výši 5 % z vyměřovacího základu. Odvod byl na bankovní účet finančního úřadu a správcem pojistného byl \"Specializovaný finanční úřad\" (v budoucnu měla tuto agendu převzít nově vytvořená organizace – \"Jednotné inkasní místo\"). Na osobní důchodový účet vedený penzijní společností spoření převedl finanční úřad (nikoli zaměstnavatel).\n\nPojištění na důchodové spoření bylo hrazeno ze všech příjmů dosažených jako OSVČ i jako zaměstnanec a platbami dobrovolného plátce (důchodového pojištění). V případě zaměstnance bylo spoření odváděno z příjmů od všech jeho zaměstnavatelů, pokud jich měl více. Při dosažení ročního limitu pro odvod pojistného důchodového pojištění se neodvádělo a neplatilo se ani důchodové spoření. OSVČ hradila důchodové spoření na účet finančního úřadu spolu s podáním ročního „pojistného daňového přiznání“ za uplynulý kalendářní rok. Platbu prováděla podle vypočtené povinnosti ročně. Výše spoření byla ovlivněna minimálním a maximálním vyměřovacím základem pro důchodové pojištění. Nedoplatek důchodového spoření bylo nutné uhradit stejně jako ostatní pojistné v den podání přiznání, tj. 31. března (nebo 30. června, s daňovým poradcem). Na osobní účet klienta vedený penzijní společností převedl platby opět až finanční úřad.\n\nKromě přijatých plateb pojistného účastníka mohly úspory na jeho osobním účtu zvýšit ještě přijaté prostředky v rámci dědictví. Jiné platby spoření nebyly z principu možné. Výsledkem zapojení se do systému důchodového spoření bylo zvýšení povinných celkových odvodů z příjmu účastníka o 2 %. Současně se snížením odvodu na důchodové pojištění došlo při výpočtu výše státního starobního důchodu ke snížení části důchodu počítaného z výše příjmu – procentní výměra státního starobního důchodu se počítala s použitím nižšího koeficientu (1,2 % místo koeficientu 1,5 %).\n\nDůchodové spoření bylo odváděno správci pojistného (finančnímu úřadu), který jej převáděl do klientem vybrané penzijní společnosti. Každá příchozí platba klienta byla podle dispozic ve smlouvě rozdělena do jednotlivých důchodových fondů. Naspořený majetek klienta byl pak penzijní společností zhodnocován v důchodových fondech, přičemž ta musela spravovat čtyři důchodové fondy se zákonem danými strategiemi investování. \n\nAž 100 % finančních prostředků tohoto fondu mohlo být investováno do vybraných dluhopisů a nástrojů peněžního trhu vydaných centrálními bankami a zeměmi OECD, Evropským fondem finanční stability, Evropské centrální banky, Evropské investiční banky, Světové banky, Mezinárodního měnového fondu nebo obdobných institucí se zárukou států OECD. Dále fond mohl investovat do stejně zaměřených podílových fondů. Do jiných dluhopisů mohl fond investovat přitom maximálně 30 % hodnoty majetku, ostatní majetek byl zhodnocován formou vkladů u bank se splatností nejdéle dva roky. 100 % hodnoty majetku muselo být vždy zajištěno proti kurzovému riziku. Finanční deriváty směly být používány pouze k zajištění měnových a úrokových rizik. Penzijní společnost si mohla účtovat za obhospodařování majetku ve fondu max. 0,3 % z majetku a 0 % ze zhodnocení.\n\nFond investoval bez omezení prostředky do státních dluhopisů České republiky a České národní banky. Dále mohly být finanční prostředky tohoto fondu investovány do vybraných dluhopisů a nástrojů peněžního trhu vydaných centrálními bankami a zeměmi OECD, Evropským fondem finanční stability, Evropské centrální banky, Evropské investiční banky, Světové banky, Mezinárodního měnového fondu nebo obdobných institucí se zárukou států OECD. Do dluhopisů musel fond investovat přitom nejméně 90 % hodnoty majetku, zároveň však do zahraničních dluhopisů mohl investovat maximálně 30 % hodnoty majetku. Ostatní majetek byl zhodnocován formou vkladů u bank vázaných nejdéle na dva roky, vážená průměrná splatnost portfolia musela být také nejvýše pět let. 100 % hodnoty majetku muselo být vždy zajištěno proti kurzovému riziku. Finanční deriváty směly být používány pouze k zajištění měnových a úrokových rizik. Penzijní společnost si mohla účtovat za obhospodařování majetku ve fondu max. 0,4 % z majetku a max. 10 % ze zhodnocení.\n\nFond zhodnocoval prostředky investicemi do akcií, cenných papírů standardních akciových fondů a do jiných od akcií odvozených nástrojů. Tyto investice mohly tvořit maximálně 40 % hodnoty majetku fondu, ostatní prostředky byly umístěny konzervativněji stejně jako u konzervativního důchodového fondu. Nejméně 75 % hodnoty majetku muselo být zajištěno proti kurzovému riziku. Penzijní společnost si mohla účtovat za obhospodařování majetku ve fondu max. 0,5 % z majetku a max. 10 % ze zhodnocení.\n\nFond zhodnocoval prostředky investicemi do akcií, cenných papírů standardních akciových fondů a do jiných od akcií odvozených nástrojů. Tyto investice mohly tvořit maximálně 80 % hodnoty majetku fondu. Kromě akcií mohl fond investovat i do cenných papírů fondů kolektivního investování, kromě fondů zaměřených na nemovitosti. Ostatní prostředky byly umístěny konzervativněji stejně jako u konzervativního důchodového fondu. Nejméně 50 % hodnoty majetku muselo být zajištěno proti kurzovému riziku. Penzijní společnost si mohla účtovat za obhospodařování majetku ve fondu max. 0,6 % z majetku a max. 10 % ze zhodnocení.\n\nPenzijní společnost byla povinna klientovi nabídnout strategii spoření, kdy se rozložení prostředků mezi jednotlivé důchodové fondy měnilo v závislosti na jeho věku podle předem stanoveného plánu. Klient této možnosti nemusel využít a mohl spořit do jednotlivých důchodových fondů nebo do jejich kombinace. Klient mohl také kdykoli měnit rozložení svých úspor – strategii spoření.\n\nZákon nařizoval penzijním společnostem automaticky snižovat riziko investic klienta před vznikem jeho nároku na výplatu úspor – před dosažením důchodového věku klienta, pokud se klient nerozhodl jinak. Společnost musela všechny prostředky klienta s výjimkou prostředků umístěných v důchodovém fondu státních dluhopisů postupně přesouvat před dosažením důchodového věku z dynamického a vyváženého důchodového fondu do konzervativního důchodového fondu. Tato změna byla finančními poradci nazývána také například jako „autopilot“ nebo „investiční brzda“. Provádění změn klientem v rozložení investic mezi jednotlivými důchodovými fondy nebylo nijak omezena před, ani po dosažení důchodového věku.\n\nNaspořené úspory vč. jejich zhodnocení za celou dobu spoření sloužily k pravidelné výplatě důchodu. Úspory z důchodového spoření vyplácely klientům ze zákona pouze životní pojišťovny, výjimkou byla jen jednorázová výplata dědicům přímo penzijní společností. Klientem vybraná pojišťovna úspory vyplatila dohodnutou formou s určením doby a výše důchodu na základě uzavřené „smlouvy o pojištění důchodu“ a v průběhu doby výplaty zbývající úspory dále zhodnocovala. Podmínkou pro ukončení spoření a výplatu úspor bylo přiznání státního starobního důchodu z důchodového pojištění. Klient mohl své úspory převést pouze na jednu smlouvu o pojištění důchodu. Po uzavření smlouvy s pojišťovnou již nešlo pojišťovnu změnit a své úspory převést k jiné pojišťovně. Převod k životní pojišťovně nebyl vázán na pojišťovnu ve stejné finanční skupině s penzijní společností.\n\nDůchod bylo možné si nechat vyplácet třemi způsoby – doživotně, doživotně s tříletým pozůstalostním důchodem nebo na dobu 20 let. Všechny typy výplat zajišťovala klientem vybraná pojišťovna, se kterou klient uzavřel na konci spoření smlouvu. Penzijní společnost pojišťovně převedla jeho celoživotní úspory k výplatě důchodu (tento důchod spolu se státním starobním důchodem měl zajistit většině občanů vyšší příjem, než kdyby důchodového spoření nevyužili). Klient ovšem neměl povinnost ukončit své důchodové spoření a vybrat své úspory při přiznání státního starobního důchodu z důchodového pojištění. Pokud byl klient výdělečně činný i po dosažení důchodového věku, mohl dál spořit. I pokud nebyl výdělečně činný, jeho smlouva byla stále platná a úspory klienta se mu na osobním účtu stále zhodnocovaly danou investiční strategií, kterou mohl svým rozhodnutím kdykoli měnit.\n\nZvýhodnění důchodového spoření spočívalo v odvodu části placeného důchodového pojištění na osobní účet účastníka a možnost dalšího zhodnocování těchto prostředků. Takto naspořené prostředky i po smrti účastníka sloužily za určitých podmínek k zajištění pozůstalých. Důchodové spoření nemohl předčasně ukončit ani exekutor a použít naspořené prostředky na uspokojení exekuce. Ochrana se však již netýkala vyplácení dávek z těchto úspor penzijní společností a pojišťovnou.\n\nDobrovolné spoření ve II. pilíři nenahrazovalo státní starobní důchod, ale vždy ho mohlo pouze doplňovat. Důchod ze soukromých úspor důchodového spoření nešlo získat bez získání státního důchodu. Celý systém důchodového spoření byl legislativci navržen jako nízkonákladový. Zároveň zákon určoval penzijním společnostem počet nabízených důchodových fondů a jejich strategii. Byly regulovány provize zprostředkovatelů – finančních poradců za získání klienta. Ve srovnání s obdobnými podílovými fondy byly tyto poplatky nízké a byly z nich hrazeny veškeré výdaje správce vč. poplatků třetím stranám z obchodování s cennými papíry v portfoliu fondů. Majetek klientů byl evidován zvlášť od majetku správce – penzijní společnosti. Kontrolu nad stanovením ceny majetku fondu a vypořádáním obchodů zajišťoval nezávislý depozitář, který za to odpovídal s plnou váhou finanční odpovědnosti. Na činnost depozitáře, penzijní společnosti i finančních poradců uzavírajících smlouvy dohlížela Česká národní banka. Celý systém byl ovšem po třech letech zákonem ukončen.\n\n\n"}
{"id": "918873", "url": "https://cs.wikipedia.org/wiki?curid=918873", "title": "Ladislav Kozderka (skladatel)", "text": "Ladislav Kozderka (skladatel)\n\nLadislav Kozderka starší (2. března 1913 Brno-Královo Pole – 11. prosince 1999 Brno) byl český skladatel, dirigent a klavírista.\n\nVystudoval v letech 1933–1938 brněnskou konzervatoř. V roce 1951 Ladislav Kozderka spoluzakládal Brněnský estrádní rozhlasový orchestr, kde byl jeden rok dirigentem. V rozhlase působil přes 30 let (od roku 1941), do důchodu odešel v roce 1974. V 80. a na počátku 90. let vedl v Brně-Bystrci dětský pěvecký sbor Vrabčáci.\n\nJe otcem zpěvačky a herečky Laďky Kozderkové, malířky Alenky Podzemné, jejichž matkou je Helena Kozderková, a Ladislava Kozderky, kterého má se zpěvačkou Květoslavou Navrátilovou.\n\nJeho nejznámější skladbou je swingový hit \"Měsíc ve víně\".\n\n"}
{"id": "918875", "url": "https://cs.wikipedia.org/wiki?curid=918875", "title": "Jahodník velkoplodý", "text": "Jahodník velkoplodý\n\nJahodník velkoplodý (\"Fragaria × ananassa\" nebo také \"Fragaria annanassa\" nebo \"Fragaria × grandiflora\") je pěstovaný druh vzniklý křížením, kulturní kříženec dvou jiných druhů jahodníku. Byl vyšlechtěn v roce 1766 zahradníkem francouzského krále Ludvíka XV. Antoniem Duchesneem. Ze všech 43 popsaných druhů rodu jahodník jsou zřejmě předkem kulturních jahod jen dva, jahodník virginský (\"Fragaria virginiana\") a jahodník čilský (\"Fragaria chiloensis\"). Plodem jahodníku je souplodí nažek na šťavnatém zdužnatělém květním lůžku, tento plod (zdužnatělé květní lůžko) je nazýván jahoda.\n\nZákladem druhu bylo podle starší literatury a dostupných zdrojů nalezení křížence kultivaru druhu jahodník obecný \"Fragaria vesca\" var. \"alpina\" (syn, \"Fragaria vesca\" var. \"semperflorens\") objeveného v roce 1761 v Alpách na hoře Mt.Ceris a neodnožující variety druhu \"Fragaria vesca\" var. \"efflagelis\" objevené v roce 1748. Tyto variety druhu jahodník obecný (\"Fragaria vesca\") daly základ měsíčním a později jednouplodícím odrůdám jahodníku. Současné genetické testy ukazují na severoamerický původ.\n\nV roce 1712 dovezené chilské rostliny jahodníku čilského \"Fragaria chilöensis\" a virginského \"Fragaria virginiana\" samostatně neplodily, až po sesazení obou došlo zřejmě k opylení. Zhruba za padesát let (v roce 1766) se zahradníku francouzského krále Ludvíka XV. (vládl 1715–1774) Antoniu Duchesneovi podařilo vypěstovat velkoplodého křížence, nazvaného jahodník velkoplodý, ananasový (\"Fragaria grandiflora\" synonymum \"Fragaria annanassa\").\n\nPodle jiného věrohodného zdroje však byly počátky velkoplodých jahod poněkud jiné. Botanik Ludvíka VIII. Jean Robin přivezl jahodník \"Fragaria virginiana\", jehož plody byly sice malé, ale aromatické. Z tohoto druhu byla vypěstována odrůda 'Black Prince'. Duchesne, zahradník v Brestu, vysadil tehdy dovážené čilské jahody \"Fragaria chilöensis\" a virginské \"Fragaria virginiana\" a k nim přisadil jahodu trávnici \"Fragaria viridis\"; kříženec byl uváděn do prodeje jako 'Brestlinge'. Plodní kříženci \"Fragaria moschata\" a \"Fragaria virginiana\" byli označeni jako 'Montreuse' a rovněž se začlenili do šlechtění \"Fragaria × ananassa\". Uvedení kříženci neplodili valně a až v Holandsku náhodným výsevem vznikl plodný semenáč 'Ananas Holandie' (Holandská ananasová). Uvedená rostlina se výrazně lišila od výchozích druhů i kříženců. Tento zdroj rovněž potvrzuje časté pěstování neodnožující variety druhu \"Fragaria vesca\" var. \"efflagelis\" v Evropě té doby. Je to druh, který je pěstován jako stáleplodící jahody dodnes (např. 'Rujana').\n\nZákladem dnes pěstovaných velkoplodých odrůd jahod se stala odrůda 'Bismarck' a především z ní vypěstovaná odrůda 'Pan American.' Zakladatelem jahodářské tradice v ČR byl Rudolf Strimpl.\n\nOdborné publikace někdy zmiňují pěstování jahodníku jako neodkladnou otázku rozvoje národního hospodářství v rámci RVHP a poučení, které nám přináší progresivní jahodářský průmysl v SSSR, jako příklad pokroku. V roce 1971 byla v ČSSR plocha velkopěstitelsky pěstovaných jahod 300 ha s plány na rozšíření na 1100 ha. Jahodník se pěstoval na Turnovsku, Benešovsku a na Slovensku v Levoči a Okoličné. Zmiňovány bývají zejména specializované podniky – JZD Dukla u Českého Brodu a Kunratice u Prahy. Oblíbeným způsobem sklizně ke konci 20. století byly sklizně samosběrem, které nabízely cenově zvýhodněné jahody nebo za určité množství jahod bylo třeba nasbírat určité množství jahod pro výrobce.\n\nNa počátku 21. století se pěstuje pod obecným označením „jahodník“ nebo „jahody“ několik kříženců původních druhů i variet botanických druhů, avšak v převážné většině pěstovaných jahodníků jde o \"Fragaria × ananassa\".\n\nJde o přizpůsobivý druh, který preferuje mírné klima, avšak nikoliv vyloženě kontinentální. Optimální podmínky bývají v bramborářských oblastech. Vyhovující je pH 5,7-6,5, snese i neutrální pH. Fyzikálně jsou vhodnější půdy hlinité a humózní.Pro úspěšné pěstování je nutné slunné stanoviště. Jahodníky se na jednom místě obvykle pěstují 2-3 roky, protože z půdy jednostranně vyčerpají živiny a půda se snadno zamoří pleveli, chorobami a škůdci.\n\nJahodník vytváří menší trs, 20 až 30 cm (10 do 35 cm) vysoký, s vytrvalým kořáním. Trs rostlin tvoří skupinu srdéček s listy. Každým rokem se počet srdéček minimálně zdvojnásobuje.\n\nHlavní část kořenů je v půdě v hloubce 20 až 25 cm. Se zřetelem k tak mělkému zakořeňování má být vrchní vrstva půdy vždy zásobena dostatečným množstvím vláhy a živin. Nadzemní části jahodníku, listy na dlouhých řapících a květní stvoly, trvají jen jedno vegetační období a každý rok se obnovují. Množství šlahounů a květních stvolů v trsu jahodníku závisí na odrůdových vlastnostech rostliny, na růstových podmínkách a na způsobu pěstování.\n\nU rostlin se jako znak hodnotí podle Klasifikátoru jahodníku (Výzkumný a šlechtitelský ústav ovocnářský s.r.o. Holovousy) vzrůst:\n1 velmi slabý \n3 slabý (Precosa)\n5 střední (Gorella)\n7 silný (Grande)\n9 velmi silný\n\nOzubení listové čepele listu je charakteristickým znakem jen u mála odrůd. Okraj listu může být rozmanitý: jednoduše zoubkovaný (tupě nebo ostře, široce nebo okrouhle), překrývaně zoub­kovaný, pilovitý (tupě nebo ostře), překrývaně pilovitý, špičatý, špičatě zoubko­vaný (mělce, hluboce). Zoubkování může být ostré (např. Roščinská) nebo tupé (např. Bílá ananasová), se zoubky širokými (např. Bedford Champion) nebo úz­kými (např. Princ Julius Ernst).\n\nZbarvení listu u různých odrůd je rozmanité, většinou ale jednobarevné. Zabarvení obvykle závisí na prostředí a stavu rostliny. Výjimečně lze u některých odrůd jahodníku nalézt odchylné zbarvení podél nervatury, např. tmavě zelené (u odrůdy Lucida perfecta, Müllerova, Div Koethenu), zelené (např. Mysovka), světlezelené (např. Roščinská), se šedavým až ocelovým nádechem (např. Paní Mici Schindlerová). Typickým znakem je lesk listů.\n\nZbarvení vrchní strany listu jahodníku podle Klasifikátoru jahodníku (Výzkumný a šlechtitelský ústav ovocnářský s.r.o. Holovousy):\n1 žlutozelené (Tristar)\n3 světlezelené (Aliso, G.Soltwedel)\n5 středně zelené (Gorella)\n7 tmavě zelené (D.P.Wallbaum)\n9 modrozelené (Mrak)\n\nPodzimní zbarvení listů někte­rých odrůd je nafialovělé (antokyany). Pro šlechtitele je to u semenáčků známka odolnosti rostlin proti mrazu.\n\nOchmýření je výrazným znakem listů i řapíků. Podle stupně ochmýření mohou být slabě ochmýřené (např. Evern), středně ochmýřené (např. Královna Luisa) a silně ochmýřené (např. Rumělka). Ochmýření je používáno k identifikaci odrůd. Jsou rozpoznávány odrůdy s chloupky buď přitisklými nebo odstálými. Většina odrůd má chloupky odstálé.\n\nDále je pro odrůdy znakem například zvlnění listu: \n1 – není nebo velmi slabé (Bemanil)\n3 – slabé (Marmion) \n5 – střední (Precosans) \n7 – silné (Marie France) \n9 – velmi silné (Hummi Grande)\n\nJako znaky jsou dále u listu hodnoceny i počet lístků, velikost prostředního listu apod.\n\nV trsu z každého srdéčka vyrůstá jedno květenství (soubor květů na stonku), které nese obvykle 5-14 květů, přitom velikost květů je různá. Čím je květ větší, tím naroste i větší plod. Květy jsou uspořádány ve vrcholících s růz­nou délkou a různým počtem hlavních (primárních) i vedlejších (sekundárních) květních stonků. Charakter květenství může být hodnocen buď jako rozprostřený (např. Royal Sovereign, Roščinská), nebo stěsnaný (např. Královna Luisa, Rumělka aj.).\n\nPro odrůdy bývá charakteristická délka a uspořádání květenství a množství kvítků v květenství, ochmýření květního stonku a květních stopeček. U květů se jako znak posuzují korunní a kališní lístky, u květenství je například rozlišováno zda je květenství v úrovni olistění nebo nad ní. Mezi odrůdami jsou velké rozdíly s délkou květenství od 12-35 cm. Dlouhá květenství usnadňují sklizeň plodů. Odrůdy s krátkými květ­ními stonky, tedy skrytými pod listy, méně trpí pozdními jarními mrazy.\n\nRozlišení úrovně kvetení podle Klasifikátoru jahodníku (Výzkumný a šlechtitelský ústav ovocnářský s.r.o. Holovousy)\n1 – pod listy (Crusander, Nejranější z Bagoty) \n5 – v jedné rovině (C.Favourité, Meruňková) \n9 – nad listy (D.P.Wallbaum, Marocký vládce, Královna Luisa)\n\nBohatou násadu květů nese hustý trs, který vzniká od druhého roku po výsadbě.\n\nOpylovací poměry jsou u jahodníku důležité, protože se vyskytují rostliny samčí, nevytvářející plody. Při množení samčích rostlin tyto snižují výnos. Jsou ovšem rostliny, které jsou výhradně samičí a nemůže dojít k oplození bez toho, že by v blízkosti byly oboupohlavně kvetoucí rostliny. Většina květů u pěstovaných odrůd má mnoho tyčinek i pestíků. Někdy vzniká plod bez předchozího oplození (partenokarpie). Takové plody jsou bez semen. Častější je tento jev například u odrůdy Surprise des Halles. V některých případech vznikají plody z neoplozeného květu, avšak obsahují i nažky se semeny (apogamie).\n\nNa počátku 21. století jsou pěstované odrůdy jahodníku oboupohlavní a samosprašné. Peiker uvádí že je předpokládáno, že jahodník je opylován větrem. Včely a čmeláci ovšem přispívají\nk dokonalému opylení květů jahodníku i za špatných klimatických podmínek. Mezi velmi pylodárné lze zařadit odrůdy\nDagmar, Karmen a Zefír.\n\nDoba kvetení je významná s ohledem na dobu sklizně a nebezpečí jarních mrazíků, období chladna, kdy nelétá hmyz nebo sucha později. Fenologicky lze rozdělit jahodníky na:\n\n\n\n\n\"Jahoda\"' je souplodí nažek na šťavnatém zdužnatělém květním lůžku, rostoucí na jahodníku (\"Fragaria\"). Toto souplodí nažek vytváří nepravý plod. Jahoda patří mezi drobné ovoce.\n\nJahody jsou velmi bohatým zdrojem vitamínu C. Jeho obsah je srovnatelný s citrusovými plody. V závislosti na odrůdě může dosahovat od 40 do 90 mg/100 g plodu. Vyjma vysokého podílu vitamínu C jsou také bohatým zdrojem vitamínu A, B, E a organických kyselin (jako například kyseliny jablečné, citrónové, chininové, šťavelové, salicylové či ellagová, která působí v prevenci nádorových chorob. Organické kyseliny jsou důležitým faktorem udávající typickou a charakteristickou vůni a chuť.\n\nJahoda obsahuje také lehce stravitelnou vlákninu, což umožňuje snadné další tepelné úpravy a výrobu marmelád či džemů. Z minerálních látek je v jahodě zastoupen převážně draslík, zinek, hořčík, síra, vápník a pak některé netypické prvky jako je bor, fluor, kobalt či molybden. Jsou také výrazným zdrojem tekutin, jelikož plody jsou tvořeny z 87 % z vody.\n\nOproti ostatním druhům ovoce obsahují malý podíl přírodních cukrů. Konzumace jahod má údajně pozitivní účinek na tvorbu testosteronu, který aktivuje spermie. Podporuje krevní oběh v pohlavních orgánech díky vysokému obsahu antioxidantů. Dále podporují metabolismus, vylučování, působí proti vzniku močových a žlučových kamenů, snižují nachlazení, pomáhají při léčbě chorob srdce.\n\nÚKZÚZ se vyjadřoval v minulých letech k výraznému nárůstu nabídek prodeje velkoplodých jahodníků na trhu v České republice zejména v tištěných médiích. U těchto jahodníků, nezřídka označovaných jako „popínavé jahodníky“, nabízející firmy poukazují na schopnost jahodníků pnout se až do výše 2,5 m. Test4U.cz hobby.idnes.cz\n\n\"Jahodník velkoplodý, latinsky Fragaria x ananassa, nemá schopnost samovolného pnutí do těchto výšek. U převážné většiny odrůd vyrůstají z přízemních stonků nad kořenovým krčkem plazivé šlahouny, které se často ještě dále větví. Z přízemní růžice vyrůstají bylinné šlahouny, na kterých se vytvářejí nové rostliny, které ve vhodném prostředí zakořeňují listy, odnože, květní osy a plody jsou na povrchu půdy.… ……Z výše uvedeného je patrné, že jahodník velkoplodý nemá orgány (terčíky, úponky), které by mu umožňovaly samovolné pnutí po jakékoli konstrukci, a proto je nutno jeho odnože k této konstrukci přichytit.\"\n\nÚKZÚZ dále upozorňuje, že pokud se dceřiné plodící rostliny nacházejí na odnožích přichycených ke konstrukci (nezakořenělé), dochází ve velké míře k vyčerpání matečné rostliny a tím se snižuje její životnost a tím i plodnost.\n\nNejvíce rozšířené odrůdy u nás jsou Darselekt, Evie 2, Festival, Florence a Karmen. Jahodník je doporučeno pěstovat na fólii nebo netkané textilii. V některých oblastech mají však zkušenosti s výrazným přemnožením drobných hlodavců, kterým pohyb a teplo pod textilií vyhovuje. Na sladkost plodů má (mimo dozrávání v umělé atmosféře) velký vliv správné pěstování – výběr stanoviště a agrotechnika.\n\nSledovanými vlastnostmi u jahodníku je odolnost k plísni šedé (botrytidě), která může, pokud je odrůda náchylná (např. Senga sengana), vést k velkým ztrátám plodnosti a jakosti sklizně a je tedy relevantní u hodnocení plodnosti jednotlivých odrůd. Náchylné odrůdy je doporučeno pěstovat ve větších sponech a na vhodných stanovištích.\n\nPodle doby plodnosti dělíme odrůdy jahodníku následovně:\n\nOdrůdy jahodníku plodící jednou ročně, od pozdního jara do začátku léta, obvykle v období dané odrůdově a podmínkami stanoviště. Jednou plodící jahody mohou někdy remontovat, kvést a plodit na podzim. Tato sklizeň nebo kvetení rostliny vysiluje, omezuje plodnost a sklizeň v dalším roce.\n\n\nMezi odrůdy „stáleplodících“ jahodníků zařazujeme odrůdy, které v podmínkách ČR plodí dvakrát ročně. Ačkoliv se stává, že mezi hlavními sklizněmi mohou na rostlinách ještě zrát menší množství plodů, nebo může z nějakoho důvodu být jedna hlavní sklizeň zcela vynechána (např. sucho). Peiker ovšem uvádí, že v SSSR i jednouplodící jahody plodí dvakrát ročně. V USA stáleplodící jahody produkují dva nebo až tři hlavní sklizně každoročně (koncem jara a léta a znovu na podzim). Stáleplodící jahodníky jsou jahodníky, u kterých je větší vlna plodnosti v podmínkách ČR dvakrát v roce běžná. Mimo tato období je u těchto odrůd plodnost spíše žádná.\n\nPrvní úrodu jahodníky dají v červnu až červenci, tak jako jednouplodící odrůdy, pak následuje přestávka, která trvá podle odrůdy 2-3 týdny a začíná druhá sklizeň (od cca konce července), kterou ukončí až první noční mrazíky. Tyto odrůdy netvoří mnoho odnoží.\n\nVýnosy plodů stáleplodících jahodníků jsou nízké, což je činí méně hodnotnými pro komerční pěstitele.\nJe doporučováno stáleplodících jahodníků použít jako dekoraci v závěsném květináči, záhonech, nadzemních nádobách a jako půdopokryvné květiny.\n\n\nMěsíční jahody jsou řazeny do druhu \"Fragaria vesca\", nejde o jahodník velkoplodý. Pěstovaný je kultivar\n\nJahody, které plodí od července do podzimních mrazů, kvetou nepřetržitě prakticky celý rok, pokud mají teplo a světlo a mírné až teplé počasí. Když v létě teplota stoupne nad 32 °C, jahody přestávají kvést a plodit, dokud se počasí opět na podzim neochladí. Zdroj uvádí, že tyto jahodníky ovšem dávají velkou úrodu v pozdním jaře a počátkem léta. Tyto odrůdy netvoří mnoho odnoží. Je doporučováno „Day neutral“ jahody použít jako dekoraci v závěsném květináči, záhonech, nadzemních nádobách, a jako půdopokryvné květiny. Výnosy plodů jsou nízké, což je činí méně hodnotnými pro komerční pěstitele.\n\n„Day neutral“ kultivary jahod byly vyšlechtěny ze stáleplodících odrůd jahod v Kalifornské univerzitě (University of California) v roce 1960 ve spolupráci s Oregon State University Cooperative Extension.\n\nPříklady výrazně „Day neutral“ odrůd:\nTržní odrůdy jahod se liší podle geografické polohy výrobního podniku. Tržní odrůdy jahodníku musí odpovídat těmto požadavkům: vysoká plodnost, velikost a chuť, vhodnost k přímé spotřebě nebo pro průmyslové zpracování, způsobilost ke skladování a dopravě, odolnost proti fyziologickým i biologickým vlivům.\n\nV oblastech středního pásma bývalého Sovětského svazu jsou nejvíce rozšířeny odrůdy Roščinská, Korálka a Saxonka. V posledních letech se hodně rozšířily v těchto oblastech nové odrůdy: Komsomolka a Mysovka, vypěstované Moskevskou výzkumnou ovocnářskou a zelinářskou stanicí.\n\nSkladba povolených odrůd jahodníku vhodných pro velkovýrobu v podmínkách ČR se s postupem doby mění vzhledem k novým požadavkům na rezistenci vůči chorobám a škůdcům. Mezi doporučené povolené odrůdy patřily v roce 1967\nV roce 2013 patří Senga Sengana pouze mezi povolené odrůdy a je pěstována spíše malovýrobci. Příklady odrůd povolených v roce 2013:\n\nSoučasné šlechtitelské podniky jsou vlastně továrnami na výrobu odrůd. V ČSSR (1987) se šlechtění jahodníku provádělo v Šlechtitelských stanicích Sempra, o. p., v Turnově, kde bylo vyšlechtěno 6 odrůd jahodníku a ve Velkých Losinách. Na Slovensku se šlechtění jahodníku provádělo v Bojnici — Prievidze ve Výzkumném ústavu ovocných a okrasných dře­vin. Na počátku 21. století se provádí v ČR Sempra Turnov především udržovací šlechtění a zkoušení zahraničních odrůd.\n\nPůvodní botanické druhy se pro křížení používají již jen zcela výjimečně. Šlechtitelé pracují především s hotovými odrůda­mi se známými žádanými vlastnostmi. U jahod se provádí šlechtění především např. na mrazuvzdornost, ranost sklizně, velikost plodů, sladkost, ba­revnost dužniny apod.\n\nZáměrné šlechtění jahodníku (křížení), včetně chemických nebo radiačních metod šlechtění (mutace) nebo šlechtění pomocí genetické manipulace (GMO) je v ČR na počátku 21. století omezeno a podléhá dozoru a povolení, tedy je vyhrazeno k tomu určeným institucím.\n\nPlody nelze dlouhodobě skladovat. Při skladování ztrácejí plody po několika dnech vůni, chuť, vadnou, hnijí, plesnivějí.\n\nSkladovatelnost syrových plodů je možné prodloužit pomocí atmosféry 10 až 30% oxidu uhličitého v chladírně, obvykle během přepravy. Obvykle k tomu slouží nádoby se suchým ledem. Pokud hladina oxidu uhličitého stoupne nad 30%, plody mohou zcela ztratit chuť.\n\nZmražením lze skladování jahod prodloužit na velmi dlouhou dobu. Zmražené jahody nejsou považovány za rovnocenné čerstvým plodům, mražením je zcela ztracena konzistence plodů, dochází k změně chuti a barvy. Mražené jahody jsou bez další úpravy zřídka používány jako potravina, často jako materiál k výrobě potravin.\n\nPěstování jahodníku velkoplodého zahrnuje soubor operací, které jsou prováděny od rozmnožování až k zrušení kultury, včetně plánování těchto operací.\n\nKromě výroby kompo­tů, džemů, marmelád, šťáv, zmrazování plodů uvádí Harant (1986), že je při zpracování plodů používána lyofilace, tj. konzervování plodů jahod vymrazováním vody za podtlaku.\n\n\n\nV letech 2009–2010 byl veden polní experiment s 23 odrůdami jahodníku, pěstovanými podle zásad ekologického zemědělství na pokusné ploše Mendelovy univerzity v Brně. U odrůd byly hodnoceny sklizňové ukazatele a výskyt houbových chorob. Nejvyšší tržní výnos dosáhly odrůdy ‘Elkat’, ‘Salut’ a ‘Induka’. Nejmenší podíl plodů poškozených plísní šedou (\"Botrytis cinerea\") v daném pokusu a období měly odrůdy ‘Elkat’, ‘Honeoye’, ‘Induka’, ‘Korona’, ‘Marascor’ a ‘Polka’. Nejmenší ztráty na výnosech v důsledku antraknózy jahodníku (\"Colletotrichum acutatum\") byly zjištěny u odrůd ‘Honeoye’, ‘Korona’, ‘Induka’, ‘Darselekt’ a ‘Salut’, přičemž odrůdy ‘Marascor’ a ‘Sym 53’ zůstaly zcela bez příznaků choroby. Nejvyšší odolnost k bílé skvrnitosti listů jahodníku (\"Mycosphaerella fragariae\") vykázaly odrůdy ‘Elkat’, ‘Berneck 1’ a ‘Sym 53’.\n\n"}
{"id": "918876", "url": "https://cs.wikipedia.org/wiki?curid=918876", "title": "Wimbledon 2013 – smíšená čtyřhra", "text": "Wimbledon 2013 – smíšená čtyřhra\n\nObhájcem titulu byl americký pár Mike Bryan a Lisa Raymondová, který nestartoval společně. Bryan se rozhodl soutěže nezúčastnit. Raymondová hrála po boku brazilského deblisty Bruna Soarese z pozice prvního nasazeného páru.\n\nDo soutěže mixu nasoupilo celkem čtyřicet osm dvojic. Vítězové si do žebříčku ATP a WTA nepřipsali žádné body, a rozdělili si částku 92 000 liber.\n\nSoutěž smíšené čtyřhry vyhrála osmá nasazená kanadsko-francouzská dvojice Daniel Nestor a Kristina Mladenovicová, která ve finále přehrála brazilsko-americké turnajové jedničky Bruna Soarese s Lisou Raymondovou. Po rovnocenném rozdělení prvních dvou sad 5–7 a 6–2, rozhodla až koncovka třetího setu v poměru 8–6. Mladenovicová tak získala premiérový grandslamový titul. Pro veterána Nestora to byla první wimbledonská trofej ze smíšené čtyřhry a celkově třetí grandslamová v této soutěži. Oba tak zvládli druhé finále mixu za sebou, když na French Open 2013 neuspěli.\n\nVšechny nasazené páry měly v prvním kole volný los.\n\n"}
{"id": "918878", "url": "https://cs.wikipedia.org/wiki?curid=918878", "title": "Ganzhousaurus", "text": "Ganzhousaurus\n\nGanzhousaurus („ještěr od města Kan-čou“) byl rodem menšího teropodního dinosaura, zástupce čeledi Oviraptoridae. Žil v období svrchní křídy na území dnešní jižní Číny (provincie Ťiang-si). Zkameněliny byly objeveny v sedimentech souvrství Nanxiong, starých kolem 70 milionů let. V roce 2013 byl týmem paleontologů popsán jediný známý druh, \"G. nankangensis\". Tento oviraptorid byl blízce příbuzný známějšímu rodu \"Oviraptor\", dále pak rodům \"Citipati\" a \"Rinchenia\".\n\n"}
{"id": "918879", "url": "https://cs.wikipedia.org/wiki?curid=918879", "title": "Mercedes-Benz třídy S", "text": "Mercedes-Benz třídy S\n\nMercedes-Benz Třídy S ( \"S-Klasse\") je třída luxusních sedanů vyráběných Německou firmou Mercedes-Benz. Třída S je z německého „Sonderklasse“, což znamená \"speciální třída\" (ve smyslu \"třídě jeho vlastní\"), je to vlajková loď firmy Mercedes. Navazuje na modely Ponton (1954), Fintail (1959) a W108 (1965). Oficiálně je první Mercedes označován jako Třída S až model z roku 1972 – W116. Třída S vždy představovala nejnovější inovace firmy, včetně hnacích technologií, interiérových prvků a bezpečnostních systémů (např. prvních bezpečnostních pásů). Většina Třídy S se vyrábí v německém Sindelfingenu a mexickém Santiago Tianguistenco. Některé modely se vyrábějí pancéřové tzv. „Guard“ nebo s prodlouženým rozvorem náprav (Pullman).\n\nJe označován model s neprůstřelnými skly a karoserií.\n\nJe model s extra dlouhým rozvorem – limuzína.\n\nKupé odvozené od Třídy S.\n"}
{"id": "918880", "url": "https://cs.wikipedia.org/wiki?curid=918880", "title": "Země královny Marie", "text": "Země královny Marie\n\nZemě královny Marie případně pobřeží královny Marie je označení pro část Australského antarktického území ležící mezi Filchnerovým mysem (91° 54' V) a Hordernovým mysem (100° 30' V). Na západě sousedí se Zemí císaře Viléma II., na východě s Wilkesovou zemí a ze severu sousedí s Mawsonovým mořem a Davisovým mořem. Na jejím východě je Shackletonův šelfový ledovec.\n\nObjevila ji v únoru 1912 Australasijská antarktická výprava, která zkoumala Antarktidu v letech 1911 až 1914 pod vedením Douglase Mawsona, a pojmenovala oblast po Marii z Tecku, manželce Jiřího V.\n\nV zemi královny Marie se nachází ruská, původně sovětská, polární stanice Mirnyj. V letech 1956 až 1959 tam fungovala také sovětská polární stanice Pioněrskaja a v letech 1957 až 1962 sovětská polární stanice Komsomolskaja.\n"}
{"id": "918886", "url": "https://cs.wikipedia.org/wiki?curid=918886", "title": "Eliška Bartek", "text": "Eliška Bartek\n\nEliška Bartek (8. listopadu 1950 Nový Jičín) je švýcarská malířka a fotografka s českými kořeny. Zabývá se luminografií, fotogramy a cliché verre.\n\nNarodila se v Novém Jičíně jako dcera Františka Bartka a Anny Klasové. Bydleli v Kopřivnici, kde její otec budoval fabriku Tatra a jako její výrobní náměstek se zasloužil o její růst. Eliška byla se svou maminkou a svou mladší sestrou doma. V podstatě je vděčná své mamince, že se stala umělkyní, jelikož maminka se svými dětmi ve volných chvílích zpívala, malovala nebo dělali různé objekty z plastelíny.\n\nDo školy začala chodit v Kopřivnici. Její otec byl pozván do Prahy, kde pracoval jako technický ředitel československých automobilových závodů. Celá rodina se odstěhovala do Prahy, kde Eliška chodila na střední školu na Budějovické, kterou absolvovala s maturitou. Chtěla se stát herečkou, jelikož vždy hrávala ve školním divadle. Zkoušela složit přijímací zkoušky na DAMU, ale nebyla přijata.\n\nVe svých 17. letech se pokusila o sebevraždu. Lékaři jí vypumpovali žaludek a léčila se v Bohnicích. Tam byl její první ateliér. Umělec, který tento ateliér vedl, říkal o Elišce, že je velmi nadaná a měla by se stát umělkyní. Potom krátký čas pracovala ve Svazarmu.\n\nV roce 1972 ve svých 21 letech utekla v přestavěném autě do Německa, kde dostala politický azyl. Byla úplně bez ničeho, bez peněz, bez šatů, měla jen sebe, svůj talent a svou vůli. Šaty neměla, protože je musela vyhodit, aby nevzbudila pozornost celníků na státní hranici.\n\nV Německu přišly tvrdé dny, měsíce a roky. Aby vůbec měla zaměstnání, vystudovala zdravotní sestru. Pracovala jako sestřička v laboratoři. Za to, co vydělala, si platila hodiny malování. Pak pracovala ve Švýcarsku, kde si také platila hodiny umění.\n\nPan Fritz Deutsch učil malbu na škole. Ten viděl její talent a dával jí hodiny zdarma. Také pan Mitacek, který učil na umělecké škole v Curychu a byl restaurátor, jí dával 3 roky hodiny. Dodala si odvahu a otevřela si ateliér na restaurování malovaných skříní. Jeden Čech měl stolařství a restauroval staré skříně a ona je zcela nově přemalovávala nebo originální malbu restaurovala.\n\nAž teprve třetí manžel Dieter Fehlbaum podporoval její malířství a ona se poprvé stala finančně nezávislá a mohla se věnovat umění. Učila se zlatnické řemeslo a navštěvovala kurzy školy formy a barvy. Ale ani toto manželství nevydrželo. Odstěhovala se z Curychu do Lucernu. V Lucernu pak zůstala sama, 3 roky budovala galerii, a vedle galerie pracovala jako umělkyně. Po třech letech se galerie vzdala, jelikož viděla, že jí nezbývá moc času na malbu.\n\nNašla si starou selskou chalupu, kde pracovala 25 let. Vzniklo mnoho maleb. Prodávala je do bank a do privátních sbírek. Vystavovala v domech umění, v galeriích a dobře prodávala. Ale bylo jí to málo. Dostala stipendium ve Vídni, kde žila 3 roky. Navštěvovala na vysoké škole umělecký fotografický kurs. Nicméně se ještě tolik o fotografii nezajímala, jelikož měla hodně výstav s malbou.\n\nZ Vídně se přestěhovala do Berlína - Weddingu, která v té době byla jedna z nejhroznějších částí Berlína. Její ateliér byl 300 metrů čtverečních veliký. Fotografovala světlo na zdech, stíny, fotografovala z okna dole malinkou zahrádku, fotografovala střechy a Slunce a velmi se jí stýskalo po Švýcarsku. Když si na hrubší část Berlína zvykla, začala fotografovat architekturu - staveniště, stavby atd.\n\nPoznala Němce Johannese Kretschmara, což byl kameraman, který vlastnil celou řadu různých barevných filtrů. Jednou jí dala kamarádka krásnou kytici. Říkala si, že je škoda, květiny zvadnou a nezůstane nic. Tak šla do ateliéru a začala květiny fotografovat. Pak si začala hrát s barevnými filtry a osvětlovala různé bílé květiny, dávala je před světlo a pomalovávala květiny světlem.\n\nV Tessinu, kde také bydlí, rostou magnolie. Chodila do botanické zahrady a mohla si vybrat magnolie, které chtěla a fotografovala je. Magnólie jsou součástí celé řady výstav a jsou uvedeny v různých knihách.\n\nPo rozchodu s kameramanem odjela do Číny, kde získala stipendium od bohatého a známého čínského malíře Mistra Donga. V místě malovala a žila jeden rok.\n\nPoté se vrátila zpátky do Berlína a poznala galeristu Gunthera Dietricha. Ten když viděl její umění a její fotografie, zeptal se jí, proč nedělá cliché verre a fotogramy, protože v těch by mohla spojit malování s fotografií. A od té doby autorka s těmito technikami pracuje.\n\n"}
{"id": "918889", "url": "https://cs.wikipedia.org/wiki?curid=918889", "title": "Theobald Scharnagl", "text": "Theobald Scharnagl\n\nTheobald Andreas Scharnagl, O.Cist. (4. února 1867 Chodský Újezd – 9. června 1943 Osek u Duchcova) byl v letech 1912–1943 v pořadí 46. opatem cisterciáckého kláštera v Oseku u Duchcova.\n\nNarodil se v Chodském Újezdu (tehdy \"Heiligenkreuz\"), a v roce 1889 vstoupil v Oseku do cisterciáckého řádu. Roku 1894 přijal kněžské svěcení a začal působit jako vyučující na gymnáziu v Chomutově. Zde působil 18 let. Po smrti opata Siegla byl v roce 1912 zvolen komunitou na jeho místo. Z titulu zemského preláta zasedal do roku 1918 v českém zemském sněmu.\n\nZa něj, v roce 1921, byl klášter zasažen pozemkovou reformou. Opat Scharnagl zemřel v Oseku uprostřed 2. světové války, v roce 1943. Po roce 1945 byl odsun německých mnichů z Oseka odůvodňován údajným \"protičeským\" vystupováním kláštera za první republiky, tedy za doby Scharnglovy opatské funkce. S tímto tvrzením však nesouhlasí ta skutečnost, že osečtí cisterciáci obstarávali v Oseku rovněž českojazyčnou duchovní správu a že sám opat Scharngl se aktivně podílel na založení českojazyčné osecké základní školy.\n\nScharnagl zemřel v Oseku uprostřed druhé světové války v roce 1943 a na jeho místo byl zvolen Eberhard Harzer, poslední opat před poválečným nuceným rozpuštěním konventu.\n\n\n"}
{"id": "918899", "url": "https://cs.wikipedia.org/wiki?curid=918899", "title": "Koncové zařízení přenosu dat", "text": "Koncové zařízení přenosu dat\n\nKoncové zařízení přenosu dat, nebo Koncové zařízení dat, KZD, KZ ( ) je koncové zařízení sloužící k přenosu dat. V telekomunikacích se tak označuje počítač nebo terminál, který komunikuje pomocí datového okruhu. Datový okruh je telekomunikační okruh zakončený modemem, který se v telekomunikacích označuje jako Zařízení ukončující datový okruh (\"UZD\").\n\nKlasifikace KZD/UZD (DTE/DCE) pochází od firmy IBM a byla převzata CCITT pro popis přenosu dat pomocí telekomunikačních sítí.\n\nKZD (DTE) je funkční jednotka datové stanice, která slouží jako zdroj dat nebo jako cíl (spotřebitel) dat, a poskytuje řídící funkce pro datovou komunikaci podle linkového protokolu.\n\nKZD (DTE) může být jediné zařízení nebo propojený subsystém několika zařízení, která vykonávají všechny požadované funkce umožňující uživatelům komunikovat. Uživatel pracuje s DTE (např. prostřednictvím rozhraní člověk-stroj), nebo uživatel může být přímo DTE.\n\nKZD (DTE) je obvykle terminál nebo počítač emulující terminál patřící uživateli (účastníkovi), zatímco UZD (DCE) je modem nebo jiné zařízení, které může být vlastněné buď uživatelem (účastníkem) nebo telekomunikační společností.\n\nPři komunikaci mezi DTE a DCE je obecným pravidlem, že DCE poskytuje hodinový signál (interní taktování) a DTE zařízení jej využívá (externí taktování). Konektory D-Sub používají následující kolíky:\n\n\nV podstatě, V.35 je vysokorychlostní sériové rozhraní určené k podpoře jak vyšší přenosové rychlosti a konektivity mezi DTE (data-koncová zařízení) nebo DCEs (data-komunikační zařízení) přes digitální linky.\n\nPokud spolu komunikuje UZD a KZD používá se pro jejich propojení tak zvaný přímý kabel, který má propojeny odpovídající kolíky na obou koncích. \n\nPro komunikaci UZD s UZD nebo KZD s KZD je nutné používat překřížený kabel.\n\nKomunikace na rozhraní UZD-KZD je asymetrická; pokud se používá \nDva různé typy zařízení se předpokládá, že na každém konci spojovacího kabelu pro případ pouhým přidáním DTE do topologie (např. na náboji , DCE), který také přináší méně triviální případ propojení zařízení stejného typu: DTE -DTE nebo DCE-DCE. Takové případy je třeba překřížené (crossover) kabely, například pro Ethernet nebo null-modememový kabel pro RS-232.\n\nTento termín se také obecně používá v telekomunikacích a Cisco zařízení souvislosti jmenovat síťové zařízení, jako jsou terminály, osobní počítače, ale také směrovače a mosty, které generují hodinové signály nebo mohou být nakonfigurovány tak, aby je generovaly. Proto propojení dvou počítačů pomocí kabelu Ethernet se může nazývat komunikace DTE-DTE. Tato komunikace se provádí prostřednictvím kříženého ethernetového kabelu, zatímco propojení počítače na DCE (hub, switch, nebo můstek) se provádí pomocí přímého ethernetového kabelu.\n\n\n"}
{"id": "918901", "url": "https://cs.wikipedia.org/wiki?curid=918901", "title": "Komárenský rejdič", "text": "Komárenský rejdič\n\nKomárenský rejdič, též komárenský kotrlák, komárňan, či komárňák, je plemeno holuba domácího, pocházející z města Komárna. V současnosti se toto plemeno chová na celém světě a v Československu to bylo nejrozšířenější plemeno rejdičů vůbec. Je to malý holub s velmi výraznou, zakulacenou hlavou s vystouplým čelem, zkráceným zobákem a vysokou lasturovitou chocholkou. V dnešní době patří mezi vyloženě okrasné holuby chová se ve voliérách, a k letovému sportu se nepoužívá. Způsobem letu patřil mezi válivé rejdiče, ptáky, kteří dělají za letu přemety. V seznamu plemen EE a v českém vzorníku plemen náleží mezi rejdiče a to pod číslem 0857.\n\nDo Komárna se váliví rejdiči dostali s Turky z Orientu, pravlasti holubích vzdušných akrobatů. 18. století bylo obdobím rozkvětu sportovního létání holubů a v té době vznikla plemena rejdičů v každém větším městě Evropy. Mezi pradávnými komárenskými rejdiči se vyskytovali i holubi, kteří byli vynikajícími letci, kteří podávali skvělé výkony ve středních výškách s nepřetržitým letem trvajícím až dvě hodiny. Dokázali provádět přemety vzad bez ztráty výšky, v horizontálním letu a to v krátkých intervalech za sebou.\n\nZáhy došlo k rozdělení plemene na exteriérový a sportovní směr, přičemž holubi z exteriérového chovu si získali oblibu i v zahraničí a tento směr postupně zcela převládl. \n\nKomárenský rejdič stojí na přechodu mezi krátkozobými a středozobými rejdiči. Tělesnými tvary se stále podobá rejdičům středozobým, ze kterých vychází, ale šlechtěním se dosahuje zkracování zobáku a též utvářením hlavy se od středozobých rejdičů už dost liší. Je to holub malého tělesného rámce, velký asi jako pražský krátkozobý rejdič, který však působí zavalitým dojmem. Jeho trup je 23-24 cm dlouhý. Charakteristickým znakem komárňana je jeho hlava: je velká, kulatá, s vysokým a vypouklým čelem a zaobleným temenem. Zobák je silný, klínovitý, tupý, značně zkrácený a sklopený tak, aby splýval s linií čela. Je vždy světlé barvy. Profil hlavy se plynule zvedá od krátkého zobáku ve vysokém a prodlouženém oblouku. Oči jsou perlové, jen u bílých a sedlatých holubů vikvové, obočnice jsou poněkud silnější, hladké, růžové až červené barvy. V zátylí vyrůstá plná lasturovitá chocholka, která převyšuje temeno hlavy. Táhne se v půlkruhu od ucha k uchu ptáka a po stranách je ukončena bohatými postranními růžicemi.\n\nKrk je vzpřímeně nesený, středně dlouhý, silnější s dobře vykrojeným hrdlem a přechází v širokou a vpřed vyklenutou hruď. Křídla jsou krátká, s nepřekříženými letkami nesenými na ocase, který je rovněž krátký a držený v linii hřbetu. Nohy jsou krátké, neopeřené, červené se světlými drápky.\n\nVyskytuje se v mnoha barevných i kresebných rázech, nejrozšířenější jsou komárenští rejdiči sedlatí a stříkaní. \n\nJe to výstavní plemeno, šlechtěné na exteriér, při posuzování na výstavách se největší důraz klade na tvar hlavy, chocholky a zobáku. Jsou otužilí a jejich chov není těžký, holubi s velmi zkráceným zobákem však nemohou sami krmit holoubata, při odchovu se proto používají chůvky z řad středozobých rejdičů. \n\nNěkolik dalších plemen holubů je komárenskému rejdiči velice podobných. Jsou to vesměs plemena s komárňanem příbuzná, která však nedosahují jeho exteriérové dokonalosti. Jedná se především o košického rejdiče a polského korunáče. \n\n"}
{"id": "918906", "url": "https://cs.wikipedia.org/wiki?curid=918906", "title": "1461 Trabzon", "text": "1461 Trabzon\n\n1461 Trabzon Kulübü je turecký fotbalový klub z města Trabzon, který byl založen v roce 1998 jako Değirmenderespor. Svá domácí utkání hraje na stadionu Hüseyin Avni Aker Stadyumu s kapacitou 24 169 diváků, kde působí i klub Trabzonspor. Klubové barvy jsou vínová, bílá a modrá.\n\nV sezóně 2012/13 se umístil na 3. místě turecké druhé ligy PTT 1. Lig.\n\nKlub byl založen v roce 1998 pod názvem Değirmenderespor a působil v trabzonské amatérské lize. Po postupu do 2. Lig (turecká třetí liga) jej koupil 1. července 2008 prvoligový Trabzonspor a přejmenoval na Trabzon Karadenizspor. Klub se stal jakousi farmou Trabzonsporu, kde působí bývalí hráči slavnějšího klubu a fotbalisté na hostování. V roce 2010 přijal klub současný název 1461 Trabzon.\n\n1461 byl rok, kdy bylo město Trabzon dobyto Osmanskou říší.\n\n"}
{"id": "918908", "url": "https://cs.wikipedia.org/wiki?curid=918908", "title": "Ronald Colman", "text": "Ronald Colman\n\nRonald Colman (9. února 1891 – 19. května 1958) byl britský herec, který se proslavil v Hollywoodu. Roku 1947 získal Oscara za mužský herecký výkon v hlavní roli ve filmu \"A Double Life\". Za stejnou roli získal i Zlatý glóbus. Na Oscara byl nominován ještě dvakrát – už roku 1930 za 2 filmy v jednom roce (\"Bulldog Drummond\" a \"Condemned\") a roku 1942 za \"Random Harvest\".\n\n"}
{"id": "918911", "url": "https://cs.wikipedia.org/wiki?curid=918911", "title": "Jeptiška (holub)", "text": "Jeptiška (holub)\n\nJeptiška je označení několika plemen holuba domácího náležejících mezi rejdiče. Jsou charakteristické zbarvením: opeření je převážně bílé, barevná je celá hlava, letky a ocas. Nejčastěji jsou černé, ale chovají se i v rázu modrém, stříbřitém, červené, žlutém a šedohnědém. Jeptiška tvoří celou řadu národních či krajových názvů, z nichž nejdůležitější je jeptiška anglická, rozšířená především v USA, a jeptiška německá, která je nejčastějším plemenem jeptišky chovaným v Evropě. Mezi další rázy jeptišek patří například jeptiška polská, katalánská či ruská. Všechny jeptišky jsou bezrousé, ale některé mohou mít lasturovitou chocholku.\n\nKe sportovním účelům se jeptišky chovají zřídka. Jsou ale velmi plodné a použitelné jako chůvky při odchovu krátkozobých rejdičů.\n\nV seznamu plemen holubů EE spadají jeptišky do plemenné skupiny rejdičů a vysokoletců. Oficiálně jsou v Evropě uznaná dvě plemena, a to jeptiška anglická pod číslem 0896 a jeptiška německá pod číslem 0897.\n\n"}
{"id": "918915", "url": "https://cs.wikipedia.org/wiki?curid=918915", "title": "Manisaspor", "text": "Manisaspor\n\nManisaspor je turecký fotbalový klub z města Manisa, který byl založen v roce 1931 jako Sakaryaspor. Svá domácí utkání hraje na stadionu Manisa 19 Mayıs Stadyumu s kapacitou 16 597 diváků. Klubové barvy jsou červená, bílá a černá.\n\nV sezóně 2012/13 se umístil na 4. místě turecké druhé ligy PTT 1. Lig.\n\nSeznam českých hráčů, kteří působili v klubu Manisaspor:\n\n"}
{"id": "918920", "url": "https://cs.wikipedia.org/wiki?curid=918920", "title": "Şanlıurfaspor", "text": "Şanlıurfaspor\n\nŞanlıurfaspor je turecký fotbalový klub z města Şanlıurfa, který byl založen v roce 1969. Svá domácí utkání hraje na stadionu Şanlıurfa GAP Stadyumu s kapacitou 28 965 diváků. Klubové barvy jsou žlutá a zelená.\n\nV sezóně 2012/13 se umístil na 12. místě turecké druhé ligy PTT 1. Lig.\n\n"}
{"id": "918922", "url": "https://cs.wikipedia.org/wiki?curid=918922", "title": "Saint-Jean-de-Maurienne", "text": "Saint-Jean-de-Maurienne\n\nSaint-Jean-de-Maurienne je francouzská obec v departementu Savojsko v regionu Auvergne-Rhône-Alpes. V roce 2010 zde žilo 8 242 obyvatel. Je centrem arrondissementu Saint-Jean-de-Maurienne.\n\n"}
{"id": "918938", "url": "https://cs.wikipedia.org/wiki?curid=918938", "title": "Przysucha", "text": "Przysucha\n\nPrzysucha je polské město v okrese Przysucha v Mazovském vojvodství. Je centrem městsko-vesnické gminy Przysucha.\n\nV roce 2011 zde žilo 6 304 obyvatel.\n\nMěsto Przysucha tvoří městskou gminu. Současně je sídlem vesnické gminy, do níž patří následující obce se starostenstvími (\"Sołectwo\"):\n\nDalšími obcemi gminy jsou:\n"}
{"id": "918943", "url": "https://cs.wikipedia.org/wiki?curid=918943", "title": "Beerschot AC", "text": "Beerschot AC\n\nBeerschot AC byl belgický fotbalový klub z Antverp. Klub vznikl v roce 1999 sloučením \"KFC Germinal Ekeren\" s K. Beerschot VAC. Beerschot byl považován za pokračovatele Germinalu Ekeren a všechny jeho úspěchy byly připisovány právě jemu. Na konci května 2013 klub vyhlásil bankrot a následně se odhlásil z profesionálních soutěží. V červnu 2013 klub definitivně zaniká sloučením s \"K.FC.O.Wilrijk\" do K.FC.O. Beerschot-Wilrijk.\n\n\n\n"}
{"id": "918945", "url": "https://cs.wikipedia.org/wiki?curid=918945", "title": "Filomena Borecká", "text": "Filomena Borecká\n\nFilomena Borecká (* 22. října 1977 Praha) je česká kreslířka, sochařka a výtvarnice. Od roku 1998 žije a tvoří střídavě v Paříži a v Praze.\n\n\n\n\n\n2017\n\n- Galerie Gratadou Intuiti, Paříž \n\n- \"Dessine-moi un espoir\", Cité Montmartre-aux-artistes, 189 rue Ordener, Paříž \n\n2015\n\n- \"Surface Sensible\", E-Fest, mezinárodní výstava, Palác Abdelia, Marsa, Tunisko \n\n2014\n\n- Inter-visions, (s Montserratou Serra), Galerie U Bílého Jednorožce, Klatovy\n\n2013\n\n- \"Qu'est-ce que le sonore fait au visuel ?\", Zámek Sevrière, Marseille evropské město kultury 2013\n\n2009\n2008\n2007\n2006\n2005\n2004\n2003\n2002\n2000\n1999\n\n\n\n"}
{"id": "918948", "url": "https://cs.wikipedia.org/wiki?curid=918948", "title": "Konyaspor", "text": "Konyaspor\n\nKonyaspor je turecký fotbalový klub z města Konya, který byl založen v roce 1922 a reformován v roce 1981. Svá domácí utkání hraje na stadionu Konya Atatürk Stadyumu s kapacitou 22 459 diváků. Klubové barvy jsou bílá a zelená.\n\nV sezóně 2012/13 se umístil na 6. místě turecké druhé ligy PTT 1. Lig.\n\nSeznam českých hráčů, kteří působili v klubu Konyaspor:\n\n"}
{"id": "918950", "url": "https://cs.wikipedia.org/wiki?curid=918950", "title": "Zákaz majorizace", "text": "Zákaz majorizace\n\nZákaz majorizace je princip, který zajišťuje, aby při hlasování v rozhodovacích sborech (typicky parlamentech) nebyla určitá menšina členů přehlasována většinou. Protože za určitých okolností může i malá část členů sboru zapříčinit odmítnutí návrhu, vyžaduje užití tohoto principu kompromisní vedení politiky. \n\nTento princip byl uplatňován při hlasování o určitých otázkách ve Sněmovně národů Federálního shromáždění. Stanovila je federální ústava Československa z roku 1968. Aby byl návrh zákona schválen, musel získat absolutní většinu hlasů jak v české, tak slovenské části Sněmovny (poslanců zvolených v příslušné části federace), u ústavních zákonů činila potřebná většina tři pětiny v obou částech. Během komunistické diktatury tento princip nedělal problémy, protože Parlament zpravidla jednohlasně schvaloval předložené návrhy. V období Československé federativní republiky působil kvůli rozdílným názorům české a slovenské strany na povahu federace a neochotě k ústupkům vážné obtíže, neboť už 31 (tedy asi 21% hlasů) poslanců mohlo zablokovat ústavní novelu a 38 (asi 26%) poslanců návrh zákona jakožto i vyslovit nedůvěru vládě. Slovenští poslanci tento princip považovali za důležitou protiváhu vůči české majoritě a odmítli se ho vzdát. \n\nV současné době se princip zákazu majorizace využívá při hlasování ve státních orgánech Bosny a Hercegoviny. \n"}
{"id": "918953", "url": "https://cs.wikipedia.org/wiki?curid=918953", "title": "Musée de la Préfecture de Police", "text": "Musée de la Préfecture de Police\n\nMusée de la Préfecture de Police (\"Muzeum Policejní prefektury\") je muzeum kriminalistiky v Paříži. Nachází se v 5. obvodu v ulici \"Rue de la Montagne-Sainte-Geneviève\". Muzeum představuje dějiny policie od 18. století do současnosti. Prostory muzea (520 m) jsou nedostačující a proto se zvažuje přestěhování sbírek po roce 2017 na ostrov Cité na známou adresu 36, \"quai des Orfèvres\" do prostor Regionálního ředitelství kriminální policie, které se přesune do Tour du Palais de Justice.\n\nMuzeum vzniklo v roce 1909 s podporou policejního prefekta Louise Lépina (1846-1933), zakladatele kriminální brigády, z předmětů shromážděných původně pro světovou výstavu v roce 1900 a postupně bylo rozšiřováno dary a nákupy.\n\nMuzeum tvoří jedno z oddělení kulturního odboru policejní prefektury (Service de la mémoire et des affaires culturelles de la préfecture de police) a stará se rovněž o policejní archiv.\n\nMuzeum představuje dějiny městské policie od pařížského prévôta až po všechny změny policejního sboru. Muzeum vystavuje množství historických dokumentů jako rejstříky trestů, zatykače podepsané králi, předměty doličné apod. Z období Velké francouzské revoluce se zde nacházejí zatykače na Pierra de Beaumarchais, Antoina Lavoisiera, Joséphine de Beauharnais, Charlottu Cordayovou, Georgese Dantona nebo Manon Rolandovou.\n\nV muzeu jsou představeny rovněž některé známé kriminální aféry z historie jako travičská aféra z doby Ludvíka XIV., Aféra s náhrdelníkem Marie Antoinetty, přepadení poštovního dostavníku do Lyonu (1796), proces se sériovým vrahem Modrovousem, anarchistické atentáty včetně bandy Julese Bonnota, skandály s prostitutkami Amélie Élie a Marguerite Steinheil nebo aféra masového vraha Marcela Petiota.\n"}
{"id": "918961", "url": "https://cs.wikipedia.org/wiki?curid=918961", "title": "Pinacothèque de Paris", "text": "Pinacothèque de Paris\n\nPinacothèque de Paris (\"Pařížská obrazárna\") je soukromá galerie umění v Paříži. Nachází se v 8. obvodu na rohu ulic \"Rue Vignon\" a \"Rue de Sèze\". Obrazárna vystavuje díla různých období a uměleckých směrů.\n\nPinakotéka sídlila nejprve krátký čas na adrese \"Rue de Paradis\" 30 bis v 10. obvodu a od 15. června 2007 sídlila na \"Place de la Madeleine\" č. 28 v 8. obvodu, kde se výstavní prostor rozkládal ve třech podlažích na ploše 2000 m.\n\nV lednu 2011 bylo otevřeno nové sídlo v ulici \"Rue Vignon\", kde je k dispozici 3000 m ve dvou podlažích.\n\nGalerie představuje stálou výstavu (\"Les Collections\") tvořenou zápůjčkami soukromých sběratelů i veřejných institucí. Díla umělců z různých období a směrů (např. Tintoretto, Pablo Picasso, Rembrandt, Marcel Duchamp, François Boucher, André Derain, Pieter de Hooch, Gino Severini aj.) nejsou organizována chronologicky, ale tematicky. Kromě toho organizuje pravidelně i jednorázové výstavy.\n"}
{"id": "918963", "url": "https://cs.wikipedia.org/wiki?curid=918963", "title": "Musée de la Poupée", "text": "Musée de la Poupée\n\nMusée de la Poupée, celým názvem Musée de la Poupée – Au Petit Monde Ancien (\"Muzeum panenek – Malý bývalý svět\") je soukromé muzeum v Paříži. Nachází se ve 3. obvodu v ulici \"Impasse Berthaud\".\n\nMuzeum založili v roce 1994 sva soukromí sběratelé.\n\nMuzeum představuje ve stálé expozici panenky z let 1800-1959, jejich funkce, vzhled, užité materiály při výrobě, etnické typy a významné výrobce panenek.\n\nMuzeum rovněž pořádá dočasné výstavy i mimo zdi muzea.\n"}
{"id": "918964", "url": "https://cs.wikipedia.org/wiki?curid=918964", "title": "Bařinka", "text": "Bařinka\n\nPříjmení Bařinka nosí více osobností:\n\n\n\n\n"}
{"id": "918967", "url": "https://cs.wikipedia.org/wiki?curid=918967", "title": "Oxana Kalašnikovová", "text": "Oxana Kalašnikovová\n\nOxana Kalašnikovová, ( , ; narozená 5. září 1990 Tbilisi) je gruzínská profesionální tenistka ruského původu, hrající levou rukou. Ve své dosavadní kariéře vyhrála na okruhu WTA Tour čtyři deblové turnaje a jeden v sérii WTA 125s. V rámci okruhu ITF získala do září 2017 pět titulů ve dvouhře a dvacet pět ve čtyřhře.\n\nNa žebříčku WTA byla ve dvouhře nejvýše klasifikována v červnu 2010 na 156. místě a ve čtyřhře pak v červnu 2016 na 43. místě.\n\nV gruzínském fedcupovém týmu debutovala v roce 2007 utkáním základního bloku 2. skupiny zóny Evropy a Afriky proti Norsku, v němž hladce vyhrála dvouhru nad Idunnou Hertzbergovou. Do roku 2018 v soutěži nastoupila k dvaceti čtyřem mezistátním utkáním s bilancí 3–8 ve dvouhře a 11–4 ve čtyřhře.\n\nV roce 2005 vyhrála juniorský turnaj Orange Bowl v kategorii 16letých. Do finále juniorské čtyřhry se probojovala po boku Rusky Xenie Lykinové na US Open 2007, kde je bez potíží porazil bělorusko-polský pár Xenia Milevská a Urszula Radwańská 6–1, 6–2. V juniorském deblu Wimbledonu 2007 vypadla spolu s Rumunkou Irinou-Camelií Beguovou v semifinále, když nestačily na japonskou dvojici Misaki Doiová a Kurumi Naraová.\n\nV seniorské kategorii si na Grand Slamu zahrála třetí kolo ženské čtyřhry French Open 2013, kde v páru s Polkou Alicjou Rosolskou podlehly francouzsko-kazašským turnajovým desítkám Kristině Mladenovicové a Galině Voskobojevové hladce 1–6 a 1–6.\n\nPremiérový titul v sérii WTA 125s získala v listopadu 2012 na turnaji Royal Indian Open v indickém Puné, když spolu s Ruskou Ninou Bratčikovovou zdolaly ve finále čtyřhry izraelsko-thajskou dvojici Julia Glušková a Noppawan Lertcheewakarnová po rovnocenném zisku prvních dvou setů 6–0, 4–6, až v supertiebreaku poměrem míčů 10–8.\n\n"}
{"id": "918970", "url": "https://cs.wikipedia.org/wiki?curid=918970", "title": "Barinka", "text": "Barinka\n\nPříjmení Barinka nosí více osobností:\n\n\n"}
{"id": "918972", "url": "https://cs.wikipedia.org/wiki?curid=918972", "title": "FIFA 10", "text": "FIFA 10\n\nFIFA 10 je dalším pokračováním velice známých sportovních her vývojářů od EA Sports. Tato hra vznikla v roce 2009 a oproti předcházejícím verzích se dočkala několik změn. Tato verze jak již několik let jsme zvyklí je v českém dabingu a samozřejmě i menu je celé v češtině. Na komentáři se tradičně podíleli Petr Svěcený a Jaromír Bosák. Tato sportovní fotbalová hra se řadí mezi nejoblíbenější sportovní hry vůbec.\n\nManažerský mód umožňuje hráči převzít odpovědnost za jakýkoli klub ve FIFA 10. Pro tento díl byl mód přepracován, podle kritiky dřívějších verzí hry. Podle EA bylo provedeno více než 50 klíčových vylepšení, a to zejména pro PlayStation 3 a Xbox 360.\n\nNyní má hráč k dispozici mnohem větší množství informací, jako například přestupy hráčů nebo výsledky v ostatních ligách. Nový \"Asistent manažera\" může za samotného manažera vybrat sestavu, a to v závislosti na důležitosti následujícího utkání. Nově je tu také možnost předsezónních přípravných zápasů.\nVýsledky simulovaných zápasů jsou nyní reálnější, jsou více založeny na síle soupeřů a nepůsobí natolik náhodně, jako tomu bylo dříve. To má za následek realističtější vývoj sezóny a eliminuje boje silnějších klubů o sestup.\n\nVeškeré finance klubu jsou závislé na sponzorství klubu, více však na představenstvu, které hráči poskytne dva rozpočty: mzdový a přestupový.\n\n\"Virtuální profesionál\" umožňuje hráči vytvořit si vlastního fotbalistu, kterého následně může použít k hraní v podstatě ve všech módech FIFA 10. Stejně jako v ostatních verzích, si může hrát vytvořit vlastní \"Game Face\" na adrese easports.com, nebo easportsfootball.co.uk. Poté si ho stáhnout do hry a použít pro vytvořeného fotbalistu.\n\nFIFA 10 obsahuje 50 stadionů, včetně většiny velkých a významných evropských stánků, jako např. Allianz Arena, Emirates Stadium, San Siro, Stamford Bridge a mnoho dalších. Každý stadion má různé klimatické podmínky, které rozlišují noc a den, počasí od jasného až po oblačno, déšť či sníh.\n\n"}
{"id": "918977", "url": "https://cs.wikipedia.org/wiki?curid=918977", "title": "Botricello", "text": "Botricello\n\nBotricello je italská obec a město v provincii Catanzaro v oblasti Kalábrie. Leží na pobřeží Jónského moře.\n\nV roce 2010 zde žilo 5 068 obyvatel.\n\nAndali, Belcastro, Cropani\n"}
{"id": "918980", "url": "https://cs.wikipedia.org/wiki?curid=918980", "title": "Kim Dotcom", "text": "Kim Dotcom\n\nKim Dotcom (rodným jménem Kim Schmitz, také známý jako Kimble, a Kim Tim Jim Vestor) (* 21. ledna 1974 Kiel) je německo-finský internetový podnikatel v současnosti žijící na Novém Zélandu. Je zakladatelem služby Megaupload a asociovaných stránek a také autor nástupce Megauploadu, Mega.\n\nV Německu se dostal ke slávě v devadesátých letech jako údajný hacker a internetový podnikatel. Byl odsouzen za několik trestných činů a odsouzen k podmíněnému trestu odnětí svobody v roce 1994 za podvod a špionáž dat. Další podmíněný trest dostal v roce 2003 za zneužití důvěrných informací a zpronevěru.\n\nV lednu 2012 byl zatčen novozélandskou policií v souladu s americkým obviněním za porušení autorských práv na jeho stránkách Megaupload. Dotcom byl obviněn za způsobení škody ve výši 500 miliónů dolarů zábavnímu průmyslu kvůli souborům nahrávaným na jeho stránky Megaupload, které měly přes 150 milionů registrovaných uživatelů. On sám důrazně odmítá obvinění a bojuje proti pokusu o jeho vydání Spojeným státům. I přesto, že se čeká na legální rozhodnutí za Megaupload, Kim v lednu 2013 spustil nový projekt webové stránky Mega. Tyto stránky slouží jako cloudové úložiště, které používá šifrování k ochraně uživatelů před vládní špionáží. Později Mega opustil a v létě 2015 prohlásil, že data skladovaná na Mega už nemusí být v bezpečí, protože společnost Mega je nyní řízena novozélandskou vládou. Z toho důvodu se rozhodl založit nové opensource úložiště založené na podobné principu jako Wikipedie. To by mělo být spuštěno 20. ledna 2017.\n\nNarodil se jako Kim Schmitz v Kielu v Západním Německu. Je rozložité postavy, měří 2 metry a váží přes 130 kg. Byl nazván jedním z \"největších tech podnikatelů\". V roce 2005 si změnil příjmení na Dotcom, zřejmě jako pocta technologii, která z něho udělala milionáře.\n\nPřed jeho zatčením na Novém Zélandu si užíval luxusního životního stylu. Jeho hlavním zdrojem financí v roce 2001 byla firma \"Kimvestor\", hodnota které byla odhadována na 200 milionů eur. Je znám vydáváním peněz na drahá auta a lodě. Při jedné příležitosti utratil jeden milion dolarů za pronájem 73metrové luxusní jachty, se kterou zakotvil v Monte Carlu při Grand Prix Monaka 2000 a pořádal na ní přepychové oslavy pro hosty jako Monacký princ Rainier III. Podle amerických úředníků, vlastnil alespoň 18 luxusních vozů a tři vozy s poznávacími značkami \"HACKER\", \"MAFIA\" a \"STONED\". Zúčastnil se mezinárodního silničního závodu Gumball 3000 v letech 2001 a 2004.\n"}
{"id": "918981", "url": "https://cs.wikipedia.org/wiki?curid=918981", "title": "Jim Hacker", "text": "Jim Hacker\n\nJames George „Jim“ Hacker, baron z Islingtonu, KG, PC, BSc (Lond.), Hon. DCL (Oxon.), je fiktivní postava v britských televizních seriálech \"Jistě, pane ministře\" a \"Jistě, pane premiére.\" Postavu ztvárnil britský herec Paul Eddington. V seriálu \"Jistě, pane ministře\" zastává Jim Hacker funkci ministra pro administrativní záležitosti (fiktivního ministerstva britské vlády). V poslední epizodě seriálu \"Jistě, pane ministře\" (\"Stranické hrátky\") je jmenován ministerským předsedou, což je funkce, kterou zastává v navazujícím seriálu \"Jistě, pane premiére.\"\n\nJim Hacker je za volební obvod Východní Birmingham s ještě výraznější většinou znovuzvolen do parlamentu. Jelikož dlouhodobě působil jako stínový ministr, je skoro jisté, že získá místo v nové vládě. Zmocňují se ho však pochyby, jelikož kampaň na vedení strany vedl proti nastupujícímu premiérovi. Nakonec Jimovi svěří funkci ministra pro administrativní záležitosti, která je považována za politický hřbitov. Hacker se ovšem nenechá vyvést z míry a je rozhodnut řídit transparentní resort, očištěný od starých nešvarů, čelem k voličům. Snaha o změnu však naráží na postoj Humphreyho Applebyho, stálého tajemníka ministerstva. Ten hájí činnost státní správy, kritizuje ministrovo spojování úřadu s politikou strany a především s ním vede neustálý boj o vládu nad ministerstvem. Jim Hacker po čase opouští svojí počáteční naivnost a začíná hrát podle Humphreyho pravidel, která obrací proti němu. Vše pokračuje po Hackerově vzestupu do č. 10 a Humphreyho činnosti jako tajemníka vlády.\n\nV seriálech není zmíněno, ke které politické straně Jim Hacker patří. \n"}
{"id": "918984", "url": "https://cs.wikipedia.org/wiki?curid=918984", "title": "Adanaspor", "text": "Adanaspor\n\nAdanaspor je turecký fotbalový klub z města Adana, který byl založen v roce 1954. Svá domácí utkání hraje na stadionu Adana 5 Ocak Stadyumu s kapacitou 14 085 diváků, kde působí i druhý fotbalový klub z Adany Adana Demirspor. Původní klubové barvy barvy byly modrá a žlutá, v roce 1966 se sloučil s dalšími místními kluby Akinsporem a Torossporem a profesionalizoval se, zároveň přijal nové barvy bílou a oranžovou podle hlavních produktů města Adany, jimiž jsou pomeranče a bavlna. Klub má přezdívku Toros Kaplanları (Tygři z Taurusu). Lokálním rivalem je Mersin İdmanyurdu.\n\nV sezóně 2012/13 se umístil na 8. místě turecké druhé ligy PTT 1. Lig. V roce 2016 postoupil po dvanáctileté absenci zpět do nejvyšší soutěže Süper Lig.\n\nSeznam českých hráčů, kteří působili v klubu Adanaspor:\n\n\"K 4. prosinci 2014\"\n\n"}
{"id": "918991", "url": "https://cs.wikipedia.org/wiki?curid=918991", "title": "Bernard Woolley", "text": "Bernard Woolley\n\nSir Bernard Woolley MA (Oxon.), GCB, je fiktivní postava v britských televizních seriálech \"Jistě, pane ministře\" a \"Jistě, pane premiére.\" Postavu ztvárnil britský herec Derek Fowlds. V seriálu \"Jistě, pane ministře\" zastává Bernard Woolley funkci osobního tajemníka ministra pro administrativní záležitosti (fiktivního ministerstva britské vlády). V poslední epizodě seriálu \"Jistě, pane ministře\" (\"Stranické hrátky\") si ho nastupující premiér Jim Hacker znovu vybírá jako svého osobního tajemníka, což je funkce, kterou zastává v navazujícím seriálu \"Jistě, pane premiére.\"\n\nSvou seriálovou kariéru ve státní správě začíná Bernard Woolley jako osobní tajemník ministra pro administrativní záležitosti Jima Hackera. Bernard se ocitá ve velice svízelné situaci. Na jednu stranu je jako tajemník vázán mlčenlivostí a loajalitou vůči ministrovi, avšak jako člen státní správy podléhá Humphreymu Applebymu, na kterém závisí i jeho případné povýšení. Woolley se proto snaží hrát na obě strany. Bernard Woolley si libuje v pořekadlech a neustále se snaží opravovat Hackerova tvrzení. Stejně jako Humphreymu, i jemu se dostalo klasického vzdělání na Oxfordské univerzitě, čímž se cítí být lepší než ministr, který v mládí studoval \"pouze\" ekonomii. Hacker si svého tajemníka bere i do č. 10. V tu dobu již Bernard Humphreymu v pracovní hierarchii nepodléhá, a proto se stává nezávislejším autonomním subjektem.\n"}
{"id": "918997", "url": "https://cs.wikipedia.org/wiki?curid=918997", "title": "Adana Demirspor", "text": "Adana Demirspor\n\nAdana Demirspor je turecký sportovní klub z města Adana, který byl založen v roce 1940. Fotbalový oddíl klubu hraje svá domácí utkání na stadionu Adana 5 Ocak Stadyumu s kapacitou 14 085 diváků, kde působí i druhý fotbalový klub z Adany Adanaspor. Klubové barvy jsou světle a tmavě modrá. V sezóně 2012/13 se umístil na 8. místě turecké druhé ligy PTT 1. Lig.\n\nMimo kopané provozuje klub i další sporty, lehkou atletiku, volejbal, basketbal, plavání, vodní pólo, cyklistiku a zápas.\nSeznam českých hráčů, kteří působili v klubu Adana Demirspor:\n\n"}
{"id": "918999", "url": "https://cs.wikipedia.org/wiki?curid=918999", "title": "Římskokatolická farnost Václavice", "text": "Římskokatolická farnost Václavice\n\nŘímskokatolická farnost Václavice (lat. \"Wetzwalda\") je územní společenství římských katolíků ve Václavicích a okolí. Organizačně spadá do libereckého vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nExistence farnosti je doložena již od roku 1326. Matriky jsou vedeny od roku 1771. Od roku 1788 se farnost stala lokálií. Farností se opět stala od roku 1854.\n\n\"Začátek působnosti jmenovaného v duchovní správě farnosti od:\"\nZ důvodu efektivity duchovní správy byl vytvořen \"farní obvod\" (kolatura) farnosti Hrádek nad Nisou, jehož součástí je i farnost Václavice, která je tak spravována \"excurrendo\".\n\nŘímskokatolická farnost Václavice\n\n"}
{"id": "919000", "url": "https://cs.wikipedia.org/wiki?curid=919000", "title": "Horní Kralovice (zámek)", "text": "Horní Kralovice (zámek)\n\nZámek Horní Kralovice stával v dnes již neexistující obci Horní Kralovice, součásti původní, dnes zatopené, obce Dolní Kralovice. Dnes je místo zatopenou vodní nádrží Želivka.\n\nZámku předcházela tvrz, kterou nechal zřejmě vystavět správce Vyšehradské kapituly. Kdy k tomu došlo, není známo. V roce 1267 je zmiňován Martin z Kralovic a v letech 1408–1416 Jarek z Kralovic. Po něm se dostává do vlastnictví jeho syna Oldřicha Močihuba, jemuž, coby katolíkovi, daroval císař Zikmund obec. V roce 1440 však Horní Kralovice odkoupili Trčkové z Lípy. V roce 1505 se dostává do majetku Albrechta a Záviše Cinadrů z Újezdce, kteří je přejmenovali na \"Cinadrovy Kralovice\". O něco později jsou pouze v držení Albrechta a jeho syna Jana. Po jejich předčasné smrti, kdy je otrávila jejich hospodyně Voršila Blažková z Kutné Hory, se panství ujal Aleš Cinadr a po jeho smrti jeho sestra Veronika. Ta si vzala Lévu Zručského z Chřenovic a Kralovice na něj nechala přepsat. Brzy na to ovdověla, ale opět se provdala a to za Albrechta Novohradského z Kolovrat. Roku 1571 statek odkoupil velkopřevor Maltézských rytířů, Václav Zajíc z Házmburka.\n\nMaltézští rytíři nechali tvrz přestavět na barokní zámek a sloužil k letním pobytům velkopřevora a komendátorů. Řád jej vlastnil do roku 1805, kdy zámek odkoupil Jan Gottman a nechal jej přestavět v duchu klasicismu, po jehož smrti zámek zdědila jeho dcera Karolína Swippelová. Roku 1830 panství odkoupil Dionýs Locke, přičemž v majetku Lockeů zůstal do roku 1945. Ti jej také přestavěli v duchu novobaroka. V parku nechali na ostrůvku v jezírku postavit gloriet a roku 1930 nedaleko i kapli Božího srdce Páně, která plnila i funkci rodinné hrobky. V roce 1946 došlo k rozparcelování statku a zámek získala Zemská komise pro péči o mládež. Od roku 1955 jej využívalo ředitelství Státního statku Dolní Kralovice. Dne 18. září 1963 československá vláda rozhodla o vybudování vodní nádrže Želivka a v roce 1970 byl zámek zdemolován.\n\n"}
{"id": "919001", "url": "https://cs.wikipedia.org/wiki?curid=919001", "title": "Hans Schwaier", "text": "Hans Schwaier\n\nHans Schwaier (* 24. března 1964, Mindelheim, Německo) je bývalý německý profesionální tenista. Nejlepšího umístění na žebříčku ATP dosáhl 9. září 1985, kdy mu patřilo 38. místo. V kariéře vyhrál ve dvouhře 3 turnaje Challenger a jednou postoupil do finále turnaje ATP. V Davis Cupu odehrál za Německo 4 zápasy ve dvouhře s bilancí 3 výhry a 1 prohra.\n\n"}
{"id": "919004", "url": "https://cs.wikipedia.org/wiki?curid=919004", "title": "Ofspor", "text": "Ofspor\n\nOfspor je turecký fotbalový klub z města Of v provincii Trabzon, který byl založen v roce 1968. Svá domácí utkání hraje na stadionu Of İlçe Stadyumu. Klubové barvy jsou bordó a modrá. V sezóně 2012/13 se umístil na 16. (sestupovém) místě turecké třetí ligy Spor Toto 2. Lig.\n\n"}
{"id": "919006", "url": "https://cs.wikipedia.org/wiki?curid=919006", "title": "2014 ve filmu", "text": "2014 ve filmu\n\nToto je seznam filmů, jejichž premiéra se uskutečnila v roce 2014.\n\n\n\"Ceny udělované za počiny v roce 2014.\"\n\n\nTabulka uvádí deset nejvýdělečnějších filmů, jejichž premiéra proběhla v roce 2014. Částky jsou uvedeny v amerických dolarech.\n\nNásledující seznam řadí filmy podle návštěvnosti v českých kinech v roce 2014. Tržby a návštěvnost jsou uvedeny pouze za rok 2014.\n"}
{"id": "919007", "url": "https://cs.wikipedia.org/wiki?curid=919007", "title": "Li-cung", "text": "Li-cung\n\nLi-cung (; 26. ledna 1205 – 16. listopadu 1264), vlastním jménem Čao Jün (), od roku 1224 jako císař panoval čínské říši Sung. Nastoupil po bezdětném vzdáleném příbuzném, císaři Ning-cungovi.\n\nLing-cung se narodil jako Čao Jün 26. ledna 1205 Čao Si-luovi. Čao Si-lu byl kníže ze Žung a v osmé generaci potomek Čao Te-čaoa, druhého syna prvního sungského císaře Tchaj-cua. Čao Jün nijak nevynikal a byl původně bezvýznamným členem císařského rodu, ale tehdejší sungský císař Ning-cung (vládl říši Sung v letech 1194–1224; byl potomkem čtvrtého syna Tchaj-cua) byl bezdětný.\n\nCísař Ning-cung proto roku 1197 vybral za svého následníka a adoptoval čtyřletého Čao Süna, též potomka Čao Te-čaoa. Čao Sün však roku 1220 zemřel. Novým následníkem se měl stát Čao Chung, adoptivní syn Čao Kaje, a stejně jako Ning-cung vnuk Siao-cunga. Proces adopce se táhl celý rok, během něhož si mladý princ znepřátelil jak Š’ Mi-jüana, který stál v čele vlády, tak vlivnou císařovnu Jang. Měsíc po adopci císař povýšil Čao Jüna na dědice této linie čao Te-čaoa. Následníka však nejmenoval. Až když roku 1224 onemocněl, den před smrtí jmenoval Čao Jüna svým synem a v noc své smrti následníkem. Panování nad říší se tak vrátilo starší větvi císařského rodu, po Tchaj-cuovi totiž nastoupil jeho mladší bratr Tchaj-cung a další císaři až po Ning-cunga byli Tchaj-cungovými potomky.\n\nJako císař je Čao Jün znám pod svých chrámovým jménem Li-cung. Nový císař neprojevoval přílišný zájem o vládu a věnoval se vědě a literatuře. Zemi fakticky spravoval Š’ Mi-jüan, který řídil vnitřní i zahraniční politiku sungské říše až do své smrti roku 1233. byla to doba hospodářských potíží, vytištění více než 300 milionů papírovách státovek přivodilo inflaci. Na stabilizaci cen prostřednictvím výkupu papírových peněz vláda utratila velké množství zlata a stříbra. Velké pozornosti se dostalo rozvoji sungského vojenského námořnictva, v době smrti Š’ Mi-jüana mělo 52 tisíc vojáků.\n\nOd roku 1233 nějakou dobu císař vládl osobně. Roku 1234 uzavřel mírovou smlouvu s Mongolskou říší, která zničila říši Ťin a dobyla dříve jí ovládanou severní Čínu. Brzy poté císař předal faktickou vládu do rukou hlavních rádců. V čele palácového služebnictva po dvě desetiletí stáli mocní eunuchové Tung Sung-čchen a Lu Jün-šeng. Zatím se císař pohroužil do závav, přičemž značně rozšířil svůj harém. Jeho vláda podporovala sociální reformy, roku 1247 byly zřízeny státní útulky pro sirotky a od roku 1248 chudí dostávali zdarma léky ze státních lékáren.\n\nRoku 1254 Mongolové započali s přípravou k válce s říší Sung a o čtyři roky později vypukly boje. Roku 1259 byl uzavřen (krátkodobý) mír, podle kterého Sungové předali Mongolům území severně od řeky Jang-c'-ťiang. Kvůli zlepšení hospodářské situace byly v letech 1263–1264 zkonfiskovány pozemky velkostatkářů. Stát tak získal do svých rukou pětinu říše.\n\nCísařovi synové zemřeli všichni v raném věku, proto svým následníkem jmenoval synovce Čao Meng-čchiho. Císař Li-cung zemřel 16. listopadu 1264, načež na trůn nastoupil zmíněný synovec, znám je pod svým chrámovým jménem Tu-cung.\n\n"}
{"id": "919013", "url": "https://cs.wikipedia.org/wiki?curid=919013", "title": "Krymka", "text": "Krymka\n\nKrymka je označení pro několik příbuzných plemen holuba domácího. Jsou charakteristické svým zbarvením: opeření je převážně bílé, jen hlava a ocas jsou barevné. Přechody mezi barvami jsou ostře ohraničené a na hlavě barevné rozhraní prochází od koutků zobáků středem očí do záhlaví. Krymky patří mezi rejdiče, jsou to holubi menšího tělesného rámce, k letovému sportu se nepoužívají, převažuje u nich exteriérový směr šlechtění. Krymka je staré plemeno, chované po celém světě, rozpadá se do množství národních a krajových rázů, často uznaných jako plemeno samostatné.\n\nVětšina krymek je středozobých, polská krymka je spíše dlouhozobá. Krátkozobá krymka se nazývá kalot. Krymky jsou hojně chované ve státech Ruské federace, kde se označují jménem monach, tedy mnich. V češtině však mniší kresba označuje holuba, jehož opeření je převážně barevné, s bílou hlavou, letkami a ocasem.\n\nV seznamu plemen holubů EE spadají krymky do plemenné skupiny rejdičů a vysokoletců. Krátkozobá krymka je v Česku nazývána kalot, v seznamu EE je zařazen pod číslem 0900.\n\n"}
{"id": "919014", "url": "https://cs.wikipedia.org/wiki?curid=919014", "title": "Grintovec", "text": "Grintovec\n\nGrintovec (2558 m n. m.) je nejvyšší hora Kamnických a Savinjských Alp. Nachází se v severním Slovinsku nedaleko rakouských hranic asi 6 km jihovýchodně od vesnice Zgornje Jezersko (správní středisko občiny Jezersko). Díky prominenci 1706 metrů je jednou ze dvou slovinských ultraprominentních hor, tou druhou je Triglav.\n\nHoru lze zdolat buď od chaty Češka koča (1542 m) nebo od chaty Cojzova koča (1793 m). Obě cesty jsou časově náročné a vyžadují jistou chůzi a odolnost proti závratím.\n\nJako první vystoupil na vrchol v roce 1759 botanik Giovanni Antonio Scopoli.\n\n"}
{"id": "919015", "url": "https://cs.wikipedia.org/wiki?curid=919015", "title": "2013 ve sportu", "text": "2013 ve sportu\n\nToto je přehled sportovních událostí konaných v roce 2013.\n\nIX. Světové hry 2013\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "919020", "url": "https://cs.wikipedia.org/wiki?curid=919020", "title": "Ota III. Korutanský", "text": "Ota III. Korutanský\n\nOta III. Korutanský ( \"Otto von Kärnten\", 1265 – 25. května 1310) byl korutanský vévoda a tyrolský hrabě z rodu Menhardovců.\n\nNarodil se jako jeden z mnoha synů korutanského vévody Menharda a Alžběty, dcery Oty II. Bavorského. Roku 1295 spolu s bratry Jindřichem a Ludvíkem po otcově skonu zdědil vládu nad Tyrolskem a Korutany. O dva roky později se oženil s Eufémií, dcerou slezského knížete Jindřicha Tlustého a Alžběty Kaličské. Byl chatrného zdraví a nedočkal se mužského dědice. Po jeho skonu roku 1310 stal dědicem bratr Jindřich. Eufémie manžela přežila o řadu let a zemřela v červnu roku 1346.\n"}
{"id": "919024", "url": "https://cs.wikipedia.org/wiki?curid=919024", "title": "Referendum o ústavě Abcházie", "text": "Referendum o ústavě Abcházie\n\nReferendum o ústavě Abcházie proběhlo 3. října 1999 v Abcházii. K hlasování nebyli připuštěni gruzínci vyhnaní po válce v roce 1993. Hlasování se konalo ve stejný den jako prezidentské volby. V otázce se ptali zda volič souhlasí s ústavou přijatou parlamentem v roce 1994. Pro přijetí hlasovalo 97,9% obyvatel a volební účast byla 87,6%.\n"}
{"id": "919025", "url": "https://cs.wikipedia.org/wiki?curid=919025", "title": "Homolský potok", "text": "Homolský potok\n\nHomolský potok je 8,5 km dlouhý vodní tok v Českém středohoří, východně od Ústí nad Labem. Pramení v malé osadě Haslice ve výšce cca 480 m n. m. Jeho vody směřují z prvních 3/4 délky toku přibližně severozápadním směrem. Protéká Homolí u Panny, obcí Lhota pod Pannou a Byňovem, pod nímž se stáčí k severu do Velkého Března, kde zprava vtéká do řeky Labe. Je význačný velkou plochou povodí (cca 30 km) na svém krátkém toku, s dvěma desítkami drobných přítoků a poměrně svažitým terénem v celém povodí. Některé zdrojnice pramení výše než pramen samotného potoka. V minulosti poháněl řadu mlýnů. Zbytky stavení jsou toho připomínkou (Panský, Selský atd.). Při prudkých deštích jím mohou protékat desítky m/s (při velkých povodních 7.8.2010, kdy způsobil škody v obcích, na regulaci i komunikaci podél toku, se odhady pohybovaly mezi 65-80 m3/s) - z toho důvodu je koryto zčásti regulováno na stoletou vodu. Průměrný roční průtok u ústí činí 0,3 m/s.\n\n\n"}
{"id": "919028", "url": "https://cs.wikipedia.org/wiki?curid=919028", "title": "Markéta Sicilská", "text": "Markéta Sicilská\n\nMarkéta Sicilská ( \"Margherita d'Aragona\", \"Margarete von Sizilien-Aragon\", 1331, Palermo – 1377, Neustadt an der Weinstraße) byla rýnská falckraběnka z Barcelonské dynastie.\n\nNarodila se jako jedna z dcer sicilského krále Fridricha II. a Eleonory, dcery neapolského krále Karla Chromého. Roku 1348 se stala druhou manželkou rýnského falckraběte a říšského kurfiřta Rudolfa II. Ženich byl o řadu let starší a vdovec, z předchozího manželství měl jedinou dceru Annu. Na počátku roku 1349 se rozhodl ve volbě římského krále podpořit Günthera ze Schwarzburgu a již v březnu téhož roku změnil názor a svou dceru provdal za jeho soka, českého krále Karla IV. Oba muži zároveň uzavřeli dohodu, podle níž by Karel v případě, že Rudolf zemře bez mužského dědice, zdědil po jeho skonu veškeré jeho statky.\n\nSyna Rudolf nezplodil, manželství zůstalo bezdětné a falckrabě se musel ke konci života vyrovnat se slepotou. Zemřel v říjnu 1353, půl roku po dceřině nečekaném úmrtí. Vdova Markéta jej přežila o 24 let a byla pohřbena po jeho boku v kostele svatého Jiljí v Neustadt an der Weinstraße. Dochoval se její epitaf, kde je zpodobněna s královskou korunkou, která zdůrazňuje její urozený původ a s rukama sepnutýma k modlitbě.\n"}
{"id": "919036", "url": "https://cs.wikipedia.org/wiki?curid=919036", "title": "Lilith Love", "text": "Lilith Love\n\nLilith Love, původním jménem Henriëtte Johanna Ignatia Maria van Gasteren (* 9. září 1964 Sevenum, Nizozemsko), je nizozemská výtvarná fotografka a obrazová umělkyně. Mezi témata, kterými se ve svém díle zabývá jsou například identita, ženy a jejich archetypy, genderová manipulace, svoboda a rovnost.\n\nLilith byla nejmladší z rodiny se dvěma dětmi. Její otec vyráběl profesionálně dřeváky a pracoval jako pošťák. Od svého mládí milovala psaní, kreslení a vaření. V letech 1983 - 2000 pracovala jako výkonná tajemnice, pak následovalo vzdělání na \"Schoevers Academie\" v Nijmegenu.\n\nV roce 2005 začala opět psát. Svou kulinářsko - erotickou historku “Kalfsbraadstuk op tagliatelle met een zachte saus van witte port en kaas” (Telecí pečeně na tagliatelle s jemnou sýrovou omáčkou a bílým portským vínem”) publikovala ve skupině “Raadselige Roos” v roce 2005, publikaci soutěžní prózy a poezie “Literair Café Venray-Region”. Následovaly ilustrace a publikování svých autoportrétů na Internetu, které doplňovala svými příběhy. Nejdříve pomocí webkamery, pak s jednoduchým kompaktním fotoaparátem. V roce 2006 fotografie zcela převzaly písemnou podobu. Od té chvíle vypráví svůj životopis s pomocí zrcadlovky, stativu a dálkového ovládání.\n\nJejí práce pravidelně vyvolávala rozhořčení a během výstavy v euregio domě v Mönchengladbachu a konferenční místnosti Rolduc v Kerkrade cenzurována. Její autoportrét “Forgive me father, for….” z konfesní řady “I could ‘ve had religion” se přesto dostal na titulní stránku ranního vydání \"Sp!ts\".\n\nV roce 2012 vystavila svá díla jako jedna z deseti významných limburských umělců v Pulchri Studio v Haagu, kromě jiného společně s dalšími umělci jako jsou Ted Noten, Charles Eyck a Lei Molin. V tomtéž roce byla její díla poprvé vystavena v nizozemské výstavě v USA: \"The Wonder of Woman \" a \"FotoFestival Naarden\", oboje Abteilung Photoville, Brooklyn Bridge Park.\n\nV roce 2012 začala se svým projektem \"Lilith in da House\" (\"Lilith v domě\"). Dekorací pro autoportréty se staly neznámé a cizí domy. Zároveň se zrodila nová forma fotografie: dokumentace o nemocné s lymskou boreliózou Risja Steeghs, tehdy 21leté. „Das Haus der Kunsten Limburg” v Roermondu a kromě putovní výstavy vyšla také kniha, oboje pod stejným názvem: \"Risja, a story by Lilith\".\n\nSiebe Weide, ředitel nizozemského muzejního spolku napsal do knížky předmluvu. Hedy d’Ancona napsala doslov a zodpovídala za prezentaci knihy v Amsterdamu. Umělec Lieve Prins napsal úvod k ní. Kromě toho se na tomto projektu podílel také Frans Pollux, spisovatel, novinář a hudebník. Napsal pro Risja báseň nazvanou \"De danseres\" (\"Tanečnice\").\n\n\n\n"}
{"id": "919039", "url": "https://cs.wikipedia.org/wiki?curid=919039", "title": "Zoran Kokot", "text": "Zoran Kokot\n\nZoran Kokot (* 28. června nebo 9. prosince1985, Sarajevo, Jugoslávie, dnešní Bosna a Hercegovina) je bosenský fotbalový útočník srbského původu, který momentálně působí v klubu FK Olimpik Sarajevo.\n\nZoran Kokot začínal v klubu FK Slavija Sarajevo, poté působil v kanadském celku Serbian White Eagles FC, aby se znovu vrátil do Slavije Sarajevo. Následovala angažmá v belgickém KSK Beveren a poté v íránských mužstvech Mes Sarcheshmeh a Gol Gohan Sirjan FC. Sezónu 2012/13 strávil opět ve Slaviji Sarajevo. V červnu 2013 byl na testech ve slovenském klubu DAC 1904 Dunajská Streda, ale neuspěl. Poté si našel angažmá ve FK Olimpik Sarajevo.\n\n"}
{"id": "919043", "url": "https://cs.wikipedia.org/wiki?curid=919043", "title": "Hear Me", "text": "Hear Me\n\nHear Me je píseň od americké indie rockové hudební skupiny Imagine Dragons, která je původně psaná pro jejich druhé extended play s názvem Hell and Silence, kde se objevuje jako v pořadí třetí stopa. Píseň byla znovu nahrána pro jejich debutové studiové album Night Visions. Umístila se na 37. místě v hitparádě UK Singles Chart.\n\nImagine Dragons píseň poprvé živě zazpívali až na svém podzimním turné v roce 2012, ve kterém se příležitostně hrála na začátku koncertu. Od té doby zazněla už na každém koncertě a to v polovině koncertu, po písních \"Cha-Ching (Till We Grow Older)\" nebo \"Round and Round\".\n\nSkladba se objevila na soundtracku k celovečernímu filmu \"Answers to Nothing\" z roku 2011. Také se příležitostně objevila v reality show televize MTV s názvem \"\".\n\n"}
{"id": "919049", "url": "https://cs.wikipedia.org/wiki?curid=919049", "title": "Sofie Gråbøl", "text": "Sofie Gråbøl\n\nSofie Gråbøl, přechýleně Gråbølová (* 30. července 1968, Frederiksberg, Dánsko), je dánská herečka. Objevila se v hlavních rolích řady filmů, v roce 1986 si zahrála ve filmové vezi novely \"Barndommens gade\" básnířky Tove Ditlevsenové. V 17 letech si zahrála po boku Maxe von Sydowa ve filmu \"Pelle Dobyvatel\". Obevila se také v několika televizních seriálech, mimo jiné například v seriálech \"Taxa\" nebo \"Nikolaj og Julie\". Mezinárodní úspěch ji přinesla role policejní komisařky Sarah Lundové v úspěšném dánském televizním seriálu \"Zločin\" ( \"\"), jehož první řada měla premiéru v Dánsku v roce 2007. Seriál byl s úspěchem vysílán také na britské televizní stanici BBC Four a získal ocenění Britské akademie filmového a televizního umění (BAFTA). Touto rolí se Gråbølová stala známou také ve Spojeném království.\n\n"}
{"id": "919056", "url": "https://cs.wikipedia.org/wiki?curid=919056", "title": "Vorvaňovec zobatý", "text": "Vorvaňovec zobatý\n\nVorvaňovec zobatý (\"Ziphius cavirostris\") je kytovec z pestré čeledě vorvaňovcovitých kde je jediným druhem rodu Ziphius.\n\nŽije jednotlivě nebo v menších skupinkách kosmopolitně, prakticky ve všech oceánech a mořích (včetně Středozemního), vyjma vysokých zeměpisných šířek a mělkých vod, neobývá vody chladnějších než 10 °C. Přestože se předpokládá, že ve světovém oceánu žije více než 100 000 jedinců, je jeho pozorování z blízka považováno za vzácnost. Vyskytuje se jen zřídka v blízkosti pobřeží, dává přednost hlubokým vodám.\n\nSamci i samice mají poněkud zavalitější tělo, jsou přibližně stejně velcí 6 až 7 m a váží 2000 až 3000 kg. Jen sedminu neb osminu celkové délky těla zabírá jejich malá hlava do jejíž čelní části plynule přechází široký zobák, spodní čelist částečně přesahuje přes okraj horní. Ploutve prsní jsou krátké a široké, hřbetní je trojúhelníkovitá až srpovitá a nachází se na konci druhé třetiny délky těla, ocasní má mohutná a široká křídla. Na hrdle má dvě protáhlé rýhy. Zbarvení je variabilní, tělo je často šedé až šedočerné nebo šedomodré, hlava bývá krémově bílá stejně jako přední část hřbetu, spodní strana těla je ještě o poznání světlejší. Na tmavě zbarvených částech jsou nepravidelné bílé skvrny. Zbarvení je i geograficky rozdílné.\n\nU dospělých zvířat je na samém konci každé dolní polovině čelisti pouze jediný zub, horní čelist je bezzubá. U samců zuby vyčnívají z čelisti, jsou dlouhé 4 až 8 cm a mívají v průměru i 4 cm, u samic bývají menší a nevyčnívají. Mláďata mají v každé polovině spodní i horní čelisti 30 až 40 zárodků zubů které nikdy nevyrostou a s přibývajícím věkem se obvykle vstřebají.\n\nPodle obsahu žaludků u uhynulých jedinců lze soudit, že se živí hlubinnými hlavonožci, rybami a některými korýši za kterými se potápějí do hloubek až 3000 m. Loví také hlubinné živočichy při jejich migraci za potravou směrem k hladině. Při hlubokém ponoru vydrží pod vodou až 138 minut, což je jedna z nejvyšších hodnot pro živočicha dýchajícího vzduch. Po tak dlouhém ponoru asi potřebuje vyrovnat kyslíkový dluh a několik následujících ponoření je výrazně kratších, následující dlouhý neabsolvuje dříve než za hodinu.\n\nJsou to plachá zvířata a lze je na velkou vzdálenost jen stěží od sebe rozlišit. Jen málokdy je možno po delší dobu pozorovat, je málo údajů o jejích sociálních vztazích a reprodukci. Asi po roční březosti se rodí jedno mládě o cca třetinové velikosti matky a to průběžně po celý rok. Předpokládá se průměrná délka života 35 let.\n\n"}
{"id": "919061", "url": "https://cs.wikipedia.org/wiki?curid=919061", "title": "Miroslav Toman (1960)", "text": "Miroslav Toman (1960)\n\nMiroslav Toman (* 6. února 1960 Žatec) je český podnikatel v zemědělství a bývalý náměstek ministrů zemědělství, od roku 2007 prezident Potravinářské komory ČR, od července 2013 do ledna 2014 ministr zemědělství ve vládě Jiřího Rusnoka a od března 2014 do března 2017 i prezident Agrární komory ČR. Od června 2018 opět zastává post ministra zemědělství ČR, tentokrát však za ČSSD ve druhé vládě Andreje Babiše. \n\nNarodil se do rodiny Miroslava Tomana, ministra zemědělství ve Štrougalově vládě v 80. letech. Po absolvování vystudoval střední zemědělskou školu v Brandýse nad Labem a Vysokou školu zemědělskou v Praze, kde též obhájil disertační práci a čtyři roky působil jako odborný asistent. Při studiu zároveň pracoval jako technik v JZD Tečovice.\n\nV letech 1990 až 1996 působil ve vedoucích manažerských pozicích v zemědělských společnostech Agrotec Hustopeče a Agrotrade. V letech 1996 až 2001 pak pracoval jako obchodní rada na velvyslanectví ve Washingtonu a v Bratislavě.\n\nSpolečnost Agrotrade se v listopadu 2001 přejmenovala na Technology Leasing a její akcie v červnu 2003 převzala společnost se sídlem na Kypru Finch Enterprises Limited. V červnu 2003 byl na majetek Technology Leasing vyhlášen konkurz. Po společnosti zůstaly dluhy ve výši 600 milionů korun. O nejvíc peněz přišla státní Česká konsolidační agentura a Česká spořitelna.\n\nPo odchodu z ministerstva zemědělství v roce 2006 pracoval v nově založené rodinné firmě, která dostala stejný název jako zkrachovalá firma Agrotrade a.s. (stejný název mohl být použit z toho důvodu, že zkrachovalá Agrotrade byla již v době zakládání nové firmy přejmenována na Technology Leasing), a která opět působí v zemědělství a potravinářském průmyslu. Zemědělský koncern Agrotrade nyní provozují otec a bratr ministra zemědělství Tomana.\n\nDo čela Potravinářské komory ČR byl zvolen v polovině září 2007. Zasedá v představenstvu Hospodářské komory ČR, Agrární komory ČR a je členem dozorčí rady Podpůrného a garančního rolnického a lesnického fondu (PGRLF).\n\nV březnu 2014 byl na sněmu v Olomouci zvolen prezidentem Agrární komory ČR, když se pro něj jako pro jediného kandidáta vyslovilo více než 90 % hlasujících. Ve funkci tak vystřídal Jana Velebu. Post zastával do března 2017, kdy již znovu nekandidoval a ve funkci jej nahradil Zdeněk Jandejsek.\n\nMiroslav Toman je ženatý a má tři děti.\n\nDo politiky vstoupil v srpnu 2002, když se stal náměstkem ministra zemědělství. V rámci jednání o přistoupení k EU plnil funkci hlavního agrárního vyjednavače. Od 1. října 2003 do 28. února 2004 byl z úřadu z rodinných důvodů uvolněn. Poté se stal 1. náměstkem – státním tajemníkem ministerstva zemědělství, ve funkci působil do října 2006 (pod sociálnědemokratickými ministry Palasem, Zgarbou a Mládkem).\n\nV červnu 2013 přijal nabídku od Jiřího Rusnoka stát se ministrem zemědělství v jeho vládě. Kvůli ministerskému angažmá přeruší své působení v čele Potravinářské komory. Nahradí ho statutární zástupce. Prezident Miloš Zeman jej do funkce jmenoval 10. července 2013.\n\nVe volbách do Poslanecké sněmovny PČR v roce 2013 kandidoval v Ústeckém kraji jako lídr SPOZ, ale neuspěl.\n\nDne 18. května 2018 jej schválilo předsednictvo ČSSD jako kandidáta na post ministra zemědělství ČR v menšinové vládě s hnutím ANO. Zároveň prohlásil, že je jakožto nestraník připraven stát se členem ČSSD. Dne 22. června 2018 ho premiér Andrej Babiš navrhl na post ministra zemědělství ČR v nově vznikající vládě a dne 27. června 2018 jej prezident Miloš Zeman do této vlády jmenoval. V únoru 2019 oznámil, že podává přihlášku do ČSSD, ani po roce však ještě nebyl jejím členem (údajně kvůli administrativním problémům).\n\n8.4.2019 v pořadu Reportéři ČT proběhla reportáž o jeho spojení s podnikáním jeho otce v souvislosti s prodejem pozemků v ceně přes 250 milionů korun. Pozemky firma otce nabyla v době, kdy byl náměstkem ministra Zgarby.\n"}
{"id": "919062", "url": "https://cs.wikipedia.org/wiki?curid=919062", "title": "Anna Korutanská", "text": "Anna Korutanská\n\nAnna Korutanská ( \"Anna aus Tirol\", 1300 – 1331/1335) byla rýnská falckraběnka z rodu Menhardovců.\n\nNarodila se jako jedna ze čtyř dcer korutanského vévody Oty III. a Eufémie, dcery slezského knížete Jindřicha Tlustého. Roku 1328 se stala manželkou rýnského falckraběte a říšského kurfiřta Rudolfa II. V září 1329 porodila dceru Annu a krátce poté roku 1331 či 1335 zemřela a byla pohřbena v cisterciáckém klášteře Schönau. \n\nOvdovělý Rudolf se znovu oženil a zemřel slepý bez mužského dědice roku 1353. Dcera Anna se stala českou královnou.\n"}
{"id": "919066", "url": "https://cs.wikipedia.org/wiki?curid=919066", "title": "Beatrix Sicilská (1365)", "text": "Beatrix Sicilská (1365)\n\nBeatrix Sicilská ( \"Beatrice d'Aragona\", \"Beatrix von Sizilien-Aragon\", 1326, Palermo – 12. října 1365, Heidelberg) byla sicilská princezna.\n\nNarodila se jako jedna z mnoha dcer sicilského krále Petra II. a jeho manželky Alžběty, dcery korutanského vévody Oty III. Roku 1345 se na základě papežského dispenzu provdala za Ruprechta, syna falckraběte Adolfa, svého vrstevníka. Zemřela v říjnu 1365 a byla pohřbena v cisterciáckém klášteře Schönau. Ruprecht se již znovu neoženil, roku 1390 zdědil po strýci kurfiřtský titul a zesnul roku 1398. Syn Ruprecht se stal římským králem.\n"}
{"id": "919070", "url": "https://cs.wikipedia.org/wiki?curid=919070", "title": "Přímluvy", "text": "Přímluvy\n\nPřímluvy neboli modlitbu věřících (latinsky \"oratio fidelium\") se modlí účastníci mší (na konci bohoslužby slova) nebo nešpor (na jejich konci). Jsou doloženy už ve 2. století. V římské liturgii byly podobné dnešním velkopátečním přímluvám, avšak koncem 5. století je papež Gelasius I. podle vzoru východních církví přesunul na začátek liturgie a dal jim formu litanie, kterou měly mimo Řím. Za Řehoře Velikého došlo k jejich redukci, resp. přeměně na Kyrie, takže z oficiálních liturgických knih vymizely, avšak fakticky se udržely v Galii a odtud se znovu šířily po celé Evropě.\n\nV rámci liturgické reformy po druhém vatikánském koncilu byly přímluvy při mši v římskokatolické církvi opět obnoveny a zařazeny na konec bohoslužby slova, tj. za vyznání víry. Probíhají zpravidla tak, že kněz, jáhen nebo pověřený laik přednese postupně jednotlivé prosby a shromáždění po každé z nich odpovídá „Prosíme tě, vyslyš nás!“. Při pronášení proseb má být zachována stanovená struktura tak, aby postupně zazněly přímluvy\n\n\n"}
{"id": "919073", "url": "https://cs.wikipedia.org/wiki?curid=919073", "title": "Eufémie Sicilská", "text": "Eufémie Sicilská\n\nEufémie Sicilská ( \"Eufemia d'Aragona\", 1330 – 21. února 1359) byla sicilská princezna a regentka Sicilského království z barcelonské dynastie.\n\nNarodila se jako jedna z dcer sicilského krále Petra II. a jeho manželky Alžběty, dcery korutanského vévody Oty III. Byla pojmenována po babičce z matčiny strany. Petr Sicilský zemřel náhle v létě 1342 a králem byl v září téhož roku korunován teprve pětiletý princ Ludvík. Po jeho smrti během morové epidemie v říjnu 1355 usedl na trůn mladší bratr Fridrich a regentkou království se do roku 1357 stala Eufémie. Zemřela neprovdána v únoru 1359 ve vsi Sant'Eufemia v Lascari.\n\nJejí ostatky byly uloženy v dómu v Cefalù.\n\n"}
{"id": "919074", "url": "https://cs.wikipedia.org/wiki?curid=919074", "title": "CONSTRAINT", "text": "CONSTRAINT\n\nCONSTRAINT je klíčové slovo jazyka SQL, které v databázové tabulce umožňuje vytvořit omezení s podmínkami, jež musí být splněny pro hodnoty jejích sloupců při vkládání nebo změnu záznamů. Tato omezení lze pojmenovat a nadále s nimi manipulovat jako s ostatními nedatovými objekty tabulky (kterými jsou například indexy, cizí klíče či spouště). Nemá-li návrhář databáze v plánu s těmito omezeními manipulovat, nemusí za CONSTRAINT specifikovat název omezení, ba co víc – pro většinu omezení tabulky lze v SQL vynechat i klíčové slovo CONSTRAINT.\n\nVytvoření omezení \"c1\" a \"c2\" pro sloupce mesic a den, resp. jejich povolené hodnoty.\nVytvoření pojmenovaného omezení \"c2\" pojícího se s klíčem tabulky.\nCONSTRAINT lze využít i pro vytvoření jiného než primárního klíče a též klíče nad vícero sloupci. Následující příkaz vytvoří spolu s tabulkou omezení pro její záznamy, které zabrání vložení dne a měsíce, které (myšleno oba zároveň) již v tabulce existují:\n\n"}
{"id": "919079", "url": "https://cs.wikipedia.org/wiki?curid=919079", "title": "Jako pes", "text": "Jako pes\n\nJako pes je sbírka povídek pražského hudebníka Filipa Topola. Kniha vyšla roku 2013 u Revolver Revue a tvoří ji tři povídky z 80. let, oficiálně publikované poprvé. Texty s výrazně autobiografickými rysy napsal Filip Topol jako dvacetiletý a představují tak jeho ranou prozaickou tvorbu.\n\nZa vydáním knihy stojí výtvarník Viktor Karlík, dlouholetý Topolův přítel, který na povídky narazil víceméně náhodou, když pracoval na knize o českém undergroundu \"Podzemní práce\". Filip Topol sám na tyto povídky prý už úplně zapomněl a jejich znovuobjevení označil za pro něj „zvláštní šokovou terapii“.\n\nKniha byla uvedena 20. června 2013 v café V lese na \"Večeru Revolver Revue\". Filip Topol měl na večeru z knihy předčítat, avšak den před tím náhle zemřel. Místo něj úryvek z knihy četl jeho bratr Jáchym Topol, knihu představil Viktor Karlík, který ji i ilustroval. Už v pondělí 24. června byla kniha úplně vyprodaná, dotisk měl vyjít 23. července 2013.\n\nPrvní povídka, nazvaná „Na zdraví“, je z roku 1985 a poprvé vyšla v samizdatové řadě \"Edice Pro více\". Jde o „metaforické vyprávění o setkáních s ‚dědečkem Alkoholem‘“.\n\nDruhá povídka, nazvaná „Den a noc“, pochází z let 1984–1985 a též vyšla už v \"Edici Pro více\". Popisuje „horečný záznam depresivního stavu mysli na jehož pozadí hraje hudba Topolova milovaného skladatele Mozarta“.\n\nTřetí povídka, nazvaná „Jako pes“, je z roku 1985 a autor ji vydal pouze vlastním nákladem. Vypráví o „setkání vypravěče s jeho bývalou dívkou, vdanou nyní za grafika Viktora“ (jehož předobrazem je Viktor Karlík).\n\nNa přání Filipa Topola je součástí knihy také bohatý výtvarný doprovod Viktora Karlíka. Tvoří jej výřezy dobových obrazů \"Hlava a účtenky\" a \"Dvě účtenky\" (1984), jejichž podklad je tvořen skutečnými účtenkami, které jsou slovy Karlíka „přímým svědectvím o společných časech v Malostranské kavárně“.\n\n\n"}
{"id": "919081", "url": "https://cs.wikipedia.org/wiki?curid=919081", "title": "Kostel svaté Anny (Palič)", "text": "Kostel svaté Anny (Palič)\n\nŘímskokatolický kostel svaté Anny v Paliči, části obce Lipová v okrese Cheb, vznikl v letech 1751 až 1756 rozšířením a pozdně barokní přestavbou zámecké kaple. V roce 1840 byla její loď prodloužena, k západnímu průčelí přistavěna věž čtvercového půdorysu a stavba klasicistně upravena. Po odsunu Němců začal kostel chátrat a jeho vnitřní vybavení bylo rozkradeno nebo poničeno. Poslední bohoslužby zde byly slouženy po 2. světové válce. V roce 2016 zde byla poprvé po sedmi desetiletích opět sloužena mše, a to na svátek patronky kostela, svaté Anny.\n\nJednolodní stavba s odsazeným a trojboce uzavřeným presbytářem je po letech devastace v havarijním stavu. Počátkem 21. století již poškozenou střechou zatékalo do interiéru, proto pak byla provizorně pokryta lepenkou. Od roku 1994 je stavba vedena jako kulturní památka České republiky. V září 2014 byl kostel prodán v dražbě; spolek \"Život na Dyleň\" později zahájil jeho opravu.\n\nZdejší farnost zanikla v roce 2003 sloučením s chebskou farností.\n\nNa jaře 2007 byl kostel darován pražskému nadačnímu fondu, jehož záměrem bylo jej opravit a vybudovat zde Muzeum železné opony s rozhlednou na kostelní věži. V jeho blízkosti měla vyrůst restaurace a areál se tak měl stát turisticky atraktivním místem. Vlastník, firma Light-House, však o kulturní památku několik let nejevil zájem.\n\nSoud proto vlastníkovi nařídil exekuci pro provedení udržovacích prací, a to včetně opravy střešní krytiny, fasádní omítky, dešťových okapů a zasklení oken. Cena stavebních prací byla vyčíslena na 465 tisíc korun bez DPH. Tuto částku však vlastník nezaplatil, a kostel tak v září 2014 skončil v dražbě, v níž se prodal za 116 tisíc korun. Na vydražitele tím přešla povinnost zajistit udržovací stavební práce, které mají zamezit zatékání a další destrukci.\n\nSpolek \"Život na Dyleň\" pak zahájil rekonstrukci památky. Již v roce 2015 byl kostel poprvé otevřen v rámci Noci kostelů, v roce 2016 byla opravena věž, část stropu a střechy. Do kostela byla také zavedena elektřina.\n\nNa svátek patronky kostela, svaté Anny, se zde 26. července 2016 poprvé po sedmi desetiletích opět konala bohoslužba. Sloužil ji farář Ferdinand Kohl z německého příhraničního města Klingenthalu, odsunutý rodák z blízké Lipové, který byl v kostele pokřtěn a zažil zde své první svaté přijímání. Ještě téhož roku se v kostele konal adventní koncert nebo vánoční sousedské setkání.\n\n"}
{"id": "919086", "url": "https://cs.wikipedia.org/wiki?curid=919086", "title": "Kostel svatého Jakuba Staršího (Pomezí nad Ohří)", "text": "Kostel svatého Jakuba Staršího (Pomezí nad Ohří)\n\nŘímskokatolický kostel svatého Jakuba Většího v Pomezí nad Ohří je cenná, původně románská stavba. Podle zápisu z diecésní matriky v Regensburgu byl postaven v 10.století. Z nejstarších stavebních fází se zachoval chór a triumfální oblouk. Dnešní podoba kostela pochází z jeho poslední, pozdně barokní přestavby v letech 1798 až 1799. Kostel je v havarijním stavu a k bohoslužbám není využíván. Je nicméně chráněn jako kulturní památka České republiky.\n\nZdejší farnost zanikla v roce 2003 sloučením s chebskou farností. Zdevastovaný interiér kostela se zbytky oltářů byl volně přístupný, stavba v dezolátním stavu byla převedena na obec.\n\nKostel je jednolodní s pravoúhlým presbytářem a předsíní před západním průčelím. Mohutná boční věží má polygonální poslední patro a je zakončena cibulovitou bání. V kostele bývalo převážně barokní vybavení, později doplňované a osázené několika cennými gotickými sochami světců, které jsou však dnes uchovány jinde.\n"}
{"id": "919089", "url": "https://cs.wikipedia.org/wiki?curid=919089", "title": "Nardodipace", "text": "Nardodipace\n\nNardodipace je italská obec v provincii Vibo Valentia v oblasti Kalábrie.\n\nV roce 2010 zde žilo 1 385 obyvatel.\n\nCaulonia (RC), Fabrizia, Martone (RC), Mongiana, Pazzano (RC), Roccella Ionica (RC), Stilo (RC)\n"}
{"id": "919090", "url": "https://cs.wikipedia.org/wiki?curid=919090", "title": "Něvská zátoka", "text": "Něvská zátoka\n\nNěvská zátoka ( ) nebo také Kronštadtská zátoka je zátoka v ústí řeky Něvy u Petrohradu. Jedná se o nejvýchodnější zátoku Finského zálivu, od jehož zbytku a tím i od Baltského moře je oddělena ostrovem Kotlinem a Petrohradskou hrází. Plocha Něvské zátoky až po Petrohradskou hráz je 380 čtverečních kilometrů a celá zátoka je považována přímo za součást Petrohradu.\n"}
{"id": "919093", "url": "https://cs.wikipedia.org/wiki?curid=919093", "title": "Produktivita práce", "text": "Produktivita práce\n\nProduktivita práce je hodnota množství zboží a služeb, které pracovník produkuje v daném čase. Produktivita práce se zvyšuje v důsledku dokonalejších technologií, vyšší pracovní zručností a prohlubováním kapitálu (čili růstem vybavenosti práce kapitálem).\nProduktivita práce vyjadřuje objem vyprodukovaných hodnot připadající na jednotku spotřebované práce za určité období (rok, měsíc, den, hodinu) podle toho, v jakém období tuto produktivitu zjišťujeme.\n\nProduktivitu práce rozlišujeme i podle toho, co považujeme za jednotku práce. Pokud je touto jednotkou práce lidská práce (práce provedena člověkem měřená cenou práce – mzdou), hovoříme o \"produktivitě živé práce\". V případě, že za jednotku práce považujeme práci obsaženou ve všech vstupech do určitého transformačního procesu (jehož výsledkem je produkování sledovaných hodnot), hovoříme o \"produktivitě společenské práce\" (měřené cenou všech vstupů do výrobního procesu – cenou živé i zhmotněné práce).\n\nDiferencované je i vyjadřování objemu vyprodukovaných hodnot; například na národohospodářské úrovni to může být hrubý domácí produkt, hrubý národní produkt, národní důchod apod. Na této úrovni se většinou sleduje produktivita živé práce vyjádřená na jednoho obyvatele jako měrná jednotka práce.\n\nNa úrovni jednotlivých podnikatelských subjektů (podniků, sdružení a společností) produkujících konkrétní hodnoty lze vyjádřit i objem produkovaných hodnot konkrétněji – nejen v peněžním objemu, ale i v naturálních jednotkách (kusech, kilogramech, metrech apod.). Spotřeba práce na této úrovni se častěji označuje jako náklady na živou a zhmotněnou práci.\n\nČasto se setkáváme i s nepřímým vykazováním produktivity práce – pracností. Pracnost je vlastně opačným vztahem jako produktivita práce – znamená vyjádření potřeby práce na vyprodukování jednotky konkrétní hodnoty.\n"}
{"id": "919097", "url": "https://cs.wikipedia.org/wiki?curid=919097", "title": "Robert Donat", "text": "Robert Donat\n\nRobert Donat (18. března 1905 – 9. června 1958) byl britský herec. Roku 1939 získal Oscara za mužský herecký výkon v hlavní roli ve filmu \"Goodbye, Mr. Chips\", romantickém dramatu, v němž stál po boku Greer Garsonové. Již rok předtím byl na Oscara nominován za film \"The Citadel\". Oba snímky byly britské, v Hollywoodu hrál spíše výjimečně (např. v Hitchcockově thrilleru \"The 39 Steps\" z roku 1935 či v \"The Inn of the Sixth Happiness\" z roku 1958, což byl jeho úplně poslední film).\n\n"}
{"id": "919099", "url": "https://cs.wikipedia.org/wiki?curid=919099", "title": "Boulay-Moselle", "text": "Boulay-Moselle\n\nBoulay-Moselle je francouzská obec v departementu Moselle v regionu Grand Est. V roce 2010 zde žilo 5 070 obyvatel. Je centrem arrondissementu Boulay-Moselle.\n\n"}
{"id": "919101", "url": "https://cs.wikipedia.org/wiki?curid=919101", "title": "Boluspor", "text": "Boluspor\n\nBoluspor je turecký fotbalový klub z města Bolu, který byl založen v roce 1965. Svá domácí utkání hraje na stadionu Bolu Atatürk Stadyumu s kapacitou 8 881 diváků. Klubové barvy jsou bílá a červená.\n\nV sezóně 2012/13 se umístil na 10. místě turecké druhé ligy PTT 1. Lig.\n\n"}
{"id": "919103", "url": "https://cs.wikipedia.org/wiki?curid=919103", "title": "Charles Laughton", "text": "Charles Laughton\n\nCharles Laughton (1. červenec 1899 – 15. prosinec 1962) byl britský herec, režisér a producent. Roku 1933 získal Oscara za mužský herecký výkon v hlavní roli v britském historickém filmu \"The Private Life of Henry VIII\". Na Oscara byl nominován i roku 1936 za výpravný hollywoodský trhák \"Mutiny on the Bounty\", kde zářil po boku Clarka Gabla. V závěru kariéry, roku 1958 se dočkal ještě jedné nominace, za hlavní roli v britském snímku \"Witness for the Prosecution\", detektivním dramatu na motivy románu Agathy Christie, kde jeho partnerku na plátně ztvárnila Marlene Dietrichová. Ceněná byla též jeho kreace Quasimoda ve filmové adaptaci Zvoníka od Matky Boží z roku 1939 či Graccha ve filmu \"Spartacus\" z roku 1960. Sám režíroval snímky \"The Man on the Eiffel Tower\" (1949) a \"The Night of the Hunter\" (1955). Produkoval tři filmy: \"Vessel of Wrath\" (1938), \"Sidewalks of London\" (1938) a \"Jamaica Inn\" (1939).\n\n"}
{"id": "919104", "url": "https://cs.wikipedia.org/wiki?curid=919104", "title": "Římskokatolická farnost Nová Ves u Chrastavy", "text": "Římskokatolická farnost Nová Ves u Chrastavy\n\nŘímskokatolická farnost Nová Ves u Chrastavy (lat. \"Neudorfium\") je územní společenství římských katolíků v Nové Vsi u Chrastavy a okolí. Organizačně spadá do libereckého vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nFarnost byla kanonicky zřízena v roce 1673. Od roku 1728 jsou vedeny matriky.\n\n\"Začátek působnosti jmenovaného v duchovní správě farnosti od:\"\nZ důvodu efektivity duchovní správy byl vytvořen \"farní obvod\" (kolatura) farnosti Hrádek nad Nisou, jehož součástí je i farnost Nová Ves u Chrastavy, která je tak spravována \"excurrendo\".\n\n\n"}
{"id": "919106", "url": "https://cs.wikipedia.org/wiki?curid=919106", "title": "Karşıyaka SK", "text": "Karşıyaka SK\n\nKarşıyaka SK je turecký sportovní klub z okrsku Karşıyaka v provincii İzmir, který byl založen v roce 1912. Jeho fotbalový oddíl hraje svá domácí utkání na stadionu Altay Alsancak Stadyumu s kapacitou 15 358 diváků. Své zápasy zde hrají i další izmirské kluby Altay SK a Göztepe SK. Klubové barvy jsou zelená a červená. Největším rivalem klubu je Göztepe SK, střetnutí s tímto klubem se nazývá izmirské derby. V sezóně 2012/13 se Karşıyaka SK umístil na 9. místě turecké druhé ligy PTT 1. Lig.\n\nMimo kopanou klub provozuje ještě dalších 8 sportů: basketbal, volejbal, házenou, tenis, plavání, bowling, jachtaření a kulečník.\n\n"}
{"id": "919109", "url": "https://cs.wikipedia.org/wiki?curid=919109", "title": "Hero of Many", "text": "Hero of Many\n\nHero of Many je videohra vytvořená nezávislým českým vývojářským studiem Trickster Arts. Žánrově se hra řadí mezi akční adventury. Je určena pro IOS, Android a Windows. Ve hře se nevyskytují žádné dialogy a grafika je tvořena černými siluetami, jako třeba ve hře Limbo. Hero of Many se však inspirovalo hrami Another World, Hearth of Darkness a .\n\nHráč se ujímá bílého stvoření ve tvaru koule. To žije v podvodní jeskyni. Zde může narazit na bílé a černé ryby (podobají se pulcům). Bílí jsou hráčovi spojenci a budou jej následovat, když se k nim přiblíží. Černí jsou však nepřátelé a jakmile se k nim hráč přiblíží, tak jej i jeho spojence napadnou. K boji hráč využívá právě bílé pulce, která automaticky útočí na nepřátele. Hráč je musí vést tak, aby jeho hejno mohlo efektivně bojovat. Také může svým pulcům \"nařídit výpad libovolným směrem.\n\nCílem hry je dostat se na konec levelu. Těch je přibližně 26. Hra, kromě bojů, obsahuje i hádanky a několik miniher. Je zde například závod nebo bludiště. Nouze není ani o bossy.\n\nHra se odehrává v době, kdy jsou bílé ryby hromadně vyhlazovány svými černými protějšky. Hra sleduje Hrdinu, který kolem sebe začne shromažďovat bíle ryby. Spolu začnou bojovat za přežití svého druhu proti černým útočníkům.\n\nSeznam významných postav ve hře. Žádná z nich není ve hře jmenována, ale jsou jmenováni v názvech písní soundtracku:\nSoundtrack složil slovenský skladatel Matúš Široký. Obsahuje přes hodinu hudby.\nHra byla ve vývoji od léta roku 2012, kdy Matouš Ježek opustil 2K Czech. Ježek tehdy kontaktoval některé bývalé kolegy a společně vytvořili studio Trickster Arts. Vývoj Hero of Many (pracovně nazvaném projekt \"Hero\") trval 10 měsíců. Hra byla ohlášena až v květnu 2013. Vydána byla v červenci pro IOS a Android.\n\nVzhledem k nízkému rozpočtu a potřebě urychlení vývoje se tým rozhodl generovat a recyklovat ty části u kterých je to možné (například hlavní menu tvořeno scénou ze hry, loading skrííny jsou jednoduché kresby či sasanky vytvořené z ocásků rybiček). Ze stejného důvodu se vývojáři rozhodli pracovat v Unity Enginu, kde řadu věcí, jako shadery či textury, lze levně koupit. Hra také prošla několika změnami v průběhu vývoje. Původně měla mít hranatou grafiku, ale z estetických důvodů byla změněna.\n\nV červenci 2013, po vydání hry, se Trickster Arts začalo soustředit na verzi pro Windows. Za účelem distribuce byla hra zařazena do služby Steam Greenlight, kde byla 28. dubna 2014 odsouhlasena komunitou. V říjnu hra vyšla na konzoli Ouya a v lednu 2014 na konzoli GameStick.\n\nHra byla okamžitě po vydání přijata velmi kladně kritikou. Hodnocení se průměrně pohybují kolem 90% Hra byla chválena především pro svoji atmosféru, gameplay, soundtrack a grafiku.\n\nHra byla na serveru Trusted Reviews zvolena za 5. nejlepší hru pro android, za rok 2013.\n\nNa serveru GameWoof byla hra zvolena za 3. nejlepší placenou Android hru a za 4. nejlepší adventuru pro android v roce 2013.\n\nNa serverech PocketGamer a Setuix zvolena za jednu z 10 nejlepších her roku určených pro android.\n\nServer Day of Ouya zvolil Hero of Many za 4. nejlepší adventuru pro Ouyu v roce 2013.\n\nServer Android Headlines zvolil Hero of Many za 2. nejlepší ambientní hru pro Android.\n\nČeský server Games.cz zvolil Hero of Many za jednu z nejlepších mobilních her roku.\n\nČtenáři na serveru Games.cz zvolili Hero of Many 4. nejlepší mobilní hrou roku.\n\nHra získala nominaci na Pocket Gamer Awards 2014 v kategorii nejvíce inovativní hra.\n\nHra byla zvolena v soutěži Booom 2013 za 3. nejlepší českou hru roku.\n\nHra získala nominaci v soutěži Česká hra roku 2013 pro umělecký přínos české herní tvorbě.\n\n"}
{"id": "919110", "url": "https://cs.wikipedia.org/wiki?curid=919110", "title": "Karpokratovci", "text": "Karpokratovci\n\nKarpokratovci byli gnostickou skupinou působící převážně v první polovině 2. století v Malé Asii. Za jejich zakladatele je považován Karpokratés. Mnohé myšlenky obsažené v jejich učení jsou však přičítány Karpokratovu synovi Epifanovi, který je uvedl v díle \"O spravedlnosti\", jehož autorství je mu připisováno.\n\nO této skupině se dozvídáme především z díla Eirénaia z Lyonu \"Adversus haereses\" (\"Proti herezím\") a ze spisu Klémenta Alexandrijského \"Stromata\" (\"Pestré koberce\"). Je však nutné vzít v úvahu, že oba tito autoři se snaží karpokratovce ukázat především jako heretiky. Epifanovo dílo \"O spravedlnosti\", které nauku mělo shrnovat, se nám v úplnosti nedochovalo. O tomto spisu se dozvídáme od Klémenta, o existenci karpokratovských textů pak podává informaci i Eirénaios.\n\nKarpokratovská škola vykládá křesťanskou nauku jako filosofii. Někteří badatelé v ní vidí libertinistické tendence či kombinaci učení Pýthagory a indické nauky o karmě a převtělování. Klémens pak tvrdí, že se tato škola vyvinula z monadické gnóze založené Epifanem, ve které lze najít i prvky platonismu. Následovníci Karpokrata mají být označeni znamením vypáleným na zadní straně pravého ušního lalůčku.\n\nPodle Eirénaia považovali karpokratovci svět za stvořený nikoliv Bohem, ale bytostmi nižšími, které označuje jako anděly. Tito také měli uvěznit lidské duše ve fyzických tělech, ze kterých se mohou osvobodit jen tak, že zkusí vše, co je na světě. K dosažení tohoto cíle přitom mohou projít několika životy v různých tělech, nakonec pak musí pohrdnout vládci a tvůrci světa tak, jako to údajně udělal Ježíš. Jeho duše měla sice být čistá a silná, a proto mohl vystoupit zpět k Bohu, ale stejně tak toho může dosáhnout každá jiná duše a dokonce tu Ježíšovu i překonat.\n\nKarpokratovci údajně tvrdili, že rozlišení mezi dobrem a zlem záleží jen na lidském úsudku, neexistuje tedy nic zakázaného. Kléméns ve svých \"Stromatech\" odsuzuje karpokratovce především za pořádání nemravných shromáždění plných obžerství a sexuálních výstředností. Zejména pak odsuzuje vzájemné sdílení žen v karpokratovské skupině. Zde se Kléméns odvolává na údajný Epifanův spis \"O spravedlnosti\", konkrétně pak na autorovu kritiku osobního vlastnictví. Autor spisu pojímá boží spravedlnost jako určitý druh společenství založeného na rovnosti a tuto svoji myšlenku opírá o řadu příkladů. Tvrdí, že rozdělení (otrok x pán, moje x tvoje, bohatství x chudoba) přišlo a svět spolu se zákony a napadá tak i Desatero. Říká, že není možné respektovat přikázání („Nepožádáš statku bližního svého“ a „Nepožádáš manželky bližního svého“), protože tato přikázání nutí sama k vlastnictví něčeho, co má být všem společné.\n\nDalším důležitým rituálem měly být bujaré slavnosti za novoluní na v Kefalénii, které oslavovaly Epifanovo zbožštění jako jeho narozeniny. Byl mu vystavěn chrám, oltáře, posvěceny háje a na jeho počest konali obyvatelé ostrova úlitby a hostiny za zpěvu hymnů.\n\nEirénaios pak uvádí, že karpokratovci používají kouzla, zaříkadla a omamné látky. Dále odsuzuje jejich uctívání obrazů, založené na tvrzení, že Pilát nechal zhotovit obraz Ježíše v době, kdy pobýval mezi lidmi. Tyto obrazy (malované, či jinak vyhotovené) pak mají věnčit květinami, umisťovat je na oltáře vedle světských myslitelů (konkrétně Pythagora a dalších antických filosofů) a po vzoru pohanů se jim klanět.\n\nMarcellinisté byla gnostická skupina, která podle Eirénaia navazovala na karpokratovce. V jejím čele stála Karpokratova žačka Marcellina, která kolem roku 130 n.l. začala rozšiřovat nauku zejména v Římě. Nauka zpracovává starší gnostickou tradici a rozvádí jí až do důsledného libertinismu. \n\n\n"}
{"id": "919112", "url": "https://cs.wikipedia.org/wiki?curid=919112", "title": "Římskokatolická farnost Bílý Kostel nad Nisou", "text": "Římskokatolická farnost Bílý Kostel nad Nisou\n\nŘímskokatolická farnost Bílý Kostel nad Nisou (lat. \"Weiskirchna\") je územní společenství římských katolíků v Bílém Kostele nad Nisou a okolí. Organizačně spadá do libereckého vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nFarnost existovala již před rokem 1400, avšak v období husitských válek zanikla. Matriky jsou v místě vedeny od roku 1643 a od roku 1786 zde byla zřízena lokálie. Nově byla farnost obnovena v roce 1854.\n\n\"Začátek působnosti jmenovaného v duchovní správě farnosti od:\"\nZ důvodu efektivity duchovní správy byl vytvořen \"farní obvod\" (kolatura) farnosti Hrádek nad Nisou, jehož součástí je i farnost Bílý Kostel nad Nisou, která je tak spravována \"excurrendo\".\n\n\n"}
{"id": "919114", "url": "https://cs.wikipedia.org/wiki?curid=919114", "title": "Rich", "text": "Rich\n\nRich může být:\n"}
{"id": "919116", "url": "https://cs.wikipedia.org/wiki?curid=919116", "title": "Loretánská kaple v Horšovském Týně", "text": "Loretánská kaple v Horšovském Týně\n\nLoretánská kaple v Horšovském Týně na Domažlicku byla založena baronem Kryštofem mladším Popelem z Lobkovic roku 1584. Podle data založení se usuzuje, že byla první stavbou svého druhu v českých zemích. Zámožný Lobkovic postavil loretánskou kapli v upomínku na svoji cestu do italské Lorety a umístil stavbu poblíž svého renesančního zámku, ve vrchní části areálu svažité zámecké zahrady (tj. dnešního zámeckého parku), na okraji obory. Společně s cenným zámeckým areálem je nástupce lorety – panský pavilon – památkově chráněn. Od roku 1995 má celý zámecký areál status národní kulturní památky.\n\nHistorik Jan Bukovský soudí, že zdejší loreta byla zcela zbořena již roku 1787. Stalo se tak v souvislosti s církevními reformami císaře Josefa II. Dle úsudku profesora Bukovského pak na jejím místě nově vystavěný panský pavilon (altán, gloriet neboli besídka), nemá s původní svatyní nic společného. Nová stavba, mající pocházet z roku 1800, totiž uspořádáním oken a dalšími znaky vůbec nepřipomíná církevní stavby. Proti závěrům profesora Bukovského stojí informace z turistické cedule, kterou k bývalé kapli před časem nainstalovalo (zřejmě) město Horšovský Týn. (Podobné informace najdeme i na jeho městském webu.) Podle infocedule byla po josefinských reformách za knížat z Trauttmansdorffu zdejší loreta pouze odsvěcena a po roce 1787 byla přestavěna na panský vyhlídkový altán. Podle tohoto zdroje by tedy ve zdech altánu loreta přece jen přežila. Tato verze se ovšem v odborných pracích historiků neobjevuje.\n\nJméno pavilonu, nazývaného \"Na Loretě\", pak dodnes odkazuje na původní církevní účel stavby.\n\nPůdorys dnešního centrálního pavilonu se od klasické obdélníkové lorety velmi odlišuje, neboť je oktogonální (viz obrázek). Vlastní stavba je oproti loretám i značně převýšená (tj. patrová). V přízemí byla vstupní nízká prostora, v patře pak vyhlídkový sál, zaklenutý klenbou, který byl přístupný vnějším schodištěm. Na stropě i stěnách se uchovaly dvě vrstvy uměleckých maleb. Zakrytou starší vrstvu překrývá poničená dekorativní výmalba z 19. století. Z truhlářského vybavení se zachovaly pouze fragmenty oken v patře. Na nárožích je pavilon členěn toskánskými pilastry a stavbu korunuje osmiboká lucerna s jednoduchou cibulovou bání.\n\nLoreta bývala považována za zničenou, v pramenech byl uváděn pouze nápis:\n\"„Leta od narozenj Božiho 1584. Wegmeno Swate a nerozdilne Trogice, a chwale blahoslavene Pannie Marigy Rodicze Božy genž slowe z Loretu, založen a wystawen gest tento kostelik nakladem urozeného Pana Pana Kristoffa mladschiho z Lobkowicz na Teynie Horssowskem, Bilinie a tachowie, atd…“\"\n\nRoku 1972 byly fragmenty tohoto nápisu objeveny při vyjmutí podlahy prvního patra. Tyto zbytky jsou patrny nad zazděným portálem vlevo od vstupu.\n\nV květnu roku 2011 měl pavilon sice opravenou střechu, ale okna byla vysklená a interiér byl značně zanedbaný. Jak lze vyčíst z přiložené fotografie, ve stejném stavu se stavba nacházela i v roce 2013. Památka byla v těchto letech volně přístupná.\n\n\n\n"}
{"id": "919118", "url": "https://cs.wikipedia.org/wiki?curid=919118", "title": "Měkké dovednosti", "text": "Měkké dovednosti\n\nJemné dovednosti, nesprávně překládány jako měkké dovednosti ( \"soft skills\"), jsou kompetence v oblasti chování, mají vztah k sociální/emoční inteligenci (EQ). Jsou také známé jako interpersonální dovednosti a často tak jsou důležitou součástí odborné způsobilosti. Protipól měkkých dovedností tvoří tzv. tvrdé dovednosti (\"hard skills\"), které mají vždy konkrétní předmět. V manažerské oblasti jde například o oblast financí, daní, právních předpisů, konkrétních technických odborností podle předmětu činností dané firmy apod. Jemné dovednosti pak tvoří vlastně soubor metod, způsobů, cest, technik, schopností, dovedností, jak tyto tvrdé dovednosti získat a rozvíjet. \n\nProtože se tvrdé i jemné dovednosti vztahují k duševní práci (nepoužívají se třeba pro sport), dá se za český ekvivalent pojmu jemné dovednosti neboli soft skills považovat také pojem „techniky duševní práce“. \n\nPožadavky na výkon jednotlivých povolání i formou jemných kompetencí monitoruje a eviduje Národní soustava povolání (všeobecně dostupná databáze povolání) ve svém katalogu kompetencí. jemné kompetence považuje za soubor požadavků, potřebných pro kvalitní pracovní výkon, které nejsou závislé na konkrétní odbornosti, ale na komplexních schopnostech člověka. Tyto kompetence mají průřezový charakter a jsou napříč obory přenositelné a uplatnitelné. \n\n\n"}
{"id": "919121", "url": "https://cs.wikipedia.org/wiki?curid=919121", "title": "Pohár České pošty 2013/14", "text": "Pohár České pošty 2013/14\n\nPohár České pošty 2013/14 byl celkově 21. ročníkem českého fotbalového poháru, dříve hraného pod názvem \"Pohár Českomoravského fotbalového svazu\" a později pod názvem \"Ondrášovka Cup\". Soutěže se účastnily profesionální i amatérské fotbalové kluby z České republiky z různých pater systému fotbalových soutěží v ČR.\n\nPohár České pošty začal 14. července 2013, kdy bylo na programu předkolo. Do něho zasáhlo celkem 58 týmů hrajících v různých patrech systému soutěží.\n\nPočínaje osmifinále (4. kolo) až po semifinále se hrály jednotlivá kola dvouzápasově. Ročník tradičně zakončilo finále, které bylo na programu 17. května 2014 na neutrální půdě. Pohár získal tým AC Sparta Praha, který porazil v dramatickém finále za deštivého počasí v pražské Eden Aréně celek FC Viktoria Plzeň až na pokutové kopy 8:7. Získal tak 6. vítězství v této soutěži od roku 1993 (a zároveň double v ročníku 2013/14).\n\nPrvní kola soutěže se hrály pouze na jeden zápas. Byla to – předkolo, 1. kolo, 2. kolo a 3. kolo. Zápasy se hrály na hřišti papírově slabšího týmu, popřípadě týmu z nižší soutěže. Pokud zápas skončil remízou, následovaly okamžitě pokutové kopy. Zelená kolonka označuje postupující tým.\n\nZ předkola postoupilo celkem 29 týmů + 59 týmů je nasazeno přímo.\n\nSK Strakonice 1908 odhlásili svoje mužstvo ze soutěže, SK Dynamo České Budějovice tak mělo volný los a postoupilo do 2. kola Poháru České pošty.\n\nZ 1. kola postoupilo celkem 44 týmů + 12 týmů, hrajících Gambrinus ligu 2013/14, bylo nasazeno přímo.\n\nZápasů 2. kola se již účastní i 12 zástupců Gambrinus ligy, kteří všichni plní roli hostujícího týmu.\n\nLegenda:\n\nZ 2. kola postoupilo celkem 28 týmů + 4 nejlepší týmy z Gambrinus ligy 2012/13 byly nasazeny přímo.\n\nUtkání 1. HFK Olomouc vs. SK Slavia Praha bylo předehráno už 18. září (začátek 16.30), Slavia už bez odvolaného trenéra Michala Petrouše zvítězila 2–1.\n\n\nZe 3. kola postoupilo celkem 16 týmů.\n\nTéto fáze soutěže se účastnilo 16 týmů, z nichž 12 zároveň nastupovalo v Gambrinus lize, tři týmy dodala Fotbalová národní liga. Největším outsiderem byl tým TJ Jiskra Domažlice, účastník ČFL. Kolo se vlivem účasti Viktorie Plzeň a ve skupině Ligy mistrů UEFA dohrává až na jaře.\n\n\"Oficiální termíny pro zápasy semifinále (6. kola) jsou 16. dubna 2014 a odvety 30. dubna 2014.\"\n"}
{"id": "919125", "url": "https://cs.wikipedia.org/wiki?curid=919125", "title": "Miloš Josimov", "text": "Miloš Josimov\n\nMiloš Josimov (srbskou cyrilicí Милош Јосимов; * 27. září 1984, Ruma) je srbský fotbalový obránce, který je v současnosti hráčem klubu FK Donji Srem.\nMimo Srbsko hrál na Slovensku za Slovan Bratislava.\n\nSvoji fotbalovou kariéru začal v FK Radnički Beograd. Mezi jeho další angažmá patří: FK Beograd, FK Morava Ćuprija, FK Radnički Pirot, FK Železničar Beograd, FK Sloven Ruma, FK Donji Srem, FK Novi Sad a ŠK Slovan Bratislava.\n\n"}
{"id": "919128", "url": "https://cs.wikipedia.org/wiki?curid=919128", "title": "Eberhard Harzer", "text": "Eberhard Harzer\n\nEberhard Josef Harzer, O.Cist. (21. května 1887 Háje u Horní Blatné – 2. listopadu 1949 klášter Raitenhaslach, Bavorsko) byl v letech 1943–1949 (fakticky pouze do r. 1945) v pořadí 47. opatem cisterciáckého kláštera v Oseku u Duchcova.\n\nNarodil se v Hájích u Horní Blatné a v roce 1908 vstoupil v Oseku do cisterciáckého řádu. Po kněžském svěcení, které mu bylo uděleno v roce 1913, působil jako farář v Mariánských Radčicích a poté jako profesor na gymnáziu v Mostě. Po smrti oseckého opata Scharngla byl komunitou zvolen na jeho místo, a 26. července 1943 přijal opatskou benedikci.\n\nV roce 1945 byl opat internován v táboře v Libkovicích, správu kláštera předal českému cisterciákovi, P. Zikmundu Janu Kapicovi, kterého jmenoval převorem. V říjnu 1945 byla německá část oseckého konventu odsunuta do Německa, čeští cisterciáci zůstali na farách, a areál oseckého kláštera byl předán salesiánům. Opat Harzer obdržel v říjnu 1946 povolení vycestovat z republiky. Usadil se v klášteře Raitenhaslach u bavorského Pasova. Jeho pokus shromáždit v tomto klášteře německé osecké cisterciáky však ztroskotal. V Raitenhaslachu strávil opat Harzer celý zbytek života. Zemřel zde v r. 1949.\n\nNěmečtí cisterciáci z Oseka se po čase usadili v Langwadenu, odkud po desetiletích vzešel další osecký opat, Jindřich Bernhard Thebes, který po roce 1990 vrátil do Oseka život mnišské komunity.\n\n\n"}
{"id": "919131", "url": "https://cs.wikipedia.org/wiki?curid=919131", "title": "MOPET CZ", "text": "MOPET CZ\n\nMOPET CZ je transakční centrum pro mobilní platby a jeho cílem je vytvořit ze služby Mobito nový platební standard na trhu. Založení společnosti MOPET CZ bylo iniciováno v roce 2010 bankéři Tomášem Salomonem a Viktorem Peškou. K dalším akcionářům společnosti se kromě zakladatelů řadí čtyři banky – Česká spořitelna, GE Money Bank, Raiffeisenbank, UniCredit Bank a všichni mobilní operátoři – Telefónica, T-Mobile, Vodafone. Akcionáři společně pokrývají téměř 60 % retailového bankovního trhu a 100 % trhu mobilního. Společnost MOPET CZ získala k 18. květnu 2012 licenci České národní banky a povolení k zajištění mobilního platebního systému prostřednictvím elektronických peněz.\n\nOficiální stránky služby Mobito\n"}
{"id": "919132", "url": "https://cs.wikipedia.org/wiki?curid=919132", "title": "RS Components", "text": "RS Components\n\nRS Components je globální distributor produktů s vysokou přidanou hodnotou v oblasti elektroniky, automatizace a řízení, testování a měření, elektrických a mechanických součástí. Společnost byla založena v roce 1937 a její sídlo se nachází ve městě Corby ve Velké Británii. RS má 17 distribučních center a je aktivní ve 32 zemích. Skupina Electrocomponents plc. je kotována na Londýnské burze cenných papírů a ve finančním roce končícím dne 31. března 2013 měla obrat ve výši 1,24 mld. GBP.\n\nV lednu 2011 společnost rozšířila činnost na trhy ve východní Evropě: Česká republika, Maďarsko a Polsko. Regionální sídlo společnosti se nachází ve Varšavě. Objednávky se zpracovávají ve skladu v německém Bad Hersfeldu, odkud se denně vypravuje více než 5 000 zásilek. Dne 19. září 2012 společnost představila nový katalog obsahující více než 80 000 nejprodávanějších produktů. Společnost působí výhradně v oblasti B2B sektoru.\n\nWebové stránky poskytují přístup k více než 550 tisícům výrobků od více než 2 500 výrobců. Stránky existují také v místních jazycích, češtině, maďarštině nebo polštině. Kromě samotných produktů jsou k dispozici bezplatné online zdroje v podobě trojrozměrných modelů výrobků a nástroj pro návrh desek plošných zdrojů DesignSpark PCB.\n\n"}
{"id": "919133", "url": "https://cs.wikipedia.org/wiki?curid=919133", "title": "Orientální racek", "text": "Orientální racek\n\nOrientální racek je plemeno holuba domácího, typické velkou kulatou hlavou s velmi krátkým zobáčkem a špičatou chocholkou. Patří do plemenné skupiny racků, malých okrasných holubů s pernatou náprsenkou, a je z nich nejznámějším a v České republice nejrozšířenějším plemenem. V seznamu plemen EE je zapsán pod číslem 0714.\n\nOrientální racek pochází z Blízkého východu, ale v Evropě je chován už od poloviny 19. století. Je to holub krátkozobý a patří mezi exteriérově nejdokonalejší plemena holubů. Je malý, rackové obecně patří mezi nejmenší holuby vůbec, a má poměrně velkou hlavu s širokým a vysokým čelem a vystupujícími tvářemi. Zobák je velmi krátký a splývá s linií hlavy, kterou narušuje jen vysoce nasazená špičatá chocholka. Vzácně se vyskytují i hladkohlaví orientální rackové. Hrdlo je vyplněné lalůčkem, takže hlava je opravdu ze všech stran oblá. Oči jsou velké, v barevném peří oranžové, v bílém vikvové, zobák odpovídá barvou zbarvení peří, u světlých holubů je narůžovělý, u tmavých až černý. Krk je krátký a silný a plynule přechází v krátký, kompaktní a zaoblený trup. Na přední straně krku a hrudi se nachází náprsenka tvořená zkadeřeným peřím. Nohy jsou krátké, s krátce opeřenými běháky, tzv. punčoškami.\n\nKvůli extrémně zkrácenému zobáku, který ptákům brání krmení holoubat, se k jejich odchovu používá chůvek, holoubata racků jsou podsazena páru středozobých rejdičů.\n\nOrientální racek se chová v několika skupinách barevných rázů, které mohou být hodnoceny i odděleně, jako samostatná plemena.\n\n\n\n\n\nVětšina orientálních racků je zbarvena v jemných šupinatých a bělopruhých kresbách, různé stupně šupinatosti a bělopruhosti tvoří tzv. orientální řadu kreseb, pojmenovaných právě po tomto plemeni. Co se barev týče, vyskytují se ve všech barvách i mezibarvách, jaké jsou u holubů možné.\n\nK orientálnímu rackovi bývá někdy přiřazován též racek domino, racek s barevnou hlavou, křídelními štíty a ocasem, zbarvením odpovídající vizorům. Je bezrousý.\n\n"}
{"id": "919136", "url": "https://cs.wikipedia.org/wiki?curid=919136", "title": "FC Etar 1924 Veliko Tarnovo", "text": "FC Etar 1924 Veliko Tarnovo\n\nFC Etar 1924 Veliko Tarnovo byl bulharský fotbalový klub z Velikeho Tarnova. Založen byl roku 2002. Zanikl roku 2013.\n\n\n"}
{"id": "919146", "url": "https://cs.wikipedia.org/wiki?curid=919146", "title": "Taťjana Lysenková", "text": "Taťjana Lysenková\n\nJméno a příjmení Taťjana Lysenková má více známých nositelek:\n\n"}
{"id": "919166", "url": "https://cs.wikipedia.org/wiki?curid=919166", "title": "Musée de La Poste", "text": "Musée de La Poste\n\nMusée de La Poste, od roku 2009 L'Adresse Musée de La Poste (\"Adresa muzeum Pošty\") je poštovní muzeum v Paříži. Nachází se v 15. obvodu na \"Boulevardu de Vaugirard\". Muzeum zřízené francouzskou státní poštou La Post představuje dějiny francouzského poštovnictví a filatelie.\n\nNa světové výstavě 1889 byly vystaveny modely železničních poštovních vozů, což vedlo k myšlence založit poštovní muzeum v centrále pošty (Hôtel des postes) v ulici de \"Rue du Louvre\" v Paříži. Projekt však byl realizován až po skončení druhé světové války. Muzeum bylo otevřeno 4. června 1946 v barokním paláci Hôtel de Choiseul-Praslin v ulici \"Rue Saint-Romain\" v 6. obvodu. První expozice na ploše 600 m představovala poštovní známky.\n\nV letech 1969-1972 byla pro muzeum postavena nová budova ve čtvrti Necker o ploše 1500 m. Nové sídlo bylo otevřeno 18. prosince 1973.\n\nSbírky zahrnují ukázky korespondence, kurýrní přepravy, poštovní známky a poštovní razítka. Stálá expozice představuje 4400 francouzských poštovních známek dělených chronologicky i tematicky do roku 2008. Od roku 1989 muzeum pořádá i dočasné výstavy.\n\nOd roku 2007 funguje veřejně přístupná knihovna o filatelii a dějinách pošty.\n"}
{"id": "919167", "url": "https://cs.wikipedia.org/wiki?curid=919167", "title": "Přefakturace", "text": "Přefakturace\n\nV obecné rovině lze říci, že se jedná o běžný obchodní způsob, který lze také charakterizovat jako přeprodej či překup zboží, výrobků či služeb mezi více subjekty. Přefakturace je prováděna zpravidla s jistým cílem. Přeprodej (přefakturace) může být realizována s vyšší obchodní přirážkou nebo pouze sloužit k účelovému převedení obchodního závazku z jednoho subjektu na druhý.\n\nV případě § 81 zákona č. 435/2004 Sb. (kde je definováno tzv. \"náhradní plnění\", jako jedna z možností plnění zákonné povinnosti při zaměstnávání osob se zdravotním postižením) slouží přefakturace k přeprodeji zboží, výrobků či služeb (mezi více subjekty) s cílem pomoci společnosti či organizaci s více než 25 zaměstnanci, jichž se tato zákonná povinnost týká, z povinného odvodu invalidní daně do státního rozpočtu. V důsledku tohoto mechanismu odběratelé prokáží při kontrole spolupráci se zaměstnavatelem osob se zdravotním postižením. I přefakturace pomáhá se zaměstnáváním zdravotně postižených.\n\n"}
{"id": "919173", "url": "https://cs.wikipedia.org/wiki?curid=919173", "title": "Jiří Krumich", "text": "Jiří Krumich\n\nJiří Krumich (* 3. července 1950) je bývalý český fotbalista, záložník. Později působil jako regionální politik a úředník.\n\nV československé lize hrál za Duklu Praha a TJ SU Teplice. Nastoupil v 58 ligových utkáních a dal 4 góly. V Poháru UEFA nastoupil ve 2 utkáních proti Djurgårdens IF Fotboll a FC Twente Enschede a dal 1 gól. V nižších soutěžích hrál i za TJ Kolín.\n\n\n"}
{"id": "919176", "url": "https://cs.wikipedia.org/wiki?curid=919176", "title": "Kaspar Schwenckfeldt", "text": "Kaspar Schwenckfeldt\n\nKaspar (Caspar) Schwenckfeldt (1563 Gryfów Śląski (německy Greiffenberg) – červen 1609). Jedna z nejvýznamnějších postav renesanční doby ve Slezsku. Významný přírodovědec, zabýval se florou, geologií, termálními prameny, významně přispěl k poznání termálního bohatství Slezska, což byl předpoklad pro pozdější rozvoj lázeňství.\n\nDolnoslezský rodák Schwenckfeldt vystudoval filozofii v Lipsku, kde dosáhl titulu bakaláře. Poté chtěl studovat lékařství na některé z francouzských medicínských škol. K tomu potřeboval nashromáždit dostatečné finanční prostředky a též získat zkušenosti, což znamenalo strávit pár let praxe u praktikujících lékařů. Takto se seznámil i s Kasparem Bauhinem profesorem botaniky a anatomie a děkanem Lékařské fakulty univerzity v Basileji. S jeho pomocí vystudoval medicínu se zaměřením na farmakologii ve švýcarské Basileji. Absolvoval s doktorskou prací \"Thesaurus pfarmaceuticis medicamentorum\". V roce 1593 se natrvalo usadil jako městský lékař v Jelení Hoře.\n\nSchwenckfeldt patřil k těm lékařům, kteří se nespokojovali pouze s každodenní běžnou praxí, ale zajímal se i o vědu. Renesanční dobové klima přálo bádáním v různých oblastech, Schwenckfeldt měl jako lékař blízko k chemii a díky tomu, že Jelení Hora leží v krkonošské oblasti s přítomností léčivých pramenů, tak se zabýval i lázeňstvím apod. V roce 1600 vydal práci \"Stripium et Fossilium catalogus\" (Katalog rostlin a minerálů). V roce 1603 pak vydal další zásadní dílo o fauně ve Slezsku \"Theriotropheum Silesiae“. Patřil těm lidem, které lze řadit k předchůdcům turistiky, jako jeden z prvních podrobně popsal floru a faunu Krkonoš. Vydal i dílo „Hirschbergischen warmen Bades“, kde shrnul pozitiva léčivých vod a historii Jelení Hory. V roce 1605 se Schwenckfeldt přestěhoval do hornolužického Zhořelce. Ve Zhořelci pokračoval ve své práci a vydal zde i publikaci věnující se léčivým pramenům a lázním v českých Teplicích pod názvem „Thermae Teplicenses. Von deß Töplitzen warmen Bades in Böhmen, nicht weit vom Graupen gelegen, Ursprung, ... und rechtem Gebrauch.\"\n\nSchwenckfeldt patří k nejvýznamnějším renesančním osobnostem Slezska. Jeho odborný záběr byl obrovský a sahal od fauny, přes chemii, lékařství až po zeměpis a mineralogii. Přispěl významným způsobem k propagaci Slezska. Taktéž po sobě zanechal knihovnu, která obsahovala 705 položek, což bylo u fyzických osob nešlechtického stavu nebývalé číslo. Jeho vědecké úspěchy a objevy byly využívány mnoha badateli od šestnáctého století až dodnes. Za svou celoživotní činnost získal přízvisko „Plinius Slezska“.\n\n\nSCHWENCKFELD, Caspar. \"Thermae Teplicenses. Von deß Töplitzen warmen Bades in Böhmen, nicht weit vom Graupen gelegen, Ursprung, ... und rechtem Gebrauch\". Görlitz : Joh. Rhambaw, 1607. 34 s. elektronická kniha v katalogu Vědecké knihovny v Olomouci, digitalizována v rámci služby eBooks on Demand\n"}
{"id": "919182", "url": "https://cs.wikipedia.org/wiki?curid=919182", "title": "Áfíja Siddíkíová", "text": "Áfíja Siddíkíová\n\nÁfíja Siddíkíová (Aafia Siddiqui; urdsky ‎; * 2. března 1972 Karáčí) je Pákistánka, která emigrovala do Spojených států amerických, kde byla později odsouzena za pokus o vraždu, kterého se údajně dopustila v Afghánistánu, k 86 letům vězení.\n\nSiddíkíová se narodila v pákistánském městě Karáčí. V roce 1990 na studentské vízum přicestovala do Spojených států, kde se usídlila v Massachusetts a vystudovala neurovědu na Brandeisově univerzitě, kde v roce 2001 získala titul Ph.D.\n\nV roce 2002 se vrátila do Pákistánu, načež v březnu 2003, krátce poté, co v Pákistánu zatkli Chálida Šajcha Muhammada, údajného hlavního strůjce útoků z 11. září a strýce jejího druhého manžela, zmizela i se třemi malými dětmi. Muhammad pří výsleších údajně Siddíkíovou zmínil, načež bylo její jméno přidáno do seznamu osob hledaných FBI v souvislosti s válkou proti terorismu. V květnu 2004 pak FBI Siddíkiovou zařadila na seznam sedmi nejhledanějších teroristů. Více než pět let však byla nezvěstná, dokud nebyla v červenci 2008 zadržena v Afghánistánu. Podle afghánské policie měla u sebe rukou psané poznámky a USB flash disk s návody na výrobu konvenčních výbušnin, zbraní hromadného ničení a zbraní na sestřelování amerických bezpilotních letadel, popisem newyorských památek se zmínkami o hromadném útoku a lahev s kilogramem kyanidu sodného.\n\nDalší den byla na policejní stanici Siddíkíová postřelena a vážně zraněna; podle amerických vyslýchajících se zpoza závěsu zmocnila pušky a začala po vojácích střílet. Sama Siddíkíová ale tvrdí, že se pouze postavila, aby se podívala, kdo za záclonou je, čímž vojáky vylekala, načež ji jeden z nich postřelil. Byla ošetřena na letecké základně Bagram a převezena do Spojených států, kde byla u federálního soudu v New Yorku obviněna z pokusu o vraždu a ozbrojené napadení amerických vojáků a zaměstnanců. Siddíkíová obvinění popřela. Po psychologickém vyšetření byla prohlášena za schopnou absolvovat soudní líčení. V průběhu jednání několikrát přerušila výkřiky a byla opakovaně vykázána ze soudní síně. Porota ji v únoru 2010 uznala vinnou ve všech bodech obžaloby. Žalobce žádal, aby byla souzena jako teroristka, což by znamenalo doživotní trest, její obhájci žádali o 12leté vězení, protože podle nich byla psychicky nemocná. Její obvinění se však týkalo výhradně samotné střelby a nebyla obviněna z žádného teroristického činu. 23. září 2010 byla Siddíkíová odsouzena k 86 letům vězení.\n"}
{"id": "919184", "url": "https://cs.wikipedia.org/wiki?curid=919184", "title": "Ľubomír Kvačkaj", "text": "Ľubomír Kvačkaj\n\nĽubomír Kvačkaj (* 18. března 1958) je bývalý slovenský fotbalista, záložník.\n\nZačínal v Brezně, v 17 letech byl již kapitánem druholigového týmu. V roce 1976 přestoupil jako velký talent do ligového týmu Bohemians. V československé lize hrál za Bohemians Praha a Tatran Prešov. Nastoupil v 21 ligových utkáních. Gól v lize nedal. V nižších soutěžích hrál i za Mostáreň Brezno, VTJ Tachov a LB Spišská Nová Ves.\n\n\n"}
{"id": "919187", "url": "https://cs.wikipedia.org/wiki?curid=919187", "title": "Geko Ypres Rally 2013", "text": "Geko Ypres Rally 2013\n\nGeko Ypres Rally 2013 byla 9. soutěž European Rally Championship 2013. Soutěž měla 20. asfaltových rychlostních zkoušek a 3 rychlostní zkoušky na kterých se jel shakedown a kvalifikace, které se konali 27. června - 29. června 2013. První rychlostní zkouška startovala v pátek v 17:00.\n\nGeko Ypres Rally se jela jako 49. ročník. Soutěž začala ve čtvrtek večer, kdy se jel shakedown a kvalifikace. V pátek ve večerních hodinách soutěž začala naostro první rychlostní zkouškou, v první etapě na jezdce čekalo 6. rychlostních zkoušek, které měřily 101,86 km. V sobotu měla závěrečná etapa 12. rychlostních zkoušek, které měřily 196,07 km. Soutěž dohromady měřila 297,93 km.\n\nhttp://www.ypresrally.com/\n"}
{"id": "919190", "url": "https://cs.wikipedia.org/wiki?curid=919190", "title": "Mobito", "text": "Mobito\n\nMobito – peníze v mobilu – byla služba, která umožňovala placení mobilním telefonem. Službu provozovala společnost MOPET CZ. Služba nabízela placení za zboží a služby, posílání peněz z jednoho mobilu na druhý nebo dobíjení kreditu telefonu.\n\n\nMobito je lokální řešení vytvořené na míru pro Českou republiku společností MOPET CZ, která službu představila v září roku 2012. \n\nK akcionářům společnosti se kromě zakladatelů řadí čtyři banky – Česká spořitelna, GE Money Bank, Raiffeisenbank, UniCredit Bank a všichni mobilní operátoři – Telefónica, T-Mobile, Vodafone. Akcionáři společně pokrývají téměř 60 % retailového bankovního trhu a 100 % trhu mobilního. V květnu 2012 společnost dostala povolení k činnosti od České národní banky a získala status instituce elektronických peněz. MOPET CZ je transakčním centrem pro mobilní platby.\nSlužba Mobito ukončila provoz k 1. prosinci 2015.\n\nPro zřízení Mobita jen nutné mít k dispozici české telefonní číslo, e-mail a mobil (může být i firemní).\n\nMobito lze zřídit:\n\nMobito je zabezpečené na několika úrovních. Je také držitelem licence České národní banky.\n\nMezi 7 základních prvků zabezpečení patří:\n\nOficiální stránky služby Mobito\n"}
{"id": "919193", "url": "https://cs.wikipedia.org/wiki?curid=919193", "title": "Castle Valley", "text": "Castle Valley\n\nCastle Valley je malé město v okrese Grand County ve státě Utah ve Spojených státech amerických. Nachází se přibližně 26 kilometrů severovýchodně od města Moab.\n\nK roku 2010 zde žilo 319 obyvatel. S celkovou rozlohou 20,9 km² byla hustota zalidnění 15,2 obyvatel na km².\n"}
{"id": "919194", "url": "https://cs.wikipedia.org/wiki?curid=919194", "title": "Ulrich von Jungingen", "text": "Ulrich von Jungingen\n\nOldřich z Jungingenu (\",\" 8. ledna 1360 – 15. července 1410) byl 26. velmistr řádu německých rytířů. \n\nPost zastával od roku 1407 až do své smrti. Jeho politika střetu s Litevským velkoknížectvím a Polským královstvím vyústila v polsko-litevsko-teutonskou válku a vedla ke katastrofální porážce řádu v bitvě u Grunwaldu.\n\nOldřich byl potomek švábského šlechtického rodu Jungingenů. Pravděpodobně se narodil na hradě Hohenfels. Společně se svým starším bratrem Konrádem byli jako mladší synové vyloučeni z nástupnictví. Vstoupili tedy do Řádu německých rytířů a přestěhovali se do řádové země Prusko. Ulrich bydlel ve Schlochau a stal se komturem z Balgy. Jeho kariéra těžila z úspěchů svého bratra, který byl v roce 1393 zvolen velmistrem řádu.\n\nV roce 1404 byl Ulrich jmenován \"ordensmarschallem\" (vojenským vůdcem) a komturem z Königsbergu. Musel se vypořádat s řadou žmuďských povstání. Po náhlé Konrádově smrti byl 26. června 1407 zvolen 26. velmistrem řádu.\nSituace ve Žmudi zůstávala napjatá, podněcovaná velkoknížetem Vytautasem, který zamýšlel využít zmatku ke znovuzískání zemí postoupených řádu. Nový velmistr navíc \"zdědil\" narůstající konflikt s Vytautasovým bratrancem, polským králem Vladislavem II. Jagellem.\n\nPolský velvyslanec arcibiskup Mikołaj Kurowski varoval, že jakýkoliv útok na Litevské velkoknížectví povede k ozbrojenému konfliktu s Polskem. I přes hrozbu války na dvou frontách, Ulrich připravoval preemptivní úder. Uzavřel spojenectví se Zikmundem Lucemburským a ve Svaté říši římské najal žoldáky, aby 6. srpna 1409 vyhlásil Polsku válku.\nKonflikt vyústil v bitvu u Grunwaldu, kde byl 15. července 1410 zabit v boji.\n"}
{"id": "919195", "url": "https://cs.wikipedia.org/wiki?curid=919195", "title": "Kompolt", "text": "Kompolt\n\nKompolt je obec v maďarské župě Heves. V roce 2011 zde žilo 2 135 obyvatel.\n"}
{"id": "919196", "url": "https://cs.wikipedia.org/wiki?curid=919196", "title": "Veterinární prohlídka jatečných zvířat a masa", "text": "Veterinární prohlídka jatečných zvířat a masa\n\nVeterinární prohlídka jatečných zvířat a masa je soubor úkonů a opatření prováděných před a po poražení zvířete na jatkách s hlavním cílem ochrany veřejného zdraví a wellfare zvířat. Prohlídku vykonává pouze osoba zákonem tomu způsobilá – veterinární lékař, veterinární technik. Legislativně je veterinární prohlídka zvířat a masa ukotvena v několika nařízeních Evropské komise (Regulation (EC) No 852/2004, Regulation (EC) No 853/2004, Regulation (EC) No 854/2004) a dále specifikována v příslušných vyhláškách.\n\nProhlídka před poražením zahrnuje kontrolu označení zvířat a dokumentace (identita, původ, dovozce atd.), kontrolu podmínek přepravy zvířat dovezených na jatka. Dále se posuzuje zdravotní stav zvířat a ověřuje přítomnost zoonóz, zjišťuje se použití farmak a ověřuje se zda nedošlo k porušení zásad pohody zvířat.\n\nProhlídka po poražení se může dělit na běžnou a prohloubenou. Při běžné prohlídce se posuzují jatečná těla a orgány postmortem s cílem rozhodnout o poživatelnosti a další manipulaci s masem. Prohloubená se dělá jen u velkých jatečných zvířat (skot, malí přežvýkavci, lichokopytníci, prasata) pokud nebylo možno rozhodnout o poživatelnosti na základě běžné prohlídky (např. podezření na výskyt traumatu či nemoci). Nedílnou součástí prohlídky je poté posuzování poživatelnosti, někdy spojené s odběrem vzorků pro laboratorní vyšetření.\n\nZákladem posouzení poživatelnosti masa a orgánů jatečného zvířete je pousezení zrakem či palpací. Pro každý druh je stanoven postup, které orgány se musí prohlédnout. Smyslem prohlídky zrakem je vyhodnotit případné okem pozorovatelné patomorfologické změny jako jsou např. zvětšené uzliny, krváceniny, tuberkly (v případě tuberkulózy), zánětlivá ložiska a abscesy, přítomnost parazitů atd.. Pro tyto potřeby se nařezávají mízní uzliny v hlavové a hrudní části všech velkých jatečných zvířat. Svaly se nařezávají z důvodu vyšetření na přítomnost boubelí tasemnic (\"Taenia saginata\" u skotu, \"Taenia solium\" u prasat) nebo tuberklů. Konkrétně se dělá řez do jazyka, žvýkacích svalů, srdce a bránice. U prasat se od nařezávání uzlin upustilo z důvodů kontaminace kadáveru bakteriemi (\"Salmonella\", \"Yersinia\"). U všech přežvýkavců, prasat a koní se prohlíží povrch jater a dělají se minimálně 2 řezy do jaterního parenchymu (vyšetření na přítomnost motolic, larev škrkavek, boubelí tasemnic či abscesy). Vzorky pro laboratorní mikrobiologické vyšetření se odebírají pouze v indikovaných případech. U prasat, koní a vybraných volně žijících zvířat (prase divoké) se mohou odebírat vzorky svaloviny pro vyšetření na larvy svalovce. Sliznice ani obsah trávicího systému se nevyšetřuje.\n\n"}
{"id": "919198", "url": "https://cs.wikipedia.org/wiki?curid=919198", "title": "Tenisová sezóna Petry Kvitové 2013", "text": "Tenisová sezóna Petry Kvitové 2013\n\nTenisová sezóna Petry Kvitové 2013 oficiálně začala 30. prosince 2012 se startem WTA Tour 2013. Česká tenistka v ní do konce září vyhrála dva singlové tituly, první na Dubai Tennis Championships, kde porazila Italku Saru Erraniovou poměrem 6–2, 1–6 a 6–1, druhý v Tokiu, kde na ni nestačila německá teniska Angelique Kerberová. O titul si zahrála také na BNP Paribas Katowice Open, kde nestačila na další italskou hráčku Robertu Vinciovou, a podruhé v řadě také New Haven Open at Yale, kde jí ale přehrála Rumunka Simona Halepová. V rámci Grand Slamu se nejdále probojovala na travnatém Wimbledonu do čtvrtfinále, kde ji vyřadila Belgičanka Kirsten Flipkensová. Na US Open a French Open skončila ve třetím kole, na Australian Open dokonce ve druhém kole.\n\nKvitová začala sezónu v Brisbane (kategorie WTA Premier) jako šestá nasazená tenistka a vítězka turnaje z roku 2011. V prvním kole porazila Španělku Carlu Suárezovou Navarrovou, ve druhém kole ale nestačila na nenasazenou ruskou tenistkou Anastasii Pavljučenkovovou, která později došla až do finále.\n\nNa turnaji v Sydney z kategorie WTA Premier byla nasazená jako číslo 5. Loňská semifinalistka však dohrála už v prvním kole - se Slovenkou Dominikou Cibulkovou uhrála jen dvě hry a dělala téměř čtyři desítky nevynucených chyb.\n\nDo Melbourne na úvodní grandslam přijela jako osmá nasazená a obhájkyně semifinále. V prvním kole zdolala v Italku Francescu Schiavoneovou, počtvrté za posledních 10 měsíců. Ve večerním zápase druhého kola na největším kurtu v Melbourne Parku však prohrála s osmnáctiletou Britkou Lauru Robsonovou po setech 6–2, 3–6 a 9–11, přestože ve třetím setu vedla 3–0 a později byla dva míčky od vítězství.\n\nPo brzkém vyřazení na grandslamu získala divokou kartu do hlavní soutěže turnaje v Paříži hraném v hale, na kterém v roce 2011 vyhrála. Jako druhá nasazená měla v prvním kole volný los, v druhém kole zvládla duel se Švýcarkou Stefanií Vögeleovou, aby v prvním čtvrtfinále sezóny prohrála s další divokou kartou, Francouzkou Kristinou Mladenovicovou.\nDivokou kartu obdržela také do čtyřhry, ale po boku Belgičanky Yaniny Wickmayerové skončila proti Hlaváčkové a Huberové hned v prvním kole.\n\nHned další týden plnila roli týmové jedničky v prvním kole nového ročníku Fed Cupu, tentokrát proti Austrálii, hraném v ostravské hale.\nV prvním zápase porazila až 167. hráčku žebříčku WTA Jarmilu Gajdošovou ve dvou setech. V zápase týmových jedniček a sousedek v žebříčku porazila Samanthu Stosurovou, kdy po jasně prohrané první sadě musela odvracet mečbol, což se jí povedlo a nakonec vyhrála 2-6, 7-6 a 6-4, přestože ve třetím setu vedla již 5-0. Zápas potom označila za nejlepší v dosavadní části sezóny. Poprvé od US Open vyhrála dva zápasy v řadě.\n\nHned po nedělní výhře ve Fed Cupu se přesunula do Dauhá na zdejší turnaj. V roli turnajové sedmičky měla v prvním kole volný los, takže prvním zápasem se pro ni stal duel proti Rusce Jekatěrině Makarovové. Česká tenistka vyhrála první set, dál už se ale nepokračovalo, protože Ruská tenistka už v zápase nepokračovala, zřejmě kvůli nevolnosti. Ve osmifinále otočila zápas s další Ruskou, tentokrát jedenáctou nasazenou Naděždou Petrovovou a postoupila do čtvrtfinále.\nV něm ji čekala velká výzva, světová a turnajová dvojka Serena Williamsová,která zde útočila na post světové jedničky. Česka však díky přesné a rychlé hře bez chyb první set překvapivě vyhrála a byl to první set, který kdy nad Američankou vyhrála. Ve druhém setu však Američanka zlepšila svoji hru a jediné ztracené podání české hráčky rozhodlo o výsledku druhé sady. Ve třetím setu se Kvitová ujala vedení, ale nadějné vedení 4-1 nakonec ztratila, přestože za stavu 5-4 podávala Serena na udržení v zápase, první společné utkání mimo grand slam vyhrála favorizavoná Američanka 3-6, 6-3 a 7-5 a stala se tak nejstarší světovou jedničkou.\n\nHned další týden startovala na Dubai Tennis Championships ve Spojených arabskách emirátech jako nasazená šestka. V prvním kole ztratila jen tři hry se slovenskou kvalifikantkou Danielou Hantuchovou, zvládla obě koncovky s bývalou světovou jedničkou Anou Ivanovićovou ze Srbska, ve čtvrtfinále porazila obhájkyni titulu a třetí nasazenou Polku Agnieszku Radwańskou a zaznamenala tak první výhru nad hráčkou z top 4 od finále turnaje mistryň 2011. V semifinále nenašla odpověď na její hru další bývalá světová jednička a osmá nasazená Dánka Caroline Wozniacká. Ve finále se utkala s Italkou Sarou Erraniovou. Po suverénním první setu (6-2) následovala slabší chvilka české hráčky, když prohrála druhý set (1-6), třetí set ji však zastihl v dobré formě a vyhrála ho 6-1 a získala první titul v sezóně a jubilejní desátý titul v kariéře.\n\nV novém vydání žebříčku WTA se posunala na 7. místo před svojí finálovou soupeřku Erraniovou.\n\nDalší podnikem se pro Petru stal velký americký turnaj BNP Paribas Open hraný v Indian Wells. Díky absenci Na Li a pokračujícímu bojkoty Sereny Williamsové byla do dvouhry nasazena jako číslo pět. V den svých 23.narozenin porazila Bělorusku Olgu Govorcovovou ve třech setech, od dva dny později kvalifikantku Lesju Curenkovou, v osmifinále jednoznačně krajanku Kláru Zakopalovou a poprvé zde došla až do čtvrtfinále. V něm neudržela vedení 6-4 a 4-2 proti třinácté nasazené Marii Kirilenkové,přemožitelce například Polky Radwańské, a nakonec ve velkém teplu prohrála 6-4, 4-6 a 3-6, když sice Rusku jednoznačně přebila na winnery (43:17), ale udělala o dost více nevynucených chyb (48:19). V pondělí ji však v žebříčku WTA opět přeskočila Italka Erraniová.\n\nDo hlavní soutěže opět po roce dostala divokou kartu do čtyřhry, opět společně s Belgičankou Wickmayerovou, ale opět vypadly v prvním kole s Čanovou a Husárovou, 10-6 v super tiebreaku.\n\nDo druhého velkého turnaje kategorie Premier Mandatory, slavného Miami Masters vstoupila jako sedmá nasazená hráčka. První kolo hrát nemusela, ve druhém otočila zápas s Šuaj Pchengovou, přestože vyhrála první set. Ve třetím kole byla nad její síly belgická tenistka Kirsten Flipkensová, která jí dokonce nadělila v prvním setu nepopulárního \"kanára\".\nČeská tenistka tak opět zůstala před branami osmifinále.\n\nDo nového turnaji v Katovicích vstupovala jako první nasazená tenistka. V prvních dvou kolech ztratila proti Misaki Doiové a Mandy Minellaové celkem 15 her. Jistější výhry předvedla ve čtvrtfinále proti Chorvatce Petře Martićové a v semifinále proti rumunské kvalifikantce Alexandře Cadanțuové. Ve finále se potom utkala s druhou nasazenou tenistkou, Italkou Robertou Vinciovou. První set ještě dokázala dotáhnout do zkrácené hry, ve které ale uhrála jen dva body. Druhý set už byl jasný, Češka ho prohrála 1-6.\n\nHned další týden plnila roli týmové jedničky v semifinále Fed Cupu proti Italkám na palermské antuce. V sobotní dvouhře znovu po šesti dnech podlehla Robertě Vinciové. I když soupeřce pětkrát vzala podání, sama si v zápase nevyhrála ani jedno své podání.\n\nVe stejné tradici pokračovala i v neděli proti Saře Erraniové až do stavu 5-0 v první sadě, kdy po boji poprvé o víkendu získala své podání. Sadu sice nezachránila, do konce zápasu však ztratila už jenom dvě hry. Vydřená výhra sice dala Češkám neději na třetí finále v řadě, ale již nestačila na zvrácení nepříznivého výsledku. Česko po pondělní dohrávce prohrálo v konečném poměru 1:3 na zápasy. Poprvé tak prohrála utkání od semifinále v roce 2010, kdy prohrálo právě s Itálií.\n\nDo Stuttgartu na další halový podnik přijela jako pátá nasazená tenistka. V prvním kole proti domácí divoké kartě Annice Beckové vyhrála první set až 7-5, druhý ale prohrála ve zkrácené hře. Třetí set už proběhl v její režii, když ho vyhrála poměrem 6-3. V druhém kole porazila další Němku,nenasazenou Julii Görgesovou, přestože musela otáčet z 0-1 na sety. Druhý set ubojovala v tiebreaku, a třetí set opět ovládl Češka. Ve čtvrtfinále ji vyřadila ve dvou setech druhá nasazená a pozdější finalistka Li Na 3–6 a 5–7.\n\nNa turnaji v Madridu kategorie Premier Mandatory byla osmá nasazená. V prvním kole zdolala Belgičanku Yaninu Wickmayerovou 6-4 ve třetím setu. Ve druhém kole neudržela vedení 1-0 na sety proti slovenské divoké kartě soutěže Daniele Hantuchové. Poprvé se Slovenkou prohrála po šesti výhrách.\n\nNa římský turnaj Internazionali BNL d'Italia přijížděla jako osmá nasazená. V prvním kole měla volný los, ve druhém udolala Němku Lisickou 6–4, 0–6 a 7–5, i když ve třetím setu prohrávala 1–3. V dalším zápase ale nestačila na sousedku v žebříčku, Australanku Stosurovou po třísetovém průběhu, a neobhájila tak čtvrtfinále z předešlého ročníku. Vzhledem k tomu, že Kerberová neobhájila semifinálovou účast, se posunula na sedmé místo žebříčku WTA.\n\nNa přelomu května a června zavítala na pařížský grandslam French Open v roli sedmé nasazené a obhajovala semifinálovou účast. V prvním kole zdolala Francouzku startující na divokou kartu Aravane Rezaïovou po třísetovém průběhu. Ve druhém kole, o den později, nedala šanci Šuaj Pchengové, kterou porazila ve dvou setech. Byla to její první dvousetová výhra od semifinále v Katowicích. Ve třetí fázi však skončila na raketě stejně staré Američanky Jamie Hamptonové výsledkem 1–6 a 6–7, čím neobhájila své loňské semifinále a opět se vrátila na osmé místo.\n\nTravnatou sezónu jako už tradičně zahájila na AEGON International v Eastbourne. Jako turnajová čtyřka porazila v prvním kole Rumunku Moniku Niculescuovou ve dvou setech, ve druhém kole ale prohrála se svojí kamarádkou a občasnou partnerkou do čtyřhry Yaninou Wickmayerovou po setech 6–3, 4–6 a 5–7, přestože se ve třetím setu ujala vedení 4–2 a 30:0 při svém podání.\n\nPrávě s Wickmayerovou obdržely divokou kartu do ženské čtyřhry. V prvním zápase ale prohrály s nenasazenou dvojicí Sie Su-wej a Mirjana Lučićová Baroniová ve dvou setech.\n\nDo nejslavnějšího turnaje světa ve Wimbledonu vstupovala jako osmá nasazená a chtěla zde napodobit své úspěchy z předešlých let, především vítězství z roku 2011.\n\nV prvním kole vyhrála s Američankou Coco Vandewegheovou lehce první set 6-1 a ve druhém otočila z 1-3 na 5-3, ale při podávání na postup udělala dvě dvojchyby a dovolila Američance čtyřmi hrami v řadě srovnat na 1-1 na sety. Ve třetím dějství i přes bolest nohy dovolila Vandewegheové získat už jen čtyři hry a postoupila do druhého kola\n\nV něm se měla střetnout s Kazaškou Švedovovou, která ale k zápasu kvůli potížím s rukou nenastoupila.\n\nVe třetím jí potrápila další levoruka tenistka, Ruska Jekatěrina Makarovová. Zápas byl poprvé přerušen za stavu 3-3 v prvním set, hned po přestávce se Kvitová ujala vedení už 6-3 a 2-0. Česká tenistka ale ztratila 8 her v řadě a ocitla se tak blíže porážky, když prohrávala 0-2 ve třetím setu. Následnou hru při své podání i přes brejkové šance soupeřky ubojovala a nepustila Rusku do vedení s double brejkem.\nKvitové však pomohlo druhé přerušení, tentokrát kvůli tmě. Dohrávku zvládla lépe česká tenistka, za 23 minut ztratila jenom jednu hru a postoupila do osmifinále wimbledonu.\n\nV něm nezaváhala v souboji se Španělkou Carlou Suárezovou Navarrovou, kterou porazila podruhé v sezóně, i když první set musel rozhodnout až tiebrejk. Počtvrté v řadě postoupila minimálně do čtvrtfinále Wimbledonu a poprvé se do něj dostala od loňského Wimbledonu.\n\nVe čtvrtfinále však našla kromě Williamsové svoji první přemožitelku od roku 2009. Stala se jí Belgičanka Kirsten Flipkensová. Česká tenistka sice vyhrála první set, druhé dějství ovládla její soupeřka. Kvitová se následně nechala vyšetřit a dostala prášky. Ve třetím setu vedla s Flipkensovou vyrovnanou partii, ale mrzet jí mohou dva momenty - nevyužití brejkbolů ve čtvrtém gamu na 3-1 a devátá hra, kde nevyužila na svém podání vedení 40:15 a poté hloupou chybou na brejkbol darovala soupeřce vedení 5-4. Belgičanka zápas dopodávala a postoupila do svého první semifinále na grandslamu.\n\nPo grandslamu udržela ve světové klasifikaci osmou pozici.\n\nPrvní turnajem na obhajobě vítězství US Oper Series se stal turnaj hraný v Carlsbadu.\n\nVe čtyřhře získala divokou kartu, její spoluhráčkou se stala Tamira Paszeková, v první kole ale podlehly týmu Čan Chao-čching a Janette Husárová dvakrát 6-3.\n\nVe dvouhře se dostala mezi nasazené tenistky - byla nasazená jako číslo tři, což jí vyneslo v prvním kole volný los. Ve druhém kole se jí povedla odveta za Australian Open, když porazila Britku Robsonovou 6-1 a 6-2. V zápase ztratila jenom jednou své podání. Ve čtvrtfinále se proti ní postavila divoká karta soutěže Virginie Razzanová, která v průběhu turnaje porazila Kuzněcovovou a Suárezovou Navarrovou. Francouzka v první setu vedla 5-3 a podávala na vítězství v setu, česká tenistka ale zvládla odvrátit setboly a vyhrála první zkrácenou hru poměrem 8-6. Ve druhém setu Češce nevyšel game za stavu 5-6, kdy Razzanová využila svůj jediný breakball, který v setu měla, aby srovnala 1-1 na sety. Ve druhém setu Kvitová nevyužila vedení 2-1 v brejkem a nakonec francouzský tenistka podávala za stavu 3-5 na postup do semifinále, nevyužila ale mečboly, Kvitová se dostala do hry a za stavu 6-5 mohla zápas vítězně ukončit. Zápas ale vyvrcholil v další zkrácené hře, kde Češka nevyužila dva mečboly a prohrála 8-10.\n\nNa Rogers Cup, ten rok konaném v Torontu, vstupovala jako obhájkyně prvenství z pozice šesté nasazené. V první kole měla volný los, ve druhém zápase zvládla duel s domácí divokou kartou, devatenáctiletou Eugenií Bouchardovou. V osmifinále se potřetí za rok utkala s Australankou Stosurovou, když se prohrála jediný servis, z stavu 5-2, kdy podávala na postup. Zápas ale ukončila hned v další hře na podání jedenácté hráčky světa. Ve třetím utkání ale nestačila na nenasazenou Rumunku Soranu Cîrsteaovou. První set sice vyhrála a ve druhém otočila z 0-4 na 5-4, soupeřka ale těžké chvíle zvládla a nakonec vyhrála 4-6, 7-5 a 6-2. Následkem ztráty bodů spadla na 9. místo žebříčku WTA.\n\nJako sedmá nasazená porazila ve druhém kole se ztrátou setu Marinu Erakovicovou, ale s turnajem se rozloučila už v osmifinále, když nestačila ve třech setech na Dánku Wozniackou. Ve třetím setu přitom vedla už 3-1, pak ale prohrála pět her v řadě.\nNa turnaji v New Havenu došla jako obhájkyně do finále, čímž uhájila svojí pozici v elitní desítce, kde jí ale přehrála Rumunka Simona Halepová.\n\nUS Open opustila ve třetím kole a v pondělí tak vypadla z první desítky žebříčku WTA, poprvé od května 2011.\n\nDíky absenci Williamsové, Šarapovové, Na Li a srpnovému ukončení kariéry Bartoliové byla i přes žebříčkové postavení nasazena jako číslo sedm. Ve druhém kole volném lose v úvodu turnaje porazila akutální juniorskou světovou jedničku ve dvouhře, Švýcarku Bencicovou. Kvůli dešti nestihla odehrát zápas druhého kola, a proto musela v jeden odehrát dva zápasy. Ale ani Madison Keysová, nebo Světlana Kuzněcovová jí nedokázaly zastavit, když dohromady vyhrály proti Češce devět her. Postupem do semifinále si také zajistila návrat do světové desítky žebříčku WTA. Ve čtvrtém semifinále se pak utkala s bývalou světovou jedničku Venus Williamsovou. S tou sice prohrála první set, ve druhé sadě zlepšila hru a vynutila si třetí dějství. V něm si však hráčky držely svá podání celou dobu, takže po dvou hrách, kde Kvitová podávala na udržení na turnaji, začal tiebreak. V něm se česká tenistka dostala do vedení 6-0, první dva mečboly sice ještě nevyužila, třetí už ale Američanka neodvrátila. Kvitová tak počtvrté v sezóně postoupila do finále.\nV něm se utkala s pátou nasazenou Němkou Angelique Kerberovou. V prvním setu neztratila ani jednou servis, proměnila oba dva brejkboly a vypadalo to, že si dokráčí pro titul. Jenže ve druhém setu se Němka zvedla a Kvitová začala dělat chyby. Výsledkem toho bylo, že set ztratil poměrem 0-6. Do třetí sady vstoupila lépe a ujala se vedení 4-0. Za stavu 5-2 nevyužila na podání soupeřky první dva mečboly a na svém podání pak musela čelit brejkbolu na 5-4, ale po hodině a 39 minutách získala druhý titul v roce a celkově jedenáctý v kariéře. Díky 900 bodům do žebříčku se vrátila do světové desítky, za sedmé místo.\n\nNa velký pekingský turnaj, China Open vstupovala až jako devátá nasazená, ale díky postupu do semifinále na předchozím turnaji, měla v prvním kole volný los. Ve druhém kole otočila zápas s Americkou tenistkou Varvarou Lepčenkovou. Ve třetím setu ji dokonce nadělila \"kanára\". V osmifinále udolala svoji sousedku v žebříčku, Italku Saru Erraniovou. Ve čtvrtfinále na ni nestačila domácí Li Na. V semifinále však vítěznou šňůru české tenistky přetrhla Srbka Jelena Jankovićová, přestože Češka vyhrála první set.\n"}
{"id": "919202", "url": "https://cs.wikipedia.org/wiki?curid=919202", "title": "BBC Prime", "text": "BBC Prime\n\nBBC Prime byl satelitní kanál BBC. Vysílal od ledna 1995 do listopadu 2009.\n\nKanál vznikl 26. ledna 1995 ve 20.00 CET, kdy společně s BBC World, která odstartovala o 10 dní dříve, 16. ledna 1995, nahradila BBC World Service Television.\n\nKanál vysílal drama, komedie a lifestylové pořady, které se obměňovaly každý měsíc. Také se každý den vysílalo šest hodin denně vzdělávacích pořadů pod názvem BBC Learning. Z této praxe se upustilo v srpnu 2006 \"se záměrem zvýšení relevance a přitažlivosti kanálu k nejširší divácké obci\". Také vysílal dětský blok CBBC pod názvy CBBC Prime nebo \"CBBC on BBC Prime\".\nČasté vysílání archivní zábavy na BBC Prime se nelíbilo britské diaspoře, které víc vyhovoval mix pořadů z BBC One a BBC Two, vysílaný na BBC TV Europe a BBC World Service Television. BBC to zdůvodňovala tím, že \"pro většinu našich diváků je to první a často jediná šance vidět tyto pořady\".\n\nNa rozdíl od kanálů BBC ve Spojeném království a těch, které jsou financovány přes UK Foreign Office, byl BBC Prime komerční kanál a byl součástí balíčků satelitních a kabelových operátorů. Také vysílal klasické reklamní pauzy, proto také nebyl dostupný ve Spojeném království.\n\nBBC Prime byl dostupný v nabídkách satelitních a kabelových operátorů. V Jižní Africe BBC Prime zahájil vysílání v roce 1999 a vysílal jiné programy než v Evropě, protože některé pořady vysílaly jiné místní televize. Asijský servis zahájil vysílání až 1. prosince roku 2004 a měl jiné vysílací schéma kvůli jiným časovým pásmům a kulturním odlišnostem. V Japonsku stejného dne odstartoval podobný kanál, BBC Japan.\n\nDále vysílal titulky ve švédštině, dánštině, norštině, češtině, polštině, rumunštině, maďarštině, italštině, hebrejštině a srbštině. Asijský servis také vysílal titulky v čínštině, thajštině a korejštině.\n\nV září 2006 byl oznámen zánik BBC Prime a vznik nového kanálu BBC Entertainment, jednoho z několika plánovaných kanálů BBC Worldwide.\n\nPrvní servis, který toto podstoupil byl asijský servis, který se změnil na BBC Entertainment 6. října 2006, následoval ho jihoafrický servis, který se změnil 1. října 2008. BBC Prime byla kompletně nahrazena BBC Entertainment 11. listopadu 2009.\n\n\n"}
{"id": "919203", "url": "https://cs.wikipedia.org/wiki?curid=919203", "title": "Mistrovství světa ve fotbale hráčů do 20 let 2013", "text": "Mistrovství světa ve fotbale hráčů do 20 let 2013\n\nMistrovství světa ve fotbale hráčů do 20 let 2013 se konalo od 21. června do 13. července 2013 v Turecku. Turnaj, pořádaný pod patronací FIFA byl devatenáctým v historii. Odehrával se ve městech Istanbul, Bursa, Antalya, Trabzon, Gaziantep, Kayseri a Rize. Vítězství obhajuje Brazílie, ta se však na turnaj nekvalifikovala. Vítězem se stala reprezentace Francie, která ve finále na penalty porazila Uruguay.\n\n"}
{"id": "919205", "url": "https://cs.wikipedia.org/wiki?curid=919205", "title": "PFK Spartak Pleven", "text": "PFK Spartak Pleven\n\nPFK Spartak Pleven (bulharsky ПФК Спартак Плевен) byl bulharský fotbalový klub z Plevna. Byl založen v roce 1919. V lednu 2009 klub vyhlásil bankrot a v červnu téhož roku byl oficiálně rozpuštěn. O rok později byl obnoven, když začal hrát na amatérské úrovni. Ovšem znovuobnovený klub dlouho nevydržel, protože v roce 2013 Spartak Pleven opět zaniká.\n\n\n"}
{"id": "919208", "url": "https://cs.wikipedia.org/wiki?curid=919208", "title": "Guido Starhemberg", "text": "Guido Starhemberg\n\nHrabě Guido Starhemberg (* 11. listopadu 1657, Graz; † 7. března 1737, také \"Guidobald\") byl císařským vojevůdcem z rodu Starhembergů.\n\nBěhem obléhání Vídně (1683) bojoval s vyznamenáním jako pobočník svého bratrance Ernsta Rüdigera Starhemberga. Po osvobození Vídně se připojil k bojující armádě v Uhrách a účastnil se následujících bitev: 1686 obléhání Ofenu, 1687 v bitvě u Moháče, obléhání a dobytí Bělehradu (6. září 1688), dále se účastnil bitev u Slankameu a Zenty.\n\nPo vypuknutí válek o španělské dědictví odešel s Evženem Savojským do Itálie, zde se zúčastnil bitvy u Luzzary a následně převzal od roku 1703 velení a zabránil spojení Francouzů s Bavory. Kvůli neshodám s Viktorem Amadeem II. byl nahrazen polním maršálem Wirichem Daunem.\n\nV roce 1708 převzal velení nad jednotkami válčícími ve Španělsku a i přes minimální podporu vedl válku s úspěchy. V roce 1710 vstoupil po úspěšných bojích v bitvách u Almenary a Saragossy do Madridu. Po bitvě u Villaviciosa byl nucen ustoupit do Barcelony. Zde se stal vicekrálem a kvůli nedostatku podpory se nechal v roce 1713 převézt se zbytkem vojska na anglických lodích do Janova. Pak žil ve Vídni.\n\nBěhem válek s Turky v letech 1716 až 1718 převzal za nepřítomnosti prince Evžena prezidentství dvorské vojenské rady. Zemřel 7. března 1737 jako guvernér Slawonie.\n\n"}
{"id": "919211", "url": "https://cs.wikipedia.org/wiki?curid=919211", "title": "Česko na Eurovision Song Contest", "text": "Česko na Eurovision Song Contest\n\nČesko se zúčastnilo soutěže Eurovision Song Contest v letech 2007, 2008, 2009, 2015, 2016, 2017, 2018, 2019 a zúčastní se také v roce 2020. Doposud se reprezentantovi Česka podařilo do Velkého finále postoupit třikrát, v letech 2016, 2018 a 2019. Po účasti v roce 2009, kdy skupina Gipsy.cz obsadila v Moskvě poslední místo v semifinále bez zisku jediného bodu, se Česká republika do roku 2015 ze soutěže stáhla. V listopadu 2014 oznámila ČT návrat Česka do soutěže v roce 2015, kdy se soutěž konala ve Vídni. Nejlepšího skóre dosáhlo Česko v roce 2018, kdy Mikolas Josef postoupil do finále a s písní „Lie to Me“ obsadil 6. místo. Rok poté skupina Lake Malawi také postoupila do finále a skončila na jedenáctém místě.\n\nPrvním Čechem, který se Eurovize zúčastnil, byl v roce 1968 Karel Gott, který zastupoval Rakousko s písní „Tausend Fenster“. \n\nV šedesátých a sedmdesátých letech dvacátého století Československá televize odvysílala několikrát záznam soutěže. Řada vítězných písní byla navíc interpretována českými a slovenskými umělci (například píseň „Save All Your Kisses“ od skupiny Brotherhood of Man nazpívali v české verzi „Já půjdu tam a ty tam“ Jiří Korn a Helena Vondráčková).\n\nEkvivalentem Eurovize se ve Východním bloku mezi lety 1977 a 1980 stal festival Intervision Song Contest, pořádaný v polských Sopotech. V roce 1977 tuto soutěž vyhrála Helena Vondráčková s písní „Malovaný džbánku“, v roce 1980 se o vítězný titul se zástupci Finska a Sovětského svazu dělila Marika Gombitová.\n\nCoby nesoutěžní příspěvek na Eurovizi 1984 vystoupilo Černé divadlo Praha.\n\nPo rozdělení Československa v roce 1993 se do soutěže okamžitě přihlásilo Slovensko, jehož zástupce Elán ovšem nepostoupil z kvalifikačního kola. Slovensko se tak zúčastnilo až o rok později a následně ještě v letech 1996 a 1998.\n\nČeská republika se původně měla účastnit již v roce 2005, ovšem k debutu nedošlo z rozličných důvodů včetně finanční vytíženosti veřejnoprávního vysílatele. Znovu se chtěla Česká televize zapojit o rok později, avšak z důvodu „nízké šance na postup do finále“ účast odložila.\n\nV dubnu 2006 Česká televize potvrdila účast na Eurovizi 2007. Do finských Helsinek po vítězství v národním kole \"Eurosong 2007\" odjela rocková kapela Kabát. V semifinále 10. května skupina vystoupila jako šestnáctá v pořadí, avšak od diváků v Evropě obdržela pouze jediný bod (z Estonska). Obsadila tak poslední místo.\n\nPro Českou televizi soutěž živě z místa konání moderovala Kateřina Kristelová, která s Jiřím Kornem moderovala národní finále. Výsledky českého hlasování ve finále vyhlásila manažerka pro zahraniční vztahy České televize Andrea Savane.\n\nZástupce na Eurovizi 2008 ČT vybírala opět pomocí národního kola \"Eurosong\". Mezi devíti konkurenty zvítězila zpěvačka Tereza Kerndlová s písní „Have Some Fun“, přestože byla následně obviněna z kupování hlasů. V druhém semifinále 22. května vystoupila jako osmá v pořadí. V hlasování obdržela 9 bodů – pět z Makedonie, dva z Chorvatska a po jednom bodu z Turecka a Malty. Obsadila tak předposlední osmnácté místo.\n\nSoutěž opět komentovala Kateřina Kristelová, která moderovala národní kolo spolu s Alešem Hámou. Výsledky českého hlasování ve finále vyhlásila redaktorka České televize Petra Šubrtová.\n\nV roce 2009 se Česká televize místo uspořádání národního kola jako v předchozích dvou letech rozhodla rovnou v lednu 2009 nominovala skupinu Gipsy.cz, která v obou ročnících národního kola \"Eurosong\" obsadila místo v nejlepší trojici. Z dvou písní byla po dvoutýdenním hlasování vítěznou vyhlášena „Aven Romale“.\n\nSkupina vystoupila 12. května v druhém semifinále v Moskvě coby druhá v pořadí. V hlasování však neobdržela ani jeden bod a skončila tak poslední.\n\nDne 22. července 2009 ČT oznámila, že se nebude účastnit Eurovize 2010 z důvodu „nezájmu veřejnosti o soutěž a nízké sledovanosti“. Na základě tohoto rozhodnutí se Česká republika soutěže mezi lety 2010 až 2014 neúčastnila.\n\nNavzdory informacím z července 2014, že se Česko ani následující rok nebude účastnit Eurovize 2015 ve Vídni, se Česká televize 19. listopadu 2014 rozhodla pro účast a na základě interního výběru jako reprezentanty vybrala duo složené z Marty Jandové a Václava Noida Bárty. S písní „Hope Never Dies“ vystoupili 21. května v druhém semifinále jako osmí v pořadí. V hlasování získali 33 bodů a skončili na nepostupovém třináctém místě.\n\nNa základě interního výběru Českou republiku v roce 2016 reprezentovala Gabriela Gunčíková s písní „I Stand“. Vystoupila 10. května v prvním semifinále. V hlasování získala 161 bodů a z devátého místa postoupila jako první česká reprezentantka do velkého finále.\n\nFinále soutěže se konalo 14. května a Gabriela Gunčíková vystoupila jako druhá v pořadí. V upraveném systému hlasování, kdy jsou zvlášť zveřejňovány hlasy od národních porot a od diváků z jednotlivých zemí, získala 41 bodů v hlasování porot, od diváků nicméně nezískala žádný bod. Celkově tak skončila na 25. místě.\n\nNa základě interního výběru Českou republiku na Eurovision 2017 v Kyjevě reprezentovala Martina Bárta s písní „My Turn“. Vystoupila 9. května v prvním seminifinále. Do finále se však neprobojovala, zůstala na třináctém místě z osmnácti, získala 83 bodů.\n\nDne 26. září 2017 Česká televize potvrdila účast České republiky na 63. ročníku Eurovize v portugalském Lisabonu. Dne 8. prosince 2017 uvedl vedoucí české eurovizní delegace Jan Bors, že počátkem ledna 2018 se uskuteční české národní kolo \"Eurovision Song CZ\", během kterého bude šest interpretů a interpretek se svými písněmi soutěžit o reprezentaci České republiky v Lisabonu. Oficiální informace byly oznámeny 8. ledna na tiskové konferenci, během níž byla mj. zveřejněna jména interpretů a interpretek s názvy soutěžních písní. Hlasování probíhalo veřejně od 8. do 22. ledna přes oficiální mobilní aplikaci Eurovision. Krom toho byli také účastníci hodnoceni odbornou mezinárodní porotou, jejíž body byly následně započteny s hlasy českých diváků. Vítěz soutěže byl vyhlášen 29. ledna a stal se jím Mikolas Josef s písní „Lie to Me“, který se tak stal reprezentantem České republiky na Eurovizi 2018. Ve stejný den oficiální los v Lisabonu rozhodl, že se Česká republika zúčastní prvního semifinále 8. května.\n\nMikolas Josef se stal úspěšným kvalifikantem z prvního semifinále, kde se umístil na celkovém 3. místě, a zajistil Česku místo ve finále. Ve Velkém finále se prosadil v konkurenci 26 účastníků a obsadil 6. místo, čímž pro Česko zaznamenal historicky nejlepší výsledek.\n\nReprezentant Česka na Eurovision Song Contest 2019 v izraelském Tel Avivu vzešel z národního kola \"Eurovision Song CZ\". Vítězem se stala indie popová skupina Lake Malawi s písní „Friend of a Friend“. Česko vystoupilo dne 14. května 2019, v první polovině prvního semifinále. Skupina Lake Malawi následně postoupila do finále soutěže, stala se tak třetím finalistou v Eurovision Song Contest v historii Česka. Ve finále Lake Malawi obdrželi celkem 157 bodů, ale pouze 7 bodů z diváckého hlasování. Česko obsadilo 11. místo z 41 zúčastněných.\n\n\n"}
{"id": "919212", "url": "https://cs.wikipedia.org/wiki?curid=919212", "title": "AGOVV Apeldoorn", "text": "AGOVV Apeldoorn\n\nAGOVV Apeldoorn je nizozemský fotbalový klub z Apeldoornu. Založen byl roku 1913. Jeho profesionální oddíl zanikl v lednu 2013 (bankrot). Fotbalisté klubu se stali volnými hráči a mohli si hledat nová angažmá. Amatérská složka pokračuje dál, hraje v Tweede Klasse (nizozemská 6. liga).\n\n\nNizozemský fotbalový pohár\n\n\n\n"}
{"id": "919213", "url": "https://cs.wikipedia.org/wiki?curid=919213", "title": "Alpiq", "text": "Alpiq\n\nAlpiq je energetická společnost se sídlem ve Švýcarsku. Společnost staví a provozuje elektrárny a obchoduje s elektrickou energií. Společnost vlastní elektrárny ve Švýcarsku, Itálii, Francii, Norsku, Maďarsku, České republice, Španělsku a Bulharsku s celkovým instalovaným výkonem 6 441 MW. S elektřinou obchoduje ve 30 evropských státech, v roce 2012 zobchodovala 136 816 GWh (z toho 19 % produkce z vlastních elektráren).\n\nSpolečnost vznikla v roce 2009 spojením švýcarských společnosti Atel (Aare-Tessin), založené v roce 1894, a EOS (Energie Ouest Suisse), založené v roce 1919.\nAkcie společnosti jsou obchodovány na švýcarské burze SIX Swiss Exchange, volně obchodováno je však asi jen 10 % akcií. Mezi největší akcionáře patří EOS Holding (31,4 %), EDF Alpes Investissements (25 %) a Elektra Birseck Münchenstein (13,6 %).\n\nV České republice sídlí obchodník s elektřinou Alpiq Energy SE a společnost Alpiq Generation (CZ) s.r.o., která vlastní a provozuje dvě elektrárny v Kladně a jedno ve Zlíně, když elektrárna ve Zlíně a jedna z elektráren na Kladně slouží také jako teplárny.\n"}
{"id": "919216", "url": "https://cs.wikipedia.org/wiki?curid=919216", "title": "Hôtel de Choiseul-Praslin", "text": "Hôtel de Choiseul-Praslin\n\nHôtel de Choiseul-Praslin je městský palác v Paříži. Nachází se na rohu ulic \"Rue de Sèvres\" a \"Rue Saint-Romain\" v 6. obvodu. Barokní palác z roku 1722 je od roku 1926 chráněn jako historická památka a dnes slouží jako sídlo banky \"La Banque postale\".\n\nPalác si nechala postavit v roce 1722 komtesa de Choiseul, která pověřila pracemi architekta Sulpice Gaubiera. Po její smrti roku 1746 zdědil palác její synovec César Gabriel de Choiseul-Praslin (1712-1785), který zde žil v letech 1745-1765, a po kterém nese palác své jméno. César Gabriel de Choiseul-Praslin od roku 1750 nechal palác rozšířit a vyzdobit, ale v roce 1765 ho prodal spolu s palácem Hôtel de Belle-Isle francouzskému králi Ludvíku XV.\n\nV roce 1768 palác od krále koupil Henry Rouvroy de Saint-Simonn a pronajal jej markýzovi de Kerhoent. Jeho vdova emigrovala během Velké francouzské revoluce a po Thermidorském převratu palác prodala.\n\nPalác několikrát změnil majitele i nájemníky a v roce 1831 byl interiér rozdělen, čímž utrpělo jeho vybavení a výzdoba. V roce 1886 ho koupil stát jako sídlo státní spořitelny \"Caisse nationale d'épargne\". V letech 1946-1973 zde sídlilo Musée de La Poste a poté byl palác nevyužitý.\n\nPo roce 2000 koupila dům poštovní banka \"La Banque postale\" a provedla restaurační práce, které trvaly 30 měsíců. Otevření paláce proběhlo 15. září 2011 jako ústředí banky.\n\nFasáda paláce je od roku 1926 zapsána na seznamu historických památek a od roku 2006 jsou památkově chráněny také střecha, přízemní místnosti (vstupní vestibul, salón ve stylu Ludvíka XV. a jídelna ve stylu Ludvíka XVI. s pompejskou výzdobou), schodiště a místnosti v prvním patře (salón Ludvíka XV., místnost ve stylu renesance a novogotická kaple).\n\n"}
{"id": "919219", "url": "https://cs.wikipedia.org/wiki?curid=919219", "title": "Sebastian Giovinco", "text": "Sebastian Giovinco\n\nSebastian Giovinco (* 26. ledna 1987, Turín, Itálie) je italský fotbalový záložník nebo útočník. V současnosti hraje za Toronto FC v severoamerické soutěži Major League Soccer (MLS).\n\nV reprezentačním A-mužstvu Itálie debutoval 9. 2. 2011 v přátelském utkání v Dortmundu proti Německu (remíza 1:1).\n\nZúčastnil se Mistrovství Evropy ve fotbale 2012, kde Itálie podlehla ve finále Španělsku 0:4. Získal tak stříbrnou medaili.\n\nV červnu 2013 se zúčastnil Konfederačního poháru FIFA 2013 konaného v Brazílii, kde v zápase proti Japonsku vstřelil svůj první gól v seniorské reprezentaci. Itálie na turnaji podlehla v semifinále opět Španělsku, tentokrát v penaltovém rozstřelu poměrem 6:7 (samotný zápas skončil bez branek i po prodloužení). Giovinco svůj penaltový pokus proměnil.\n"}
{"id": "919223", "url": "https://cs.wikipedia.org/wiki?curid=919223", "title": "Fórum pro Jednotnou Abcházii", "text": "Fórum pro Jednotnou Abcházii\n\nFórum pro Jednotnou Abcházii je politická strana v Abcházii. Je to jedna z největších stran a od svého založení je v opozici. Vede ji bývalý premiér, viceprezident a kandidát na prezidenta Raul Chadžimba.\nFórum pro Jednotnou Abcházii vzniklo 8. února 2005 sjednocením 12 různých politických stran, občanských hnutí, sociálně politických hnutí a mládežnických organizací. Poprvé se sjednotili v roce 2004 kdy podpořili kandidaturu na prezidenta Raula Khajimby. I přestože volby prohrál získal podstatnou úlohu díky pozici viceprezidenta, kterou si vyjednal při povolební krizi.\n\nDo prezidentských voleb chtěla strana navrhnout dvojici Raul Chadžimba a Zaur Ardzinba ,ale ti se nemohli dohodnout, který z nich by měl být prezident a který viceprezident. Nakonec kandidovali odděleně a nevyhrál ani jeden.\n\nDo posledních voleb do lidového shromáždění postavili 11 kandidátů z nichž 6 postoupilo do druhého kola a 4 vyhráli.\n\nFórum vede 12členná rada v čele s místopředsedou (počet mítopředsedů kolísá mezi jednim a dvěma), později byla zřízena pozice zástupce předsedy, kteří byly původně 4, ale v roce 2010 byl jejich počet snížen na 2.\n"}
{"id": "919227", "url": "https://cs.wikipedia.org/wiki?curid=919227", "title": "TEDxPrague", "text": "TEDxPrague\n\nTEDxPrague je nezávislá inspirativní konference v Praze organizovaná dobrovolníky na základě licence od TED.\n\nJde o lokální formát konferencí TED a je věnován myšlenkám, které stojí za to šířit. Program akce je sestaven tak, že poskytuje komunitám, organizacím a jednotlivcům příležitost získávat a hlavně rozvíjet TED zkušenosti na lokální úrovni. TED znamená spojení zajímavých lidí ze 3 světů: Technologie, Zábava, Design (odtud název TED). Na akcích TEDx se kombinují TEDTalks videa a živé vystoupení řečníků a vytváří tak zajímavou interakci s publikem. Tyto lokálně samostatně organizované akce nesou jméno TEDx, kde x znamená nezávisle organizovaný event. konference TED nabízí všeobecné poradenství pro program a pořádání TEDx, ale individuální TEDx jsou organizované samostatně.\n\nHistoricky první ročník inspirativní konference TEDxPrague se uskutečnil koncem roku 2009 v prostorách Písecké brány a vycházel z nápadu hrstky nadšenců přinést světovou konferenci TED do České republiky. Program navštívilo 100 hostů. Zanedlouho poté se konaly první setkání TEDx také v Bratislavě a Brně.\nDruhý ročník TEDxPrague se uskutečnil vršovickém kině Vzlet a nesl motto „ReStart – začneme jinak“. Hostil 450 fanoušků a 21 přednášejících. Videa z konference vložené na YouTube už mají přes 40 000 zhlédnutí. K přednášejícím se mimo jiné řadili lékař Cyril Höschl, propagátor svobody v práci Tomáš Hajzler nebo zastánce vzdělávací revoluce Ondřej Šteffl.\n\nTřetí ročník TEDx s podtitulem „Není na co čekat“ se konal v divadle Archa. Více než 450 účastníků zhlédlo vystoupení 15 řečníků, kteří jim poskytli inspiraci k novým aktivitám a někdy až kontroverzní pohled. Svou myšlenku hodnou šíření přednesl psycholog Radvan Bahbouh, slovenský filantrop Andrej Kiska nebo aktivistka Renata Chmelová. Dalších 2 000 fanoušků sledovalo přímý přenos konference na internetu.\nV roce 2012 také začaly pod hlavičkou TEDxPrague první experimenty s menšími formáty setkání - TEDxCinema, TEDxLive a TEDxSalon.\n\n\nHistorie TED začala v roce 1984 jako konference, která dala dohromady lidi ze 3 světů: technologie, zábava a design (odsud název TED). Od té doby se ale její záběr značně rozšířil. Pod jménem TED se organizují: výroční konference TED Conference v kalifornském Long Beach/Palm Springs, která se koná vždy na jaře, TEDGlobal v britském Oxfordu, konaný každoročně v létě, dále zahrnuje oceňovaný video server TEDTalks, program Open Translation Project a Open TV Project, inspirační program TED Fellows a od roku 2009 komunitní program TEDx a TEDIndia a výroční ocenění TED Prize. \n\nVýroční TED konference v Long Beach/Palm Springs a Oxfordu dávají dohromady nejzajímavější osobnosti světa, které fascinují svým životním příběhem a přinášejí nejinspirativnější myšlenky. Tyto myšlenky jsou odhodláni přenést do svých krátkých vystoupení. (Prezentace na TED mají maximálně 18 minut). Na TEDTalks je nyní k dispozici více než 1000 vystoupení (TEDTalks) a každý týden jsou přidávána další. Všechny přednášky jsou opatřeny anglickými titulky a mnoho z nich má titulky v dalších jazycích.\n\n"}
{"id": "919229", "url": "https://cs.wikipedia.org/wiki?curid=919229", "title": "Cesare Prandelli", "text": "Cesare Prandelli\n\nCesare Prandelli (* 19. srpna 1957, Orzinuovi, provincie Brescia, Itálie) je bývalý italský fotbalista a současný fotbalový trenér. V letech 2010–2014 vedl italskou fotbalovou reprezentaci.\n\nHrál na postu záložníka. Působil ve třech klubech: US Cremonese, Juventus FC a Atalanta.\n\nTrenérskou kariéru zahájil v roce 1990 v Atalantě (klubu, kde ukončil hráčskou kariéru), vedl zde mládež. Poté působil jako hlavní trenér u několika italských klubů: US Lecce, Hellas Verona, FC Unione Venezia, Parma FC, AS Roma, ACF Fiorentina.\n\nPo Mistrovství světa ve fotbale 2010 v Jihoafrické republice převzal po Marcellu Lippim italskou fotbalovou reprezentaci. Na Mistrovství Evropy ve fotbale 2012 dovedl mužstvo do finále, kde Itálie podlehla Španělsku 0:4. Získal tak pro svou zemi stříbrnou medaili. V červnu 2013 vedl tým na Konfederačním poháru FIFA 2013, Itálie na turnaji podlehla v semifinále opět Španělsku, tentokrát v penaltovém rozstřelu poměrem 6:7 (samotný zápas skončil bez branek i po prodloužení).\n\nItalský národní tým vedl i na Mistrovství světa 2014 v Brazílii. 24. června 2014 ihned po zápase Itálie s Uruguayí v základní skupině D o přímý postup do osmifinále (porážka Itálie 0:1) oznámil svou rezignaci. Itálie ve skupině porazila jen Anglii a podlehla Kostarice a Uruguayi, tím pádem byla vyřazena.\n\nBez práce nebyl dlouho, začátkem července 2014 přijal nabídku vést turecký velkoklub Galatasaray SK, kde vystřídal krajana Roberta Manciniho. Avšak již v listopadu téhož roku byl odvolán, i kvůli jazykové bariéře.\n\n"}
{"id": "919231", "url": "https://cs.wikipedia.org/wiki?curid=919231", "title": "Pokrovskoje (Ťumeňská oblast)", "text": "Pokrovskoje (Ťumeňská oblast)\n\nPokrovskoje ) je vesnice v Jarkovském rajonu Ťumeňské oblasti. Je střediskem vzdělávání.\n\nObec leží na řece Tura 24 km jihozápadně od Jarkova. Poblíž obce vede silnice Р-404 (R-404).\nRoku 1869 se zde narodil Grigorij Rasputin, přítel rodiny cara Mikuláše II. Na počest Rasputina má ve vsi vzniknout historicko-kulturní středisko „Kazanskij“ („Казанский“).\n\n17. července 1992 bylo v Pokrovském otevřeno muzeum Grigorije Rasputina (první soukromé muzeum v Rusku). Jako součást sbírky slouží soukromé předměty rodiny Rasputinových, které byly po vystěhování Paraskevy Fjodorovny a syna Dmitrije rozdány obyvatelů vesnice. Původní fotografie Grigorije Jefimoviče a jeho rodiny s darovacími nařízeními, osobní Rasputinovy zápisky, projekt ikonostasu místního chrámu. Taktéž se zde nacházejí kopie listin, které jsou uchovávány v různých archivech Ruska, stejně jako rozsáhlý tiskový materiál o Rasputinovi v různých světových jazycích. Činnost muzea byla ohodnocena diplomem z mezinárodního muzejního bienále, v konkursu „Muzeum—Eurasia 2006». Největším úspěchem bylo získání diplomu národní turistické ceny Jurije Senkeviče v roce 2010.\n"}
{"id": "919236", "url": "https://cs.wikipedia.org/wiki?curid=919236", "title": "Via Turonensis", "text": "Via Turonensis\n\nVia Turonensis ( ) je severní větev historické svatojakubské poutní cesty ve Francii. Svůj název odvozuje od města Tours, kterým prochází. Začíná v Paříži u věže Saint-Jacques. V roce 1998 se Poutní místa do Santiaga de Compostely ve Francii dostala na Seznam světového dědictví UNESCO.\n\nPodle poutní knihy \"Liber Sancti Jacobi\" z poloviny 12. století začínala Via Turonensis v Orléans, dnes je počátečním místem Paříž. Výchozím bodem poutě je v Paříži čtvrť Châtelet u věže Saint-Jacques, která jediná je pozůstatkem kostela Saint-Jacques-de-la-Boucherie. Poté vede ulicí \"Rue Saint-Jacques\" ke kostelu Saint-Jacques-du-Haut-Pas, kde dříve cesta opouštěla město.\n\n\"Liber Sancti Jacobi\" uvádí vedle Orléans také poutní cesty z Vézelay ze zdejšího opatství (Via Lemovicensis), Le Puy-en-Velay (Via Podiensis) a Arles (Via Tolosana). Tři severní cesty se spojují v Ostabat do společné cesty. Pouze Via Tolosana se na hlavní proud napojuje až ve Španělsku v Puente la Reina.\n\nMezi Paříží a Tours:\n\nRambouillet – Chartres – Bonneval – Châteaudun – Cloyes-sur-le-Loir – Fréteval – Vendôme – Lavardin – Montoire-sur-le-Loir – Saint-Jacques-des-Guérets – Château-Renault\n\nMezi Châtellerault a Bordeaux:\n\nChauvigny – Nouaillé-Maupertuis – Charroux – Saint-Maurice-la-Clouère – Civray – Ruffec – Saint-Amant-de-Boixe – Angoulême – Bourg-Charente – Charmant – Aignes-et-Puypéroux – Montmoreau-Saint-Cybard – Cressac-Saint-Genis – Aubeterre-sur-Dronne – Coutras – La Sauve\n\nZe Saintes vede varianta přes Mortagne-sur-Gironde, Talmont-sur-Gironde a Soulac-sur-Mer, odtud buď přes Hourtin – Lacanau – Sainte-Hélène nebo k pobřeží Girondy do Bordeaux.\n"}
{"id": "919238", "url": "https://cs.wikipedia.org/wiki?curid=919238", "title": "Benedikcionál", "text": "Benedikcionál\n\nBenedikcionál (z latinského \"benedictio\") je liturgická kniha římskokatolické církve obsahující liturgické texty pro různá žehnání. V římském rituálu z roku 1952 tvořily tyto obřady samostatnou kapitolu. Poprvé vyšel benedikcionál v roce 1984 (pod názvem \"De benedictionibus\"), upravená česká verze byla vydána roku 1994 a následně v roce 2013 (pod názvem \"Obřady žehnání\").\n\n"}
{"id": "919247", "url": "https://cs.wikipedia.org/wiki?curid=919247", "title": "Mercedes-Benz třídy A", "text": "Mercedes-Benz třídy A\n\nMercedes-Benz třídy A je modelová řada automobilů nižší střední třídy, vyráběná německou firmou Mercedes-Benz od roku 2012. Předchozí dvě generace, uvedené na trh v roce 1997 (W168) a 2004 (W169), patřily do segmentu malých automobilů. \n\nTřída A představuje nejnižší modely firmy Mercedes. První model W168 byl představený na frankfurtské Auto Show v roce 1997. Všechny modely této třídy mají čtyřválcové motory. Do roku 2005 byly vyráběny i v Brazilském Minas Gerais a nyní již jen v Německém Rastattu. V dubnu roku 2016 stála základní verze třídy A na českém trhu 537 240 Kč.\n\n"}
{"id": "919250", "url": "https://cs.wikipedia.org/wiki?curid=919250", "title": "1906 v hudbě", "text": "1906 v hudbě\n\nNa této stránce naleznete seznam událostí souvisejících s hudbou, které proběhly roku 1906.\n\n\n\n"}
{"id": "919253", "url": "https://cs.wikipedia.org/wiki?curid=919253", "title": "Adam Bahdaj", "text": "Adam Bahdaj\n\nAdam Bahdaj (2. ledna 1918, Zakopané – 7. května 1985, Varšava) byl polský spisovatel (především knih pro děti a mládež) a překladatel z maďarštiny. Pod pseudonymem Dominik Damian psal populární detektivní romány.\n\nBahdaj vystudoval práva na Jagellonské univerzitě v Krakově a na Vysoké škole ekonomické ve Varšavě. Druhou světovou válku prožil v Maďarsku jako polský aktivista. Pracoval pro krajanský spolek v Budapešti, publikoval v časopise polské emigrace \"Wieści z Polski\" a spolupracoval s vydavatelstvím Biblioteka Polska.\n\nRoku 1942 debutoval pod pseudonymem Jan Kot sbírku básní \"Iskry spod młota\" (Jiskry z kladiva) a novelu \"Z pamiętnika samotnika\" (Ze zápisků samotáře). Roku 1943 pak vyšly jeho překlady maďarských lidových písní \"Seklerskie ballady ludowe\" (Sikulské lidové balady) a povídka \"Karty z pamiętnika misantropa\" (Listy z deníku misantropa)\n\nV letech 1945-1950 působil jako novinář v Krakově a ve Varšavě, od roku 1950 se věnoval literatuře. Je autorem několika desítek knih pro děti a mládež se sportovní, dobrodružnou a detektivní tematikou, které zejména z počátku spojoval s problémy protifašistického odboje. Pro nejmenší čtenáře psal krátké prózy plné humoru a obdivu k přírodě.\n\nRoku 1974 mu byl udělen polský Zlatý Záslužný kříž (Złoty Krzyż Zasługi) a roku 1984 byl zapsán na Čestnou listinu Mezinárodního sdružení pro dětskou knihu IBBY (International Board on Books for Young People).\n\n\n\n\n"}
{"id": "919254", "url": "https://cs.wikipedia.org/wiki?curid=919254", "title": "Cena Augusta Derletha", "text": "Cena Augusta Derletha\n\nCena Augusta Derletha je každoročně (od roku 1972) udělována členy British Fantasy Society nejlepšímu románu roku v rámci ceny British Fantasy Award. Je pojmenována podle amerického spisovatele Augusta Derletha.\n\nSeznam oceněných:\n"}
{"id": "919255", "url": "https://cs.wikipedia.org/wiki?curid=919255", "title": "Metody tvůrčího myšlení", "text": "Metody tvůrčího myšlení\n\nMetody tvůrčího myšlení jsou myšlenkové postupy, které nám umožňují přijít s kreativním řešením problému. Zaměřují se na různé aspekty tvůrčího myšlení od takzvaného divergentního myšlení, kdy se snažíme najít co nejvíce řešení určitého problému po konvergentní myšlení, kdy naopak vybíráme to nejlepší řešení.\n\nMetody tvůrčího myšlení můžeme rozdělit na operační a formativní.\n\nZa nejznámější metodu tvůrčího myšlení je považován brainstorming.\n\n\n\n"}
{"id": "919256", "url": "https://cs.wikipedia.org/wiki?curid=919256", "title": "Katedrála svatého Kříže (Orléans)", "text": "Katedrála svatého Kříže (Orléans)\n\nGotická katedrála svatého Kříže ( \"Cathédrale Sainte-Croix\") v Orléansu byla postavena na přelomu 13. a 14. století a poté se dočkala ještě řady přestaveb. Vitráže katedrály zobrazují příběh svaté Jany z Arku, která město slavně osvobodila od anglické nadvlády.\n\n"}
{"id": "919272", "url": "https://cs.wikipedia.org/wiki?curid=919272", "title": "Jan Křížek (malíř)", "text": "Jan Křížek (malíř)\n\nJan Křížek (31. července 1919 Dobroměřice – 9. února 1985 Tulle, Francie) byl český sochař a malíř. Většinu svého života prožil ve Francii. Podílel se na činnosti pařížské surrealistické skupiny. Jeho dílo bylo současníky zařazováno do uměleckého směru Art brut. Stýkal se s předními francouzskými umělci, mj. s Pablem Picassem či André Bretonem. Roku 1962 se přestěhoval z Paříže na venkov a zároveň natrvalo přestal umělecky tvořit.\n\nNarodil se v Dobroměřicích u Loun v rodině učitele na tamní obecné škole. Roku 1927 onemocněl paratyfem. V letech 1930–1932 studoval na Arcibiskupském gymnáziu v Praze, 1933–1937 na státní reálce v Lounech. Po maturitě se zapsal na České vysoké učení technické, kde navázal celoživotní přátelství s Václavem Boštíkem. Po roce přestoupil na Akademii výtvarných umění, kde studoval v ateliéru Bohumila Kafky. Během války, po uzavření vysokých škol, bydlel v Praze. Roku 1946 studia na Akademii dokončil. O rok později se po desetileté známosti oženil s Jiřinou Batíkovou (1919–2010). V říjnu 1947 odjeli manželé do Paříže. Zde je zastihl Únor 1948. V jeho důsledku se oba rozhodli emigrovat. V roce 1948 byla Křížkovi v Paříži uspořádána první samostatná výstava. V září toho roku odjel Křížek na Azurové pobřeží, kde mohl díky Picassově intervenci pracovat v keramické dílně ve Vallauris.\nV roce 1949 se Křížkovi vrátili do Paříže, kde žili s přestávkami až do roku 1962. Bydleli velmi prostě, až do roku 1957 v pokojíku pro služky. Zatímco Křížek tvořil, jeho žena byla zaměstnána nejprve u řeckého lékaře, od roku 1955 pak v luxusní čajovně v Latinské čtvrti. V té době navázali Křížkovi přátelství s Toyen, která bydlela nedaleko odtud. Roku 1953 poznal Křížek vlivného kritika Charlese Estienna, který ho začal propagovat. V důsledku toho měl Křížek v roce 1955 možnost účastnit se hned čtyř kolektivních výstav s takovými umělci, jako byli např. Man Ray, Yves Tanguy nebo Francis Picabia. Ke Křížkově samostatné výstavě v roce 1956 napsal Estienn úvodní text do katalogu. V témže roce získali Křížkovi statut uprchlíků.\n\nV roce 1962 dospěl Křížek k názoru, že ve svém díle vyřešil všechny problémy, které ho zajímaly, a s uměleckou tvorbu skončil. Manželé se rozhodli žít na venkově. Finanční situace jim neumožňovala zakoupit domek. Křížkovi proto koupili pozemek v kraji Corréze nedaleko vesnice Goulles v místě jménem Le Bartheil. Křížek tam vlastnoručně postavil dřevěný domek a začal se živit včelařením, pěstováním zeleniny a chovem králíků. V roce 1968 ho zde navštívil Václav Boštík. V roce 1972 obdrželi Křížkovi od obce finanční příspěvek a zavedli si do domku elektřinu. Výstava, věnovaná roku 1984 činnosti Charlese Estienna, byla poslední za Křížkova života, které se zúčastnil svými pracemi. Roku 1985 zemřel na infarkt, pohřben je v Goulles. Vdova Jiřina Křížková domek i s pozemkem odkázala nadaci abbé Pierra, která jim roku 1956 pomohla vyřešit bytové problémy.\n\nKřížek byl všestranný umělec. Plastická díla vytvářel ze dřeva, z kamene i pálené hlíny. V grafické tvorbě se vyjadřoval prostřednictvím linorytu. Technikou jeho kreseb byl kvaš, akvarel, tuš, tužka nebo tempera. Pokud vytvářel olejomalby, nejčastěji byla podkladem pytlovina. Bytostně byl Křížek sochař. Rozsáhlejší sochařskou tvorbu mu však neumožňovaly hmotné podmínky, ve kterých žil, i absence vhodného ateliéru.\n\nZákladním tématem Křížkovy tvorby byla lidská figura, především v podobě ženy. Zobrazil ji v nesčetných variacích některou z výše uvedených technik. Svá díla zásadně nepojmenovával. Každé z nich bylo dílčí etapou na cestě k poznání po povaze člověka jako takového. Bylo mu blízké pravěké a mimoevropské umění, respektoval Augusta Rodina, v mládí rovněž Rudolfa Kremličku. Křížkovo dílo je nezařaditelné do některého z uměleckých směrů. Jeho kresby jsou spontánní, na plastikách je patrný vliv mimoevropských kultur. Na Křížkova díla není zatím pro Wikipedii uvolněna licence. Je možné se s nimi seznámit na některém z externích odkazů.\n\nVelká část Křížkovy písemné i tvůrčí pozůstalosti je v Čechách uložena ve dvou institucích: Galerii Benedikta Rejta v Lounech a Národní galerii. Jeho dílo se však nedochovalo úplné. Umělec jeho velkou část – plastiky i kresby – zničil, než se odstěhoval z Paříže na venkov.\n\n\n\n\n\n\n"}
{"id": "919282", "url": "https://cs.wikipedia.org/wiki?curid=919282", "title": "HTC Sensation XE", "text": "HTC Sensation XE\n\nHTC Sensation XE je smartphone společnosti HTC. Vychází z modelu Sensation. Hardware je stejný až na vnější kryt, který má jiné barevné provedení a na zadní straně ja logo Beats Audio. Procesor je výrobcem taktován na 1,5 GHz, z původních 1,2 GHz. Přístroj je vybaven 8megapixelovým fotoaparátem. Displej s úhlopříčkou 4,3 palce (cca 10,92 cm) disponuje rozlišením 960x540 pixelů. V telefonu je použit operační systém Android a uživatelské rozhraní HTC Sense 3.6. V balení se nachází originální sluchítka Beats By Dr.Dre urBeats. Jako první telefon od HTC byl vybaven ekvalizérem Beats Audio.\n\nDesign se změnil jen v barvách. Celý telefon je černý s červenými doplňky (reproduktor nad displejem, kroužek u fotoaparátu, dotykové tlačítka). Na zadní straně místo textu \"WITH HTC SENSE\" je text \"BEATS AUDIO\" s jeho logem.\n"}
{"id": "919309", "url": "https://cs.wikipedia.org/wiki?curid=919309", "title": "Gottfried Toskánský", "text": "Gottfried Toskánský\n\nGottfried Toskánský (: \"Gottfried Maria Joseph Peter Ferdinand Hubert Anton Rupert Leopold Heinrich Ignaz Alfons\", Erzherzog von Österreich, Prinz von Toskana; 14. března 1902, Linec – 21. ledna 1984, Bad Ischl) byl rakouský arcivévoda a titulární toskánský velkovévoda v letech 1948–1984.\n\nByl prvorozený syn arcivévody Petra Ferdinanda Toskánského a princezny Marie Kristiny Bourbonské.\nV roce 1918, po zrušení monarchie, opustil s rodiči Rakousko. Jeho novým domovem se stalo Švýcarsko, kde žil do roku 1935. Poté se vrátil zpět do Rakouska. Pohřben je v Sankt Gilgenu v okresu Salzburg-okolí.\n\nRoku 1938 se v maďarském Sárváru oženil s bavorskou princeznou Doroteou, dcerou Františka Bavorského, se kterou měl čtyři děti:\n\n"}
{"id": "919333", "url": "https://cs.wikipedia.org/wiki?curid=919333", "title": "Univerzita v Surrey", "text": "Univerzita v Surrey\n\nUniverzita v Surrey (ang. \"University of Surrey\") je anglická vysoká škola ve městě Guildford, založena v roce 1891 jako Battersea Polytechnic Institute.\n\nHlavní kampus univerzity je na Stag Hill, u centra Guildfordu a nedaleké katedrály. Druhý kampus, Manor Park, se nachází v těsné blízkosti a byl rozšířen o nové obytné prostory, akademické budovy a sportovní zařízení.\n\nV roce 2013 se univerzita poprvé probojovala v žebříčku do elitní desítky, když se v průvodci univerzitami od deníku Guardian umístila na celkovém 8. místě ve Spojeném království. Chloubou univerzity je i nově postavené sportovní centrum Surrey Sports Park, kde se připravovali sportovci pro Olympijské hry 2012 v Londýně.\n\nUniverzita byla založena v roce 1891 jako Battersea Polytechnic Institute, a první studenty přijala v roce 1894. Jejím cílem bylo přinést větší dostupnost vyššího vzdělání \"chudším lidem\" Londýna.\n\nInstitut se soustředil na vědecké a technologické předměty, a od roku 1920 učil některé hodiny pro University of London. Institut měl také právo udělit externí titul z University of London.\n\nV roce 1956, Institut jako jeden z prvních obdržel titul \"Škola pokročilých technologií\" a změnil název na Battersea College of Technology. Počátkem šedesátých let byla škola již příliš velká pro svou budovu v Battersea a rozhodla se přestěhovat do Guildfordu. V roce 1963 bylo škole doporučeno aby se rozrostla a vytvořila plnohodnotnou univerzitu.\n\nRoku 1965, škola získala zelenou plochu v Guildfordu od nedaleké katedrály, Guildford Borough Council a Onslow Village Trust. Následujícího roku, 9. září 1966 se škola přejmenovala na University of Surrey, dostala potvrzení královskou chartou a v roce 1970 byl přesun z Battersea do Guildfordu dokončen.\n\nMezi prvními návštěvníky nového kampusu byly například Led Zeppelin. Ti zde 15. října 1968 pořádali své vůbec první vystoupení a koncert.\n\nV roce 1982 se univerzita stala poručníkem budovy Guildfordského Institutu a používá část této budovy pro svůj program vzdělání dospělých. Ten mimo jiné zaručuje přítomnost univerzity v srdci Guildfordu.\n\nUniverzita oslavila své stříbrné výročí v roce 1991 publikováním knihy Roye Douglase: Surrey - vzestup moderní univerzity. Na službu díkůvzdání v Guildfordské katedrále přijela v březnu 1992 a její výsost, královna Alžběta II.\n\nSvé 35. výročí oslavila univerzita v květnu 2002 velkou slavností v Guildfordské katedrále. Dále byla dokončena socha Učenec ze Surrey (vytvořil Allan Sly), vytvořena při příležitosti oslav 50. výročí vlády královny Alžběty II., a jako dar lidu Guildfordu. Tato socha se nachází ve spodní části hlavní třídy v Guildfordu - Guildford High Street.\n\nV roce 2007 se rapidně zvedl počet přihlášek na univerzitu - o 39% v porovnání s rokem 2006. V roce 2008 tento růst pokračoval o dalších 12%, zčásti způsoben růstem kvality vzdělání a tudíž růstem v tabulkových hodnoceních.\n\nV roce 2013 postoupila univerzita v Surrey mezi deset elitních univerzit ve Spojeném království. Průvodce univerzitami od deníku Guardian ji umístil na celkové 8. místo. V některých konkrétních oborech je ale v naprosté špičce - 1. místo pro pohostinství a řízení cestovního ruchu (hospitality and tourism management) a 2. místo pro studium ekonomiky (economics). V současnosti (2014) postoupila v tomto žebříčku až na 6. místo s prvenstvím ve studiu elektrotechniky (Engineering: electronic & electrical).\n\nSurrey Sports Park je hlavní sportovní centrum univerzity v Surrey a jedná se o jedno z největších evropských center pro sport, zdraví a trávení volného času. Centrum bylo dokončeno po dvou letech v roce 2010 a stálo přes 35 milionů liber šterlinků. Sportovní centrum má kromě vyhřívaného 50m bazénu například i 8 tenisových kurtů, 3 sportovní arény, 10 travnatých hřišť, 3 hřiště s umělou trávou, centrum na squash, umělou zeď na šplh, basketbalovou arénu s 1000 volných míst k sezení, atd.\n\nV roce 2012 zde trénovali sportovci z 16 zemí světa při přípravě na Olympijské hry 2012 v Londýně.\n\n\n"}
{"id": "919334", "url": "https://cs.wikipedia.org/wiki?curid=919334", "title": "Elevace oprávnění", "text": "Elevace oprávnění\n\nElevace oprávnění ( ) je v informatice zneužití chyby v programu tak, že útočník získá (např. v operačním systému) vyšší oprávnění, než mu byla správcem počítače původně udělena. Pro elevaci oprávnění je využíván exploit, sociální inženýrství, fyzický přístup k počítači a podobně.\n"}
{"id": "919359", "url": "https://cs.wikipedia.org/wiki?curid=919359", "title": "Kostel svatého Vavřince (Ovesné Kladruby)", "text": "Kostel svatého Vavřince (Ovesné Kladruby)\n\nKostel svatého Vavřince je římskokatolický kostel v obci Ovesné Kladruby. Je chráněn jako kulturní památka České republiky.\n\nPostaven byl v letech 1744 až 1748 v barokním slohu na místě starší stavby pocházející snad z počátku 12. století, o níž je první písemná zmínka z roku 1363. Ta v roce 1611 vyhořela a ještě téhož roku byla obnovena.\n\nJednolodní kostel s věží čtvercového půdorysu za polygonálně uzavřeným presbytářem je přes svůj špatný stav pravidelně využíván k bohoslužbám, které se k roku 2015 konaly jednou měsíčně.\n\nZdejší farnost zanikla v roce 2005 sloučením s tepelskou farností.\n"}
{"id": "919366", "url": "https://cs.wikipedia.org/wiki?curid=919366", "title": "Taenia asiatica", "text": "Taenia asiatica\n\nTaenia asiatica (Eom a Rim 1993) je druh tasemnice parazitující ve střevě člověka a jehož mezihostitelem je především prase. Vyskytuje se pouze v jihovýchodní Asii. Jedná se o jednu ze tří tasemnic rodu \"Taenia\", u kterých člověk figuruje jako definitivní hostitel. Druh byl objeven na Taiwanu a doposud byl hlášen z Korey, Taiwanu, Číny, Indonésie a Vietnamu. Jedná se o blízce příbuzný druh tasemnice bezbranné (\"T. saginata\").\nCyklus je obdobný jako u \"Taenia saginata\", pouze s odlišnou lokalizací cysticerků v mezihostiteli a jiným spektrem mezihostitelů. Definitivní hostitelem je člověk. Z dospělé tasemnice se ve střevě člověka uvolňují proglotidy s vajíčky, která odcházejí konečníkem samovolně nebo s výkaly do vnějšího prostředí. Mezihostitel se nakazí pozřením vajíček (kontaminovaná voda, krmivo). Mezihostitelem je nejčastěji prase domácí, řidčeji skot, koza a prase divoké. Cysticerky se lokalizují zejména v orgánech - játra, plíce. Typickým zdrojem infekce pro člověka je konzumace tepelně neupravených vepřových jater s cysticerky.\n"}
{"id": "919367", "url": "https://cs.wikipedia.org/wiki?curid=919367", "title": "Hella", "text": "Hella\n\nHella může být:\n\n"}
{"id": "919370", "url": "https://cs.wikipedia.org/wiki?curid=919370", "title": "Franz Ferdinand von Schrötter", "text": "Franz Ferdinand von Schrötter\n\nFranz Ferdinand von Schrötter (13. ledna 1736, Vídeň, Habsburská monarchie – 3. června 1780, tamtéž) byl rakouský publicista, univerzitní profesor, právník, historik, osvícenec.\n\nSchrötter se narodil do úřednické rodiny a bylo logické, že taktéž jeho kariéra se bude ubírat podobným směrem. Na vídeňské univerzitě vystudoval práva, kde mu přednášeli tehdejší nejvýznamnější rakouští právníci, jakými byli Josef Antonín Riegger či Karel Antonín Martini. Jeho zájem se orientoval především k veřejnému právu a v roce 1757 absolvoval s disertační prací \"Rechtsgelehrsamkeit der alten Perser\" („Právní nauka starověkých Peršanů“), což ukazovalo na jeho inklinaci i k právní historii. Postupně se stal jedním z předních znalců na dějiny státního práva. Brzy si jej všiml i kancléř císařovny Marie Terezie, hrabě Václav A. Kounic, a Schrötter se stal dvorním sekretářem, později radou (když byl v roce 1774 povýšen do rytířského stavu), jenž se specializoval na právní problematiku. Kounic jeho služby využil především pro právní spory týkající se nároků habsburského domu ve Svaté římské říši (hlasovací práva kurfiřtů, síla jednotlivých kurfiřtství, jejich vztahy vůči římskoněmeckému císaři apod.). Schrötter se střetával především s významným německým ústavním právníkem Johannem Stephanem Pütterem. Schrötter vydal vedle řady právních a právně – historických pojednání i čistě historické práce týkající se předhabsburských dějin Rakouska.\n\nK hlavním pracím z oblasti veřejného práva patří pětidílný \"Abhandlungen aus dem österreichischen Staatsrecht\" („Pojednání o rakouském státním právu“), z oblasti historie a právní historie např. \"Grundriß des österreichischen Staatsrechtes\" („Přehled rakouského státního práva“) nebo \"Österreichische Geschichte von der Urzeit bis auf Maximilian I.\" („Rakouské dějiny od dávnověku do Maxmiliána I.“).\n\n\n"}
{"id": "919374", "url": "https://cs.wikipedia.org/wiki?curid=919374", "title": "Paul Muni", "text": "Paul Muni\n\nPaul Muni, rodným jménem Mešilem Meier Weisenfreund (22. září 1895 – 25. srpna 1967) byl americký herec narozený v židovské rodině v Rakousko-Uhersku na území dnešní Ukrajiny. Jeho rodina emigrovala do USA roku 1902, když mu bylo sedm let.\n\nOdmala hrál v newyorském Yiddish theatre. Roku 1926 začal hrát na Broadwayi. Tam si ho roku 1929 vyhlédla společnost Fox a nabídla mu první roli v Hollywoodu. Roku 1932 získal exkluzivní smlouvu u Warner Brothers. Brzy se stal jednou z největších hollywoodských hvězd 30. let 20. století.\n\nRoku 1936 získal Oscara za mužský herecký výkon v hlavní roli v životopisném filmu \"The Story of Louis Pasteur\", kde ztvárnil francouzského biologa Louise Pasteura. Na Oscara byl však nominován ještě pětkrát. Roku 1929 (\"The Valiant\"), 1932 (\"I Am a Fugitive from a Chain Gang\"), 1935 (\"Black Fury\"), 1937 (\"The Life of Emile Zola\") a roku 1959 (\"The Last Angry Man\").\n\nPo druhé světové válce se vrátil do New Yorku a soustředil se na divadlo. Za roli právníka Henry Drummonda ve hře \"Inherit the Wind\" získal cenu Tony.\n\nByl znám svou mimořádnou plachostí na veřejnosti.\n"}
{"id": "919377", "url": "https://cs.wikipedia.org/wiki?curid=919377", "title": "Pád Bílého domu", "text": "Pád Bílého domu\n\nPád Bílého domu (v anglickém originále Olympus Has Fallen) je americký akční film režiséra Antoine Fuqua z roku 2013 natočený podle scénáře Creightona Rothenbergera a Katrin Benedikt. Pojednává o teroristickém útoku na Bílý dům a následném uvěznění prezidenta Benjamina Ashera, kterého ztvárnil Aaron Eckhart. Hlavní roli ve filmu hraje Gerard Butler, který prezidentovi dělal osobního strážce a jako jediný útok přežil.\n\n"}
{"id": "919379", "url": "https://cs.wikipedia.org/wiki?curid=919379", "title": "Žertvennik", "text": "Žertvennik\n\nŽertveník, rusky \"же́ртвенник\" od staroslovanského slova žertva – oběť, je stůl v oltáři v pravoslavném a řeckokatolickém chrámu, na němž se vykonává proskomidie, příprava obětin (žertva/жертва) eucharistie: chléb a víno. V řečtině se nazává \"prothesis\" (\"příprava\"), proto se také nazývá přípravným stolem. Žertvennik má tvar čtyřúhelníku a podobně jako prestol (oltářní mensa) je potažen týmiž „oděvy“.\n\nV minulosti se žertveník nacházel vně oltáře a představoval samostatnou místnost, kam věřící pokládali své dary, ze kterých potom duchovní nejvhodnější části pro vykonání eucharistie. V byzantských a staroruských chrámech byly pro žertveníky vyhrazeny zvláštní místnost v severní části oltáře, která se také nazývala žertveník. Nejčastěji mělo tvar apsidy. Symetricky z jižní strany oltáře navazoval diakonnik (sakristie), kde byla uložena bohoslužebná roucha.\n\nV dnešních době jsou přípravné stoly umístěny u severní stěny oltáře zleva od katedry, někdy v samostatné části oltáře (taktéž zleva), kdy se nazývají diákoníky. Jsou na nich uloženy liturgické předměty do doby než jsou opět použity při liturgii.\n\n"}
{"id": "919381", "url": "https://cs.wikipedia.org/wiki?curid=919381", "title": "Čmárání", "text": "Čmárání\n\nČmárání je necílené kreslení, při kterém se kreslířova mysl zaobírá především něčím jiným. Jsou to jednoduché kresby, které mohou mít smysl, nemívají však vysokou hodnotu. Také může jít o kresby malého dítěte, které si tak začíná osvojovat práci s psací potřebou a manipulaci s předměty.\n\nČmáranice vytvářejí lidé po celém světě, Často studenti na nudných přednáškách čmárají na okraje poznámek, popřípadě na zadní strany sešitů. Čmárá se i při telefonování nebo při jiné dlouhotrvající aktivitě, při které má člověk po ruce pero a papír.\n\nSnad nejpopulárnější verzí jsou karikatury reálných nebo vymyšlených osob, krajin, textur, plakátů s textem a animováním, při kterém se kreslí několik obrázků za sebou v různých scénách.\n\nDochovalo se mnoho čmáranic slavných lidí. Erasmus kreslil komické postavičky na své manuály. John Keats si kreslil kvítky do svých poznámek medicíny během přednášek. Ralph Waldo Emerson jako student Harvardu ozdobil své koncepty pochmurnými ornamenty klasických tvarů.\n\n"}
{"id": "919382", "url": "https://cs.wikipedia.org/wiki?curid=919382", "title": "Ondřej Smetana", "text": "Ondřej Smetana\n\nOndřej Smetana (* 4. září 1982, Ostrava) je český fotbalový útočník, od srpna 2014 působící v FK Fotbal Třinec.\n\nSvoji fotbalovou kariéru začal ve Vítkovicích, kde se postupně propracoval do prvního mužstva. V roce 2002 odešel hostovat do Baníku Ratíškovice a následně se vrátil do Vítkovic. V zimném přestupovém období sezony 2005-2006 zamířil do Fulneku, odkud po roce přestoupil do Slovanu Liberce. V roce 2009 odešel hostovat na Slovácka a před sezonou 2010-2011 odešel na hostování na své prvním zahraniční angažmá do slovenské Senice, kde ve 29 zápasech vstřelil 18 branek a stal se nejlepším střelcem klubu a druhým nejlepším střelcem celé slovenské nejvyšší soutěže. Před novým ročníkem jeho kroky vedli do belgického Sintu-Truidensenu, odkud nejdříve zamířil hostovat do nejúspěšnějšího slovenského klubu, Slovanu Bratislava a po půl roce do německé Hansy Rostock. V září 2013 podepsal kyperskou Paralimnu. V zimním přestupovém období sezony 2013-2014 podepsal SV Elversberg. V létě 2014 zamířil do Třince.\n\n"}
{"id": "919383", "url": "https://cs.wikipedia.org/wiki?curid=919383", "title": "Africký racek", "text": "Africký racek\n\nAfrický racek, v německé holubářské terminologii jednobarevný racek, je plemeno holuba domácího typické velkou kulatou hlavou a širokým, extrémně zkráceným zobákem. Jeho mezinárodně uznaným názvem je africká sovička, African owl. Je chován celosvětově podle jednotného standardu, není však příliš rozšířený. V seznamu plemen EE patří do plemenné skupiny racků a je zapsán pod číslem 0710. \n\nAfrický racek pochází ze Severní Afriky, do současné podoby byl vyšlechtěný až v Evropě. Do té byl dovážen též pod názvem egyptský a tuniský racek. Tito ptáci byli malí, středozobí a připomínali spíše rejdiče. Tato původní forma je v Severní Africe chována stále a to pod názvem tuniský racek.\n\nV německy mluvících zemích se toto plemeno označuje názvem jednobarevný racek. V současnosti je jednobarevný racek skutečně jen africká sovička, v minulosti se pod tímto názvem skrývalo více dnes již samostatných plemen jako národní rázy jednobarevného racka: Kromě afrického racka též anglický racek-sovička a německý jednobarevný racek s chocholkou. \n\nJe to jedno z nejmenších plemen racků, s nejoblejšími tvary. V USA je africký racek křížen s jinými plemeny a jeho americký typ je proto větší, s mohutnější hlavou.\n\nJe to malý holoubek s krátkým, širokým a ze všech stran zaobleným tělem a velkou hlavou. Tělo je držené vzpřímeně a pták je vyšší než delší. Cílem šlechtění je co největší hlava dokonale kulatého tvaru. Čelo je široké a vysoké a plynule přechází v široké srdčité ozobí a široký a silný, avšak velmi krátký zobák, který zcela splývá s linií hlavy. Hrdlo je vyplněné lalůčkem, takže hlava je opravdu ze všech stran oblá. Oči jsou velké, umístěné ve středu hlavy, oční duhovka je většinou oranžová, u strak může být i vikvová, u bílých holubů je vždy tmavá.\n\nKrk je krátký a silný a plynule přechází v krátký, kompaktní a zaoblený trup. Na přední straně krku a hrudi se nachází náprsenka tvořená zkadeřeným peřím. Záda jsou krátká a spadající, křídla pevné přiléhají k tělu a jsou lehce nesená na kraji krátkého ocasu. Nohy jsou též krátké a neopeřené. \n\nZbarvení afrického racka je jen celobarevné v různých rázech plavých a plnobarevných. Uznanými rázy je bílý, černý, dun, hnědý, khaki, červený, žlutý, modrý pruhový a kapratý, stříbřitý, hnědý, červeně a žlutě plavý, modrý a stříbřitý bělouš a strakové. Strakové jsou ptáci s barevnými štíty křídel a ocasem, na zbytku opeření je bílá kresba.\n\nJe to okrasné plemeno vhodné pro voliérový chov. Kvůli malému vzrůstu ptáků se ke krmení hodí jen malá semena, jako je čirok, semenec, proso, pšenice, řepka nebo vikev. Krátký zobák brání přirozenému odchovu holoubat, používají se proto chůvy z řad středozobých plemen rejdičů.\n\n"}
{"id": "919390", "url": "https://cs.wikipedia.org/wiki?curid=919390", "title": "Linters", "text": "Linters\n\nLinters jsou vlákna (trichomy) o délce do cca 10 mm, která rostou vedle delších vláken na semenech bavlníku. Z lintersů se nedá vyrábět příze, ale protože obsahují kolem 90 % celulózy, jsou hodnotná surovina na výrobu vysoce kvalitního papíru, filmu, výbušnin atd \nLinters se získává odvlákňováním semen oddělených vyzrňováním. Mechanické zpracování se provádí většinou na pilkových rozvolňovacích strojích ve 2-3 stupních - \"střizích\": \n\nDruhý a třetí střih se většinou provádí u zpracovatele semen. \n\nSemena k použití na nový výsev se často odvlákňují mechanicko-chemickým zpracováním s přídavkem cca 10% kyseliny sírové .\n\nÚdaje o celkovém výnosu se rozcházejí. Část odborné literatury uvádí 5-8 % z celkového množství surové bavlny , podle jedné indické statistiky z roku 2005 však odpovídá množství lintersu z 1. střihu cca 1% a z 2. střihu 0,17% váhy vyzrněné bavlny. \n\nProdejní cena lintersových vláken se dá jen odhadovat podle dostupných jednotlivých údajů na\n20-30 % ceny příslušné bavlny. \n"}
{"id": "919397", "url": "https://cs.wikipedia.org/wiki?curid=919397", "title": "Kostel svatého Jáchyma", "text": "Kostel svatého Jáchyma\n\nKostelů zasvěcených svatému Jáchymovi je více:\n\n\n"}
{"id": "919402", "url": "https://cs.wikipedia.org/wiki?curid=919402", "title": "Hamburský racek", "text": "Hamburský racek\n\nHamburský racek, též běloocasý racek, je okrasné plemeno holuba domácího. Je to malý holoubek jemné konstituce, s kulatou hlavou, krátkým zobákem a lasturovitou chocholkou. V seznamu plemen EE patří do plemenné skupiny racků a je zapsán pod číslem 0707. \n\nJe to plemeno pocházející z Německa, z Hamburku. Vyšlechtěný byl křížením různých plemen racků a rejdičů. Patří mezi krátkozobé racky, i když jeho zobák je delší ve srovnání s rackem orientálním či africkým. Je to malý pták ušlechtilých tvarů s výraznou kulatou hlavou. Ta je široká, s vyklenutým čelem, zdobená přilehnou lasturovitou chocholkou zakončenou dobře vyvinutými postranními růžicemi. Zobák je široce nasazený v tupém úhlu k čelu a je dost krátký. Jeho barva odpovídá barvě opeření, červení a žlutí holubi mají zobák rohový, modří a černí tmavý až černý. Hrdlo ptáka je vyplněno lalůčkem. Oči jsou žluté až oranžové. Krk je středně dlouhý a přechází v širokou, zaoblenou hruď. Na přední straně krku a hrudi se nachází výrazná náprsenka tvořená zkadeřeným peřím. Záda jsou mírně spadající, křídla přilehlá a nesená na středně dlouhém ocasu. Nohy jsou krátké, s neopeřenými běháky.\n\nOpeření je hladce přilehlé. Celé tělo je barevné, jen ocas včetně horních ocasních krovek a podocasníku jsou vždy bílé. Existuje barevný ráz černý a černopruhý, červený, žlutý, červenopruhý a červený kapratý a žlutopruhý a žlutý kapratý a sivý.\n\nHamburský racek je výhradně okrasné plemeno vhodné do voliérového chovu, odchov holoubat je kvůli krátkému zobáku většinou možný jen při použití chůvek.\n\n"}
{"id": "919403", "url": "https://cs.wikipedia.org/wiki?curid=919403", "title": "Königsbronn", "text": "Königsbronn\n\nKönigsbronn je obec v německé spolkové zemi Bádensko-Württembersko, v zemském okrese Heidenheim.\n\nV roce 2011 zde žilo 7 038 obyvatel.\n"}
{"id": "919412", "url": "https://cs.wikipedia.org/wiki?curid=919412", "title": "Forest Hills", "text": "Forest Hills\n\nForest Hills může být:\n\n"}
{"id": "919414", "url": "https://cs.wikipedia.org/wiki?curid=919414", "title": "Altkirch", "text": "Altkirch\n\nAltkirch je francouzská obec v departementu Haut-Rhin v regionu Grand Est. V roce 2014 zde žilo 5 738 obyvatel. Je centrem arrondissementu Altkirch.\n\nSousední obce jsou: Aspach, Carspach, Hirsingue, Hirtzbach, Walheim a Wittersdorf.\n\n\n\"Počet obyvatel\"\n\n"}
{"id": "919415", "url": "https://cs.wikipedia.org/wiki?curid=919415", "title": "Eparchie pražská", "text": "Eparchie pražská\n\nPražská pravoslavná eparchie ( \"Празька православна єпархія\") je eparchie Pravoslavné církve v českých zemích a na Slovensku s ústředím v Praze. Eparchiální katedrálou je chrám svatých Cyrila a Metoděje.\n\nPravoslavná církev v Čechách a na Moravě odvozuje svůj původ od činnosti svatých Cyrila a Metoděje, slovanských apoštolů vzdělání a učitelů v 9. století. Tato činnost však byla záhy přerušena a spojení s Konstantinopolským prestolem nahrazeno jurisdikcí papeže, prostřednictvím bavorské římskokatolické diecéze v Řezně a liturgie ve slovanském jazyce byly nahrazeny ritem latinským. Roku 973 bylo v Praze zřízeno biskupství římskokatolické církve.\n\nSoučasná Pražská pravoslavná eparchie je následnickou organizací Československé pravoslavné eparchie, založené roku 1929, která původně spadala pod jurisdikci Srbské pravoslavná církve. Eparchie byla složena z Československé pravoslavné obce, která se oddělila z Československé (husitské) církve v roce 1924. Vůdčí duchovní osobností obce byl biskup Gorazd II. (Pavlík). Obce a farnosti tvořící tehdejší eparchii byly rozeseté v různých regionech dnešního Česka. Za pomoc při ukrývání parašutistů po atentátu na Reinharda Heydricha v roce 1942 byla eparchie prakticky zničena nacistickými okupačními silami. V září téhož roku byl biskup Gorazd společně s dalšími příslušníky pravoslavné církve popraven.\n\nEparchie byla obnovena v roce 1945 a 8. října toho roku se konal eparchiální sjezd v Olomouci, který se vyslovil pro přechod Československé pravoslavné eparchie pod jurisdikci Moskevského patriarchátu. Roku 1946 se eparchie změnila v exarchát Ruské pravoslavné církve. Prvním exarchou nové Církve se stal arcibiskup Jelevferij (Voroncov), který do Prahy přicestoval ze Sovětského svazu v květnu téhož roku.\n\nV roce 1949 po rozhodnutí eparchiálního sjezdu, který se konal v Praze, byla Československá pravoslavná eparchie rozdělena na dvě samostatné eparchie: Pražskou a olomoucko-brněnskou. Od té doby existuje pražská pravoslavná eparchie ve své současné podobě.\n\nPo získání požehnání na autokefalitu od Ruské pravoslavné církve a vyhlášení samostatností Pravoslavné církve v Československu v roce 1951 až do roku 1992 byli pražští metropolitové zároveň také představenými celé Pravoslavné církve v Československu. Od prosince 1992 v souladu s novými stanovami může být hlavou Pravoslavné církve v Česku a na Slovensku nejen arcibiskup pražský, ale také arcibiskup prešovský (hlavní katedra Slovenska).\n\nPo smrti metropolity Doroteje († 30. prosince 1999) byl na eparchiálním sněmu 11. března 2000 pražským arcibiskupem zvolen metropolita Kryštof. Dne 25. března téhož roku byl v katedrálním chrámu svatých Cyrila a Metoděje v Praze vysvěcen do hodnosti arcibiskupa. Od té doby byl hlavou pražské pravoslavné eparchie až do roku 2013, kdy se rozhodl dobrovolně odstoupit kvůli porušení slibu mnišství.\n\nStatutárním správcem pražské eparchie byl pak jmenován archimandrita ThDr. Marek Krupica, Th.D.\n\nDne 18. května a znovu 19. října 2013 se eparchiální sněm pokusil zvolit nového pražského biskupa, obě volby ale byly neúspěšné. V prosinci funkci metropolitního správce přebírá prešovský arcibiskup Rastislav. Eparchiálním správcem byl ponechán až do zvolení nového arcibiskupa Marek Krupica, jinak též duchovní správce Pravoslavné církevní obce v Litoměřicích. \n\nDne 11. ledna 2014 byl Posvátným synodem jmenován pravoslavným arcibiskupem pražským dosavadní titulární biskup hodonínský arcibiskup Jáchym. Bezprostředně poté toto jmenování potvrdil XIII. mimořádný sněm Pravoslavné církve v Českých zemích a na Slovensku. Dne 1. února 2014 byl v katedrálním chrámu svatých Cyrila a Metoděje v Praze intronizován nový arcibiskup pražský a českých zemí a ihned se ujal úřadu. Jeho volba byla však zpochybněna jako neoprávněná. V roce 2015 arcibiskup Jáchym na svůj pražský úřad rezignoval a týž den byl jmenován do funkce aricibuskupa berounského.\n\nV čele pražské pravoslavné eparchie a předsedou eparchiální rady je od roku 2014, resp. 2015, Jeho Vysokopřeosvícenost arcibiskup Michal (ThLic. Michal Dandár, Ph.D.) - arcibiskup pražský a českých zemí. Funkci osobního tajemníka arcibiskupa vykonává prot. Mgr. Milan Bílý, funkci tajemníka pro vztahy s veřejností diákon Mgr. Alexandr Lukanič a referentem pro zahraniční vztahy je jer. Kyril Karen Sarkissian, diákon arcibiskupa je protodiákon Valeriy Samolyuk.\n\nŘeditelem Úřadu eparchiální rady Pražské pravoslavné eparchie je prot. Štefan Lohojda, funkcí ekonomky a pokladní obsadila Nicole Musilová.\n\nV současnosti na území pražské eparchie funguje 39 chrámů (z nich jeden ve společném užívání s římskokatolickou církví) a 10 kaplí (1 z nich ve společném užívání s Československou církví husitskou), sjednocených v 31 farností. Oficiálně v Pražském okružním protopresbyterátu (Arciděkanát) Ministerstvo kultury České republiky eviduje deset Pravoslavných církevních obci. \n\nDále je součástí pražské pravoslavné eparchie 7 okružních protobresbyterátů (parafií):\n\n\nPražská eparchie spravuje tři kláštery: \n\nPražská římskokatolická eprachie (do Velkého schizmatu)\n\nSpravující archijerejové:\n\nBiskupové vikáři:\n\n"}
{"id": "919421", "url": "https://cs.wikipedia.org/wiki?curid=919421", "title": "Patrik Hrošovský", "text": "Patrik Hrošovský\n\nPatrik Hrošovský (* 22. dubna 1992, Prievidza) je slovenský fotbalový záložník a reprezentant, od roku 2011 hraje v A-týmu FC Viktoria Plzeň. Jeho fotbalovými vzory jsou Xavi a Frank Lampard, oblíbeným klubem FC Barcelona. Mimo Slovensko působil na klubové úrovni v Česku.\n\nSvoji fotbalovou kariéru začal v šesti letech v Baníku Prievidza. Následně nastupoval jako dorostenec za klub AAC Sparta Trenčín (akademie Sparty Praha v Trenčíně). Ve svých 17 letech přestoupil do Viktorie Plzeň.\n\nPřed ročníkem 2011/12 se propracoval do prvního týmu, kde na podzim téže sezony odehrál pouze jednu minutu v domácím poháru. Následně hostoval v celcích FK Baník Sokolov, FK Ústí nad Labem a 1. SC Znojmo.\n\nV 1. české lize debutoval za Plzeň 2. března 2014 proti Znojmu (výhra 3:2). Premiéru v evropských pohárech a zároveň v základní sestavě Viktorie absolvoval 20. března 2014 v odvetě osmifinále Evropské ligy 2013/14 proti francouzskému týmu Olympique Lyon, kde dostal na hřišti přednost před kapitánem Pavlem Horváthem. Plzeň zvítězila 2:1, ale vzhledem k porážce 1:4 z prvního duelu byla vyřazena. Hrošovský si připsal asistenci u gólu Daniela Koláře. Prvního ligového gólu za Plzeň docílil 29. března 2014 v souboji předních týmů Gambrinus ligy proti FC Slovan Liberec, kdy ve vápně oklamal bránícího hráče, ve výskoku si patičkou sklepl míč, pohotově vystřelil a překonal svého krajana v bráně soupeře Lukáše Hrošša. Viktoria deklasovala Slovan 6:0. V průběhu jarní části prodloužil s mužstvem kontrakt do konce ročníku 2016/17. V sezoně 2013/14 se umístil s Viktorií Plzeň na druhém místě v Gambrinus lize i českém poháru, zároveň byl vyhlášen na posezónním galavečeru ligovým objevem roku.\n\nV prvním soutěžním zápase nastoupil za Viktorii 18. července 2014 v Superpoháru proti AC Sparta Praha (prohra 0:3). S Plzní se představil ve 3. předkole Evropské ligy UEFA 2014/15 proti rumunskému týmu FC Petrolul Ploiești, 31. července 2014 byl v prvním zápase u konečné remízy 1:1. Plzeň nakonec s Petrolulem v odvetě, ve které Hrošovský nenastoupil, vypadla po domácí porážce 1:4. 28. listopadu 2014 podepsal s týmem nový kontrakt do léta 2018. Dvě kola před koncem ročníku 2014/15 získal s mužstvem mistrovský titul.\n\n18. července 2015 se podílel na zisku Superpoháru, když Viktorka porazila FC Slovan Liberec 2-1. S Plzní se představil ve 3. předkole Ligy mistrů UEFA, kde klub narazil na izraelský celek Maccabi Tel Aviv FC. V prvním zápase na půdě soupeře Viktorka zvítězila 2-1, ale v odvetě prohrála 0-2 (v tomto zápase Hrošovský nenastoupil) a vypadla. S mužstvem následně hrál 4. předkolo Evropské ligy UEFA, kde tým narazil na klub ze Srbska FK Vojvodina Novi Sad. Po výhrách 3-0 a 2-0 Plzeň postoupila do základní skupiny Evropské ligy, kde bylo mužstvo nalosováno do skupiny E společně s FK Dinamo Minsk (Bělorusko), Villarreal CF (Španělsko) a Rapid Vídeň (Rakousko). V zápase skupinové fáze Evropské ligy proti Rapidu Vídeň (prohra 2:3) vstřelil v 76. minutě branku na konečných 2-3. Západočeši získali ve skupině čtyři body, skončili na třetím místě a do jarní vyřazovací části nepostoupili. Fotbalista chyběl v základní skupině Evropské ligy pouze v jednom střetnutí, v odvetě proti Villarrealu. V ročníku 2015/16 získal tři kola před konce sezony s Viktorkou mistrovský titul, klub dokázal ligové prvenství poprvé v historii obhájit.\n\nS Viktorkou postoupil přes ázerbájdžánský Qarabağ FK (remízy 0:0 a 1:1) do 4. překola - play-off Ligy mistrů UEFA, což znamenalo jistou podzimní účast Plzně v evropských pohárech. 4. předkolo LM Západočeši proti bulharskému PFK Ludogorec Razgrad výsledkově nezvládli. Prohráli 0:2 a v odvetě na domácí půdě remízovali 2:2 (v tomto střetnutí Hrošovský nenastoupil), kvůli čemuž se museli spokojit s účastí ve skupinové fázi Evropské ligy UEFA. Viktorka byla nalosována do základní skupiny E společně s AS Řím (Itálie), Austria Vídeň (Rakousko) a FC Astra Giurgiu (Rumunsko). V prvních třech zápasech proti AS Řím (remíza 1:1), Austrii Vídeň a Astře Giurgiu (prohra 1:2) nenastoupil. V Odvetě hrané 3. listopadu 2016 na hřišti Astry předvedla Viktorka velmi kvalitní výkon, ale v konečném důsledku jen remizovala se soupeřem 1:1. V dalším střetnutí Plzeň definitivně ztratila naději na postup, když podlehla římskému AS v poměru 1:4. Z výhry se Západočeši radovali až v posledním střetnutí hraném 8. prosince 2016, kdy před domácím publikem otočili zápas proti Austrii Vídeň z 0:2 na 3:2, přestože od 18. minuty hráli oslabeni o jednoho hráče. Plzeň touto výhrou ukončila 14 zápasovou sérii bez vítězství v Evropské lize. Viktoria skončila v základní skupině na třetím místě.\n\nPřed jarní částí sezony 2011/12 odešel společně s Michaelem Krmenčíkem z Plzně na půlroční hostování do Baníku Sokolov. Odehrál 13 ligových zápasů v nichž branku nevstřelil.\n\nSezónu 2012/13 strávil na hostování v druholigovém klubu FK Ústí nad Labem. Ve 28 utkáních v lize se gólově prosadil 3x.\n\nV červenci 2013 odešel na hostování do mužstva 1. SC Znojmo, tehdejšího nováčka 1. ligy. Ve znojemském dresu debutoval v nejvyšší soutěži 21. července 2013 (1. kolo sezóny 2013/14) proti domácímu týmu FK Dukla Praha, v zápase vstřelil vyrovnávající branku na konečných 1:1. 24. listopadu 2013 vstřelil vítězný gól na 2:1 v zápase se Sigmou Olomouc, tímto výsledkem střetnutí skončilo. O týden později 29. listopadu 2013 v utkání proti domácímu týmu FK Teplice se jedním gólem podílel na výhře Znojma 3:1.\n\nV zimní pauze 2013/14 si jej Plzeň stáhla z hostování zpět. Následně se ale Patrik vrátil hostovat zpět do Znojma, kde ale dlouho nepobyl. Po zranění Marka Hanouska jej Plzeň ještě před startem jarní části ligy povolala zpět. V dresu Znojma nastupil k 14 ligovým startům, dal čtyři góly.\n\nAktuální k 20. 7. 2019\nHrošovský byl slovenským reprezentantem v kategorii do 21 let. Několik utkání odehrál i ve výběrech U-18 a U-19.\n\nS týmem U21 vyhrál v září 2014 3. kvalifikační základní skupinu (zisk 17 bodů) před druhým Nizozemskem (16 bodů), což znamenalo účast v baráži o Mistrovství Evropy hráčů do 21 let 2015 v České republice.\n\n4. listopadu 2014 jej trenér Ján Kozák nominoval do A-mužstva slovenské reprezentace pro kvalifikační zápas s Makedonií a přípravný s Finskem. Proti Makedonii nenastoupil, debutoval až 18. listopadu proti Finsku, kde nastoupil v základní sestavě (výhra 2:1). Se slovenskou reprezentací zažil na podzim 2015 postup na EURO 2016 ve Francii (historicky první postup na evropský šampionát pro Slovensko od rozdělení Československa).\n\nTrenér Ján Kozák jej vzal na EURO 2016 ve Francii. Na turnaji hrál na pozici defenzivního záložníka. V prvním utkání nastoupil proti Walesu, Slovensko prohrálo 1:2. Ve druhém zápase proti Rusku (výhra 2:1) a v posledním zápase základní skupiny proti Anglii (remíza 0:0) nehrál. Slovenští fotbalisté skončili se 4 body na třetím místě tabulky, v osmifinále se představili proti reprezentaci Německa (porážka 0:3, Hrošovský nastoupil) a s šampionátem se rozloučili.\n\n"}
{"id": "919436", "url": "https://cs.wikipedia.org/wiki?curid=919436", "title": "Wimbledon 2001", "text": "Wimbledon 2001\n\nWimbledon 2001 byl 115. ročník třetího tenisového grandslamu sezóny – nejstaršího a nejslavnějšího turnaje světa, který probíhal od 25. června do 9. července. Událost se tradičně konala na travnatých dvorcích v londýnském All England Lawn Tennis and Croquet Clubu. Grandslam představoval jediný turnaj velké čtyřky hraný na tomto povrchu a patřil do profesionálních okruhů mužů ATP Tour 2001 a žen WTA Tour 2001.\n\nTurnaj organizovala Mezinárodní tenisová federace. Obhájci titulu ve dvouhře byli Pete Sampras a Venus Williamsová ze Spojených států, která obhájila titul.\n\nNejvětším překvapením na turnaji bylo vyřazení světové jedničky Peta Samprase, kterého v osmifinále vyřadil tehdy ještě celkem neznámý devatenáctiletý Švýcar Roger Federer. Podle expertů to znamenalo konec jedné tenisové éry a začátek nové.\n\nVe Wimbledonu 2001 byl na Grand Slamy zaveden systém 32členného nasazování namísto 16členného.\nPrvní grandslamový titul v mužské dvouhře získal chorvatský tenista Goran Ivanišević, který startoval na divokou kartu, a pro kterého to byl také poslední dvacátý druhý titul na okruhu ATP. Ve finále porazil třetího nasazeného Australana Patricka Raftera. Stal se prvním wimbledonským singlistou startujícím na divokou kartu, jenž získal titul.\nV ženské dvouhře obhájila titul druhá nasazená Američanka Venus Williamsová, když ve finále zdolala osmou nasazenou belgickou hráčku Justine Heninovou. Pro Williamsovou to tak byl třetí grandslamový titul ve dvouhře.\n\nV mužské čtyřhře zvítězil americký pár Donald Johnson a Jared Palmer, pro které to byl první společný grandslamový titul. Ve finále porazili českou dvojici Jiří Novák a David Rikl.\n\nV ženské čtyřhře dominovaly Lisa Raymondová a Rennae Stubbsová, když ve finále londýnského turnaje zdolaly belgicko-japonský pár Kim Clijstersová a Ai Sugijamová. Pro americko-australský pár to byl druhý společný grandslamový titul.\nSmíšenou čtyřhru vyhrála slovensko-česká dvojice Daniela Hantuchová a Leoš Friedl, když se jim ve finále povedlo porazit pár Liezel Huberová a Mike Bryan. Pro oba to byl první grandslamový titul.\n\nMaxim českých tenistů v mužské dvouhře bylo 2. kolo, kam se probojoval Jiří Novák, který skončil na raketě Todda Martina a Ctislav Doseděl, který nestačil na pozdějšího finalistu Patricka Raftera. V ženské části dvouhry se žádná češka nedostala do 2. kola.\n\nNejlepším výsledkem v mužské čtyřhře bylo finále českého páru Jiří Novák a David Rikl, který ve finále podlehl americké dvojici Donald Johnson a Jared Palmer. V ženské čtyřhře se žádné české dvojice neprobojovaly do 2. kola. Nejlepším výsledkem tak na Wimbledonu bylo vítězství slovensko-českého páru ve smíšené čtyřhře Daniely Hantuchové a Leoše Friedla, když ve finále zdolali jihoafricko-americkou dvojici Liezel Huberovou a Mika Bryana.\n"}
{"id": "919437", "url": "https://cs.wikipedia.org/wiki?curid=919437", "title": "Girlfriend", "text": "Girlfriend\n\nGirlfriend je píseň kanadské pop-rocké zpěvačky Avril Lavigne. Píseň se nachází na jejím druhém výběrovém albu \"The Best Damn Thing\". Produkce se ujali producenti Dr. Luke.\n"}
{"id": "919438", "url": "https://cs.wikipedia.org/wiki?curid=919438", "title": "Čižatice", "text": "Čižatice\n\nČižatice je obec na Slovensku, v okrese Košice-okolí v Košickém kraji.\n\nV roce 2011 zde žilo 382 obyvatel.\n"}
{"id": "919439", "url": "https://cs.wikipedia.org/wiki?curid=919439", "title": "TAI/AgustaWestland T129", "text": "TAI/AgustaWestland T129\n\nTAI/AgustaWestland T129 ATAK je turecký bitevní vrtulník vyvinutý v mezinárodní spolupráci společností Turkish Aerospace Industries a AgustaWestland. Stroj je modernizovanou variantou italského bitevního vrtulníku Agusta A129 Mangusta. Typ T129 byl přijat do výzbroje turecké armády, která dosud objednala 60 strojů ve dvou verzích s opcí na dalších 40. Prvním zahraničním uživatelem vrtulníku bude Pákistán.\n\nSmlouvu o spolupráci na vývoji tureckého bitevního vrtulníku ATAK podepsala dne 7. září 2007 turecká společnost TAI s italským leteckým výrobcem Agusta. Základem nového typu se stal vyzkoušený italský typ Agusta A129 Mangusta, upravený dle tureckých požadavků a z části vybavený domácími tureckými systémy (taktický počítač, kompletní avionika, zbraňový systém, přilbové zaměřovače, senzory atd.). Už tehdy bylo rozhodnuto o sériové výrobě typu společností TAI, která rovněž získala práva na tento typ a povolení stroj vyvážet do dalších zemí (mimo Itálie a Velké Británie – domovských států společnosti AgustaWestland).\n\nZpočátku bylo postaveno šest prototypů T-129 označených P1 až P6, z nichž první tři postavila AgustaWestland a zbylé TAI. Ke vzletu prvního prototypu došlo v Itálii dne 28. září 2009. V březnu 2010 byl první prototyp zničen kvůli havárii způsobené poruchou motorů. Nahradil ho dodatečně objednaný prototyp P7. Prvotní objednávka činila 51 sériových strojů víceúčelové bitevní verze T129B s opcí na dalších 40. Prvních 30 strojů přitom bude mít větší podíl zahraničních komponentů (řada tureckých systémů pro T129 je stále ve vývoji). V roce 2010 turecká armáda přiobjednala ještě devět vrtulníku zjednodušené podpůrné verze T129A. Výzbroj těchto strojů, ve službě nahrazujících bitevní vrtulníky AH-1P Cobra, tvoří pouze 20mm kanón a neřízené střely. Protitanková či jiná raketová výzbroj jim chybí. Na verzi T129A byly přestavěny turecké prototypy P4 a P5. Vojskové zkoušky vrtulníků probíhají od července 2012. Jako první se do služby roku 2013 dostala verze T129A (roční zpoždění oproti plánu). Složitější verze T129B bude následovat. Sériová výroba typu T129 by měla probíhat nejméně do roku 2018.\n\nV květnu 2018 Pákistán objednal 30 vrtulníků T129.\n\nV roce 2018 Pákistán objednal celkem 30 vrtulníků T129.\n\nJedná se o dvoumístný bitevní vrtulník klasického uspořádání. Pilot a operátor zbraňových systémů sedí za sebou ve stupňovitě uspořádaných kokpitech. Členové posádky budou vybaveni tureckým přilbovým zobrazovacím zaměřovacím systémem AVCI firmy Aselsan. Primárním senzorem vrtulníku je elektrooptická hlavice Aselsan ASELFLIR-300T nesoucí například kameru, termokameru a laserový dálkoměr se značkovačem cílů. Senzory jsou umístěny v přídi nad kanónem.\n\nTrup vrtulníku je vyroben ze slitin hliníku. Vrtulník pohání dva turbohřídelové motory LHTEC CTS-800-4A s plně elektronickým řízením FADEC. Jejich licenční výrobu zajistí turecká společnost Tusaş Engine Industries. Motory rotáčí pětilistý kompozitový nosný rotor a dvoulistý vyrovnávací rotor. Vrtulník disponuje pevným kolovým podvozkem.\n\nHlavňovou výzbroj tvoří tříhlavňový 20mm rotační kanón umístěný ve věžičce pod přídí. Zásoba munice pro kanón činí 500 nábojů. Další výzbroj o celkové hmotnosti 1200 kg vrtulník může nést na čtyřech podkřídelních závěsnících. Podvěsnou výzbroj tvoří například laserem naváděné 70mm rakety Roketsan CIRIT, protitankové řízené střely Roketsan UMTAS, protiletadlové řízené střely Stinger, pouzdra s 12,7mm kulomety či přídavné palivové nádrže.\n\n\n\n\n\n"}
{"id": "919448", "url": "https://cs.wikipedia.org/wiki?curid=919448", "title": "Kaňk (rozhledna)", "text": "Kaňk (rozhledna)\n\nRozhledna Kaňk se nachází na jihovýchodním hřbetu kóty Kaňk, nejvyšším vrcholu Malešovské pahorkatiny - 353 m n.m., východně od Kaňku, části Kutné Hory.\n\nRozhledna stojí v místech, kde dříve stávala hájovna, v roce 1895 přestavěná na vyhlídkovou restauraci. Ta však byla v 50. letech 20. století uzavřena a sloužila znovu jako hájovna. V prosinci 2011 podle projektu společnosti Silnice Čáslav-Holding a.s. prováděla stavební práce humpolecká společností STATUS stavební a.s., a to stavbu rozhledny, penzionu a revitalizaci původní restaurace (dnes \"Havířská bouda\"). Projekt byl částečně financován z Regionálního operačního programu regionu soudržnosti Střední Čechy. Betonová rozhledna je obložena kyklopským zdivem, vysoká 30 metrů a je bezbariérová, neboť na zasklený ochoz ve výšce 26 metrů vede kromě 144 schodů i výtah . Slavnostní otevření bylo 30. dubna 2013. \n\nZe Sedlece či Kaňku po žluté turistické značce na Kaňk-rozcestí. Odtud po modré značce směr železniční stanice Hlízov (cca 1,5 km). Rozhledna leží na naučné stezce Stříbrná stezka - severní okruh. Je přístupná denně od 10-18 hodin.\n\nZ rozhledny je kruhový výhled na Polabí u Kolína, Železné hory, Čáslav, Kutnou Horu, při dobré viditelnosti až na Ještěd či Krkonoše.\n\n"}
{"id": "919449", "url": "https://cs.wikipedia.org/wiki?curid=919449", "title": "Nanebevstoupení Páně", "text": "Nanebevstoupení Páně\n\nNanebevstoupení Páně () je křesťanské učení o události, kdy se Ježíš Kristus po svém zmrtvýchvstání naposledy zjevil apoštolům a v oblaku se vznesl do nebe. Podle Skutků apoštolů k události došlo na hoře Olivetské a Ježíš byl před zraky apoštolů vzat vzhůru a oblak jim ho zastřel. Ježíš vzhledem ke své božské podstatě na nebe vstoupil sám, na rozdíl od nanebevzetí Panny Marie, Marie je vzata do nebe, což ve výtvarném umění bývá znázorněno nesením anděly. V křesťanském kalendáři se událost připomíná svátkem Nanebevstoupení Páně.\n\nVe výtvarném umění je nanebevstoupení oblíbeným námětem, zejména na chrámových klenbách a (v tympanonu) v západním průčelí nad vchodem do kostela. V románském, gotickém i renesančním pojetí často bývá Kristus orámován anděly nesenou mandorlou (svatozáří mandlového tvaru). Objevuje se též typ s Kristem mizejícím v oblaku, kdy už jsou vidět jen jeho nohy. V baroku stále oblíbený motiv je již zobrazován vždy bez mandorly. Na spodním okraji výjevu bývají znázorněni užasle hledící apoštolové, Panna Marie (symbol církve, kterou Kristus zanechal na zemi) a další symbolické postavy.\n\n"}
{"id": "919457", "url": "https://cs.wikipedia.org/wiki?curid=919457", "title": "Ladislav Veltruský", "text": "Ladislav Veltruský\n\nprof. JUDr. Ladislav Veltruský, CSc. (27. února 1921 - 24. ledna 1979) byl československý ekonom, rektor Vysoké školy ekonomické a v době pražského jara poslanec České národní rady.\n\nLadislav Veltruský byl rektorem Vysoké školy ekonomické v letech 1968 - 1970, před tím zde působil jako prorektor. Poslancem České národní rady byl v období 1. ledna 1969 - 25. listopadu 1971.\n\nVe své vědecké činnosti se zabýval především financemi:\n\n"}
{"id": "919459", "url": "https://cs.wikipedia.org/wiki?curid=919459", "title": "Victor McLaglen", "text": "Victor McLaglen\n\nCharles Laughton (10. prosince 1886 – 7. listopadu 1959) byl britský herec, který v závěru života získal i americké občanství.\n\nRoku 1935 získal Oscara za mužský herecký výkon v hlavní roli ve filmu \"The Informer\", dramatu z Irské války o nezávislost. Na Oscara byl nominován i roku 1952, a to za vedlejší roli ve filmu \"The Quiet Man\". Původně byl boxerem. Aktivně se zúčastnil bojů první světové války.\n\n"}
{"id": "919465", "url": "https://cs.wikipedia.org/wiki?curid=919465", "title": "Ľuboš Hajdúch", "text": "Ľuboš Hajdúch\n\nĽuboš Hajdúch (* 6. března 1980, Levice, Československo) je slovenský fotbalový brankář a bývalý reprezentant, od ledna 2016 působí v MFK Ružomberok.\nMimo Slovensko působil na klubové úrovni v Řecku, Polsku a Maďarsku.\n\nS fotbalem začal v klubu FK Slovan Levice. V létě 2002 přestoupil do MFK Ružomberok, jehož představitele zaujal v přípravném utkání, v němž vstřelil i gól z pokutového kopu.\n\nS Ružomberkem získal v sezóně 2005/06 ligový titul i prvenství ve slovenském fotbalovém poháru (double) a dostal se do nejlepší sestavy sezóny 2005/06. Během tohoto angažmá absolvoval testy v různých evropských klubech, např. Leedsu United, Plymouthu Argyle, Sheffieldu United, St. Johnstone FC, Spartaku Nalčik nebo Wisle Krakov.\n\nV roce 2009 přestoupil do řeckého klubu Levadiakos, kde měl problémy s mzdou a navíc se zranil. Proto odešel do polského celku LKS Nieciecza hrajícího polskou druhou ligu. V letech 2011–2013 působil v maďarském prvoligovém týmu Kaposvári Rákóczi FC. V červnu 2013 odešel do týmu Fotbalové akademie Ference Puskáse z městečka Felcsút.\n\nV létě 2015 odešel do MFK Skalica. V lednu 2016 posílil MFK Ružomberok, zde měl plnit roli brankáře i trenéra mládeže.\n\nV dresu A-mužstva Slovenska nastoupil v pěti zápasech. Debutoval 1. března 2006 v přátelském utkání na Stade de France proti domácí reprezentaci Francie, kde vychytal hostům výhru 2:1.\n\n"}
{"id": "919484", "url": "https://cs.wikipedia.org/wiki?curid=919484", "title": "Městská hromadná doprava v Budapešti", "text": "Městská hromadná doprava v Budapešti\n\nMěstskou hromadní dopravu v Budapešti provozuje hlavně společnost Budapesti Közlekedési Zrt. (BKV Zrt. - \"Budapesti Közlekedési Vállalat\"), která byla založena 1.1.1968, za účelem sjednotit menší dopravní podniky do jednoho. V současnosti je otevřenou akciovou společností. BKV provozuje 4 linky metra, 34 tramvajových linek, 15 trolejbusových linek, 231 linek autobusů, 40 linek nočních autobusů, jednu pozemní lanovku, jednu sedačkovou lanovku, jednu zubačku (číslem linky 60 řazena mezi tramvajové linky, platí na ní běžný tarif MHD) a 4 lodní linky. Do roku 2016 BKV provozovala i 5 linek příměstských vlaků HÉV, které nyní provozuje státní firma BHÉV Zrt.\n\nMetro denně přepraví kolem 767 500 osob (2008).\n\nBKV provozuje rozsáhlou síť veřejné hromadné dopravy, s velkým důrazem na autobusy. Část dopravních výkonů dodávají formou subdodávek dopravci Volánbusz a VT-Arriva. Vozový park typicky modrých autobusů (starší vozy tmavě modré, novější světle modré) má kolem 1200 vozidel. Významnou část vozového parku nadále tvoří autobusy maďarské značky IKARUS. Zastoupeny jsou jak dobře známé článkové vozy Ikarus 280, v počtu cca 230 kusů, tak jejich 11metrová, resp. 12metrová verze Ikarus 260 (cca 230 kusů), resp. Ikarus 263 (4 kusy). Jsou průměrně 20 let staré a proto se musí často opravovat a některé příslušenství navíc nefunguje, co je pro cestující značně nekomfortní. Zastoupeny jsou i novější typy autobusů maďarského výrobce: Ikarus 415 (75 vozů), Ikarus 412 (cca 50 vozů), Ikarus 435 (cca 150 vozů) a Ikarus 405 (cca 28 vozů), okrajově jsou zastoupeny vozy Ikarus V127 (5 kusů), Ikarus V187 (1 kus) a Ikarus-Renault Agora (1 kus). V letech 2004–2006, bylo koupeno 150 ks článkových autobusů Volvo 7700A, které jezdí na velmi vytížených a dlouhých linkách, jako 5 a 7. Od roku 2007 se průběžně kupují ojezděné autobusy od jiných měst, kde je už nepotřebují. Jedná se hlavně o Mercedes Citaro (cca 40 vozů), Volvo 7000A (25 kloubových vozů), Volvo 7700 (38 standardních vozů) nebo Van Hool AG300 (cca 55 kloubových vozů), A300 (13 standardních vozů) a A330 (50 vozů, z toho 49 s pohonem na CNG). Od května do července 2013 pořídila firma VT-Arriva 150 nových nízkopodlažních autobusů Mercedes Citaro 2. Tím současně stoupl podíl nízkopodlažních autobusů na 45 %. V roce 2014 pořídil dopravce BKV 3 kusy autobusů Solaris Urbino 10, 3 minibusy na podvozku Mercedes-Benz Sprinter a midibus Molitus S 91. Také přibylo dalších 135 nových autobusů MAN Lion’s City a Rába-Volvo 7900A, které byly přebraty firmou Volánbusz. Tyto autobusy jsou rovněž provozovány na linkách, které jsou příměstské, respektive opouštějí hranice města. Pro autobusy existují také vyhrazené jízdní pruhy, aby se předešlo opoždění při dopravních zácpách.\n\nBKV provozuje 15 trolejbusových linek. Trolejbusy jsou červené barvy. Většinu vozů tvoří staré trolejbusy výrobce IKARUS. Na konci roku 2015 začalo jezdit i 24 nových trolejbusů značky Solaris s pohonem od Škody. Zpočátku ale v tendru neúspěšná Škoda vícekrát napadla platnost výběrového řízení, čím se obnova vozového parku o pár let opozdila.\nTramvaje jsou žluté barvy, s nejvyšším počtem ČKD Tatry (320 ks), vyrobené v roce 1980 v Československu, které jezdí na linkách 1, 12, 14, 18, 28, 41, 59, 59A, 59B, 61. V centru města jezdí tramvaje maďarské značky Ganz (133 ks), vyrobené v 60. letech, a to na linkách 2, 19, 47, 47B, 48, 49, 51, 51A. Na okolí Budapešti jezdí vozy TW6000 a TW6100 (dohromady 103 ks) německé výroby, koupené od německého Hannoveru v roce 2001. Tyto tramvaje byly uzpůsobeny rozměrům hannoverských stanic, jejich schody jsou příliš vysoko, a proto je velmi obtížné do nich nastoupit, na což se stěžují hlavně starší obyvatelé. Byly vyrobeny kolem roku 1975 a jezdí na linkách 3, 24, 37, 37A, 42, 50, 52, 62, 62A, 69. Novinkou z roku 2006 jsou tramvaje Siemens Combino (40 ks), které jezdí na lince 4-6 (Velký okruh). Denně přepraví kolem 400 000 cestujících. Vláda slibovala doručení tramvají do roku 2004, ale dodávka se o pár let protáhla. Jde o nejkapacitnější tramvaje v Evropě (dlouhé 54 metrů), tím zároveň i nejdelší tramvaje na světě, které na zastávky přijíždí každé 1-2 minuty. Momentálně se pro bezpečí cestujících do Combino tramvají instalují kamery, jelikož je tato linka častým terčem kapsářů. Postupně se rozšiřuje tramvajová síť a vyměňují zastaralé tramvaje za nové.\n\nZubačka, označována i jako za tramvaj č. 60, je obsluhována 7 soupravami SGP-BBC.\n\nV roce 2013 vypsala společnost BKK tender na zajištění 47 tramvají - 35 ks 34-metrů a 12 ks 56-metrů dlouhých (s možností na dodatečných 87). Tender vyhrála španělská společnost CAF, Škoda se ucházela také, ale z tenderu byla vyřazena a několikrát napadla výsledek, což vedlo k půlročnímu opoždění a riziku ztráty EU dotací z důvody nestihnutí lhůty k využití peněz.Tramvaje jsou na 99,33% financovány z EU fondů a první nové tramvaje byly doručeny v září 2015. V zájmu zrychlení dodávek tramvají, aby se stihla lhůta na vyčerpání EU dotací z minulého cyklu - konec 2015, se BKK dohodla s CAF na zřízení konstrukční linky v Dunakeszi, za podmínky o koupi o 10 dalších kratších tramvají.\nHÉV, neboli příměstské vlaky značky MX/A jsou používány lidmi, kteří bydlí na předměstí. Existují speciální kilometrové jízdenky. Princip je: čím dál se jezdí, tím je jízdné dražší. V minulosti bylo linek víc, ale byly zrušeny kvůli nedostatku financí na jejich provoz a údržbu po pádu komunismu. BKV provozovala do roku 2016 5 linek, které byly kvůli nehrazení nákladů na činnost za hranicemi města státem převzaty státem, a nově je provozuje nově vytvořená státní firma BHÉV Zrt.\n\nMetro v Budapešti je obsluhováno starými sovětskými vozy (mimořádně hlučné), případně novými Alstomy a má 4 linky, označené čísly :\n\n\nPlánovaná je také fialová linka č. 5, která vzejde s propojením příměstských vlaků H5 a H7 a částí metra M2.\n\nPři vstupu do metra stojí revizoři, kteří kontrolují tramvajenky nebo jízdné.\n\nPozemní lanovka, která vede k turistickým atrakcím, je používána hlavně turisty. Vede od Lánchídu (Řetězového mostu) ke hradu a k Rybářské baště. Ostatní lanovky jsou používány pouze v malé míře. Plánována je i druhá lanovka, která má obsluhovat Gellért-hegy.\n\nSedačkovou lanovku provozuje BKK od Zugliget na János-hegy.\n\nLodní trajekty - D11, D12, D13, D14 - fungují přdevším přes léto a při ideální hladině vody. D14 je v podstatě přívoz v jižní části Budapešti na ostrov Csepel.\n\nV roce 2018 však jsou v provozu i v zimě v rozsahu několika málo spojů linky D11 v pracovních dnech a zkrácená verze D2 také o víkendech. \n\nCena jízdného každým rokem narůstala, v roce 2014 některé jízdenky zlevnily. Obsahuje 21,68% sazbu DPH. Pro osoby do 6 let a pak od 65 let je cestování zdarma, při předložení dokladu (například občanského průkazu). Na některých linkách autobusů, je povinné nastupovat u prvních dveří a je nutné se prokázat jízdenkou nebo dokladem o bezplatném cestování řidiči. Jízdenky jsou tištěny na papír. Při nástupu se musí jízdenka označit v manuálních děrovačích červené barvy nebo v novějších žlutých, elektronických razítkovačích. Pro přestup na jinou linku je potřeba nová jízdenka, nebo se musí označit druhá část jízdenky přestupní. Při přestupu mezi linkami metra a z tramvaje/metra na náhradní autobusovou dopravu za ni, je přestup bezplatný. Při přestupu na náhradní dopravu se musí jízdenka validovat na náhradním autobusu na druhém konci jízdenky.\n\nV roce 2013 začalo BKK pokládat sloupy s displeji na frekventované zastávky a vybavovat vozidla s lokalizačními přístroji GPS. Tento projekt se nazývá BKK FUTÁR a poskytuje informace řidičům BKV a cestujícím o tom, kdy přijede jejich spoj a ohlašuje zastávky a v nových autobusech na LCD displejích nebo v starých autobusech vybavenými matrixovými displejemi příští zastávky i ukazuje. Systém měl být hotov do 31.3.2014, ale kvůli problémům instalace nové techniky do zastaralé elektroniky starých tramvají a kvůli problémům mezi dodavatelem softwaru a zhotovitelem, byl systém celkově spuštěn až na konci roku 2014.\n\nV roce 2018 (původně v 2016) začne plnohodnotně fungovat systém elektronických jízdenek (podobně jako Opencard v Praze). Zastávky metra a HÉV-u se vybaví turnikety, které budou disponovat čtečkami karet. Kupovat jízdné se bude dát i přímo u turniketů s bezkontaktní platební kartou pomocí 300 nových automatů. Karty se budou dobíjet částkou a při přečtení turniketem se z této částky odebere cena jízdenky, nebo se na kartu nahraje na pokladně časová jízdenka a pak nebude odečteno nic. Nejvíc čekaná funkce tohoto systému je časové jízdné, protože v Budapešti aktuálně existuje jenom jízdné určené k nepřerušené jízdě a tak si lidé při přestupu musí koupit novou jízdenku, i když jedou jenom dalších pár zastávek, což odrazuje hodně lidí od používání MHD.\n\nDalší rozvojové myšlenky se dají shrnout do následujících bodů:\n\nV roce 2002 až 2003 se v prostorech metra 2 a 3 natáčel film Kontroll, který vyhrál několik filmových cen. Na začátku filmu vysvětlil ředitel BKV, Tibor Bolla, že všechny způsoby revizorů a jejich jména jsou pouze fiktivní, aby si diváci nemysleli, že se něco takového doopravdy děje.\n\n\n"}
{"id": "919491", "url": "https://cs.wikipedia.org/wiki?curid=919491", "title": "Addamsova rodina", "text": "Addamsova rodina\n\nAddamsova rodina (anglicky The Addams Family) může být:\n\n\n\n\n"}
{"id": "919495", "url": "https://cs.wikipedia.org/wiki?curid=919495", "title": "Ivo Vasiljev", "text": "Ivo Vasiljev\n\nProm. fil. Ivo Vasiljev, CSc. (29. května 1935, Praha — 23. října 2016, České Budějovice) byl český koreanista a vietnamista, bývalý vedoucí oboru vietnamistika na Filosofické fakultě UK, pedagog a polyglot. Zabýval se především vietnamštinou, vícejazyčností a kulturami východní Asie.\n\nNarodil se 29. května 1935 v Praze jako starší syn účetního Valentina Vasiljeva a Heleny Vasiljevové (rozené Verichové). Jeho matka byla Češka s baltskoněmeckými kořeny, otec pocházel z Ruska. Vyrůstal v městečku Unhošti blízko Kladna. S rodiči mluvil rusky, díky čemuž byl bilingvní.\n\nPůvodním vzděláním je koreanista, později se však orientoval hlavně na vietnamštinu a dějiny a kulturu Vietnamu. Jako učitel, tlumočník, překladatel a odborný poradce pracoval v někdejším Československu, v západní Evropě i v jihovýchodní Asii. Postupně do jisté míry ovládl přibližně 15 jazyků.\n\nVe svém stáří žil v Českých Budějovicích. Z prvního manželství měl s japanoložkou Zdeňkou Vasiljevovou († 2004) syny Marka a Pavla. Nejmladším potomkem je syn Radek. \n\nPoslední dílo, čtvrtý ze šesti zamýšlených svazků Velkého učebního česko-vietnamského slovníku, vydal spolu s Ing. Nguyễn Quyết Tiếnem v roce 2016.\n\nDne 23. října 2016 zemřel v Českých Budějovicích.\n\nNa Filozofické fakultě UK vystudoval obor korejština a dějiny Dálného východu (1953–58). Vědeckou aspiranturu v oboru vietnamský jazyk absolvoval v Orientálním ústavu ČSAV (1959–63), kde získal vědeckou hodnost CSc. (1964). V průběhu aspirantury byl jako externista na Filozofické fakultě UK pověřen vedením oboru vietnamistika (1962–70). Kurz vietnamštiny přednášel také na univerzitě v Hullu ve Velké Británii (1968). Do roku 1971 byl vědeckým pracovníkem Orientálního ústavu ČSAV.\n\nObeznámení s novodobou problematikou Vietnamu (cesty v letech 1963–66) ho přivedlo ke studiu moderních dějin Vietnamu a k účasti na mezinárodních akcích proti válce ve Vietnamu. V roce 1967 spolupředsedal politickému výboru první Světové konference proti válce ve Vietnamu ve Stockholmu. V 60. letech působil též jako konzultant iniciativy nositelů Nobelovy ceny míru za mír ve Vietnamu a dalších mezinárodních iniciativ.\n\nV době, kdy pracoval v Ústavu pro etnografii a folkloristiku ČSAV (1981–91), spojoval teoretické práce v oblasti etnicity a historie českého vystěhovalectví s osvětovou činností ve vztahu k hostujícím vietnamským dělníkům. S Vladimírem Korčákem a Nguyen Van Canhem překládali moderní vietnamskou poezii, s Nguyen Phan Canhem přeložil do vietnamštiny Máchův Máj (rukopis, Český literární fond 1990).\n\nJako konzultant se podílel na mezinárodním archeologickém projektu ve středním Vietnamu (1997–2002) a pokračoval v jazykovědných a kulturně historických studiích, rozšířených o austronéské a thajské jazyky a kultury. Přispíval v časopisech Nový Orient, Český lid a Slovo a slovesnost, zajímal se o vztahy mezi různými jazyky a multilingvismus. Vydal také populárně vědeckou knihu Za dědictvím starých Vietů (1999).\n\nByl členem Jazykového sdružení při AV ČR, České národopisné společnosti, The Association of Productivity Specialists (New York), The Siam Society, The Malaysian Branch of the Royal Asiatic Society. Účastnil se mezinárodního programu Languages in a Network of European Excellence (2006–2010).\n\nV průběhu svojí kariéry se zúčastnil řady mezinárodních kongresů a proslovil přednášky na Pařížské univerzitě, na King's College v Cambridge, na univerzitách v Leedsu a Yorku, Bruselu, Sapporu, Hanoji a Ho Či Minově městě. Vedl nebo oponoval diplomové a disertační práce českých, slovenských, vietnamských, laoských a kambodžských studentů a aspirantů. Jeho jazykovědné zájmy pokrývají široké spektrum od typologie jazyka, vztahu jazyka a myšlení, jazyka a společnosti, zejména ve vztahu ke kultuře a etnicitě, multilingvismu a interkulturní komunikace, až po vyučování jazyka na základě poznatků kognitivní neurovědy.\n\nPřednášel na Filozofické fakultě Univerzity Karlovy a podílel se na čtyřech svazcích Velkého učebního česko-vietnamského slovníku.\n\n\n\n"}
{"id": "919496", "url": "https://cs.wikipedia.org/wiki?curid=919496", "title": "Hřib Markův", "text": "Hřib Markův\n\nHřib Markův (\"Xerocomellus marekii\" ) je vzácná hřibovitá houba poprvé popsaná v roce 2007 českými mykology Josefem Šutarou a Edvardem Skálou na základě nálezů na Teplicku.\n\n\nHřib Markův byl pojmenován na počest českého amatérského mykologa Antonína Marka (1912–1980), který se věnoval výzkumu a popularizaci v rámci severozápadních Čech. Autory originálního popisu byl zařazen do rodu \"Boletus\" (2007), následně rakouským mykologem Wolfgangem Klofacem přeřazen do rodu \"Xerocomus\" (2007) a později jej Josef Šutara v souvislosti popisem nového rodu \"Xerocomellus\" (2008) přeřadil do něj.\n\nKlobouk dosahuje 25 – 65 milimetrů, v mládí je polokulovitý, v dospělosti klenutý, ve stáří až poduškovitý. Zbarvený je v různých odstínech červené, vzácně může postupem času vybledat nebo přecházet do hnědočervené. Okraj může být světlejší - růžový, žlutavý, naoranžovělý. Povrch u starších plodnic rozpukavá na hrubá políčka, mezi nimiž je patrná žlutavě zbarvená dužnina.\n\nRourky jsou 5 – 10 milimetrů dlouhé, společně s póry mají světle až živě žluté zbarvení, stárnutím přecházejí do olivové. Ústí mají později hranatá.\n\nTřeň dosahuje 30 – 50 × 6 – 18 milimetrů, má téměř válcovitý tvar, u báze může být zahnutý. Ve svrchní části má světle až sytě žluté zbarvení, směrem dolů přechází do červené, vínové až červenohnědé. Postrádá zřetelnou síťku, kryjí jej drobná plstnatá zrnéčka zbarvená stejně jako třeň. Bázi kryje bělavá, místy nejasně žlutavá plsť.\n\nDužnina houby je bledě (nad rourkami až živě) žlutá, v dolní polovině třeně může mít vínové zabarvení, v bázi až hnědé. Na řezu viditelně modrá. Chuť i vůně jsou mírné, nenápadné.\n\nVýtrusný prach je olivově hnědý, spóry dosahují (10,5) 12,5 – 15 (19) × (4,5) 5,2 – 6,2 (7,5) μm. Pokožku klobouku tvoří palisádoderm, jehož hyfy mají průměr v rozmezí (5) 8 – 17 (21) μm a někdy je kryje nevýrazná inkrustace.\n\nEkologické nároky tohoto druhu zatím nejsou detailně známé. Doposud (2009) byl nalezen v nadmořské výšce 280 – 300 m n. m. Roste pod duby, fruktifikuje od července do září.\n\nDo roku 2009 byly známé jen dvě lokality v severozápadních Čechách. V roce 2009 byl objeven v Maďarsku.\n\nExistujte několik podobných hřibů z rodu Xerocomellus, které mohou být s hřibem Markovým zaměněny. Pokud nejde o typicky vyvinuté exempláře, může být ke spolehlivému rozlišení nutné posouzení mikroznaků.\nHřib Markův byl odborně popsán až po zveřejnění Červeného seznamu hub ČR a více než 15 let poté, co vstoupil v platnost zákon na ochranu přírody z roku 1992. Při jejich vzniku proto nemohl být na jeho existenci brán zřetel. Vzhledem k minimálnímu množství známých lokalit tohoto druhu se předpokládá, že je vzácný a neměl by proto být sbírán pro kuchyňské použití.\n\n"}
{"id": "919499", "url": "https://cs.wikipedia.org/wiki?curid=919499", "title": "Žluté registry", "text": "Žluté registry\n\nŽluté registry (), neboli registry pro určení daní a povinných prací (\"fu-i cche\"), byly ve 14.–17. století v říši Ming soupisy daňových poplatníků, zaznamenávající pro každou rodinu její členy a pozemkové vlastnictví.\n\nŽluté registry byly založeny na evidenci domácností (戶, \"chu\"). Registrováni byli jak členové domácnosti (práceschopní muži, ženy i děti), tak její majetek, zejména pozemky. Uváděn byl i rozdíl proti stavu v minulém období. Takto získané seznamy domácností byly podkladem pro rozdělení domácností do skupin po stodeseti rodinách v systému \"li-ťia\" a pro rozvržení daňových povinností.\n\nKaždých deset let vláda říše Ming nechala natisknout formuláře, které rozeslala po říši, vesničtí starší, resp. vedoucí skupin deseti a stodeseti rodin systému \"li-ťia\", byli zodpovědní za zjištění poměrů u podřízených rodin a správné vyplnění formulářů. Formuláře shromažďoval okresní úřad, který je kontroloval a srovnával se staršími sčítáními a poté odesílal vyšším instancím. Vyplněné registrační formuláře uchovávaly okresní úřady, kopie byly uloženy na úřadech prefektur, provincií a ministerstvu daní v Nankingu.\n\nCelostátní sčítání obyvatel a vyplňování registrů proběhlo poprvé roku 1381, pak roku 1391, následující kvůli občanské válce až roku 1402 a poté pravidelně po deseti letech po celou dobu trvání říše Ming. Poslední, dvacáté sedmé, sčítání obyvatel bylo provedeno roku 1642.\n\nExempláře určené pro centrální archív měly žlutý přebal, od něhož vznikl název registrů, kopie uložené v regionech měly modré desky. Žluté registry ministerstvo daní uchovávalo v archívu zřízeném roku 1381 a umístěném na ostrovech na jezeře Süan-wu (v mingské době se nazývalo Chou-chu) u Nankingu. Archív časem nabyl ohromné velikosti, když po každé aktualizaci registrů po deseti letech přibylo 60 tisíc svazků dokumentů pro které bylo nutno postavit 30 nových hal. Začátkem 17. století měl celkem 667 budov a před koncem říše Ming 1,7 milionů dokumentů v 700 budovách. V bojích doprovázejících zánik říše Ming byl roku 1645 archív takřka úplně zničen.\n"}
{"id": "919502", "url": "https://cs.wikipedia.org/wiki?curid=919502", "title": "Josef Skořepa", "text": "Josef Skořepa\n\nJosef Skořepa (* 28. prosince 1981 v Nymburce) je český profesionální hokejista. V současné době hraje za tým HC Dukla Jihlava, se kterým postoupil v sezoně 2016/17 do ELH. S hokejem začínal v rodném Nymburce. \n"}
{"id": "919506", "url": "https://cs.wikipedia.org/wiki?curid=919506", "title": "Panenské početí Ježíše Krista", "text": "Panenské početí Ježíše Krista\n\nPanenské početí Ježíše Krista je učení, podle kterého matka Ježíše Nazaretského Marie otěhotněla bez pohlavního styku s lidským otcem a zůstala pannou až do narození Ježíše. Toto učení je všeobecně přijímáno v křesťanských církvích i v islámu. Je potřeba ho odlišovat od učení o \"věčném Mariině panenství\", že zůstala pannou až do své smrti, a od učení o neposkvrněném početí Panny Marie, které se týká početí a narození samotné Marie (dle apokryfů ze svaté Anny). Tato učení uznává katolická církev.\n\nNový zákon uvádí panenské početí v Lukášově a Matoušově evangeliu. \nV Lukášově evangeliu se Marie podivila oznámení, že počne a porodí syna, které jí sdělil anděl: \n\nVýraz \"nežiji s mužem\" použitý v českém ekumenickém překladu je eufemismus, který ve starověkém Izraeli pod Mojžíšským Zákonem znamenal, že nikdy neměla sex a tudíž je pannou. Další text evangelia vyjadřuje, že počala zázračně z Ducha svatého. \n\nU Matouše se uvádí, že k Josefovi přišel anděl Páně a řekl mu:\nO něco dále je narození z panny zmíněno přímo a vysvětleno jako splnění proroctví: \n\nTo je zřejmý odkaz na Izajáše . Dále evangelium ještě zmiňuje, že i poté co se Marie s Josefem zákonitě oddali, nadále \"Ale nežili spolu, dokud neporodila syna; a dal mu jméno Ježíš.\" \n\n\"„Pokud někdo nevyznává, podle učení svatých Otců..., že Maria, Boží Rodička /Theotokos/ svatá a vždy panna /Aeiparthenos, \"semper virgo\"/\"\" a neposkvrněná /Immaculata/, v tomto posledním čase počala bez mužského semene /\"sine virili semine\"/ z Ducha svatého ve vlastním slova smyslu a v pravdě samého Boha, Slovo, které je zrozeno z Otce přede všemi věky, a že ho porodila bez jakéhokoli porušení /\"virgo intacta\"/, když její panenství zůstalo nedotčené i po porodu... budiž odsouzen /„Anathema sit!“, doslova „Buď proklet!“/\" \n\nPanenské početí je součástí víry v nadpřirozeno a v to, že Ježíš byl víc než jen člověk. Christologie považující Ježíše za prostého člověka se nazývá psilantropismus, také teorie adopce za Božího syna jej považuje za prostého člověka v době narození.\n\nZ vědeckého hlediska nejsou případy partenogeneze u savců prokázány. I pokud by se jednalo o anomálii, není možné, aby se bez přítomnosti mužského chromozomu Y narodilo dítě mužského pohlaví. Otec historického Ježíše mohl být neznámý nebo zapřený, jak se snažil ukázat středověký, satiricko-parodický protikřesťanský židovský spis \"Toledot Ješu\", který otce jmenuje \"Pantera\". Mohlo také dojít k oplodnění Marie bez jejího vědomí a lékařsky je možné, že přitom byla zachována panenská blána. Také se mohlo jednat o označení dívky, u které ještě nebyla pozorována menstruace, a k oplodnění Marie mohlo dojít během první ovulace ještě před první menstruací.\n\nMatoušovo evangelium používá, stejně jako Septuaginta (starověký řecký překlad Starého zákona) v odkazovaném Izajášově proroctví, slovo \"panna\" (řecky παρθένος parthenos), zatímco v původním hebrejské textu bylo \"dívka\" (עַלְמָה alma), tedy mladá, nevdaná žena, která však nemusí být nutně panna. Učení tedy mohlo vzniknout dodatečně ve snaze dokázat, že se jedná o pravého mesiáše v souladu s nepřesným překladem proroctví.\n\nPanenské početí spasitele obsahuje už i zoroastrismus.\n\n"}
{"id": "919507", "url": "https://cs.wikipedia.org/wiki?curid=919507", "title": "Táhlo (stavitelství)", "text": "Táhlo (stavitelství)\n\nTáhlo je prut namáhaný tahem ve směru podélné osy. \n\nTáhlo je zpravidla prvek bránící vodorovnému pohybu částí stavby, např. protilehlých patek klenutého oblouku, do jejichž konstrukce jsou upevněny konce táhla. Jako táhla jsou označovány např. i některé prvky v krovech, pokud se předpokládá, že jejich funkce spočívá především v přenosu tažných sil (na rozdíl např. od rozpěry či sloupku, přenášejících především síly tlakové).\n\nTáhla jsou často vkládána do staveb již při výstavbě s cílem dlouhodobé stability. Táhla bývají vkládána do obvodového zdiva (často tvoří součást věnce nejčastěji v úrovni stropů nebo koruny zdiva), případně spojují protilehlé zdi (nejčastěji jako součást stropních konstrukcí). Např. u vysokých staveb typu gotických katedrál probíhají vodorovná táhla po obvodu stavby v několika výškových úrovních.\nVe věžích (městské brány, kostelní zvonice) mnohdy docházelo k vkládání vodorovných táhel dodatečně, většinou v několika výškových úrovních při vnitřním líci stěn. Tato táhla se pak často na vnějšku stavby projevují kolmými kotvami (většinou směřujícími svisle, aby křížily ložné spáry zdiva), případně (od konce 19. století) litinovými či kovanými terči.\nTáhla mohou mít pevnou, neměnnou délku, nebo mohou být délkově stavitelná. Starší dřevěná táhla obvykle mají pevnou délku. Jejich konce často navazují na dřevěné věnce, vložené do stěnového zdiva, nebo mohou být opatřeny kovanými kotvami.\n\nOcelová táhla jsou obvykle plochá, kovaná, na konci opatřená oky pro kolmé kotvy. Kotvy byly u táhel současných se stavbou často zapuštěny do líce zdiva, přičemž drážky bývaly vyplněny zdivem. Délková nastavitelnost byla možná zarážením klínů do ok na vnější straně kotev. Delší táhla mohla být sestavována z více dílů, v jejichž spojích také mohla být oka s klíny umožňujícími drobnou korekci délky. V industriální éře převládají táhla kruhového průřezu, často na koncích opatřená závity, umožňujícími délkové nastavení (pomocí spojovacích matic, nebo matic kotev).\n\nU velkoprostorových hal (sklady, továrny) jsou táhla často součástí staticky náročné konstrukce.\n\nJako táhlo se mnohdy označují prvky, jejichž funkce je jiná než přenášení tahové síly, anebo nelze způsob zatížení bez odborného statického posouzení určit.\n\nPro táhlo mohou být užívány i pojmy kotva (časté; přeneseno od kotev, kterými jsou táhla zakončena) či spona.\n\n"}
{"id": "919511", "url": "https://cs.wikipedia.org/wiki?curid=919511", "title": "Tour de France 1903", "text": "Tour de France 1903\n\nTour de France 1903 se konala od 1. července do 19. července 1903. Závod byl organizován novinami \"L'Auto\", předchůdcem deníku \"L'Équipe\". Závod na šest etap vyhrál Maurice Garin. Jednalo se o historicky první ročník Tour de France.\n\n\n"}
{"id": "919512", "url": "https://cs.wikipedia.org/wiki?curid=919512", "title": "Údolí samoty", "text": "Údolí samoty\n\nÚdolí samoty se nachází v okrese Česká Lípa mezi obcí Radvanec a městem Cvikov . Geomorfologicky patří do Cvikovské pahorkatiny, je zalesněné a lemuje jej řada pískovcových skal. Údolím protéká Dobranovský potok a prochází zeleně značená turistická trasa.\n\nSamotné údolí (mělo název i Luciino) je dlouhé zhruba 2 km a začíná 1,5 km jižně od Cvikova. V údolí je upravený pramen s dřevěnou stříškou, který si zachoval své původní německé jméno Augenwasserquelle. Údajně byl léčivý, pomáhal proti očním chorobám. Okraje údolí jsou tvořeny skupinami pískovcových skal a věží. Pod skalami u cesty je do pískovce vytesaný reliéf postavy s označením Martersäule. Nad reliéfem jsou umístěny dva malované obrázky. Údolí končí u radvanecké hájovny poblíž výrazné skalní věže Panenská skála, kde se kolmo napojuje na Údolí vzdechů .\nZe severovýchodu protíná údolí zeleně značená turistická trasa pro pěší turisty z Cvikova do Nového Boru o délce 10 km. Zelená trasa se v jižní části údolí nad radvaneckou hájovnou na krátkém úseku v Údolí vzdechů spojuje s trasou modrou (ta vede z jihu z České Lípy do Cvikova), u rozcestníku Radvanec se rozpojují, zelená pokračuje k Havraním skalám a dál do Nového Boru. \n\nNěkteré skalní věže v okolí Údolí samoty jsou vyhledávány horolezci jako cvičný terén.\n\n\n"}
{"id": "919514", "url": "https://cs.wikipedia.org/wiki?curid=919514", "title": "Poitou", "text": "Poitou\n\nPoitou je historické území v západní Francii a bývalé hrabství (do 10. století hrabství Poitiers). Území se rozkládá zhruba v prostoru dnešních departementů Deux-Sèvres, Vienne a Vendée s výjimkou okolí Loudunu, které patřilo k Anjou. Hlavním městem bylo Poitiers. Dělilo se na Horní Poitou (Haut-Poitou) a Dolní Poitou (Bas Poitou).\n\nPoitou na severu hraničilo s oblastí kolem Nantes, hrabstvím Anjou a Touraine, na východě s provincií Berry a Limousin a na jihu se Charente a Saintonge. Západní hranici tvořil Atlantský oceán. Území se dělilo na západní část rovinatou a až později osídlenou bažinatou část (Bas-Poitou) s centrum La Roche-sur-Yon a na historicky a kulturně významnější hornatou východní část (Haut-Poitou) s centrem v Poitiers.\n\nV pozdní antice patřila oblast do římské provincie \"Aquitania secunda\". Po stěhování národů patřilo území Vizigótům a po jejich porážce v bitvě u Vouillé roku 507 (poblíž Poitiers) Frankům. Svatý Warin z Poitou byl v 7. století zdejším místodržícím merovejských králů.\nHrabství Poitou bylo díky své rozloze jedním z nejdůležitějších teritorií Franské říše Karlovců a patřila ke království Akvitánie. Nejmocnějšími vládci Akvitánie byli od 9. století vedle hrabat z Auvergne z rodu Vilémovců také hrabata Ramnulfidové z rodu Poitiers, kteří také občas používali titulu vévody, avšak bez místního určení, neboť vévodství akvitánské bylo zprvu určeno Vilémovcům. Teprve po jejich vymření roku 927 se podařilo Ebalovi Manzerovi (kolem 870-935) převzít jejich majetek. Tím se rod Vilémovců etabloval jako nová vévodská dynastie a z hrabat z Poitiers se stali vévodové akvitánští.\n\nHrabata z Poitou byli od 10. do 12. století jakožto vévodové akvitánští vedle svých rivalů z toulouského hrabství nejmocnějšími knížaty v jihovýchodní Francii a díky slabé moci raných Kapetovců faktickými suverény. K rodině patřili po určitou dobu také antiochijská knížata (1163-1268), tripolská hrabata (1187-1289), kyperští králové (1217-1489) a tím také titulární jeruzalémští králové od roku 1268.\n\nNejvýznamnějšími členkami rodu se staly ale dvě ženy: Anežka z Poitou (1025-1077), římskoněmecká císařovna a regentka v letech 1056-1062, a Eleonora Akvitánská (1122-1204). Sňatkem Eleonory s Jindřichem Plantagenetem (1152), který se stal anglickým králem (1154), se Poitou spolu s Akvitánií dostalo pod správu Plantagenetů. V mocenském zápase francouzský král Filip II. August prohlásil sice v roce 1204 Plantagenetské panství ve Francii za propadlé, ale až jeho syn Ludvík VIII. vojensky dobyl v roce 1224 Poitou. V pařížské smlouvě z roku 1259 anglický král Jindřich III. tuto ztrátu uznal.\n\nOd rozpuštění historických provincií za Velké francouzské revoluce se název používá pouze jako geografické označení. Dnes je součástí názvu regionu Poitou-Charentes.\n"}
{"id": "919515", "url": "https://cs.wikipedia.org/wiki?curid=919515", "title": "Matej Náther", "text": "Matej Náther\n\nMatej Náther (* 23. července 1985, Martin) je slovenský fotbalový záložník, v současné době je hráčem klubu TJ Iskra Borčice.\n\nNa Slovensku působil na začátku své kariéry v klubech MŠK Fomat Martin, FK AS Trenčín, FK Púchov, FC ViOn Zlaté Moravce.\n\nV roce 2011 přestoupil ze Slovenska do polského klubu Podbeskidzie Bielsko-Biała, kde podepsal dvouletou smlouvu. Začátkem roku 2013 přestoupil do jiného polského klubu Zawisza Bydgoszcz, kde působil pouze do konce sezóny 2012/13. V červnu 2013 se objevil na testech ve slovenském klubu TJ Spartak Myjava, ale nakonec se domluvil na angažmá v druholigovém polském klubu Sandecja Nowy Sącz. V létě 2016 se vrátil na Slovensko, posílil klub TJ Iskra Borčice ze 4. ligy.\n\n"}
{"id": "919527", "url": "https://cs.wikipedia.org/wiki?curid=919527", "title": "Kogie tuponosá", "text": "Kogie tuponosá\n\nKogie tuponosá (\"Kogia breviceps\") je ozubený kytovec menších rozměrů, jeden ze dvou druhů rodu kogie která je zařazena do čeledi vorvaňovitých společně s třetím největším zvířetem planety vorvaněm.\n\nTento druh se vyskytuje až za hranicemi kontinentálního šelfu, hlavně v hlubokých tropických vodách v Tichém, Indickém i Atlantském oceánu; výjimečně bývá v letních měsících zastižen u břehů západní Evropy. Žije jednotlivě, v párech nebo v malých tří až sedmičlenných skupinkách, o jejich sociálních vztazích není téměř nic známo. Tato plachá zvířata plavou obvykle velice klidně a poměrně hluboko ponořená, takže je lze pozorovat jen při ideálnim počasí. Zjišťování velikosti populace je problematické, druh ale není považován za ohrožený.\n\nDruh kytovce dorůstající délky 2,5 až 3,5 m a hmotnosti 250 až 500 kg. Široká a vpředu tupě zkosená hlava bez zobáku je poměrně velká, zaujímá asi jednu šestinu celkové délky štíhlého těla, její horní čelist mírně přesahuje dolní. Prsní ploutve jsou krátké a široké, malá hřbetní trojúhelníkovitého tvaru vyrůstá asi v polovině délky těla, ocasní ploutev je naopak mohutná s velkým rozpětím. Jediný dýchací otvor je na vrcholku hlavy nad úrovní očí. Hřbetní strana těla a hlava jsou barvy tmavošedé nebo modročerné, břicho, hruď a spodní čelist jsou světlé až bílé. Oči jsou tmavé se světlým olemováním. Na boční straně hlavy, mezi okem a ploutví mají světlou skvrnu tvaru půlměsíce označovanou jako „falešné žábry“.\n\nSpodní čelist obsahuje na každé straně 9 až 16 dlouhých, štíhlých zubů o průměru cca 5 mm které ční nad okrajem čelisti až 15 mm. Horní čelist je na zuby chudší, většinou tam nevyrůstají zuby vůbec nebo jen výjimečně v přední části po každé straně 1 až 2 a jsou menší než ve spodní čelisti.\n\nHlavní potravou jsou hlavonožci, hlubinné ryby a korýši, za kterými se hluboko potápějí. Nejdelší zjištěná doba ponoru byla 18 minut.\n\nBřezost samice kogie tuponosé po letním páření trvá 270 až 280 dnů. Mládě bývá velké 80 až 110 cm a váží průměrně 80 kg, zůstává s matkou a bývá kojeno asi 1 rok. Pohlavně dospívají ve 4 až 5 létech. Odhaduje se průměrná délka života 17 až 23 roků.\n\nTeprve v roce 1966 byl z druhu kogie tuponosá odlišen druh kogie Owenova, tehdy byl morfologický důkaz podpořen genetickou analýzou. Jejich spolehlivé rozlišení na vodní hladině je možné jen odborníky.\n\n"}
{"id": "919543", "url": "https://cs.wikipedia.org/wiki?curid=919543", "title": "Ífigeneia v Aulidě", "text": "Ífigeneia v Aulidě\n\nÍfigeneia v Aulidě je tragédie starověkého řeckého dramatika Eurípida. Patří mezi autorova pozdní díla, jedná se zřejmě o poslední hru, kterou psal na makedonském dvoře. Dějově předchází jiné Eurípidově hře, totiž \"Ífigeneii v Tauridě\", přestože \"aulidskou Ífegeneiu\" Eurípidés napsal po \"taurské\". Hra byla provedena až po autorově smrti. \n\n\nDěj se odehrává v řeckém lodním táboře v Aulidě před odplutím Řeků k Tróji. \n\nBohyně Artemis zadržela větry, čímž brání řeckému vojsku zahájit plavbu k Tróji. Chce, aby Agamemnón obětoval své nejstarší dítě - dceru Ífigeneiu. Přestože Agamemnón již svému bratru Meneláovi (a potažmo celému řeckému vojsku) slíbil, že dceru obětuje, posílá manželce Klytaimnéstře dopis, aby s dcerou do Aulidy nepřijížděly. Dopis ale zachytí Meneláos a mezi bratry propukne hádka. Agamemnónovi se příčí zabití dcery, která nakonec s matkou do Aulidy přijíždí, přilákána otcovým slibem, že bude provdána za hrdinu Achillea. Starý sluha Klytaimnéstře a její dceři prozradí, že Agamemnón se nechal přemluvit a je ochoten dceru obětovat, aby řecké lodi mohly vyplout. Dívka se zprvu brání, ale nakonec si uvědomí svůj dějinný význam a je ochotna jít na smrt. Těsně před obětováním však zmizí a bohyně Artemis místo ní podstrčí laň. Agamemnón jásá, Klytaimnéstra (která u toho nebyla) pochybuje, zda tomu tak skutečně bylo. \n\nChristoph Willibald Gluck obě Ífigeneie, aulidskou i taurskou, zpracoval jako opery:\n\n\n"}
{"id": "919568", "url": "https://cs.wikipedia.org/wiki?curid=919568", "title": "John Thomas Sladek", "text": "John Thomas Sladek\n\nJohn Thomas Sladek (15. prosince 1937, Waverly, Iowa, USA – 10. března 2000, Minneapolis, USA) byl americký spisovatel vědeckofantastické literatury. Ve svém díle hojně používal satiru a surrealistické prvky.\n\n\n\n"}
{"id": "919572", "url": "https://cs.wikipedia.org/wiki?curid=919572", "title": "Cena BAFTA za nejlepší film", "text": "Cena BAFTA za nejlepší film\n\nCena BAFTA pro nejlepší film je ocenění každoročně udělované Britskou akademií filmového a televizního umění (\"British Academy of Film and Television Arts\", BAFTA). Jedná se o obdobu amerických cen Oscar. Ocenění je udělováno od roku 1948.\n\n"}
{"id": "919575", "url": "https://cs.wikipedia.org/wiki?curid=919575", "title": "Patrick Monahan", "text": "Patrick Monahan\n\nPatrick T. „Pat“ Monahan (* 1969) je americký zpěvák, skladatel, hudebník a herec, nejznámější jako hlavní zpěvák a skladatel kapely Train. Spolupracoval s různými umělci a nahrál sólové album \"Last of Seven\".\n"}
{"id": "919579", "url": "https://cs.wikipedia.org/wiki?curid=919579", "title": "Silk Way Rally 2013", "text": "Silk Way Rally 2013\n\nSilk Way Rally 2013 byl pátý ročník vytrvalostního závodu terénních osobních a nákladních automobilů .\n\nKonal se od 5. července 2013 do 13. července 2013. Místo slavnostního startu bylo opět Rudé náměstí v Moskvě a cíl ve městě Astrachaň.\n\nSoutěž začíná nultou etapou, kde se posádky představují a přemístí se do města Tambov. První etapa startuje za městem Tambov a cíl je ve městě Volgograd. Druhá etapa startuje a končí na stejném místě, jak první etapa. Třetí etapa opět startuje ve Volgogradu a cíl je ve městě Astrachaň, kde také celá soutěž končí. Čtvrtá etapa se jede do města Elista, ze kterého se posádky v páté etapě opět vrací do Volgogradu. Šestá etapa končí a startuje na stejném místě, jak závěrečná sedmá etapa ve městě Volgograd.\n\n\n"}
{"id": "919590", "url": "https://cs.wikipedia.org/wiki?curid=919590", "title": "Miss A", "text": "Miss A\n\nMiss A (미쓰에이) je čtyřčlenná čínsko-korejská dívčí skupina působící v Jižní Koreji. Skupinu vytvořila v roce 2010 společnost JYP Entertainment a stojí za ní AQ Entertainment. Členkami jsou Fei, Jia, Min a Suzy. Jméno Miss A je zkratkou Miss Asia.\n\nFei a Jia byly vybrány už v roce 2007 a ještě před debutem se objevily v klipu „My Color“ od 2PM. V roce 2009 měly mít Miss A celkem 5 členek. Ještě v době tréninku odletěly do Číny a objevily se v několika varieté show, kde vystupovaly s běžnými tanci a písněmi, aby se dostaly do povědomí čínského publika. Skupina procházela několika změnami. Asi nejznámější byl přestup členky Lim do Wonder Girls. Potom se ještě dvě členky rozhodly skupinu opustit. JYPE se tedy rozhodlo vytvořit skupinu o třech členkách: Jia, Fei a 15letá korejská trainee, Bae Suzy, která předtím působila jako modelka pro online nákupní centrum. \n\nDěvčata započala své první oficiální promo akce v Číně, vydáním komerční písně „Love Again“. V hudebním videu písně se také objevila dlouhodobá JYP trainee žijící v Americe, Lee Min Young. Ta se v 6. třídě připojila k JYPE a odletěla do Ameriky. V roce 2008 se vrátila do Koreje a pokračovala ve svých aktivitách. Během svého pobytu v New Yorku studovala na Repertory Company High School na Manhattanu. Později bylo prohlášeno, že bude debutovat jako čtvrtá členka skupiny v Jižní Koreji pod pseudonymem Min.\n\nMiss A oficiálně debutovaly v Jižní Koreji jako čtyřčlenná skupina 30. června 2010 se singlem „Bad Girl Good Girl“, které bylo součástí singlového alba „Bad But Good“. Tento singl dobýval různé hudební žebříčky, vyhrával první místa v takových hudebních pořadech jako M! Countdown, KBS Music Bank nebo SBS Inkigayo. \nO tři měsíce později se uskutečnil jejich první comeback. Prostřednictvím M! Countdown uvedly píseň „Breathe“ ze singlového alba „Step Up“, která byla naprosto odlišná od jejich debutové písně.\n\nV roce 2011 účinkovala Fei v hudebním videu písně Huh Ganga „I Love Only You“, kdežto Jia se objevila v klipu „Close Your Mouth“ od M&D. Min působila jako stálý student ve varieté show „Oh! My school“ televize KBS. Taky si zahrála hlavní roli ve filmu „Countdown“. Suzy ztvárnila hlavní roli v drama „Dream High“. \nV květnu 2011 vydaly píseň „Love Alone“, která byla použita pro show na ledě krasobruslařky Kim Yuny. Miss A s touto písní vystoupily na zahájení „All That Skate Spring 2011“.\n\nV červnu 2011 se Miss A vrátily se svým prvním velkým albem „A Class“. „A Class“ se skládá jak z nových písní, tak z předešlých hitů. Obsahuje celkem 13 skladeb. Začaly propagovat titulní píseň „Good Bye Baby“ na M! Countdown, Music Bank, Show! Music Core a Inkigayo a o týden později všechny vyhrály.\n\nV září Miss A debutovaly v Číně vydáním speciální edice jejich prvního velkého alba, které obsahovalo DVD s hudebními videi a čínskou verzi „Bad Girl Good Girl“, „Breathe“, „Good Bye Baby“ a „Love Again“. Po vydání čínského alba, „Good Bye Baby“ obsadilo první příčku na největším tchajwanském hudebním portálu ezPeer.\n\nComeback se singlem „Touch“ se uskutečnil v únoru 2012 a již 24 hodin po zveřejnění videa na oficiální YouTube kanálu zhlédlo klip přes 1 milion uživatelů. \nV březnu byla zveřejněna čínská verze písně „Touch“ a ihned se stala hitem na tamějších hudebních online žebříčcích.\n\nKdyž skupina zakončila propagaci nového alba písní „Over U“, Min začala spolupracovat s B1A4 na písni „Just Two Of Us“ a Suzy se podílela na písni „Before This Song Ends“ s JJ Project pro jejich debutové album. Suzy si také zahrála hlavní roli v drama „Big“.\n\nV říjnu 2012 ohlásily Miss A comeback se svým pátým projektem „Independent Women pt. III.“ A o tři dny později začaly propagovat svou nejnovější píseň „I Don’t Need a Man“.\n\nV roce 2013 se Fei zúčastnila soutěže „Master Chef Korea“ a „Dancing With the Stars 3“ se Seunghem z MBLAQ. Min a Minhyuk z BTOB získali role v „Reckless Family 2“. Suzy ztvárnila hlavní postavu v drama „Gu Family Book“, kde si zahrála po boku Lee Seung Giho. Jia se objevila v mnoha módních show a účinkovala v „Let’s Go Dream Team 2“.\n\nV květnu roku 2016 oznámil JYP Entertainment, že Jia opouští skupiny vzhledem ke končící smlouvě a ostatní členky se zaměří na sólovou aktivitu.\n"}
{"id": "919591", "url": "https://cs.wikipedia.org/wiki?curid=919591", "title": "Reintegrace", "text": "Reintegrace\n\nReintegrace označuje v sociologii proces, během kterého dochází ke zpětnému začlenění osoby, která byla z nějakého důvodu vyloučena z běžného života společnosti.\n\nČlen lidské společnosti může být vyloučen okolnostmi, které významně zhorší jeho možnosti společenského či pracovního uplatnění, např. následkem ztráty obydlí, ztráty pracovního uplatnění vlivem zdravotního postižení, ztráty postavení ve společnosti v souvislosti s výkonem trestu, užíváním návykových látek apod. Na rozdíl od inkluze, která usiluje o přijetí jedince, který se nějak odlišuje, reintegrace nebere zřetel na odlišnosti či zátěže resp. pokud existovaly, bere za dané, že již neexistují a považuje vyloučenou osobu za plnohodnotného člena společnosti ve všech směrech, který jen z určitého důvodu ztratil kontakt se společností a úkolem reintegrace je pomoci mu tento kontakt opětovně navázat.\n\nReintegrace se od inkluze liší též tím, že zatímco inkluze bývá dlouhodobý proces, reintegrace je časově omezený proces, po jehož dokončení je v případě úspěchu daná osoba začleněna zpět do společnosti, takže si je schopna zajistit své životní potřeby na odpovídající úrovni bez jakékoli podpory.\n\nV první fázi probíhá analýza příčin vyloučení (pokud se na vyloučení podílely patologické faktory, nesmějí být přítomny - osoba by neměla být závislá na návykových látkách, hazardu apod, případné zdravotní handicapy musejí být kompenzované), sociálních vazeb (příbuzenstvo, přátelé, členství ve společenských strukturách) a osobního potenciálu (sociální a pracovní resp. tvůrčí kvalifikace).\n\nVe druhé fázi probíhá ve spolupráci s vyloučenou osobou modelování cílového stavu, uvažují se tři časové horizonty:\n\nVe třetí fázi probíhá samotná reintegrace podle odsouhlaseného plánu. Pro vyloučenou osobu zvládnutí prvních kroků často znamená velkou psychickou zátěž a je vhodné jí poskytnout náležitou pomoc a oporu. Střednědobý horizont už pomáhající organizace spíše pravidelně sleduje a pomáhá jen tam, kde osobě hrozí selhání nebo realizace není v jejích možnostech. Dlouhodobý horizont už si vyloučená osoba zajišťuje sama s případnými konzultacemi pomáhající organizace na její žádost. Nastoupením dlouhodobého horizontu se považuje reintegrace za úspěšnou.\n\n"}
{"id": "919592", "url": "https://cs.wikipedia.org/wiki?curid=919592", "title": "Jiří Balvín", "text": "Jiří Balvín\n\nJiří Balvín (* 14. srpna 1953 Praha) je bývalý generální ředitel České televize a bývalý ředitel TV Óčko a od července 2013 do ledna 2014 ministr kultury ve vládě Jiřího Rusnoka.\n\nNarodil se do rodiny Josefa Balvína, dramaturga a překladatele z němčiny. Vystudoval obor filmová a televizní produkce na Filmové a televizní fakultě Akademie múzických umění (FAMU).\n\nPřes 25 let pracoval v Československé televizi – nejprve jako externí asistent scény a výroby v redakci hudebního vysílání, později byl vedoucím výrobního štábu. V letech 1992 až 1997 působil ve funkci šéfproducenta uměleckých pořadů České televize. V červenci 1997 byl odvolán kvůli špatnému hospodaření ve svém úseku.\n\nOd června do prosince 1998 pracoval jako ředitel marketingové společnosti Českého tenisového svazu. V červenci 1999 se stal ředitelem výroby a techniky České nezávislé televizní společnosti (ČNTS). V lednu 2000 odešel z ČNTS a začal podnikat. Zároveň vyučoval na FAMU.\n\nV únoru 2001 byl dosazen Poslaneckou sněmovnou PČR do funkce prozatímního ředitele České televize, v říjnu 2001 jej pak Rada České televize zvolila řádným generálním ředitelem ČT. V listopadu 2002 byl ale z této pozice odvolán.\n\nV září 2003 se stal ředitelem hudební televize Óčko. Po devíti letech byl v březnu 2012 odvolán a dále v televizi Óčko působil jako manažer speciálních projektů.\n\nJiří Balvín má dvě děti (dceru Kláru a syna Ondřeje).\n\nV kampani před prezidentskými volbami v roce 2013 radil Miloši Zemanovi s vystupováním v médiích. Později se o něm spekulovalo jako o možném prezidentském kancléři.\n\nV červnu 2013 přijal nabídku Jiřího Rusnoka stát se ministrem kultury v jeho vládě. Prezident Miloš Zeman jej do funkce jmenoval 10. července 2013. Po jednom dni v úřadě odvolal svého náměstka Martina Sankota a další dva vysoké úředníky ministerstva kultury.\n\nDalším personálním krokem nového ministra bylo odvolání ředitele Národního divadla Jana Buriana, které Burian obdržel v den nástupu do funkce 1. srpna. Balvín odvolání zdůvodnil tím, že pro tak významné instituce je nutné konat veřejné výběrové řízení, které se chystá vyhlásit do konce měsíce. Burian se bránil tím, že byl vybrán sice v neveřejném, ale řádném výběrovém řízení. Na podporu Buriana nenastoupilo do svých funkcí úplné nové vedení opery Národního divadla i Státní opery, jehož angažování Burian dojednal, a na svou funkci rezignoval šéf činohry Michal Dočekal. Podle Balvínova a Burianova vyjádření se Balvín chystal vyhlásit výběrové řízení i na ředitele Národní galerie v Praze. O den později ale premiér Jiří Rusnok přikázal Balvínovi Buriana znovu jmenovat a ten tak učinil; Burian jmenování přijal, ale podmínil návratem dalších členů z vedení divadla, kteří odešli na jeho podporu. Rusnok vše okomentoval tím, že Balvín od něj za celou záležitost viděl „žlutou kartu“, za kterou se ale ještě nevylučuje.\n\nV březnu 2017 se rozhodl kandidovat do Rady České televize, avšak v samotné volbě v červnu 2017 neuspěl.\n"}
{"id": "919601", "url": "https://cs.wikipedia.org/wiki?curid=919601", "title": "Aero Spacelines Mini Guppy", "text": "Aero Spacelines Mini Guppy\n\nAero Spacelines Mini Guppy bylo velké americké transportní letadlo s objemným trupem, uzpůsobené pro leteckou přepravu rozměrných nákladů. Letouny Mini Guppy patřily do řady letounů Guppy, které vyráběla a provozovala společnost Aero Spacelines.\n\nLetoun Mini Guppy byl vyroben ve dvou verzích. Obě verze nesly společnou přezdívku „Mini Guppy“.\n\nObě verze letounu Mini Guppy byly postaveny za použití částí přebytečných letounů Boeing 377/C-97J, přičemž měly ale kompletně nový trup. To umožnilo společnosti Aero Spacelines rozšířit nákladní palubu na 4 m, oproti 2,4 m u původního trupu. Z původního letounu zůstal například kokpit, křídla a ocasní část.\n\nLetoun Mini Guppy nebo zkráceně „MG“ byl postaven s odklopnou ocasní částí, aby bylo usnadněno vkládání nákladu do trupu. Letoun byl poháněn původními hvězdicovými motory Pratt & Whitney R-4360 Wasp Major, které mu umožňovaly přepravovat náklad o hmotnosti až 14 500 kg cestovní rychlostí 400 km/h. Nákladový prostor měl průměr 5,5 m. Náklad mohl být dlouhý až 27,9 m, přičemž maximální průměr mohl být v délce 22,3 m.\n\nMini Guppy poprvé vzlétl 24. května 1967. Společnost Aero Spacelines jej používala několik let při přepravě různých nákladů až do roku 1974, kdy byl letoun prodán společnosti American Jet Industries. American Jet Industries jej prodala v roce 1980 společnosti Aero Union a ta jej o osm let později prodala společnosti Erickson Air Crane. Erickson Air Crane používala letoun Mini Guppy k přepravě stavebních strojů a vybavení až do roku 1995, kdy byl letoun umístěn do muzea Tillamook Air Museum ve městě Tillamook, stát Oregon, kde se letoun stále nachází (údaj k červnu 2013). Od 1. srpna 2008 si návštěvníci muzea mohou za příplatek toto letadlo prohlédnout.\n\nDruhá verze byla oficiálně známá pod označením Mini Guppy Turbine (zkráceně „MGT“) a nebo Guppy 101. Jednalo se o první letoun z rodiny letadel Guppy, který byl vybaven turbovrtulovými motory Allison 501-D22C. Podobně jako MG měl letoun MGT nákladní prostor o maximálním průměru dlouhý 22,3 m, avšak celková délka nákladního prostoru (včetně zužující se části) byla prodloužena na 31,4 m. Maximální průměr nákladu byl rovněž mírně zvětšen na 5,6 m. Tyto rozměry v kombinaci s lepšími motory umožňovaly letounu přepravovat až 28 540 kg nákladu, což bylo téměř dvojnásobné množství oproti verzi MG. Na rozdíl od předchozího typu měl letoun otočnou příď pro vkládání nákladu.\n\nLetoun MGT poprvé vzlétnul 13. března 1970, ale měl jen velice krátký a tragický život. 12. května 1970 byl letoun ztracen spolu s celou posádkou při nehodě během testování na letecké základně Edwards v Kalifornii.\n\n\"Technické údaje pocházejí ze stránek „All About Guppys“\".\n\n\n\n"}
{"id": "919604", "url": "https://cs.wikipedia.org/wiki?curid=919604", "title": "Gutenberg (rozcestník)", "text": "Gutenberg (rozcestník)\n\nGutenberg nebo Guttenberg je jméno německého původu:\n\n\n"}
{"id": "919610", "url": "https://cs.wikipedia.org/wiki?curid=919610", "title": "Peter Andruška", "text": "Peter Andruška\n\nPeter Andruška (* 17. červenec 1943, Trnovec nad Váhom, Slovensko) je slovenský básník, prozaik a kritik.\n\nNarodil se v řemeslnické rodině, vzdělání získal v Šali a v letech 1962 - 1966 na pedagogické fakultě v Nitře. Pracoval jako učitel v Šali, od roku 1972 byl redaktorem ve Slovenských pohledech, od roku 1979 byl jejich šéfredaktorem. V letech 1987 - 1996 byl tajemníkem v několika organizacích, v současnosti působí na univerzitě v Nitře.\n\nJeho první literární pokusy začaly vznikat už během jeho studia na vysoké škole. Své první básnické i prozaické pokusy uveřejňoval několika časopisech, ale i v denním tisku. První knižní dílo mu bylo vydáno až roku 1971. V poezii se soustředí na motivy lásky, domova, harmonizaci lidských vztahů nebo poetizování drobných krás života. Jeho prózy se vyznačují vypravěčskou disciplínou a tvarovou čistotou. Mezi tématy se objevuje analýza citových vztahů, sociální a psychologická stránka lidských vztahů a až téměř moralizování, analýza společenského vývoje, současné dění, ale také kritika a poukazování na negativní společenské jevy, např. kariérismus, korupci atd.\n\n\n\n\n"}
{"id": "919611", "url": "https://cs.wikipedia.org/wiki?curid=919611", "title": "Ivan Štrpka", "text": "Ivan Štrpka\n\nIvan Štrpka (* 30. června 1944, Hlohovec, Slovensko) je slovenský básník, textař, prozaik a překladatel. Je také členem básnické skupiny Osamělí běžci.\n\nNarodil se v účetnicko-učitelské rodině, část svého dětství strávil v obci Pata a vzdělání získával ve Veľkém Záluží, v Seredi a po krátké pauze pokračoval ve studiu v letech 1963-1969, kdy studoval obor slovenština - španělština na Filozofické fakultě Univerzity Komenského v Bratislavě. Po maturitě pracoval v Geologickém průzkumu, během studia na vysoké škole působil zároveň jako redaktor v literárních časopisech. Od roku 1970 byl redaktorem vydavatelství Slovenský spisovatel. V letech 1971-1973 redaktorem vydavatelství Tatran. Od roku 1973 působil jako dramaturg pro děti a mládež ve Slovenské televizi v Bratislavě. V roku 1987 se stal nejprve zástupcem šéfredaktora týdeníku Mladé rozlety, potom zástupce šéfredaktora nového periodika Literárny týždenník a v letech 1990 - 1993 byl šéfredaktorem časopisu Kultúrny život. V období let 1999-2010 byl šéfredaktorem časopisu Romboid. Jako textař se podílel na řadě desek Deža Ursinyho.\n\nPrvní básně začal uveřejňovat v roce 1961 v časopise Mladá tvorba, knižního debutu se dočkal až v roce 1969, kdy mu vyšla básnická sbírka Krátke detstvo kopijníkov. Ve svých dílech se snaží vyjádřit zážitkový a fantazijně-pohádkový svět svého dětství, který mu splývá s bájným dávnověkem lidstva. Charakteristickým znakem je pro jeho básně odhodlání k často riskantnímu činu, prověřování mravní, ale i fyzické způsobilosti postav, přecházení od reality do fantazie, prolínání dvou světů, ale také časté používání závorek, které napomáhají oddělovat tyto světy a uvědomovat si jejich rozdílnost.\n\n\nPůvodní sbírky:\n\nSouborné sbírky:\nPreložené zbierky:\n\n\n"}
{"id": "919613", "url": "https://cs.wikipedia.org/wiki?curid=919613", "title": "Edward Snowden", "text": "Edward Snowden\n\nEdward Joseph Snowden (* 21. června 1983) je bývalý zaměstnanec CIA a sub-kontraktor pracující pro Dell na zakázce pro americkou Národní bezpečnostní agenturu (NSA), který do tisku vynesl informace o masivním a do té chvíle před veřejností utajovaném celosvětovém sledování telefonů a elektronické komunikace ze strany bezpečnostních služeb USA. Za tento čin mu v USA hrozí pronásledování a exemplární tresty; v srpnu 2013 obdržel v Rusku status uprchlíka a čerpá dočasný roční azyl, následně prodloužen na tříletý a Snowden nyní hledá trvalý azyl v 21 zemích. Jeho příběh je zachycen v autentickém dokumentu \"Citizenfour\" (2014) a ve filmu \"Snowden\" (2016).\n\nV roce 2003 vstoupil do americké armády, kde trénoval se speciálními jednotkami. Byl propuštěn po zlomení si obou nohou. Jeho prvním úkolem v práci pro NSA bylo zajištění ochrany tajných zařízení agentury v Marylandu, kam se přestěhoval. Poté pracoval v CIA jako IT specialista a přes nedostatek formálních kvalifikací se díky svým schopnostem vyšplhal po žebříčku organizace. Do roku 2007 získal post s diplomatickou ochranou v Ženevě. Zde podle svých slov pro deník \"The Guardian\" viděl, jak funguje americká vláda a jaký má dopad na svět. Rovněž si zde podle svých slov uvědomil, že je součástí mašinérie, která způsobuje více zlého než dobrého. Uvažoval vyjít na veřejnost se svým odhalením dříve, ale počkal, aby se přesvědčil, zda se politika USA změní po zvolení Baracka Obamy.\n\nSnowden se v červnu 2013 v Hongkongu sešel s novinářem Glennem Greenwaldem píšícím pro americké vydání \"The Guardian\" a předal mu informace o různých tajných programech včetně programů PRISM, Tempora a XKeyScore. Následně byl Snowden obviněn americkými úřady z krádeže vládního majetku, neoprávněného předávání informací o národní bezpečnosti a vědomého vyzrazení tajných informací neoprávněné osobě.\n\nPři cestě z Hongkongu do Ekvádoru Snowden v závěru června uvázl v tranzitu moskevského mezinárodního letiště poté, co USA zrušily platnost jeho pasu. Počátkem července 2013 mu nabídly azyl Venezuela, Nikaragua a Bolívie. Není ovšem jasné, jestli bude moci bez pasu do některé z nich odletět.\n\nKvůli podezření z toho, že přepravuje Snowdena, byl 2. července 2013 letoun bolivijského prezidenta Eva Moralese donucen neplánovaně přistát ve Vídni, neboť mu Francie, Španělsko, Portugalsko a Itálie zrušily povolení k přeletu svého území. Událost vyvolala pobouření v řadě jihoamerických států, v reakci na ni se sešla i Unie jihoamerických národů.\n\nV pondělí 7. 4. 2015 postavili příznivci Snowdena v newyorském parku Fort Greene Snowdenovu sochu, která ale byla po několika hodinách městem odstraněna. Práce na bustě trvala asi půl roku a podle autorů je stále k dispozici forma, takže kdykoliv může být odlita nová socha, a také může být vyrobeno velké množství menších bust technologií 3D tisku.\n\nV roce 2019 vydal vzpomínkovou knihu \"Permanent Record\", v níž popisuje svůj osud a vysvětluje, proč se rozhodl zveřejnit tajná data, ačkoli se tím vystavil riziku ztráty osobní svobody.\n\n\n"}
{"id": "919614", "url": "https://cs.wikipedia.org/wiki?curid=919614", "title": "Jon Bing", "text": "Jon Bing\n\nJon Bing (30. dubna 1944, Tønsberg, Norsko – 14. ledna 2014) byl norský profesor práva a spisovatel vědeckofantastické literatury. Byl členem Norské akademie nauk (Det Norske Videnskaps-Akademi). Ve svém díle byl ovlivněn britskou Novou vlnou. Spolupracoval dlouhou dobu s Tor Åge Bringsværdem.\n\n\n\n"}
{"id": "919617", "url": "https://cs.wikipedia.org/wiki?curid=919617", "title": "Prodavač humoru", "text": "Prodavač humoru\n\nProdavač humoru je česká hořká filmová komedie z roku 1984 režiséra Jiřího Krejčíka s Júliem Satinským v hlavní roli. Jde o satiricko-parodickou komedii o pokleslém humoru a zábavě estrádní povahy a o poměrech panujících v uměleckých agenturách, které takovýto humor prodávaly v někdejším socialistickém Československu. Pro Jiřího Krejčíka šlo o jeho poslední celovečerní hraný film určený pro promítání v kinech. Vzhledem k velmi ostrému kritickému podtónu a celkovému vyznění filmu byl film po premiéře promítán jen velmi omezeně, od roku 1985 do roku 1990 nebyl promítán a uváděn v někdejší Československé televizi vůbec. Ve filmu zazněla hudba tehdy zakázané skupiny Pražský výběr resp. jejího hlavního autora Michaela Kocába.\n\n\n"}
{"id": "919621", "url": "https://cs.wikipedia.org/wiki?curid=919621", "title": "Veselin Misita", "text": "Veselin Misita\n\nVeselin Misita (v srbské cyrilici Веселин Мисита; 19. března 1904, Buna, Bosna a Hercegovina, Rakousko-Uhersko – 31. srpna 1941, Loznica, Srbsko) byl důstojník jugoslávské armády a později bojovník v řadách četnického vojska. \n\nMisita bojoval v Dubnové válce, kde byl velitelem dělostřeleckého pluku, dislokovaného v Banja Luce. Spolu s řadou jiných důstojníků jugoslávské armády odmítl kapitulaci, která byla podepsána v polovině dubna 1941 v Bělehradě, a která znamenala de facto konec jugoslávského státu. V červnu 1941 navštívil Ravnou goru, kde se setkal s Dragoljubem Mihajlovićem. Četnický vůdce na začátku léta 1941 přemýšlel, jak rozšíří své hnutí a zapojí do něj co nejvíce lidí, takže mu Misita přišel právě vhod. Jeho a další jemu věrné bojovníky dislokoval do oblasti Podriní, kde měli čekat na další rozkazy. Byl velitelem tzv. Jadarského oddílu.\n\nNa konci srpna 1941 byl Misita vybrán za velitele četnického útoku na město Loznica. Při střetu, ve kterém několikanásobná četnická přesila dokázala vytlačit z města německou posádku, však byl Misita zabit. Četnikům hrála do karet skutečnost, že v Loznici byla dislokována jen jedna četa německé armády. Podobný útok na město Bogatić byl například téhož dne neúspěšný.\n\nMisita byl později mezi četniky považován za mučedníka. V době rehabilitace četnického hnutí v první polovině 90. let se stal zapomenutým hrdinou. Zdůrazňována byla jeho odhodlanost k boji, ale především fakt, že vedl bitvu, ve které dokázalo četnické vojsko osvobodit srbské město od nacistů - ještě předtím, než tak činili partyzáni.\n"}
{"id": "919622", "url": "https://cs.wikipedia.org/wiki?curid=919622", "title": "Daniel Jones", "text": "Daniel Jones\n\nJméno a příjmení Daniel Jones nosí více osobností:\n\n"}
{"id": "919626", "url": "https://cs.wikipedia.org/wiki?curid=919626", "title": "NoScript", "text": "NoScript\n\nNoScript je doplněk prohlížečů Mozilla Firefox, SeaMonkey a dalších webových prohlížečů z rodiny Mozilly, který má za cíl zvýšit bezpečí uživatele. Základem jeho funkčnosti je přednastavený zákaz používání spustitelného webového obsahu ve formě například JavaScriptu, Javy a Flashe, a povolení spouštění podobného obsahu pouze pro ty stránky, pro které to uživatel výslovně povolí. Mezi další funkce patří možnost vynucování zabezpečeného připojení přes HTTPS.\n\n"}
{"id": "919629", "url": "https://cs.wikipedia.org/wiki?curid=919629", "title": "Venus Genetrix", "text": "Venus Genetrix\n\nSocha typu Venus Genetrix prezentuje římskou bohyni Venuši v její podobě jako Genetrix (matka), která byla uctívána Julsko-klaudijskou římskou dynastií, která prohlašovala, že z ní pochází. Venuše je římskou obdobou původně řecké Afrodíty.\n\nNoc před rozhodující bitvou u Farsálu (48 př. n. l.) Julius Caesar slíbil, že nechá v Římě zasvětit chrám Venuši, deklarované zakladatelce jeho rodu. Jako naplnění svého slibu dal postavit chrám Venuše Genetrix na novém fóru, které vybudoval. Podle dobových zmínek kultovní sochu v tomto chrámu zhotovil řecký sochař jménem Arkesilaos.\n\nO to, aby mohly být prohlášeny za typickou oděnou Venuši Genetrix soupeří mezi odborníky dva typy soch, zastoupené v mnoha římských exemplářích z mramoru, bronzu a terakoty. Kromě typu popsaného níže existuje ještě další, kde Venuše nese na rameni maličkého Erota.\n\nV letech 420 – 410 př. n. l. vytvořil athénský sochař Kallimachos bronzovou sochu Afrodíty (nyní ztracená), která byla podle Pliniova spisu Historia naturalis, oblečena v přiléhavém chitónu či peplu, který na levém rameni sklouzl a tím umožnil odkrýt ňadro. Splývavé průsvitné roucho bylo vytesáno tak, aby neskrývalo tvary ženského těla. Venuše byla vyobrazena s vítězným jablkem z Paridova soudu v levé ruce, zatímco pravá ruka směřovala k její hlavě. Od ztraceného originálu jsou odvozeny všechny dnes existující kopie. Kompozice byla frontální, tělesná forma monumentální. Dochované římské kopie mají blízko k proporcím Polykleitova kánonu.\n\nRoku 46 př. n. l. zhotovil jistý Arkesilaos sochu Venuše Genetrix, kterou umístil Julius Caesar na své nové fórum, pravděpodobně v cele chrámu Venuše Genetrix. Tato nyní ztracená socha je ztvárněna na reversu denáru (mince) nad legendou VENERI GENETRICI a s Vibií Sabinou (manželka císaře Hadriána) na aversu. Tento typ sochy, která má nespočet římských kopií jak z mramoru, tak i z bronzu, byl identifikován jako Venus Genetrix papežským správcem starožitností Enniem Quirinem Viscontim (1751 - 1818) právě na základě porovnání s tímto denárem: \"Z popisu na minci, z podobnosti mezi figurou na minci a sochou v Louvru a z faktu, že Arkesilaos zavedl typ Venus Genetrix jako patronku Říma a předchůdkyní Juliánského rodu, byla identifikace velice přirozená.\" Na tomto základě byla \"Venuše Gentrix\" v muzeu Pio-Clementino (součást Vatikánských muzeí) doplněna o portrétní hlavu Sabiny.\nŘada Římských kopií je ve významných sbírkách, včetně Kapitolského muzea, Detroitského institutu umění, Metropolitního muzea umění, muzea v Louvru a v petrohradské Ermitáži.\n\nŘímská socha zhotovená z parského mramoru, vysoká 1,64 m, datovaná od konce 1. století př. n. l. do začátku 1. století n. l. byla nalezena ve Fréjusu roku 1650. Tato socha se považuje za nejlepší římskou kopii ztraceného řeckého díla.\n\nKrk, levá ruka, prsty pravé ruky, podstavec a mnoho částí drapérie jsou součástí moderní rekonstrukce. Socha se nejdřív nacházela v paláci Tuileries (1678), poté byla okolo roku 1685 převezena do zámeckého parku ve Versailles a od roku 1803 se nachází v Louvru.\n\nDalší římská kopie, tentokrát vysoká 2,14 m, byla ve sbírce Giampietro Campany, markýze di Cavellize, ze které byla získána do muzea Ermitáž roku 1861 poté, co tento sběratel upadl v nemilost.\n\nHlava nepatří této soše, původně to musela být portrétní hlava. V Římě bylo obvyklé sochy božstev mírně adaptovat pro sochařské portréty. Důkaz, že tomu tak bylo, je vidět na kadeřích, které spadají na ramena. Ty jsou k vidění také na posmrtném portrétu Agrippiny starší, což umožňuje datovat tuto sochu do druhé čtvrtiny 1. století n. l.\n\n\n\n"}
{"id": "919631", "url": "https://cs.wikipedia.org/wiki?curid=919631", "title": "Lionel Barrymore", "text": "Lionel Barrymore\n\nLionel Barrymore (28. dubna 1878 Filadelfie USA – 15. listopadu 1954 Van Nuys USA) byl americký herec a režisér. Roku 1931 získal Oscara za mužský herecký výkon v hlavní roli ve filmu \"A Free Soul\". Již roku 1929 byl na Oscara nominován za režii snímku \"Madame X\". V USA si získal velkou popularitu též díky roli Henryho Pottera v americké vánoční klasice \"Život je krásný\". Podporoval Republikánskou stranu. Jde o člena známé divadelní rodiny, do níž patří i herečka Drew Barrymore (vnučka jeho bratra - praneteř).\n\n"}
{"id": "919637", "url": "https://cs.wikipedia.org/wiki?curid=919637", "title": "George Arliss", "text": "George Arliss\n\nGeorge Arliss (10. duben 1868 – 5. únor 1946) byl britský herec, který se prosadil v Hollywoodu. Byl prvním Britem, který získal Oscara, a to roku 1930 za mužský herecký výkon v hlavní roli v americkém životopisném filmu \"Disraeli\", v němž ztvárnil britského ministerského předsedu Benjamina Disraeliho. Ve stejném roce byl na Oscara nominován ještě za jeden film, \"The Green Goddess\". Byl známým bojovníkem proti pokusům na zvířatech.\n\n \n"}
{"id": "919638", "url": "https://cs.wikipedia.org/wiki?curid=919638", "title": "BBC Select", "text": "BBC Select\n\nBBC Select byl noční televizní servis BBC. Vysílal od roku 1992 do roku 1994.\n\nBBC Select zahájil vysílání 21. ledna 1992. Vysílal na frekvencích BBC1 a BBC2 v noci, když se vysílá monoskop. Servis experimentoval s pořady pro specifické publikum, kódováním a s vysíláním v noci, které později BBC využila pro BBC Learning Zone a využívá dodnes. Vysílání těchto pořadů v noci umožnilo BBC rozšířit své publikum a zároveň se ve dne věnovat vysílání pořadů pro širší diváckou základnu.\n\nBBC Select vysílal pořady pro profese jako jsou účetní, zdravotní sestry, učitele nebo právníky. Tyto pořady byly vyráběny BBC i nezávislými produkčními společnostmi, například bývalá londýnská frančíza ITV a produkční společnost Thames Television vyrobila pro Department of Social Security (obdoba naší Správy sociálního zabezpečení) film \"Living with Disabiities\" a sérii \"The Way Ahead\", které byly distribuovány zdarma s podmínkou, že z nich nebude žádný finanční zisk a tedy byly vysílány nekódovaně.\n\nDokonce i korporace využily služby BBC Select, například společnost Cable & Wireless na BBC Select vysílala dvě své valné hromady a to ty v rocích 1992 a 1993, to bylo také vůbec poprvé ve Spojeném království, kdy někdo valnou hromadu vysílal v televizi. Vysílány byly nekódovaně.\n\nNa začátek vysílání a mezi jednotlivými pořady byly pravidelné pěti až desetiminutové mezery, aby byl program nahrán celý a také kvůli pětiminutovým rezervám ve videorekordérech a případným špatně nastaveným časům v rekordérech.\n\nKe sledování pořadů BBC Select byl potřeba speciální set-top box, nazvaný BBC Selector a dekódovací karta BBC Select. Box přijímal signály a ty ho upozornily, že BBC Select začne za chvíli vysílat. Box poté pomocí infračerveného záření zapne videorekordér, jako by divák stisknul červené tlačítko pro nahrávání. Použitý systém se nazýval VideoCrypt S, podobný tomu, který využívala British Sky Broadcasting pro své analogové satelitní vysílání.\n\n\n"}
{"id": "919640", "url": "https://cs.wikipedia.org/wiki?curid=919640", "title": "Svanové", "text": "Svanové\n\nSvanové jsou jihokavkazský národ a etnická podskupina kartvelské jazykové skupiny. Žijí ve Svanetii, což je region v Gruzii. Až do 30. let 20. století byli Svanové při sčítání lidu bráni jako samostatné etnikum, ale jako součást stalinských represí vůči malým národům se začali brát jako Gruzínci, což přetrvalo dodnes. Všichni Svanové mluví kromě svanštiny taky gruzínštinou.\n\nSvanové žijí ve Svanetii už přes 2000 let. Kolem 5.–6. stol. n. l. byli christianizováni. V Svanetii se nikdy nerozvinul feudalismus a fungovali v podstatě jako kmenové společenství, což zčásti přetrvalo i dodnes. Svanové nikdy nevedli moc válek a nebyli díky své nadmořské výšce moc napadáni. V 15.–18. stol. vytvořili samostatný stát. Dnes jsou pouze oblastí v Gruzii, ale ve skutečnosti sem centrální moc nesahá a oni uznávají svoje vlastní místní autority.\n\nNejčastěji se uvádí, že Svanů je kolem 30 000, z toho by jich 15 000 mělo žít v Horní Svanetii, 12 000 v Dolní Svanetii a 2 500 v soutěsce Kodori (součást mezinárodně neuznané Abcházie). Některé zdroje ale tvrdí, že Svanů je až 60 000.\n"}
{"id": "919641", "url": "https://cs.wikipedia.org/wiki?curid=919641", "title": "Tour de France 1939", "text": "Tour de France 1939\n\nTour de France 1939 byl 33. ročník tohoto závodu. Konal se ve dnech 10. července – 30. července 1939. Trať závodu měřila 4 224 km a byla rozdělena do 18. etap. Vítězem se stal belgický cyklista Sylvère Maes. Jednalo se poslední ročník před druhou světovou válkou, která tento závod na dalších 7 let přerušila.\n"}
{"id": "919643", "url": "https://cs.wikipedia.org/wiki?curid=919643", "title": "Citipati", "text": "Citipati\n\nCitipati (Mytologický „Pán pohřebního ohně“) byl rod menšího teropodního dinosaura, zástupce čeledi Oviraptoridae. Žil v období svrchní křídy na území dnešního Mongolska (poušť Gobi). Zkameněliny tohoto zřejmě všežravého teropoda byly objeveny v sedimentech souvrství Džadochta, starých asi 84 až 75 milionů let. V roce 2001 byl týmem paleontologů popsán jediný dosud známý druh, \"C. osmolskae\" (na počest polské paleontoložky Halszky Osmólske (1930 – 2008), která se proslavila výzkumem mongolských druhohorních obratlovců). \"Citipati\" dosahoval délky kolem 2,5 až 2,7 metru a hmotnosti asi 75 kilogramů.\n\nTento vývojově pokročilý oviraptorid byl blízce příbuzný známějšímu a mírně menšímu rodu \"Oviraptor\", dále pak dalším asijským rodům \"Ganzhousaurus\" a \"Rinchenia\". Zajímavé je, že tito dinosauři byli nejspíš na většině povrchu svého těla opeření a prokazatelně hnízdili, přičemž přímo seděli na snůškách svých vajec, zahřívali je a chránili. Snůšky dosahují počtu až 22 vajec, jejichž délka se blíží 18 centimetrům. Jde tak o největší vejce, prokazatelně přisouditelná oviraptorosaurům. V roce 2018 byl ve sbírkách Amerického přírodovědeckého muzea identifikován další jedinec sedící na hnízdě, o 11 % větší než původní exemplář.\n\nV roce 2016 byla publikována studie, která popisuje zachování keratinu v původní rohovině drápu exempláře \"Citipati\", sedícího na hnízdě. Jde o další důkaz možnosti dochování organických molekul z fosilií starých desítky milionů let.\n\n\n"}
{"id": "919645", "url": "https://cs.wikipedia.org/wiki?curid=919645", "title": "Wimbledon 2001 – mužská dvouhra", "text": "Wimbledon 2001 – mužská dvouhra\n\nObhájcem titulu byl sedminásobný vítěz Wimbledonu Američan Pete Sampras, který vypadl ve 4. kole se švýcarským tenistou Rogerem Federerem.\n\nVítězem se stal chorvatský tenista Goran Ivanišević, který dostal od pořadatelů divokou kartu. Ve finále porazil po pěti sadách Australana Patricka Raftera. Stal se tak prvním hráčem, který zvítězil na divokou kartu.\n\n"}
{"id": "919647", "url": "https://cs.wikipedia.org/wiki?curid=919647", "title": "Saint-Gaudens", "text": "Saint-Gaudens\n\nSaint-Gaudens je francouzská obec v departementu Haute-Garonne v regionu Midi-Pyrénées. V roce 2010 zde žilo 11 248 obyvatel. Je centrem arrondissementu Saint-Gaudens.\n\n"}
{"id": "919655", "url": "https://cs.wikipedia.org/wiki?curid=919655", "title": "Kotelská vrchovina", "text": "Kotelská vrchovina\n\nKotelská vrchovina je geomorfologický okrsek ve východní části Zákupské pahorkatiny ležící v okresech Česká Lípa a Liberec Libereckého kraje. Území okrsku vymezují sídla Kuřívody na jihu, Hlavice a Všelibice na středovýchodě a Světlá pod Ještědem, Osečná a Stráž pod Ralskem zvnějšku na severu.\n\nKromě východní, hustěji obydlené části Všelibicka, zabírají většinu území neobydlené lesy a louky (převážně v oboře Židlov).\n\nOkrsek zahrnuje chráněná území: PP Jelení vrchy, PP Rašeliniště Černého rybníka, PP Děvín, Ostrý a Schachtstein, PP Široký kámen, PP Stohánek, PP Divadlo, NPP Čertova zeď, PPk Ještěd (část).\n\nOkrsek Kotelská vrchovina náleží do celku Ralská pahorkatina a podcelku Zákupská pahorkatina. Dále se člení na podokrsky Všelibická vrchovina, Zábrdská vrchovina, Děvínská pahorkatina na severu a Svébořická pahorkatina na jihozápadě. Vrchovina sousedí s dalšími okrsky Ralské pahorkatiny (Podještědská pahorkatina na severu, Cvikovská pahorkatina a Českolipská kotlina na západě, Bezdězská vrchovina na jihozápadě), s Jizerskou tabulí na jihu, Jičínskou pahorkatinou na východě a Ještědsko-kozákovským hřbetem na severovýchodě.\nNejvyšším vrcholem Kotelské vrchoviny je Mazova horka (569 m n. m.).\n\n\n"}
{"id": "919656", "url": "https://cs.wikipedia.org/wiki?curid=919656", "title": "Capriati a Volturno", "text": "Capriati a Volturno\n\nCapriati a Volturno je italská obec v provincii Caserta v oblasti Kampánie.\n\nV roce 2010 zde žilo 1 661 obyvatel.\n\nCiorlano, Fontegreca, Gallo Matese, Monteroduni (IS), Pozzilli (IS), Venafro (IS)\n"}
{"id": "919658", "url": "https://cs.wikipedia.org/wiki?curid=919658", "title": "Staroněmecký racek", "text": "Staroněmecký racek\n\nStaroněmecký racek je plemeno holuba domácího, náležející mezi racky, drobné holoubky s pernatou náprsenkou na hrudi. Na rozdíl od orientálního racka a jiných krátkozobých racků má staroněmecký racek delší zobák a je exteriérově méně dokonalý. Je to malý, kompaktní holub s chocholkou, který se chová pouze v kresbě štítníka, ptáci jsou celí bílí, jen štíty křídel jsou barevné. V seznamu plemen EE patří do plemenné skupiny racků a je zapsán pod číslem 0704.\n\nStaroněmecký racek je jeden z původních středozobých plemen racků, které vznikaly v Evropě v druhé polovině 19. století na základě dovážených racků orientálních. Pochází z Vestfálska, kde vznikl zkřížením cášského racka štítníka, po kterém staroněmecký racek zdědil barvu opeření, s hamburským rackem. Ten je sám potomkem racků a rejdičů a původně byl využíván pro letový sport. Sám staroněmecký racek byl dále použitý při šlechtění mladších a dnes prošlechtěnějších a exteriérově dokonalejších plemen racků.\n\nNa přelomu 19. a 20. století došlo k rozšíření krátkozobých plemen racků a středozobá plemena včetně staroněmeckého racka téměř vyhynula. Regenerované plemeno bylo uznáno po druhé světové válce, klub chovatelů byl v Německu založen v roce 1956.\n\nStaroněmecký racek je malý holub s širokou a kulatou hlavou, která však není tak dokonale okrouhlá, jak je tomu u krátkozobých racků. Podobně jako u jiných racků má i staroněmecký racek vystupující líce a hrdlo vyplněné lalůčkem, který je však jen slabý. Zobák je kratší, široce nasazený, a s čelem svírá tupý úhel. Hlava je zdobená růžicovitou chocholkou, která je tvořená bujným a dlouhým opeřením a přechází v postranní růžice. Oči jsou velké, živé, s tmavou duhovkou a jsou obtaženy jen světlými a nenápadnými obočnicemi. Krk je krátký a silný a široce nasedá na krátký a kompaktní trup. Na přední straně krku a hrudi se nachází rozčísnutá náprsenka tvořená zkadeřeným peřím. Hruď je vyklenutá směrem vpřed a hřbet se svažuje k ocasu, ten je krátký, úzce složený a spočívají na něm letky krátkých přilehlých křídel. Nohy jsou krátké, s neopeřenými běháky.\n\nChová se v barvě jednobarevné bílé a v kresbě štítníka, kdy je zbarvený celý křídelní štít, 7-10 ručních letek a všechno ostatní opeření je bílé. Všechny barvy jsou velmi intenzivní a lesklé. V Německu je znám také staroněmecký racek bílý barevnoocasý.\n\nJe to čistě okrasné plemeno holubů, je však otužilý, dobře létá, sám ochovává holoubata, je temperamentní a přitom při styku s člověkem klidný, hodí se proto i pro začátečníky.\n\nPodobnými plemeny holubů je staroholandský racek, který je větší a má špičatou chocholku, cášský racek štítník, který je hladkohlavý, starošvédský a francouzský racek. \n\n"}
{"id": "919659", "url": "https://cs.wikipedia.org/wiki?curid=919659", "title": "Červené eso", "text": "Červené eso\n\nČervené eso byl pražský kabaret, založený Josefem Antonínem Hášou, administrativním ředitelem a spolumajitelem Osvobozeného divadla, otevřený dne 30. září 1932 v sále paláce ČTK (později Divadlo hudby) v dnešní Opletalově ulici v Praze 1. Jednalo se o levicovou scénu zaměřenou na politický kabaret.\n\nV souboru byli například populární komici Ferenc Futurista, Jára Kohout a R. A. Strejka, dále herci Josef Gruss, Václav Vaňátko, Saša Razov, Jarmila Lhotová, Ella Šárková a další. Režisérem byl dr. Bedřich Rádl. Atrakcí kabaretu byl dvanáctičlenný jazzový soubor, jehož dirigentem byl E. F. Burian. Burian také skládal hudbu, psal texty písní a sám i zpíval a režíroval. Byl angažován i černošský zpěvák A. O. Nier, v orchestru hrál mj. pianista Sláva Eman Nováček a dramaturgem orchestru byl Emanuel Uggé. Hlavním výtvarníkem byl Antonín Heythum. Kabaret býval otevřen až do tří hodin ráno. Hrálo se při stolovém zařízení. Nejnižší vstupné bylo 10 Kč.\n\nE. F. Burian se pokusil vytvořil z Červeného esa politický kabaret. Ředitel Háša nejdříve toto směrování odmítal, avšak Burian získal pro uvedený záměr satirika Karla Melíška, výtvarníka–architekta Františka Tröstera a dramaturga B. Milce a začal s nimi studovat politickou revue \"Všichni jsme na jedné lodi, aneb Loď živých\", ke které sám napsal hudbu. Zazněla zde i píseň \"Chlupatý kaktus mám tak rád\". Hra se setkala s příznivou kritikou ze strany levice, následně však bylo Červené eso bojkotováno ze strany měšťáckého obecenstva.\n\nZa dobu své existence představil kabaret pouze tři programy:\n\nNejúspěšnější byl třetí program – \"Loď živých\" (premiéra 2. prosince 1932), který měl osmdesát repríz , derniéra dne 31. ledna 1933. \n\nMezi častými návštěvníky kabaretu Červené eso byli např. Vítězslav Nezval, Géza Včelička, Egon Erwin Kisch, S. K. Neumann, Franta Sauer a Vladimír Šmeral. \n\nKabaret zanikl na konci ledna roku 1933 z finančních důvodů. \n\nPo jeho likvidaci herci kabaretu ještě vystoupili s některými úspěšnými scénami z \"Lodě živých\" v dubnu 1933 v Národním domě v Karlíně na akci dělnických ochotnických skupin.\n\n\n"}
{"id": "919660", "url": "https://cs.wikipedia.org/wiki?curid=919660", "title": "Haigermoos", "text": "Haigermoos\n\nHaigermoos je obec v rakouské spolkové zemi Horní Rakousy, v okrese Braunau am Inn.\n\nV roce 2012 zde žilo 588 obyvatel.\n"}
{"id": "919661", "url": "https://cs.wikipedia.org/wiki?curid=919661", "title": "Tomáš Malec (fotbalista)", "text": "Tomáš Malec (fotbalista)\n\nTomáš Malec (* 5. ledna 1993, Trenčín) je slovenský fotbalový útočník a reprezentant, hráč klubu LASK Linz, od srpna 2017 hostuje v klubu DAC Dunajská Streda. Mimo Slovensko působil na klubové úrovni v ČR, Rakousku a Norsku. Jeho fotbalovými vzory jsou Švéd Zlatan Ibrahimović a krajan Martin Jakubko.\n\nSvoji fotbalovou kariéru začal v TJ Melčice – Lieskové, odkud ještě jako dorostenec přestoupil do FK AS Trenčín. Zde se posléze propracoval do prvního mužstva. Začínal v obraně, poté se přesunul do zálohy a nakonec zakotvil v útoku.\n\nTéměř celou sezonu 2012/13 hostoval v Liptovském Mikuláši. V létě 2013 se vrátil do Trenčína. 28. července 2013 vstřelil hattrick ve druhém ligovém kole sezóny 2013/14 proti hostujícímu týmu Slovanu Bratislava. Trenčín zvítězil 4:2. V sezoně 2013/14 nastřílel v lize celkem 14 branek, stal se tak králem ligových kanonýrů. Svými gólovými příspěvky pomohl Trenčínu ke konečnému 2. místu a postupu do evropských pohárů.\n\nS Trenčínem se tedy následně představil v Evropské lize UEFA 2014/15, v odvetném utkání 3. předkola proti anglickému celku Hull City AFC vstřelil gól, ale Trenčín po prohře 1:2 a předchozí remíze 0:0 ze soutěže vypadl.\n\nV srpnu 2014 přestoupil podle slovenských médií z Trenčína do norského klubu Rosenborg Trondheim, smlouvu měl podepsat na 4 roky. Norský tisk však referoval o ročním hostování s opcí na přestup.\nStal se druhým Slovákem v historii klubu, před ním zde působil Marek Sapara. Vyšlo najevo, že šlo skutečně pouze o roční hostování s opcí, kterou činitelé Rosenborgu Trondheim nevyužili a Malec se tak vrátil v létě 2015 do Trenčína.\n\nV srpnu 2015 se dohodl na ročním hostování bez opce v klubu SK Sigma Olomouc. V 1. české lize debutoval 12. 9. 2015 v utkání proti FC Vysočina Jihlava (výhra 2:1), v utkání vstřelil vítězný gól. Celkem odehrál v sezóně 2015/16 za Sigmu 15 ligových utkání a vstřelil 4 branky.\n\nV červenci 2016 se stal hráčem rakouského klubu LASK Linz. Vzápětí se vrátil do Norska, tentokrát na hostování do klubu Lillestrøm SK. V srpnu 2017 změnil adresu, šel hostovat na Slovensko do prvoligového týmu DAC Dunajská Streda, který potřeboval posílit ofenzivu po odchodu hrotového útočníka Pavola Šafranka do dánského mužstva Aalborg BK.\n\nMalec je bývalým slovenským reprezentantem do 21 let. S týmem U21 vyhrál v září 2014 3. kvalifikační základní skupinu (zisk 17 bodů) před druhým Nizozemskem (16 bodů), což znamenalo účast v baráži o Mistrovství Evropy hráčů do 21 let 2015 v České republice.\n\nV lednu 2017 jej trenér Ján Kozák nominoval do slovenské reprezentace složené převážně z ligového výběru pro soustředění ve Spojených arabských emirátech, kde mužstvo Slovenska čekaly přípravné zápasy s Ugandou a Švédskem. Debutoval 8. ledna v Abú Zabí proti Ugandě (porážka 1:3) a byl i u vysoké porážky 0:6 12. ledna proti Švédsku.\n\n\n"}
{"id": "919662", "url": "https://cs.wikipedia.org/wiki?curid=919662", "title": "Římskokatolická farnost Běhařovice", "text": "Římskokatolická farnost Běhařovice\n\nŘímskokatolická farnost Běhařovice je územní společenství římských katolíků s farním kostelem Nejsvětější Trojice v obci Běhařovice. Do farnosti spadají také obce Křepice, Přeskače, Tavíkovice a Újezd.\n\nBudova fary byla postavena zřejmě na konci 13. století, v období vzniku Olbramkostelského proboštství. Do farnosti historicky náležely okolní obce Dobronice, Křepice, Přeskače, Ratišovice, Stupešice, Tavíkovice a Újezd s Františkovem. Katolická fara zanikla kolem roku 1616, kdy se většina obyvatel hlásila k nekatolické církvi Novokřtěnců. Fara byla obnovena až v roce 1673.\n\nDnešní farní kostel Nejsvětější Trojice byl postaven na konci šestnáctého století jako protestantský. Původní katolický kostel byl stržen roku 1802 a materiál byl použitý na stavbu školy. \nV letech 1901–1904 byl zde farářem pozdější brněnský biskup Pavel Huyn. Je zde na něj dochována památka: obraz P.Huyna v biskupském rouchu, namalovaný na kouscích skla spojovaných olovem. Na dřevěném rámu je mosazná tabulka s latinským nápisem. Dle dochovaných písemných záznamů biskup Huyn při svých vizitacích často a rád navštěvoval svá předchozí kněžská působiště : Prosiměřice (kaplan/kooperátor), Trstěnice (tehdy Křtěnice, kaplan v l. 1900–1901) a Běhařovice. Od 1. září 2010 do října 2015 byl farářem R. D. Mgr. Jaromír Gargoš. K 1. listopadu 2015 byl ustanoven farářem R. D. Mgr. Jiří Bradáč.\nDnem vzájemných modliteb farností za bohoslovce a bohoslovců za farnosti brněnské diecéze je 29. listopad. Adorační den připadá na 1. března.\n\nNa území farnosti se každoročně koná tříkrálová sbírka. V roce 2015 se při ní v Běhařovicích vybralo 5 344 korun, v Křepicích 3 403 korun, v Přeskačích 6 200 korun, v Tavíkovicích 8 081 korun a v Újezdu 603 korun – celkem 23 631 korun. Sbírka se konala také v roce 2016. Jen v Běhařovicích se při ní vybralo 6 290 korun. \n\nVe farnosti slavil 2. července 2013 primiční mši svatou novokněz Michal Cvingráf, pocházející z přifařené obce Přeskače.\n\n"}
{"id": "919663", "url": "https://cs.wikipedia.org/wiki?curid=919663", "title": "Peter Ďuriš", "text": "Peter Ďuriš\n\nPeter Ďuriš (* 10. dubna 1981 Nemšová) je bývalý slovenský fotbalový záložník, naposledy působící v TJ Spartak Myjava.\n\nSvou fotbalovou kariéru začal v ŠK Slovan Bratislava. Mezi jeho další angažmá patří: FK AS Trenčín, FC Spartak Trnava, FK Slovan Nemšová a TJ Spartak Myjava. Po sezoně 2012/2013 ukončil díky častým zraněním kariéru.\n"}
{"id": "919666", "url": "https://cs.wikipedia.org/wiki?curid=919666", "title": "Peter Konyegwachie", "text": "Peter Konyegwachie\n\nPeter Konyegwachie (* 26. listopadu 1965, Lagos) je bývalý nigerijský boxer. Na Letních olympijských hrách 1984 v Los Angeles získal stříbrnou medaili ve váhové kategorii do 57 kg. Ve finále podlehl Meldricku Taylorovi ze Spojených států amerických. V profesionální kariéře odboxoval 16 zápasů s bilancí 15 výher a 1 prohra.\n\n"}
{"id": "919671", "url": "https://cs.wikipedia.org/wiki?curid=919671", "title": "Ífigeneia v Tauridě", "text": "Ífigeneia v Tauridě\n\nÍfigeneia v Tauridě je tragédie starověkého řeckého dramatika Eurípida. Dějově následuje po jiné Eurípidově, totiž po Ífigeneii v Aulidě, přestože „taurskou Ífigeneiu“ Eurípidés napsal před „aulidskou“.\n\n\nDěj se odehrává před chrámem Artemidy Taurské. \n\nÍfigeneia byla podle mínění Řeků obětována svým otcem Agamemnónem Artemidě Taurské. Ve skutečnosti ji však bohyně těsně před obětováním odnesla pryč a nastrčila místo ní laň. Kněžka není v Tauridě spokojená a vzpomíná na svého bratra Oresta, o němž si myslí, že zemřel. Ten však s věrným přítelem Pyladem přichází do Tauridy. Přestože byl Orestés pomocí Apollóna a Athény osvobozen athénským soudem, polovina bohyní lític ho stále pronásleduje za matkovraždu. Taurové je nyní oba zajali a žádají Ífigeneiu, aby je oba obětovala (v Tauridě se totiž provádí lidské oběti). Když Ífigeneia zjistí o koho jde, rozhodne se mladíky zachránit pomocí lsti. Musí přelstit nejen místní, ale také taurského krále Thoanta. Při útěku s sebou Ífigeneia vezme sošku Artemidy Taurské. Vypadá to, že se útěk nezdaří, Poseidón totiž není nakloněn nikomu z Átreova rodu (ze kterého Ífigeneia i Orestés pochází), ale v poslední chvíli zasáhne bohyně Athéna. Zadrží krále Thoanta a ten přestane se stíháním. \n\nChristoph Willibald Gluck obě Ífigeneie, aulidskou i taurskou, zpracoval jako opery:\n\n\n"}
{"id": "919675", "url": "https://cs.wikipedia.org/wiki?curid=919675", "title": "Radoslav Ciprys", "text": "Radoslav Ciprys\n\nRadoslav Ciprys (* 24. června 1987, Malacky) je slovenský fotbalový záložník či obránce, od července 2015 působící v MFK Skalica. Mimo Slovensko působil v Rakousku a Česku.\n\nSvoji fotbalovou kariéru začal v Slavoji Moravský Svätý Ján, odkud v průběhu mládeže přestoupil nejprve Dúbravky, následně do Malacek a Slovanu Bratislava. V roce 2006 zamířil do rakouského SC Obersiebenbrunnu, který se pro něj stal prvním zahraničním angažmá. Po roce se vrátil do Malacek. V létě 2009 odešel na hostování do Plaveckého Štvrtku a poté se stal hráčem českého klubu FC Hlučín. V zimním přestupovém období sezony 2010/11 podepsal smlouvu se Spartakem Trnava. V červenci 2014 přestoupil do Spartaku Myjava výměnou za Mateje Sivu, který odešel do Trnavy. V létě 2015 podepsal roční kontrakt se Skalicou, tehdejším nováčkem nejvyšší soutěže.\n\n"}
{"id": "919676", "url": "https://cs.wikipedia.org/wiki?curid=919676", "title": "Daniel Jones (skladatel)", "text": "Daniel Jones (skladatel)\n\nDaniel Jenkyn Jones, OBE (7. prosince 1912 Pembroke, Wales − 23. dubna 1993 Swansea, Wales) byl velšský hudební skladatel. Pocházel z hudební rodiny, jeho otec byl skladatel a matka zpěvačka. V letech 1924−1931 navstěvoval střední školu ve Swansea. Zde se díky zálibám nejen v hudbě, ale i v literatuře, začal přátelit s Dylanem Thomasem. Po ukončení studií na střední škole začal studovat literaturu na Swansea University a roku 1935 přešel na Royal Academy of Music, kde do roku 1938 studoval hudbu.\n\nV roce 1968 získal Řád britského impéria.\n"}
{"id": "919680", "url": "https://cs.wikipedia.org/wiki?curid=919680", "title": "Patrik Čarnota", "text": "Patrik Čarnota\n\nPatrik Čarnota (* 10. října 1986, Stará Ľubovňa) je slovenský fotbalový záložník nebo obránce, od ledna 2016 hráč rakouského SV Gaflenz. Jeho bratr Ján Čarnota je taktéž fotbalistou.\n\nSvoji fotbalovou kariéru začal v Staré Ľubovňě, odkud ještě jako dorostenec zamířil do Bardejova a později do Prešova. V roce 2006 přestoupil do KS Glinik/Karpatia Gorlice a o rok později podepsal Dolný Kubín a následně zamířil do Trnavy. V srpnu 2013 přestoupil do polského druholigového klubu GKS Tychy, kde se dohodl na roční smlouvě. Po půl roce v mužstvu předčasně skončil a vrátil se do Trnavy.\n\nV lednu 2016 odešel do čtvrtoligového rakouského klubu SV Gaflenz.\n\n"}
{"id": "919681", "url": "https://cs.wikipedia.org/wiki?curid=919681", "title": "Kostel Nejsvětější Trojice (Běhařovice)", "text": "Kostel Nejsvětější Trojice (Běhařovice)\n\nKostel Nejsvětější Trojice je římskokatolický chrám v Běhařovicích v okrese Znojmo. Je chráněn jako kulturní památka České republiky.\n\nKostel, původně postavený pro evangelíky dal postavit roku 1596 majitel Tavíkovic Jiří Kryštof Teuffel. Zasvěcen byl Nejsvětější Trojici. V roce 1884 prošel důkladnou opravou. Při této opravě byla snížena věž, která měla původně tři zvony.\n\nKostel představuje cennou renesanční památku s gotickými reminiscencemi, dominantu obce i okolí\n"}
{"id": "919682", "url": "https://cs.wikipedia.org/wiki?curid=919682", "title": "Boom", "text": "Boom\n\nBoom může být:\n\n\n\n"}
{"id": "919689", "url": "https://cs.wikipedia.org/wiki?curid=919689", "title": "Ovčárenský potok (přítok Vlkavy)", "text": "Ovčárenský potok (přítok Vlkavy)\n\nOvčárenský potok je levostranný přítok říčky Vlkavy v okresech Nymburk a Mladá Boleslav, ve Středočeském kraji. Délka toku činí 6 km. Plocha povodí měří 6,8 km².\n\nPotok pramení zsz. od obce Seletice (1,8 km) v místě zvaném \"Přední Zákopy\", v oblasti \"Svatojiřský les\" (Přírodní park Jabkenicko). Potok napájí pět rybníků: \"Ženský, Hluboký, Malopěčický, Oborní, Obecní\". Má celkem pěr bezejmenných přítoků: pravobřežní přítok nad Ženským rybníkem, levobřežní přítok mezi Ženským a Hlubokým rybníkem, levobřežní přítok mezi Oborním a Obecním rybníkem, pravobřežní přítok v místě zvaném \"U Bažantnice\" a levobřežní, zřejmě odvodňovací polní kanál za Bažantnicí. Nakonec se potok vlévá do Vlkavy na hranici obce Pěčice před \"Mlýnským rybníkem\". Ovčárenský potok protéká první polovinou své délky lesním porostem a druhou polovinou v polích. Část toku je regulována.\n"}
{"id": "919698", "url": "https://cs.wikipedia.org/wiki?curid=919698", "title": "Trilaterace", "text": "Trilaterace\n\nTrilaterace je pojem z oboru geodézie. Jde o analogii triangulace, která nepracuje s úhly, ale s délkami (\"-later-\"). Zatímco při triangulaci se měří ve všech trojúhelnících tři úhly (které bývají vyrovnány na teoretický součet), při trilateraci se měří tři délky. Zatímco při triangulaci určujeme velikost trojúhelníku ze tří úhlů (věta USU)a znalosti délky jedné ze stran (tuto délku známe z předchozího měření) při trilateraci určíme velikost trojúhelníku přímo (věta SSS). Triangulace byla popsána a úspěšně používána od 18 století. Trilaterace vstoupila do měřické praxe teprve ve 20 století, neboť nejdříve musely být zkonstruovány použitelné světelné dálkoměry (na elektronické bázi).\n"}
{"id": "919702", "url": "https://cs.wikipedia.org/wiki?curid=919702", "title": "Al-Sekka Al-Hadid", "text": "Al-Sekka Al-Hadid\n\nAl-Sekka Al-Hadid je egyptský fotbalový klub z Káhiry, který působí v Egyptian Third Division. Klub byl založen v roce 1903 a svoje domácí utkání hraje na stadionu Sekka El Hadeed Stadium s kapacitou 25 000 diváků.\n"}
{"id": "919703", "url": "https://cs.wikipedia.org/wiki?curid=919703", "title": "Zákon o archivnictví a spisové službě", "text": "Zákon o archivnictví a spisové službě\n\nZákon o archivnictví a spisové službě a změně některých zákonů (zákon č. 499/2004 Sb.), zkráceně archivní zákon je zákon, který v České republice od 1. ledna 2005 upravuje státní politiku a formu archivnictví a spisové služby. Jeho prováděcími předpisy jsou vyhláška č. 645/2004 Sb., kterou se provádějí některá ustanovení zákona o archivnictví a spisové službě a o změně některých zákonů (novelizována vyhláškami č. 192/2009 Sb. a č. 213/2012 Sb.), nařízení vlády č. 266/2010 Sb. o převodu některých archiválií ve vlastnictví České republiky do zahraničí a vyhláška č. 259/2012 Sb. o podrobnostech výkonu spisové služby nahrazující stejnojmennou vyhlášku č. 191/2009 Sb. (která nahradila vyhlášku č. 646/2004 Sb.). Poslední novelizací archivního zákona je zákon č. 250/2014 Sb.\n\nNejstaršími nařízeními v českých zemích o vedení archivů byly císařský reskript z 31. října 1753 nařizující městským písařům vést v pořádku městské registratury a archivy a nařízení českého zemského gubernia ze 6. ledna 1805 o soupisu listin do roku 1700 v městských archivech. Oběžník pražského místodržitelství z října 1856 nařizoval městům povinnost pečovat o své archivy a všem krajským a okresním politickým úřadům nařizoval archivní dozor. V roce 1917 vznikl návrh zákona o ochraně písemných památek, který však nebyl z důvodu rozpadu Rakouska-Uherska realizován.\n\nPo vzniku samostatného Československa přešlo archivnictví usnesením vlády ČSR z 23. 11. 1918 do působnosti Ministerstva školství a národní osvěty (MšaNO). V lednu 1920 se začal připravovat zákon o archivní organizaci, který byl dokončen roku 1923, ale kvůli rozporům mezi Ministerstvem vnitra a MŠaNO ohledně kompetencí se jej nepodařilo nikdy prosadit.\n\nPo druhé světové válce se jako dozorový orgán pro archivnictví prosadilo ministerstvo vnitra, kdy byla v roce 1951 při ministerstvu ustavena Státní archivní komise, která připravila legislativní podklady. Od 1. 11. 1953 byla zřízena Archivní správa MV a dne 7. 5. 1954 bylo přijato vládní nařízení č. 29/1954 Sb. o archivnictví jako první legislativní úprava v této oblasti v Československu, které potvrdilo začlenění archivů do rezortu ministerstva vnitra. V roce 1960 došlo ke změnám v územním členění státu (menší počet okresů a krajů) a v roce 1968 k federativnímu uspořádání státu (vznik národních ministerstev vnitra). Proto ministerstvo vnitra České socialistické republiky připravilo návrh archivního zákona, který schválila Česká národní rada jako zákon o archivnictví č. 97/1974 Sb. ze 17. října 1974. Podle tohoto zákona se státní archivy dělily na Státní ústřední archiv, sedm oblastních archivů a 76 okresních archivů.\n\nZákon musel být novelizován vzhledem ke společenským změnám po roce 1989. Novelu přijala Česká národní rada jako zákon č. 343/1992 Sb. z 29. dubna 1992 s platností od 1. září 1992. Další změny jako zánik okresních úřadů, změny názvů na Moravský zemský archiv v Brně a Zemský archiv v Opavě i nutnost ukotvit spisovou službu na úrovni zákonné normy vedly k přijetí zákona o archivnictví a spisové službě, který přijal Parlament ČR dne 30. června 2004 s platností od 1. ledna 2005. Tento zákon nahradil archivní zákon z roku 1974, ale ponechává archivnictví v pravomoci ministerstva vnitra (respektive Archivní správy MV), které poskytuje akreditaci (při splnění zákonem daných podmínek) novým archivům zřizovaným fyzickými i právnickými osobami (jako soukromé či tzv. specializované archivy). Zákon byl od té doby změněn zákony č. 413/2005 Sb., 444/2005 Sb., 112/2006 Sb., 181/2007 Sb., 296/2007 Sb., 32/2008 Sb., 190/2009 Sb., 227/2009 Sb., 309/2009 Sb., 424/2010 Sb., 89/2012 Sb. a 167/2012 Sb. Nejrozsáhlejší byla novela č. 190/2009 Sb., která zohledňovala existenci elektronických systémů spisové služby, datových schránek a elektronického podpisu.\n\nNáplní zákona je výběr a evidence archiválií, ochrana archiválií, práva a povinnosti vlastníků archiválií, práva a povinnosti držitelů a správců archiválií, využívání archiválií, zpracování osobních údajů pro účely archivnictví, soustava archivů, práva a povinnosti zřizovatelů archivů, spisová služba, působnost Ministerstva vnitra a dalších správních úřadů na úseku archivnictví a výkon spisové služby a správní delikty.\n\n\n"}
{"id": "919704", "url": "https://cs.wikipedia.org/wiki?curid=919704", "title": "FC Politehnica Iași", "text": "FC Politehnica Iași\n\nFC Politehnica Iași byl rumunský fotbalový klub z Iași. Klub byl založen v roce 1945 a zanikl v roce 2010. Svoje domácí utkání hrál na stadionu Stadionul Emil Alexandrescu s kapacitou 11 390 diváků.\n"}
{"id": "919710", "url": "https://cs.wikipedia.org/wiki?curid=919710", "title": "SR Brașov", "text": "SR Brașov\n\nSR Brașov je rumunský fotbalový klub z Brašova, který působí v Liga III. Klub byl založen v roce 1936 jako FC Brașov a svoje domácí utkání hraje na stadionu Stadionul Silviu Ploeșteanu s kapacitou 8 800 diváků. V roce 2015 začaly finanční problémy klubu, které vedly až k insolvenci a krachu. V létě 2017 byl oznámen návrat pod názvem SR Brașov a tým byl umístěn do 3. nejvyšší soutěže.\n\n"}
{"id": "919712", "url": "https://cs.wikipedia.org/wiki?curid=919712", "title": "Nîmes Olympique", "text": "Nîmes Olympique\n\nNîmes Olympique je francouzský fotbalový klub z Nîmes, který působí v Ligue 2. Klub byl založen v roce 1937 reformováním klubu SC Nimes založeného v roce 1901, za který v sezóně hráli 1934/35 Josef Silný a Vilém Červený. Svoje domácí utkání hraje na stadionu Stade des Costières s kapacitou 18 482 diváků. Klubové barvy jsou červená a bílá.\n\nNîmes Olympique má klubový emblém ve tvaru erbu celý v červené barvě. Nahoře je napsáno červeně na bílém poli NIMES, pod ním je bílý text OLYMPIQUE. Pod tímto textem se nachází bílý krokodýl s míčem v tlamě. Kvůli němu má klub přezdívku Les crocodiles (krokodýli).\n\n"}
{"id": "919713", "url": "https://cs.wikipedia.org/wiki?curid=919713", "title": "Keiko Sei", "text": "Keiko Sei\n\nKeiko Sei je spisovatelka, publicistka, kurátorka a propagátorka videoartu.\n\nPůvodem z Japonska. Začátkem 80. let zde vedla organizaci pro videoart a nezávislou videotvorbu a působila jako kurátorka videoartových výstav. V roce 1988 odjíždí za účelem výzkumu médií v totalitním režimu do Východní Evropy, kde spolupracuje s disidenty, umělci a spisovateli. Po pádu komunistického režimu ve Východním bloku zůstává až do roku 2002 v České republice, kde monitoruje proměnu médií v nově vzniklém demokratickém systému. Od roku 2002 působí v Bangkoku, kde pokračuje ve svém výzkumu nezávislých médií v Jihovýchodní Asii. Ve městě Yangon v Barmě zakládá v roce 2003 \"Myanmar Moving Image Center\", kde nabízí vzdělání v oboru filmu, videa a médií. V rámci svého výzkumu pracovala i v Centrální Asii a Kavkazském regionu, přednáší na školách a v institucích s uměleckým nebo mediálním zaměřením, publikuje své texty po celém světě. Je iniciátorkou a spolupracovnicí mnoha mediálních projektů. Její sbírka videozáznamů je považována za největší soukromou sbírku revolucionářských videí. \n\n\n\n"}
{"id": "919715", "url": "https://cs.wikipedia.org/wiki?curid=919715", "title": "1907 v hudbě", "text": "1907 v hudbě\n\nNa této stránce naleznete seznam událostí souvisejících s hudbou, které proběhly roku 1969.\n\n\n\n"}
{"id": "919716", "url": "https://cs.wikipedia.org/wiki?curid=919716", "title": "Baba Sali", "text": "Baba Sali\n\nRabi Jisra'el Abuchacira ( ), známý jako Baba Sali ( , v transkripci do hebrejského písma , doslova „Modlící se otec“) (26. září 1889 Tafilalt, Maroko – 8. ledna 1984 Netivot, Izrael) byl přední marocký sefardský rabín a kabalista, proslulý zejména kvůli své údajné schopnosti způsobovat svými modlitbami zázraky. Jeho hrob v Netivot v Izraeli se stal poutním místem, ke kterému přicházejí věřící s modlitbami a prosbami.\n\nPocházel z vážené rodiny sefardských rabínů, učenců and cadiků, označovaných také jako \"ba'alej mofet\" („vykonavatelé zázraků“). Byl vnukem rabi Ja'akova Abu Chaciry. Patriarchou rodu byl rabi Šmu'el Abuchacira, který pocházel ze země Izrael. Rabi Šmu'el žil poté nějaký čas v Damašku, kde studoval Tóru společně s rabi Chajimem Vitalem. Chida označuje ve svém spise \"Šem ha-gedolim\" rabi Šmu'ela Abuchaciru jako \"„iš Elokim kadoš“\" (svatého Božího muže). Uvádí, že „…moudří lidé hovoří o jeho moci a divech, kterými uchránil židovskou pospolitost v mnohých obtížích.“\n\nRabi Šmu'el Abuchacira se se svou rodinou nakonec odstěhoval do marockého Tafilaltu, kde jeho syn Mas'ud (židovským jménem \"Moše\") zaujal post městského rabína. Tuto pozici po něm převzal jeho syn rabi Mas'uda, Ja'akov Abuchacira, známý jako Avir Ja'akov. Jeho nejstarší syn, Mas'ud, se v tomtéž městě stal předsedou \"rabínského soudu\" a zde se mu také narodil syn Jisra'el, pozdější Baba Sali.\n\nJisra'el Abuchacira se narodil na Roš ha-šana roku 5650 (1889). Vyrůstal v prostředí prostoupeném studiem Tóry a životem ve svatosti. Jeho rodina žila na velké usedlosti, na níž byla zřízena i ješiva, v níž mladí studenti studovali ve dne i v noci. Ve stejných prostorách se nacházel i rabínský soud jeho otce. Jeho starší bratr, rabi David, studoval sám v podkroví. Rabi Mas'ud cestoval málo a když už cestoval, přikrýval si oči kápí, aby neviděl nic nepatřičného.\n\nJisra'el Abuchacira studoval usilovně ve dne i v noci. Když mu bylo dvanáct let, začal se postit během šestitýdenního období Šovavim. Před rodiči to ovšem tajil, protože předpokládal, že by mu nedovolili pokračovat. Jeho bratr David si však všiml jeho bledosti a slabosti. Naléhal na něj, aby přestal, ale Jisra'el pokračoval v půstu.\n\nPo svém bar micva nastoupil do rodinné ješivy, kde denní program začínal o půlnoci modlitbou Tikun chacot, poté studovali kabalistická díla až do svítání, pak šli do mikve, modlili se ranní modlitbu, po které následovala snídaně. Denní program pokračoval podrobným studiem gemary, odpolední modlitbou a výukou halachy podle Šulchan aruchu.\n\nV mladém věku se oženil se svou neteří, Prechou Amsalem. Z tohoto manželství se narodil syn Me'ir a dcery Sara a Machči. Po smrti své první ženy se znovu oženil s Mirjam Amsalem a ta mu porodila syna Barucha a dcery Abigajl, Pninu a Alizu. Když ovdověl podruhé, oženil se ve věku 65 let se svou třetí ženou, rabanit Simi, s níž žil po zbytek svého života. \n\nBěhem 1. sv. války, kdy Francie obsadila četné části severní Afriky, vypuklo v blízkosti Tafilaltu protifrancouzské povstání Mulaje Muhamada, které okupační armádu vytlačilo. O tři roky později se Francouzi vrátili a začali ostřelovat povstalecké opevnění, které se nacházelo v blízkosti židovských čtvrtí.\n\nJak konflikt eskaloval, vydal Mulaj Muhamed zákaz vstupu nebo opuštění Tafilaltu. Jeho boj proti Francouzům se nyní rozšířil i na Židy; několik z nich obvinil z kolaborace s Francouzi a nechal popravit. Krátce po Chanuce r. 1920 vydal příkaz k povraždění tafilaltských Židů.\n\nRabi David Abuchacira, Jisra'elův bratr a v té době rabín Tafilaltu, se snažil uklidnit své spoluobčany, když ho přišli zatknout vojáci Mulaje Muhameda. Byl přivázán k dělu a zastřelen. Tafilaltští Židé museli podplatit vůdce rebelů, aby dovolil pohřbít jeho tělo.\n\nPo těchto událostech židovské obyvatelstvo Tafilaltu uprchlo do nedalekého Arfoudu a potom do Boudnibu. Tam požádali rabi Jisra'ele Abuchaciru, aby nastoupil místo rabína komunity po svém bratrovi, ale on odmítl. Chtěl odcestovat do Palestiny, aby nechal vytisknout bratrovy spisy. V roce 1922 odcestoval přes Alžírsko, Tunisko a Egypt, kde navštívil hrob svého dědečka, Avir Ja'akova, a dále lodí do Jaffy a do Jeruzaléma.\n\nV Jeruzalémě setrval rok. Přebýval v domě rabi Josefa Jicchaka Šluše; který mu pomohl s vydáním díla jeho bratra. Poté se navrátil do Boudnibu, kde nastoupil na místo rabína a předsedy rabínského soudu tamní židovské komunity.\n\nNa počátku padesátých let emigroval do Izraele, ale po třech letech se vrátil zpět do Maroka, aby pomohl tamním obcím, nacházejícím se v obtížné duchovní situaci. V roce 1964 se vrátil do Izraele, kde žil zpočátku v Javne poblíž svého tchána a později v Aškelonu. V roce 1970 se usadil v Netivot, kde žil až do své smrti v roce 1984.\n\nMezi svými příznivci získal věhlas jako zázračný rabín. Mnoho příznivců k němu přicházelo pro požehnání nebo pro talisman (kamea, ). Baba Sali sám se nezabýval psaním talismanů, v jeho okolí však působili rabíni, kteří s jeho souhlasem talismany psali. Obzvláštní přízeň našel mezi Židy, kteří se přístěhovali z Maroka, podporu u něj nalezla také Agudat Jisra'el. Měl vřelé vztahy s chasidským hnutím.\n\nZa svého následovníka považoval rabi Jisra'el Abuchacira svého syna Me'ira, ten však zemřel v r. 1983 v Ašdodu ve věku 66 let. Místo rabi Me'ira zaplnili jeho synové: rabi El'azar Abuchacira v Beer Ševě, rabi David Chaj Abuchacira v Neharji, rabi Rafa'el Abuchacira v Tverji a rabi Jekuti'el Abuchacira v  Ašdodu.\n\nRabi Baruch Abuchacira, syn Baba Saliho, přezdívaný „Baba Baruch“, převzal a dále vedl sídlo svého otce v Netivot.\n\nMladší zeť Baba Saliho je rabi Jašar Edre'i, který vede \"Bejt Chabad\" v Netivot.\n\nNa sklonku života ho zdravotní obtíže donutily nechat si zrušit slib, že nebude jíst maso, který byl učinil v mládí. Zemřel 4. ševatu 5744 (8. ledna 1984) v Netivot. Jeho pohřbu se zúčastnilo odhadem 100 000 lidí. Místo jeho pohřbu v Netivot se stalo jedním z poutních míst v Izraeli. Na jeho járcajt přijíždějí k jeho hrobu tisíce návštěvníků.\n\nV blízkosti jeho hrobu jsou dva další hroby. Jeho žena Mirjam Abuchacira je pohřbena v přilehlém křídle komplexu hrobky, stejně jako David Bouskila, stavitel tohoto komplexu.\n\n"}
{"id": "919719", "url": "https://cs.wikipedia.org/wiki?curid=919719", "title": "280mm moždíř vzor 1939 (Br-5)", "text": "280mm moždíř vzor 1939 (Br-5)\n\n280mm moždíř vzor 1939 (Br-5) (rusky \"280-мм мортира образца 1939 года (Бр-5)\", \"280-mm mortira obrazca 1939 goda (Br-5)\") byla těžká sovětská dělostřelecká zbraň, bojově použitá během druhé světové války. Byl použit při obléhání Berlína. Obsluhu moždíře tvořilo 15 lidí. Náboj vážil 246 kg, z toho trhavá náplň tvořila 58 kg. Výbuch střely vytvořil kráter hluboký 10 metrů. Rychlost palby byla velmi nízká (1 rána za 4 minuty) z důvodu vysokého zahřívání hlavně.\n"}
{"id": "919721", "url": "https://cs.wikipedia.org/wiki?curid=919721", "title": "Adam Levine", "text": "Adam Levine\n\nAdam Noah Levine (* 18. března 1979, Los Angeles) je americký zpěvák, textař, hudebník a příležitostný herec. Je známý jako hlavní zpěvák a frontman americké pop rockové skupiny Maroon 5. V roce 2013 byl časopisem \"People\" zvolen nejvíce sexy mužem roku. V roce 2011 se stal jedním z porotců talentové reality-show \"The Voice. \"V roce 2012 si poprvé zahrál v televizním seriálu \"American Horror Story. \"Také si zahrál ve filmu \"Love Song\". Vlastní nahrávací společnost \"222 Records\". V roce 2013 navrhl pánskou kolekci pro obchody KMart a ShopYourWay.\n\nNarodil se v Los Angeles do rodiny Freda Levina, zakladatele maloobchodního řetězce M. Fredric, a Patsy rozené Noah, školské poradkyně. Jeho strýcem je novinář a spisovatel Timothy Noah. Má mladšího bratra Michaela a nevlastního bratra Sama. Jeho rodiče se rozvedli, když mu bylo sedm let. Během dospívání trávil všední dny s matkou a víkendy s otcem. Kvůli jejich rozvodu podstoupil terapii, kterou však nazval „ztrátou času“ a dodal: „[rodiče] nemohli přijmout fakt, že jsem se s tím smířil. Vyplakal jsem si oči, kopal a křičel 'Proč?', a všechny věci, které děláte, když tohle zjistíte. O několik dní později jsem byl v pořádku, ale stále jsem musel jít na terapii“. Navštěvoval Brentwood School, kde se seznámil s Jessem Carmichaelem a Mickey Maddenem, kteří se později stali členy jeho kapely. Zúčastnil se rovněž French Woods Festival na Performing Arts Camp v Hancocku v New Yorku.\n\nBěhem dospívání zkoušel drogy, a v rozhovoru s časopisem \"Q\" řekl: „Bral jsem drogy. Když jsem byl mladší, hodně jsem kouřil trávu. Na světě je místo pro příležitostnou trochu trávy. Napsal jsem písně po kouření jointa a byly dobré.“ Nicméně zdůraznil že „častěji je to absolutní odpad. Kokain by se zkoušet neměl. Nepřinesl do světa žádné dobro. Neříkám, že byste měli zkoušet drogy.“\n\nZ otcovy i matčiny strany má židovské předky (otec je žid, zatímco z matčiny strany je děda žid a babička protestantka). Sám sebe považuje za žida, ačkoliv podle týdeníku \"The Jewish Chronicle\", který s ním dělal rozhovor, „odmítá formální náboženské praktikování pro více obecnější, duchovnější způsob života“. V dětství se rozhodl nepodstoupit obřad bar micva, protože se domníval, že jej jeho vrstevníci pouze nedůstojně využívají k získání peněz od příbuzných.\n\nV září 1995 založil s Jessem Carmichaelem, Jamesem Valentinem a Ryanem Dusickem skupinu Kara's Flowers. Jejich první koncert byl v nočním klubu Whisky a Go Go v Hollywoodu . Skupina byla objevena producentem Tommy Allenem na plážové párty v roce 1997. Společně se svým partnerem Johnem DeNicolou Tommy nahrál se skupinou 11 skladeb. Podepsali smlouvu s Reprise Records. V roce 1997 skupina vydala první album nazvané \"The Fourth World\". Ten samý rok se skupina objevila v jedné epizodě seriálu \"Beverly Hills 90210.\" Album úspěšné moc nebylo, prodalo se okolo 5 tisíc kopií. Nahrávací společnost se rozhodla skupinu vyhodit. Skupina se rozpadla.\n\nPo rozpadu se Adam a Jesse Carmichael rozhodli opustit Los Angeles a začali se věnovat studiu v New Yorku. Po odchodu z univerzity Five Towns College, kde strávili jeden semestr, se znovu dali dohromady s Mickeym Maddenem a Ryanem Dusickem a vytvořili skupinu. Dali dohromady demo, které odmítlo několik nahrávacích společností, než zaujali Octone Records. Po radě od jednoho z prezidentů společnosti přidali pátého člena skupiny Jamese Valentina a přejmenovali se na Maroon 5.\n\nV té době pracoval jako asistent scenáristy CBS seriálu \"Judging Amy\". Při seriálu stačil napsat několik písniček o bývalé přítelkyni Jane. Tyto písně skupina nahrála na jejich debutové album \"Songs about Jane\", které bylo vydáno v červnu roku 2002. Album se stalo hitem a prodalo se ho přes 10 milionů kopií. V roce 2005 skupina vyhrála první cenu Grammy v kategorii Objev roku. Další rok vyhráli Grammy v kategorii Nejlepší popové vystoupení dua nebo skupiny za singl „This Love“\n\nV roce 2006 skupina začala znovu nahrávat a v květnu roku 2007 vydali druhé album \"It Won't Be Soon Before Long\". Vyjeli na turné do Bostonu, San Francisca, Los Angeles, Minneapolis, Miami a New York City. V roce 2010 skupina vydala třetí album nazvané \"Hands All Over\". Jejich písnička „Moves like Jagger“ zaznamenala světový úspěch, stala se devátou nejprodávanější písničkou na internetu s 8,5 milionu prodaných kopií. V červnu 2012 skupina vydala album \"Overexposed. \"Za singl „Payphone“ získala druhou cenu Grammy.\n\nV roce 2005 se účinkoval v písni Ying Yang Twins „Live Again“. Téhož roku se objevil na albu Kanye Westa v písni „Heard 'Em Say“. Spolupracoval také na albu Alicia Keys\".\" V únoru 2010 se připojil k 80 muzikantům a nazpíval charitativní písničku „We Are the World“. V roce 2011 se podílel na skladbě Gym Class Heroes „Stereo Hearts“.\n\nBěhem roku 2007 se objevil v premiérovém díle 33. série pořadu \"Saturday Night Live\". V roce 2011 se stal porotcem/koučem americké verze talentové soutěže \"The Voice\". V roce 2012 se objevil v americkém televizním seriálu \"American Horror Story.\" V červnu 2012 byl obsazen do hudebního filmu \"Love Song, \"po boku Keiry Knightley a Marka Ruffala\".\"\n\nV říjnu 2008 spolupracoval s First Act a vytvořil kytaru First Act 222. Kytara byla dostupná v Targetu. O dva roky později vytvořil vlastní kolekci oblečení nazvanou „222“. V roce 2013 vytvořil první parfém. Pro Kmart a ShopYourWay vytvořil v roce 2014 pánskou kolekci oblečení.\n\nV únoru 2012 založil nahrávací společnost. On sám se stal prvním umělcem, kterého připsal ke společnosti, následoval herec ze seriálu \"Glee\" Matthew Morrison, mexický umělec Diego Boneta a zpěvák Tony Lucca.\n\nNa začátku roku 2010 začal chodit s modelkou Victoria's Secret Anne Vyalitsynou. O dva roky později se dvojice rozešla. Následující měsíc začal chodit s další modelkou Victoria's Secret Behati Prinsloo. Dvojice se rozešla v březnu 2013, ale později se dali dohromady a v červenci 2013 se zasnoubili. Dvojice se vzala 19. července 2014 v Cabo San Lucas v Mexiku.\n\nLevine, jehož bratr je gay, je otevřeným zastáncem stejnopohlavního manželství a práv LGBT komunity.\n\n"}
{"id": "919723", "url": "https://cs.wikipedia.org/wiki?curid=919723", "title": "Enterprise Content Management", "text": "Enterprise Content Management\n\nEnterprise content management (ECM) je technologie pro vytváření, sběr, správu, zabezpečení, ukládání, likvidaci, publikování, distribuci, prohledávání, prezentaci, prohlížení apod. veškerého digitálního obsahu. Koncept ECM je založen na široké množině nástrojů pro podporu správy dokumentů a obsahu, řízení pracovních postupů a procesů a řízení a podporu spolupráce.\n\nObecně ECM je informace uložená na dalších, mnohdy ještě „klasických nosičích“ – dokladech, formulářích, zprávách a předpisech, nověji pak podporované například aplikacemi ICT pro správu obsahu. Tyto informace jsou často uloženy v nestrukturovaném, například textovém nebo grafickém tvaru a bývají obtížněji dostupné.\n"}
{"id": "919725", "url": "https://cs.wikipedia.org/wiki?curid=919725", "title": "Toulky světem", "text": "Toulky světem\n\nToulky světem je název českého výboru z díla amerického cestovatele, dobrodruha, publicisty a spisovatele Richarda Halliburtona.\n\nKniha vyšla poprvé roku 1963 ve Státním nakladatelství dětské knihy (SNDK) a podruhé roku 1969 v nakladatelství Albatros (přejmenované SNDK). Jde o výbor z autorových cestopisných knih \"Královskou cestou za romantikou\" (1925, The Royal Road to Romance), \"Nádherné dobrodružství\" (1927, The Glorious Adventure), \"Nové světy\"(1929, New Worlds to Conquer), \"Létající koberec\" (1932, The Flying Carpet) a \"Sedmimílové boty\" (1935, Seven League Bolte). Uspořádal jej Josef Šubrt a vybrané texty přeložili Jiří Pober, Taťána Peřinová a Olga Kořánová. V knize jsou obsaženy všechny příběhy ze staršího výboru \"Cesty za dobrodružstvím\" vydaného v SNDK roku 1958.\n\nVýbor se skládá ze čtyř částí podle oblastí, ve kterých se Halliburtonovy zážitky odehrály (čímž se ovšem ztratila jejich časová návaznost):\nTato část obsahuje:\n\nDo této části knihy bylo vybrány tyto autorovy příběhy:\nDo této části knihy byly vybrány tři příběhy:\nZávěrečná část výboru obsahuje\n"}
{"id": "919727", "url": "https://cs.wikipedia.org/wiki?curid=919727", "title": "Kardinal Offishall", "text": "Kardinal Offishall\n\nJason D. Harrow (* 12. května 1976 Toronto, Ontario, Kanada), známý jako Kardinal Offishall je kanadský rapper označovaný za \"kanadského velvyslance hip hopu\".\n\nKardinal se narodil v kanadském Torontu. Začal rapovat v 8 letech a ve 12 letech vystoupil živě společně s Nelsonem Mandelou. V 17 letech začal rapovat pod jménem \"KoolAid\" a později přijal pseudonym \"Kardinal Offishall\" po vzoru kardinála Richelieu. Za svou kariéru vydal alba \"Eye & I\", \"Quest for Fire: Firestarter, Vol. 1\", \"Fire and Glory\", \"Not 4 Sale\" a momentálně pracuje na svém albu \"Mr. International\".\nSmíšením afrických a reggae prvků s kanadským hip hopem se stal Kardinal významným kanadským interpretem, svoji popularitu na internetu si však získal hlavně díky spolupráci na Akonově singlu \"Beautiful\".\n"}
{"id": "919732", "url": "https://cs.wikipedia.org/wiki?curid=919732", "title": "Jakub Michálek", "text": "Jakub Michálek\n\nJakub Michálek (* 6. února 1989 Louny) je český právník a politik, od října 2017 poslanec Poslanecké sněmovny PČR a předseda poslaneckého klubu Pirátů, v letech 2012 až 2013 a opět 2016 až 2020 místopředseda České pirátské strany (krátce též úřadující předseda strany), v letech 2014 až 2017 zastupitel hlavního města Prahy.\n\nStudoval na Gymnáziu Jana Keplera v Praze, na Oundle School ve Velké Británii a na Cranbrook-Kingswood v USA. Během pobytu v USA pracoval na University of Michigan. Vystudoval Právnickou fakultu Univerzity Karlovy a teoretickou fyziku na Matematicko-fyzikální fakultě UK.\n\nVe volném čase se věnuje činnosti v akademické samosprávě na Univerzitě Karlově, kde je členem Ediční komise MFF UK a Ediční komise AS UK. Zajímá se o českou operu a ústavní právo.\n\nMá vlastní weblog, kde se věnuje především politickým tématům. Jeho přítelkyní je Michaela Krausová, bývalá předsedkyně klubu Pirátů v Zastupitelstvu hlavního města Prahy.\nVedl například projekt PirateLeaks nebo spuštění webu Piráti.cz pro krajské volby v roce 2012. Vedle toho se věnuje právním otázkám, například ve sporu Jakub Michálek versus Ministerstvo financí judikoval Nejvyšší správní soud, že podání prostřednictvím datové schránky nemusí být elektronicky podepsáno. Byl také spoluautorem návrhu na zrušení čl. 2 tzv. Klausovy amnestie, který podala skupina 30 senátorů Senátu Parlamentu České republiky, a kvůli neoprávněnému odpírání informací o přípravě amnestie podal žalobu na prezidenta Václava Klause.\n\nV letech 2010–2011 byl členem předsednictva PPI, v srpnu 2012 byl zvolen prvním místopředsedou České pirátské strany, po odstoupení předsedy Ivana Bartoše byl od června do září 2013 úřadujícím předsedou strany. Sám pak v prosinci 2013 na funkci prvního místopředsedy rezignoval.\n\nV komunálních volbách v roce 2014 byl lídrem kandidátky Pirátů do Zastupitelstva hlavního města Prahy a tím i kandidátem na úřad primátora hlavního města. Nakonec byl ve volbách zvolen zastupitelem hlavního města Prahy. Zároveň se ucházel o kandidaturu do zastupitelstva městské části Praha 8, avšak neuspěl. V září 2016 se stal novým třetím místopředsedou Pirátů. V prosinci 2017 rezignoval na funkci pražského zastupitele z důvodu kumulace funkcí městského zastupitele a poslance.\n\nVe volbách do Poslanecké sněmovny PČR v roce 2017 byl lídrem Pirátů v Praze. Získal 11 641 preferenčních hlasů a byl zvolen poslancem. Dne 22. října 2017 se navíc stal předsedou pirátského poslaneckého klubu. V lednu 2018 obhájil na celostátním fóru strany v Brně funkci místopředsedy Pirátů.\n\nV říjnu 2019 navrhla vedoucí personálního odboru Pirátů Jana Koláříková jeho odvolání z funkce místopředsedy strany kvůli údajně nevhodnému chování ke členům strany. Michálek sám rezignovat odmítl, dle vlastních slov \"„měl jen vysoké nároky na výkon lidí“\". Pro Michálkovo odvolání nakonec hlasovalo 294 členů strany ze 770 členů (tj. 38 %), kteří se rozhodli hlasovat. Místopředsedou tak zůstal. Na protest však rezignoval na funkci místopředsedy strany nově zvolený europoslanec Mikuláš Peksa. Funkci místopředsedy strany zastával Michálek do ledna 2020, kdy proběhlo celostátní fórum v Ostravě, kde již na funkci místopředsedy strany nekandidoval.\n\n"}
{"id": "919741", "url": "https://cs.wikipedia.org/wiki?curid=919741", "title": "Jan Larisch-Mönnich II.", "text": "Jan Larisch-Mönnich II.\n\nJan Larisch-Mönnich, též Hans Larisch-Mönnich (6. října 1872 Fryštát – 10. listopadu 1962 Palfau) byl slezský šlechtic, podnikatel v uhelném průmyslu a politik; poslanec Slezského zemského sněmu a Říšské rady za Rakouska-Uherska.\n\nByl nejstarším synem Jindřicha Larisch-Mönnicha II. Na Vídeňské univerzitě vystudoval práva, na této univerzitě získal i doktorát.\n\nByl činný ve státní správě i armádě. V roce 1895 se stal rezervním důstojníkem I. hulánského pluku, o rok později se stal c. k. komořím. Spolu s dalšími osobnostmi založil v roce 1901 Pomocný spolek pro nemocné TBC pro rakouské země a české království. Ve spolku byl od začátku místopředsedou a od roku 1904 předsedou. Kromě této činnosti byl předsedou kuratoria zemědělské školy v Chotěbuzi a prezidentem Rakousko-slezské společnosti pro zemědělství a lesnictví. Od roku 1902 byl členem Slezského zemského sněmu.\n\nNa počátku století se zapojil i do celostátní politiky. V doplňovacích volbách roku 1904 (poté co zemřel poslanec Ernst Sedlnitzky) získal mandát na Říšské radě za kurii velkostatkářskou v Slezsku. Slib složil 19. dubna 1904. K roku 1907 se profesně uvádí jako zemský poslanec.\n\nPo smrti otce v roce 1918 se stal správcem panství - musel řešit problémy se vznikem Československé republiky: část rodinného majetku byla v Polsku, v Československu došlo k pozemkové reformě, která část majetku rodu přerozdělila (došlo k přerozdělení jen pozemků, vlastnictví průmyslových podniků se netýkalo), nová republika zrušila šlechtické tituly. V době první republiky jej poznamenala i aféra Karla Zajíčka, ředitele jeho dolů.\n\nV roce 1945 odešel před přibližující se frontou do Palfau v Rakousku. Po roce 1945 byl majetek rodu konfiskován. Ačkoliv se po skončení druhé světové válce snažil o návrat československého občanství a majetku, nebyl úspěšný. Do konce života žil v Palfau.\n\n29. dubna 1912 se oženil s Olivií Lukrécií Fitz-Patrickovou, Američankou, pocházející ze šlechtického rodu Upper-Ossory. Z jejich manželství vzešly následující děti:\n\n\n"}
{"id": "919746", "url": "https://cs.wikipedia.org/wiki?curid=919746", "title": "Italský racek", "text": "Italský racek\n\nItalský racek je staré italské plemeno holuba domácího. Je to malý holub s vodorovným držením těla a středně dlouhýma nohama, s pernatou náprsenkou na přední části krku. V seznamu plemen EE náleží mezi rejdiče a je zapsán pod číslem 0706.\n\nItalský racek se od jiných plemen racků liší jak držením těla, tak délkou končetin. Jeho hlava se zobákem není také tak dokonale formovaná, jak je tomu i některých jiných plemen z této skupiny. Délkou zobáku se řadí k rackům středozobým. Hlava je spíše hranatá, s plochým temenem a strmě vystupujícím čelem, zobák tvoří s čelem tupý úhel, je široce nasazený, středně dlouhý a směřuje mírně dolů. Oči mají živý výraz, jsou velké, většinou oranžové, jen u bílých holubů a u některých strak jsou tmavé. Obočnice jsou zřetelné a stejně jako u zobáku odpovídá i jejich barva barvě opeření. Hrdlo je vyplněné malým lalůčkem. Krk má střední délku a v jeho přední části je vyvinutá svisle rozčísnutá náprsenka tvořená zkadeřeným peřím. Hruď je široká, oblá a mírně vystupuje dopředu, záda jsou vodorovně nesená a plochá, ocas je kratší a nesený v linii zad. Křídla nejsou příliš dlouhá, jejich letky jsou neseny na ocase a ve štítech lehce odstávají od těla ptáka. Nohy jsou poměrně dlouhé, neopeřené, při podráždění ptáci stojí na špičkách prstů. Opeření je krátké a přilehlé, sytých barev. Italský racek je celobarevný a chová se ve 42 různých barevných rázech. \n\nJe to klidný pták, vhodný do voliérového i volného chovu, který se přizpůsobí i stísněným podmínkám. Protože má středně dlouhý zobák, sám může odchovávat holoubata a nepotřebuje chůvky.\n\n"}
{"id": "919761", "url": "https://cs.wikipedia.org/wiki?curid=919761", "title": "Zemské volby v Čechách 1878", "text": "Zemské volby v Čechách 1878\n\nZemské volby v Čechách 1878 byly volby konané v Českém království 17. a 19. září 1878, kterými byli zvoleni poslanci Českého zemského sněmu coby zákonodárného sboru zemské samosprávy v rámci rakousko-uherského, respektive předlitavského ústavního systému. Probíhaly podle kuriového systému. \n\nKoncem 70. let nastával v české politice zásadní obrat. Po většinu této dekády česká politická reprezentace bojkotovala Říšskou radu (celostátní parlament) i Český zemský sněm. Šlo o součást politiky pasivní rezistence, kterou Češi reagovali na nenaplněné státoprávní aspirace, centralistický ústavní vývoj Rakouska-Uherska po rakousko-uherském vyrovnání a na nepřijetí pokusu o česko-rakouské vyrovnání v roce 1871 (takzvané fundamentální články). Pasivní rezistence ale čelila rostoucí kritice jako neúčinná taktika, která zbavovala české obyvatelstvo možnosti prosazovat své zájmy ve volených orgánech. Moravští Češi již krátce po volbách do Říšské rady roku 1873 převzali mandáty ve vídeňském parlamentu. V roce 1874 byla založena mladočeská strana, která rovněž tlačila na aktivnější účast na politickém životě. Dominantní politická formace, staročeská strana, kterou vedl František Ladislav Rieger nakonec roku 1878 souhlasila se vstupem na Český zemský sněm. 31. března 1878 publikoval Rieger a předák mladočechů Karel Sladkovský prohlášení, ve kterém se změkčovaly podmínky pro budoucí možnou účast Čechů a Říšské radě, přičemž otázka zemského sněmu nebyla vůbec zmiňována. 8. srpna 1878 pak obě hlavní české politické strany ohlásily utvoření společného \"státoprávního klubu českých poslanců\". 23. září většina tohoto klubu rozhodla o ukončení bojkotu zemského sněmu. \n\nVolební systém do Českého zemského sněmu odpovídal parametrům, které zde nastavila již únorová ústava roku 1861. Zvoleno bylo 236 poslanců a to ve čtyřech skupinách: kurie venkovských obcí, skupina měst, skupina obchodních a živnostenských komor a kurie velkostatkářská, ve všech s omezeným volebním právem (volební cenzus). Na sněmu pak tyto čtyři volební skupiny tvořily tři kurie (poslanci zvolení za skupinu měst a skupinu obchodních a živnostenských komor zasedali v společné kurii měst). Kromě nich na sněmu zasedalo pět nevolených virilistů, kteří mandát nabývali z titulu své funkce. Celkem tak měl sněm 241 poslanců.\n\nDo voleb šli staročeši a mladočeši samostatně, ale ve vzájemné koordinaci v jednotlivých volebních obvodech. Mladočeši tak díky předem dojednanému seznamu kandidátů získali 14 poslanců. Ve velkostatkářské kurii zvítězila Strana ústavověrného velkostatku reprezentující centralisticky, provídeňsky orientovanou šlechtu a velké pozemkové vlastníky. Ještě těsně před volbami se přitom zdálo, že alespoň ve skupině svěřeneckých statků získá vítězství Strana konzervativního velkostatku, nakloněná českému státnímu právu. Krátce před volbami ovšem od ní ke konkurenční Straně ústavověrného velkostatku přešli tři voliči, což při extrémně malém počtu oprávněných voličů rozhodlo o výsledku voleb, v nichž všechny mandáty nakonec ovládli ústavověrní. Česká politická reprezentace tak sice provedla zásadní obrat svým vstupem na sněm a ukončením pasivní rezistence, ale v následujících letech tvořila na sněmu menšinu.\n\nÚspěchem české politické scény bylo ovládnutí většiny volebních obvodů v hlavním městě Praze, kde s výjimkou Malé Strany a Josefova byli zvoleni čeští kandidáti. V německých etnických oblastech Čech dominovala takzvaná Ústavní strana. Kandidáti německé Ústavní strany uspěli i ve dvou převážně etnicky českých venkovských volebních obvodech a to Domažlice, Nová Kdyně (zvolen Nikodem Eckert) a Dvůr Králové, Jaroměř (zvolen Wilhelm Alter). Stejně tak se zatím českým kandidátům nepodařilo prosadit se v kurii obchodních a živnostenských komor a to ani v převážně etnicky českých lokalitách Prahy nebo Plzně. \n\nPodle sociálního a profesního dělení byli etnicky čeští poslanci zemského sněmu zvolení v kuriích měst, venkovských obcí a živnostenských a obchodních komor rozděleni následovně: 49 \"buržoazních a maloburžoazních vzdělanců\" (z toho 27 právníků, 5 lékařů a lékárníků, 2 vysokoškolští učitelé, 2 středoškolští učitelé, 6 vědců a novinářů, 3 katoličtí kněží a 4 samosprávní úředníci), 9 \"buržoazních podnikatelů\" (z toho 3 továrníci, 5 obchodníků a peněžníků a 1 manažer), 10 příslušníků \"maloburžoazie\" (z toho 1 řemeslník a živnostník a 9 blíže neurčených \"měšťanů\"), 14 příslušníků \"agrární buržoazie\" (z toho 10 rolníků či statkářů a 4 mlynáři) a 1 šlechtický velkostatkář.\n\n24. září 1878 přednesli čeští poslanci na sněmu státoprávní ohrazení, ve kterém konstatovali, že ukončením bojkotu sněmu nijak nerevidovali své výhrady k ústavním poměrům v Předlitavsku. Prohlášení přečetl František August Brauner (F. L. Rieger se první schůze sněmu neúčastnil). K textu prohlášení se připojilo 81 českých poslanců z kurie měst a kurie venkovských obcí. Zatímco vztahy mezi staro- a mladočechy se díky společnému postupu ve volbách roku 1878 zlepšily a česká reprezentace vystupovala jednotně, cenou za tento smír byl naopak rozkol mezi staročechy a konzervativní šlechtou. Strana konzervativního velkostatku sdružující federalistickou a autonomistickou českou šlechtu podporující české státní právo nadále odmítala na sněm vstoupit. Vstupem na sněm si česká politická reprezentace vytvořila podmínky pro zapojení do parlamentního života, které po volbách do Říšské rady roku 1879 vyústily i ve vstup celé české politické scény na půdu celostátního zákonodárného sboru, kde se stala dlouhodobě významnou součástí vládní koalice v rámci konzervativní vlády Eduarda Taaffeho(takzvaný \"železný kruh pravice\"). \n\n"}
{"id": "919778", "url": "https://cs.wikipedia.org/wiki?curid=919778", "title": "Registry map rybí šupiny", "text": "Registry map rybí šupiny\n\nRegistry map rybí šupiny () byly v Číně soubory katastrálních map sloužící k evidenci pozemků a jako podklad k daňové evidenci. Poprvé jsou doloženy ve 12. století, po celé zemi se rozšířily v mingském období, jejich význam přetrval do 20. století.\n\nRegistry map rybí šupiny byly nazvané podle vzhledu map s vyznačenými čtverci polí, které připomínaly rybí kůži s šupinami. Katastrální mapy se tak nazývaly už koncem 12. století, nejstarší jsou doloženy ve Fu-ťienu, a byly používány i v jüanském období. \nPo vzniku říše Ming se mapy rybí šupiny ve velkém měřítku doplňovaly a aktualizovaly, například roku 1368 byli za tímto účelem vysláni do západního Če-ťiangu studenti Státní univerzity. Celostátní aktualizace katastrálních zápisů proběhla roku 1387. V říši Ming byly vedle Žlutých registrů jednou ze dvou základních evidencí majetku obyvatelstva. Registry map rybí šupiny evidovaly kompletně pozemky té které vesnice, uvedeno bylo jméno vlastníka a rozloha i rozměry pozemku. Půda byla rozlišována na čtyři kategorie: zavlažovanou (\"tchien\"), suchou (\"ti\"), hory a kopce (\"šan\") a mokřiny (\"tchang\"), někdy je autoři ještě dále členili na podkategorie. Nicméně mapy rybí šupiny nebylo možno použít pro výpočet daně poplatníka, protože mohl mít pozemky i jinde. K určení daní byly určeny Žluté registry (resp. evidence je nahrazující v pozdně mingském a čchingském období) informující o celkovém vlastnictví domácnosti. Oslabení vazby mezi zdaněním a katastrem oslabilo i zájem vlastníků na neregistrování pozemků. Navíc Žluté registry byly založeny na vyplňování formulářů vesnickými staršími, nikoliv úředníky, kdežto Registry map rybí šupiny byly sestavovány podle katastrálních měření prováděných úředními zaměstnanci přímo v terénu.\n\nRegistry obsahovaly mapu každé parcely a celkovou mapu pozemků patřících k vesnici. Bylo by proto obtížné vynechat jedno pole, nebo zkreslit jeho velikost, protože by vznikla „díra“ v mapě, případně nekonzistence v rozměrech sousedních pozemků. Vlastníci měli zájem na kvalitní evidenci i proto, že na podkladě Registrů map rybí šupiny byla vydávána potvrzení o vlastnictví, která měla rozhodný význam při eventuálních sporech o půdu. Registry map rybí šupiny byly proto spolehlivější a přesnější než daňové evidence typu Žlutých registrů.\n\nRegistry postupně ztrácely přesnost. Roku 1581 proto prosadil velký sekretář Čang Ťü-čeng, tehdy stojící v čele vlády, zpracování nového katastru. Tento katastr byl v detailnosti překonán až v moderními době a stal se základem pozdějších mingských a čchingských katastrů. Postupy při vyměřování a sestavování registrů byl nejdříve vyzkoušen a 16. prosince 1580 byl projekt oficiálně zahájen. Práce v letech 1581–1582 provedli speciálně vyškolení pracovníci, placeni z předem shromážděných fondů. Pod své listy se zpracovatelé podepisovali a případy zkreslování údajů byly přísně postihovány. Byla vyměřena pole, vyznačeny jejich hranice, vypočtena velikost, zaznamenáni vlastníci a nájemci. Kvůli brzké Čang Ťü-čengově smrti nedošlo k závěrečné sumarizaci údajů za celou zemi, nicméně na lokální úrovni akce splnila svůj účel.\n"}
{"id": "919779", "url": "https://cs.wikipedia.org/wiki?curid=919779", "title": "Ezra Miller", "text": "Ezra Miller\n\nEzra Matthew Miller (* 30. září 1992, Wyckoff, New Jersey, Spojené státy americké) je americký herec známý pro své role ve filmech \"City Island\" (2009), \"Další šťastný den\" (2011) a \"Musíme si promluvit o Kevinovi\" (2011). V roce 2012 se objevil po boku Logana Lermana a Emmy Watson v dramatu \"Charlieho malá tajemství,\" dále v roli Léona Dupuise ve filmové adaptaci novely \"Paní Bovaryová\" (2014) a také jako Credence Barebone ve filmu \"Fantastická zvířata a kde je najít\" (2016). Poprvé se také objevil jako Barry Allen / Flash ve filmu \".\"\n\nNarodil se a vyrostl ve Wyckoffu v New Jersey. Jeho matka Marta je moderní tanečnice a jeho otec Robert S. Miller byl viceprezident a obchodní ředitel knižní společnosti Hyperion Books a poté ve Workman Publishing. Má dvě starší sestry, Saiyu a Caitlin. Sám sebe považuje za Žida a \"spirituálního\" (jeho otec je ze židovské rodiny a matka ze křesťanské).\n\nVe věku šesti let začal s operním zpěvem, aby mu pomohl překonat vadu řeči. Zpíval v Metropolitní opeře a v americké premiéře současné opery \"White Raven\" od Phillipa Glasse. Navštěvoval školy Rockland Country Day School a The Hudson School, ze které však v šestnácti letech odešel, po vydání filmu \"Po škole\".\n\nFilmovou kariéru začal v roce 2008 snímkem \"Po škole\" režiséra Antonia Campose, kde ztvárnil hlavní roli dospívajícího studenta na soukromé škole. Následující rok se objevil v \"City Island\" společně s Andym Garciou, Juliannou Margulies a Stevenem Straitem a v menších rolích také ve snímcích \"Beware the Gonzo\" a \"Zítra snad bude líp\". Poté jsme ho měli možnost vidět v titulní roli ve filmu \"Musíme si promluvit o Kevinovi\" s Johnem C. Reillym a Tildou Swinton od režisérky Lynne Ramsay, která i napsala scénář podle stejnojmenné knihy od spisovatele Lionela Shrivera. Film se stal senzací na Filmovém festivalu v Cannes a získal ohlas u kritiků. Také hrál Damiena v televizním seriálu \"Californication\" a také se objevil v seriálu \"Milionový lékař\" jako Tucker Bryan. Ztvárnil Patricka ve filmové adaptaci novely \"\"Charlieho malá tajemství\"\" vedle Logana Lermana a Emmy Watson. Film byl v Americe vydán v září 2012.\n\nMiller je bubeníkem a zpěvákem newyorské hudební skupiny s názvem Sons of an Illustrious Father. Warner Bros. oznámil, že Miller se stane novým Barry Allenem / The Flashem v akčním filmu \"The Flash\", jehož premiéra je stanovená na rok 2018. Poprvé se jako Flash objevil ve filmu \"\" v roce 2016, roli si zopakuje ve filmu \"Liga spravedlnosti\" v roce 2017.\n\nMiller by sám sebe charakterizoval jako queer. Prohlásil: ,Já bych sám sebe jako gaye nepopsal. Většinou mě přitahovaly dívky, ale byl jsem s mnoha lidmi a lásku můžu najít u kohokoliv.\" a řekl: ,mám mnoho skutečně úžasných přátel odlišných pohlaví a orientací. Prakticky nejsem zamilovaný do nikoho konkrétního.\" Miller také projevil zájem o polibky od chlapců již v brzkém věku. \n\nMiller se nebere jako ženu či muže; ,Queer znamená jednoduše ne a to já nedělám. Nepovažuji se za muže. Nepovažuji se ani za ženu. Jen tak tak se považuji za člověka.\" Miller se navíc začal oslovovat všemi rody. Miller hrdě předvedl svou genderqueer identitu v rozhovoru s časopisem \"GQ Style\" v listpadu 2018. Článek obsahoval fotky Millera v řadě ženských, mužských a oboupohlavních stylů. \n\n"}
{"id": "919789", "url": "https://cs.wikipedia.org/wiki?curid=919789", "title": "P-Square", "text": "P-Square\n\nP-Square je duo složené ze dvou nigerijských R&B zpěváků, kteří se jmenují Peter a Paul Okoye. Jsou bratři a identická dvojčata narozená 18. listopadu 1981 v nigerijském Lagosu. Jejich hudba je mixem původní africké hudby a výplodu moderní západní popové scény. Svoji kariéru započali v původním kvartetu \"MMMPP\". Vycházeli z tvorby amerických umělců, především popové hvězdy Michaela Jacksona, díky němuž sestavili breakdance skupinu \"Smooth Criminals\". Po odchodu ostatních členů vystřídalo duo Petera a Paula mnoho názvů, než se usneslo na označení \"P-Square\".\n\n"}
{"id": "919796", "url": "https://cs.wikipedia.org/wiki?curid=919796", "title": "Hydrid cesný", "text": "Hydrid cesný\n\nHydrid cesný je anorganická sloučenina cesia s vodíkem se vzorcem CsH, která má iontovou strukturu Cs H.\n\nHydrid cesný je neobyčejně reaktivní, vzplane až vybuchuje na vlhkém vzduchu:\n\nReaguje s halogeny za vzniku halogenidů cesných (a halogenvodíkových kyselin):\n\nse sirouhlíkem:\n\nPři zahřátí reaguje i s dusíkem, amoniakem a fosforem.\n\nJe první sloučeninou, která byla připravena za pomoci laserovým světlem indukovaného formování částic ve výparech alkalického kovu. Může být připraven také přímou vzájemnou reakcí výchozích prvků při teplotě 200 - 350 °C za tlaku 5 - 10 MPa:\n\n"}
{"id": "919803", "url": "https://cs.wikipedia.org/wiki?curid=919803", "title": "HC Mountfield", "text": "HC Mountfield\n\nHC Mountfield je označení více klubů české extraligy ledního hokeje:\n\n"}
{"id": "919815", "url": "https://cs.wikipedia.org/wiki?curid=919815", "title": "Řád rudé hvězdy", "text": "Řád rudé hvězdy\n\nŘád rudé hvězdy je československé státní vyznamenání udělované na základě vládního nařízení č. 6/1955 Sb. ze dne 8. února 1955. \n\nJedná se o rudou pěticípou hvězdu ve smaltu s rudou stuhou. Ve středu se nachází stříbrný ovál se státním znakem. Rub je význačný tím, že je na něm vyraženo matriční číslo. Řád byl založen, aby ocenil zásluhy o obranu Československé republiky. Udílení předcházela slavnostní ceremonie a Řád byl předán z rukou prezidenta. Podmínkou jeho držení byla přímá účast ve válečných bojích. Jeho držitelství provázel příslušný dekret (řádová knížka) opatřený jménem nositele a podpisem ministra. Toto vyznamenání bylo po listopadu 1989 zrušeno zákonem č. 404/1990 Sb.\n\n\n"}
{"id": "919819", "url": "https://cs.wikipedia.org/wiki?curid=919819", "title": "Globální marketing", "text": "Globální marketing\n\nGlobální marketing je marketing, který svou pozornost upíná na uspokojování přání a potřeb spotřebitelů za národními hranicemi tzn. na mezinárodních trzích.\n\nPo vstupu na mezinárodní trh se podnikům otevírají nové obzory a to samozřejmě s sebou přináší i mnohá pozitiva: \n\n\nV rámci mezinárodního marketingu jsou rozlišovány tři základní koncepce. Konkrétně se v literatuře hovoří o vývozním (exportním) marketingu, globálním marketingu a interkulturním marketingu. \n\nVývozní marketing \n\nVývozní marketing znamená postupný vstup podniku na zahraniční trhy. Je přitom důležité, aby každý podnik posléze upravil svůj marketing podmínkám, které panují na jednotlivých trzích. Podniky obecně upínají svou pozornost především na malé segmenty, které ještě nebyly obsazeny. Zároveň se podniky zaměřují pouze na jeden trh a to ještě ten, který je geograficky nejblíže. To tedy znamená, že například české podniky se budou ubírat směrem k německému trhu.\n\nGlobální marketing\n\nGlobální marketing je charakteristický tím, že podnik na všech trzích nabízí stejný typ výrobku, a to i stejné skupině zákazníků. Tomu odpovídá i samotný marketing, který je také na všech trzích jednotný. U této koncepce marketingu je důležitý předpoklad existence velkých homogenních segmentů s homogenními potřebami, jako je kosmetika, nealkoholické nápoje, spotřební elektronika, atd. Oblast, kterou tato koncepce opomíjí je rozlišování sociálně-kulturních odlišnosti u spotřebitelů a nemožnost reagovat na konkurenční tahy.\nInterkulturní marketing\n\nV současné době je ovšem kladen největší důraz právě interkulturnímu marketingu, který chápe podstatný fakt, a to, že firmy nemohou pracovat s globálními spotřebiteli, jelikož na chování spotřebitelů působí kulturní a sociální faktory. V momentě, kdy se tedy společnost a její spotřebitelé stávají bohatšími, tak právě v tom momentě narůstají i odlišnosti v potřebách a přáních jednotlivců. Interkulturní marketing zaměřuje svou veškerou pozornost mezinárodnímu trhu a nezajímá se o ten tuzemský. Tomu odpovídá i samotný výzkum a vývoj produktů v podniku, ve kterém se počítá s tím, že výrobek bude určen rovnou za hranice tuzemského trhu. \n\nTuto koncepci nejlépe vystihuje slogan: „Think global, act local“ („Myslete globálně a jednejte lokálně“). Některými autory je tato koncepce prezentována pod výrazem glokalizace.\n\nKaždý zahraniční trh potřebuje svůj vlastní marketingový program. Aby podnik věděl, pro koho má vyrábět, je potřeba zprvu provést segmentaci zákazníků a poté už jen přizpůsobit marketingový mix jednotlivým trhům. Podnik také musí určit, zda bude svůj marketingový mix standardizovat nebo adaptovat. \n\nStandardizovaný marketingový mix\n\nStandardizovaný marketingový mix je charakteristický tím, že společnosti prodávají relativně stejné produkty pomocí stejných marketingových přístupů na všech mezinárodních trzích, kde působí. \n\nAdaptovaný marketingový mix\n\nU adaptovaného marketingového mixu už prodejce vnímá odlišnosti mezi jednotlivými mezinárodními trhy a přizpůsobuje tomu i prvky marketingového mixu. Tento přístup je podstatně nákladnější, ale na druhou stranu v sobě skrývá potenciál v podobě šance na vyšší návratnost a podíl na trhu. \n\nProduktová politika\n\nExistují celkem tři produktové strategie a to: \n\nPřímým rozšířením produktu se míní marketing produktu na zahraničním trhu, kde není provedena sebemenší změna. U tohoto přístupu není zapotřebí vynakládat náklady na další vývoj produktu, změnu výroby, ani novou propagaci. Vše jednoduše zůstává při starém. Příklady, kdy tato strategie přinesla společnostem úspěch, jsou holicí strojky Philips, pivo Heineken, nářadí Black Decker. \n\nAdaptace produktu spočívá v přizpůsobení produktu místním podmínkám. Příkladem může být společnost Philips. Tato společnost začala v Japonsku profitovat teprve poté, co zmenšila své vyráběné kávovary. Důvodem byl fakt, že Japonci disponují menšími kuchyněmi a tyto původní kávovary by se tam jednoduše nevešly. \n\nVývoj nových produktů znamená přijít na zahraniční trh s něčím zcela novým. Tento přístup je velmi nákladný, ale umožňuje získat veliké zisky. \n\nCenová politika\n\nPři produkci výrobků do zahraničí se do ceny zahrnují navíc také nepřímé náklady (náklady na dopravu, clo, atd.). Z toho plyne, že běžně může dojít k cenové diferenciaci a kabelku značky Gucci si můžete pořídit v Itálii za 200 euro a v Singapuru za 400 euro po přepočtu kurzu.\nDíky ekonomických a technologickým změnám dochází v dnešním globálním světě ke zviditelňování cenových rozdílů a to do jisté míry přispívá k jejich smazávání. Samotným důkazem je eurozona a její společná měna, kde velmi snadno můžete porovnat cenu výrobků v Evropě. \n\nKomunikační politika\n\nFirmy se mohou rozhodnout, zda komunikační politika zůstane v různých zemích zachována, či se bude trh od trhu lišit. \nExistují společnosti, které využívají standardizované reklamní motivy skrze celý svět a sklízí s nimi úspěch. Příkladem může být IBM Global Services používající jednu reklamu celosvětově: „People, who think. People, who do. People, who get it.“ („Lidé, kteří přemýšlí. Lidé, kteří pracují. Lidé, kteří to dokáží“).\n\nČemu mohou společnosti čelit při podnikání v globálním měřítku je jazyková bariéra. V nejhorších případech to může vést i k selhání kampaně. Příkladem může být firma Helen Curtis, která se snažila proniknout na švédský trh s šamponem „Every Night Shampoo“ („Šampon pro každou noc“). Tento šampon nešel na odbyt a důvod byl v tom, že švédští spotřebitelé si myjí vlasy ráno a né večer. Proto byla společnost nucena přejmenovat šampon na „Every Day“ („Na každý den“). \n\nNěkteré firmy uzpůsobují svá reklamní sdělení místním trhům a využívají takzvané techniky adaptace komunikace. Jednoduchý příkladem může být Saúdská Arábie, kde se nesmí v reklamě objevit žena. \n\nDistribuční politika\n\nDistribuční cesty se v jednotlivých zemích odlišují a je zapotřebí věnovat dostatečnou pozornost k prozkoumávání distribučních systémů v každé zemi. \n\nV každé zemi totiž působí jiný počet a typ zprostředkovatelů. Například po vstupu společnosti Coca-Cola na čínský trh si pro její produkty zákazníci sami jezdili na kolech rovnou do stáčíren. Důvodem bylo, že prodavači nedisponovali dostatečným množstvím elektřiny pro chladničky na nealkoholické nápoje. To později vedlo společnost Coca-Cola k rozhodnutí o vytvoření přímé distribuční cesty a investic do chladicích boxů a nákladních vozů.\n"}
{"id": "919822", "url": "https://cs.wikipedia.org/wiki?curid=919822", "title": "Věčný příběh", "text": "Věčný příběh\n\nVěčný příběh, anglicky: \"Ever After\" alternativně \"Ever After: A Cinderella Story\", je americký romantický pohádkově laděný hraný film z roku 1998 režiséra Andyho Tennanta s Drew Barrymore v hlavní roli.\n\nJde vlastně o velmi netradičně pojatou pohádku \"O Popelce\" bratří Grimmů, kteří ve filmu také vystupují, Popelka je filmu také několikrát zmiňována (v tomto pojetí jde ale o jakousi pejorativní přezdívku). Příběh je zasazen jakoby někam na konec středověku do doby, kdy žil renesanční malíř Leonardo da Vinci, který ve filmu také vystupuje jako princův i Danielin rádce a přítel. Oproti tradičnímu pojetí Popelky zde není přítomno vůbec žádné nadpřirozeno, vše se odehrává jakoby v reálném prostředí.\n\nHlavní děj vypráví o chudé dívce Daniele de Barbarac, která nikdy nepoznala svoji matku a jejíž otec se podruhé oženil s macechou baronkou Rodmillou z Ghentu. Macecha měla své dvě nevlastní sestry, otec krátce po svatbě zemřel, v době kdy bylo Daniele 8 let. Daniela pak své maceše a svým dvěma nevlastním sestrám dělá ve svém rodném domě služku. Shodou náhodných okolností se ale Daniela na louce u lesa náhodně setká s korunním princem Jindřichem, synem francouzského krále Františka, kterého nejprve pokládá za zloděje, neboť princ si bez jejich dovolení půjčil jejich koně. Jde o osudové setkání, které po několika dalších setkáních nakonec přeroste ve vzájemnou náklonnost a posléze i v lásku. Do cesty se Daniele staví zejména její zlá macecha, která se snaží intrikami, ústrky a ponižováním, aby se královnou stala Danielina nevlastní sestra. Daniela je nakonec macechou v princových očích zostuzena a prodána staršímu bohatému šlechtici, který touží po mladé atraktivní manželce.\n\nDaniela se nakonec dokáže vysvobodit sama, ale princ ji právě jede vysvobodit, oba se setkají před šlechticovým zámkem. Macecha i zlá nevlastní sestra je nakonec po právu potrestána a Daniela se stane princovou ženou, francouzskou princeznou.\n\n"}
{"id": "919828", "url": "https://cs.wikipedia.org/wiki?curid=919828", "title": "Pochod na Washington za práci a svobodu", "text": "Pochod na Washington za práci a svobodu\n\nPochod na Washington za práci a svobodu ( ) byl jednou z největších politických manifestací za lidská práva v historii Spojených států, požadující občanská a ekonomická práva pro Afroameričany. Shromáždění se uskutečnilo ve středu 28. srpna 1963 před washingtonským Lincolnovým památníkem, kde Martin Luther King přednesl památný projev „I Have a Dream“, v němž obhajoval rovnost ras a konec diskriminace.\n\nPochod pořádaly občanskoprávní, pracovní a náboženské organizace s hlavní myšlenkou „práce a svobody“. Počet účastníků se pohyboval mezi 200 až 300 tisíci osob. Pozorovatelé odhadli, že 75–80 % demonstrujících tvořili černoši, zbytek představovali běloši a neafroamerické minority. \n\nPochod je spojován s následným úspěšným prosazením Zákona o občanských právech (Civil Rights Act, 1964) a Zákona o volebním právu (Voting Rights Act, 1965), které zlepšily postavení menšin.\n\nPochod inicioval a naplánoval A. Philip Randolph, prezident organizací Brotherhood of Sleeping Car Porters a Negro American Labor Council, a současně viceprezident American Federation of Labor and Congress of Industrial Organizations (AFL-CIO, Americké federace práce a Kongresu průmyslových organizací). Podobné shromáždění již plánoval v roce 1941. Hrozba demonstrace tehdy přesvědčila amerického prezidenta Franklina D. Roosevelta k založení Výboru pro spravedlivé postupy v zaměstnání (Committee on Fair Employment Practice) prostřednictvím prezidentského nařízení (Executive Order 8802) a přispěla k zákazu diskriminace zaměstnávání v obranném průmyslu. \n\nV politickém smyslu se na uskutečnění pochodu podílela koalice organizací a jejich lídrů, včetně Jamese Farmera, prezidenta Kongresu pro rasovou rovnost (Congress of Racial Equality), Johna Lewise, předsedy Koordinačního výboru pro nenásilné aktivity studentů (Student Nonviolent Coordinating Committee), Martina Luthera Kinga, prezidenta Southern Christian Leadership Conference, Roye Wilkinsa, prezidenta Národní asociace pro podporu barevných lidí (NAACP, National Association for the Advancement of Colored People) a konečně Whitneyho Younga, prezidenta Národní městské ligy (National Urban League). \n\nVlastní aktivizaci a logistiku akce měl ve své gesci náměstek ředitele Bayard Rustin, veterán v oblasti občanských práv a organizátor Cesty usmíření (Journey of Reconciliation) z roku 1947, která se stala prvním pochodem za svobodu. Rustin byl dlouholetým spolupracovníkem Randolpha i Martina L. Kinga.\n\nMezi občanskoprávními aktivisty však pochod nenašel jednotnou podporu. Někteří, včetně Rustina, jenž přivedl na čtyři tisíce dobrovolníků z New Yorku, byli znepokojeni nad možností vypuknutí násilí, které mohlo ohrozit probíhající legislativní proces a poničit obraz hnutí v zahraniční. Mluvčí amerického sdružení muslimů černošského původu Islámského národa, kterým byl Malcolm X, pochod odsoudil, když jej označil za „frašku na Washington“.\n\nSamotní organizátoři pochodu se neshodovali v jeho účelu. Organizace NAACP a Urban League v něm spatřovaly gesto podpory pro návrh zákona o občanských právech předložený administrativou Johna F. Kennedyho. Randolph, King a Southern Christian Leadership Conference (SCLC) jej spíše, než jako podporu Kennedyho návrhu, považovali za vyzdvižení občanskoprávních a ekonomických témat na úroveň celonárodních otázek. Organizace Kongres pro rasovou rovnost a Koordinační výbor pro nenásilné aktivity studentů v pochodu viděly způsob, jak odsoudit nečinnost Kennedyho kabinetu a jeho nedostatečnou podporu lidským právům pro Afroameričany.\n\nDne 28. srpna 1963 bylo vypraveno více než 2 000 autobusů, 21 charterových vlaků, 10 charterových letadel, k nimž se na cestu do americké metropole Washingtonu, D.C. připojilo bezpočet osobních vozů. Všechny letadla, vlaky a autokary byly naplněny.\n\nPochod započal u Washingtonova monumentu a skončil u Lincolnova památníku, kde vystoupili řečníci a hudebníci. Plánovaný čas začátku se zpozdil pro schůzku vůdců demonstrace s členy amerického Kongresu. K překvapení lídru se účastníci shromáždění vydali na cestu bez nich. \n\nPochod z roku 1963 podnítil následné výroční demonstrace, které se konaly každých pět let. Nejznámějšími z nich se staly shromáždění u příležitosti 20. a 25. výročí. Ústředním motivem pochodu 25. výročí bylo heslo „We Still have a Dream…Jobs*Peace*Freedom“ (Stále máme sen … Práci*Mír*Svobodu).\n\nZástupci každé pořádající organizace vystoupili s projevem před shromážděnými davy u Lincolnova památníku. Mezi řečníky byli vůdci všech šesti občanskoprávních organizací, kteří získali přezdívku „Big Six“ (Velká šestka), dále řeč vyslovili zástupci katolického, protestantského a židovského vyznání a dělnický předák Walter Reuther. Žádná z oficiálních mluvčí nebyla z řad žen. Josephine Bakerová vystoupila pouze při zahájení. Účast v oficiální programu měla být omezena na Myrlie Eversovou, která se však nemohla dostavit.\n\nPoslední projev, jenž se stal známý jako „I Have a Dream“ vyslovil Martin Luther King. Živě jej přenášely televizní stanice a následně byl považován za nejpůsobivější okamžik celého pochodu. Postupem doby byl oceněn jako špičkový rétorický výkon a jeho záznam se stal součástí Národního registru nahrávek (National Recording Registry).\n\nGospelová umělkyně Mahalia Jackson zazpívala skladbu „How I Got Over“. Písničkář Bob Dylan přednesl několik hitů, včetně „Only a Pawn in Their Game“ a „When the Ship Comes In“, při kterém se k němu připojila kolegyně Joan Baez. Ta předtím vystoupila s několika verzemi šlágrů „We Shall Overcome“ a „Oh Freedom“. Peter, Paul and Mary zazpívali skladbu „If I Had a Hammer“ a Dylanovku „Blowin' in the Wind“. Mezi interprety byla také zpěvačka Marian Andersonová.\n\n\n\n"}
{"id": "919831", "url": "https://cs.wikipedia.org/wiki?curid=919831", "title": "Seznam poslanců Českého zemského sněmu (1878–1883)", "text": "Seznam poslanců Českého zemského sněmu (1878–1883)\n\nToto je seznam poslanců Českého zemského sněmu ve volebním období 1878–1883. Zahrnuje všechny členy Českého zemského sněmu ve funkčním období od zemských voleb roku 1878 až do zemských voleb roku 1883.\n"}
{"id": "919847", "url": "https://cs.wikipedia.org/wiki?curid=919847", "title": "Frisch", "text": "Frisch\n\nFrisch, nebo von Frisch může být:\n\n"}
{"id": "919850", "url": "https://cs.wikipedia.org/wiki?curid=919850", "title": "Červen 2013", "text": "Červen 2013\n\n"}
{"id": "919852", "url": "https://cs.wikipedia.org/wiki?curid=919852", "title": "Guy Drut", "text": "Guy Drut\n\nGuy Drut (* 6. prosince 1950 Oignies) je bývalý francouzský atlet, olympijský vítěz v běhu na 110 metrů překážek z roku 1976.\n\nV sedmdesátých letech 20. století patřil k nejlepším běžcům na 110 metrů překážek na světě. Už v necelých devatenácti letech skončil čtvrtý na mistrovství Evropy v Athénách. O rok později na evropském halovém šampionátu ve Vídni vybojoval na 60 metrů překážek bronzovou medaili. V roce 1972 se stal halovým mistrem Evropy v běhu na 50 metrů překážek a na olympiádě v Mnichově doběhl ve finále běhu na 110 metrů překážek druhý za Američanem Milburnem. Rok 1974 pro něj znamenal zisk titulu mistra Evropy v této disciplíně. Největšího sportovního úspěchu dosáhl na olympiádě v Montrealu v roce 1976, kde porazil všechny soupeře a vybojoval zlatou medaili. Posledním úspěchem na mezinárodních závodech byl zisk bronzové medaile v běhu na 50 metrů překážek na evropském halovém šampionátu v Grenoblu v roce 1981.\nPo skončení atletické kariéry se věnoval podnikání a politice. Od roku 1983 byl s přestávkami členem francouzského parlamentu a v letech 1995 – 1998 ve vládě premiéra Alaina Juppého ministrem mládeže a sportu. V roce 2005 byl odsouzen pro korupci k patnácti měsícům vězení. O rok později byl prezidentem Jacquesem Chiracem amnestován. Je členem Mezinárodního olympijského výboru.\n\n"}
{"id": "919855", "url": "https://cs.wikipedia.org/wiki?curid=919855", "title": "Jiří Kozderka", "text": "Jiří Kozderka\n\nJiří Kozderka (28. dubna 1915 – 2010) byl český operní pěvec, jehož bratrem byl Ladislav Kozderka (skladatel).\n\nJako zpěvák účinkoval čtyřicet let při 4 000 představeních. Závěr života strávil v Rožnově pod Radhoštěm.\n\n\n"}
{"id": "919856", "url": "https://cs.wikipedia.org/wiki?curid=919856", "title": "Richard Kozderka", "text": "Richard Kozderka\n\nRichard Kozderka (29. září 1908 Brno – 18. října 1994 Brno) byl český hudební skladatel a violista.\n\nJeho bratrem byl Ladislav Kozderka.\n\nPůsobil v orchestru Čs. rozhlasu Brno (v letech 1929–1955) a ve Státní filharmonii Brno. Účinkoval s Ondříčkovým a Pražským kvartetem. Jako pedagog působil na konzervatoři v Brně.\n\n"}
{"id": "919859", "url": "https://cs.wikipedia.org/wiki?curid=919859", "title": "Death by Chocolate", "text": "Death by Chocolate\n\nDeath by Chocolate je švýcarská rocková hudební skupina, hrající především punk rock a rock and roll. Vznikla v roce 2003 ve švýcarském Bielu. Zakládající členové jsou bratři Schläppiové, Mathias Schenk a Matthias Willy, první bubeník kapely, místo něhož dnes hraje Julien Pinheiro.\n\nV ČR vystupovala zatím dvakrát, naposledy na festivalu Okoř se šťávou 2013.\n\n\n\n"}
{"id": "919861", "url": "https://cs.wikipedia.org/wiki?curid=919861", "title": "Wimbledon 2001 – ženská dvouhra", "text": "Wimbledon 2001 – ženská dvouhra\n\nObhájkyně titulu druhá nasazená americká hráčka Venus Williamsová vyhrála soutěž ženské dvouhry, když ve finále na londýnské trávě zdolala ve třech setech Belgičanku Justine Heninovou.\n\n\n"}
{"id": "919863", "url": "https://cs.wikipedia.org/wiki?curid=919863", "title": "Čínský racek", "text": "Čínský racek\n\nČínský racek, též čínský holub je plemeno holuba domácího, nápadné pernatými ozdobami, límcem na krku a poduškami z peří na hrudi a holeních. Navzdory svému názvu nepochází z Číny, plemeno bylo vyšlechtěné v Německu. V seznamu plemen EE patří do plemenné skupiny strukturových plemen je zapsán pod číslem 0609.\n\nPravlastí plemene je severní Afrika, odkud se drobní holubi se zkadeřeným peřím dostali do Španělska, kde vznikl čínskému rackovi podobný španělský correra. Do Německa se ptáci dostali v druhé polovině 19. století a to pod názvem čínský racek, exotické jméno mělo za cíl zvýšit jejich cenu na trhu.\n\nČínský racek je ve své podstatě skutečně racek, příslušník plemenné skupiny okrasných holubů s kulatou hlavou a  pernatou náprsenkou na hrudi. Protože se však jeho šlechtění postupem času zaměřilo na rozvoj pernatých ozdob, řadí se dnes mezi strukturová plemena, pro které je vyšlechtění těchto ozdob a zvláštní struktury peří charakteristickým znakem.\n\nČínský racek je malý holoubek, který však působí statným dojmem. Jeho postava je krátká, široká a působí hluboce. Hlava je lehce protáhlá, s vysokým a širokým čelem, které tvoří s temenem až do záhlaví středně vysoký, jemný oblouk. Vyloženě kulatá hlava není cílem chovu čínského racka, tímto se čínský racek odlišuje od jiných plemen racků. Zobák je široce nasazený, z profilu dotváří obloukovitou linii hlavy, je kratší, ale přesto stále středně dlouhý a barvou odpovídá barvě opeření. Ozobí je hladké, nepříliš rozvinuté, oči naopak velké, s živým výrazem a duhovkou oranžové až rybízové barvy, v bílém opeření jsou oči tmavé. Obočnice jsou nenápadné a hladké. Krk je krátký a široce nasazený a zvýrazňuje šířku prsou. Hrdlo ptáka je vyplněné dobře vyvinutým lalůčkem. Trup je krátký a široký s lehce spadajícím hřbetem, křídla lehce spočívají na krátkém a úzce složeném ocase. Nohy jsou nízké a široce nasazené, s neopeřenými běháky.\n\nNejdůležitějším znakem čínského racka je jeho peří. Opeření je bohaté a měkké a bohatě rozvinuté jsou také pernaté ozdoby, kterých má toto plemeno asi nejvíce ze všech plemen. Pernatá náprsenka racků je u čínského racka zvláště vyvinutá, rozdělená vodorovnými pěšinkami na tři díly: Horní díl tvoří límec, který zakrývá asi 1/4 krku. Je tvořený vzpřímeně rostoucími pery, je hustě propeřený, zasahuje od hrdla na obě strany krku, na hlavě sahá až ke spodnímu okraji očí a na šíji přechází v hřívu. Střední a dolní část tvoří podušky. Hodní poduška je tvořená dlouhými a širokými pery, které rostou směrem nahoru, kryjí celé vole a dosahují až k límci. Od jednoho ohbí křídla k druhému se táhne pěšinka široká 1-2 mm, která odděluje hodní a dolní podušku. Dolní poduška je tvořena měkkým peřím, které roste dolů a do stran a které zakrývá ohbí křídel. Dolní poduška přechází v kalhotky na stehnech. Další pernaté podušky jsou na přední straně obou holení, peří se v nich rozprostírá do všech stran a mělo by sahat až po prsty ptáka.\n\nChová se v celé řadě barevných a kresebných rázů, mezi nejznámější patří ráz bílý, černý, modrý a modrý kapratý, stříbřitý a stříbřitý kapratý, červený a červený kapratý, žlutý a žlutě kapratý, červený a žlutý plavý, bělouš, tygr a štítník a běloštítní a barevnoocasí holubi.\n\nJe to klidný pták vhodný do voliéry, jeho chov je snadný, nemá žádné speciální nároky, je plodný a k odchovu nepotřebuje chůvy, naopak on sám může plnit roli chůvky pro krátkozobá plemena.\n\n\n"}
{"id": "919865", "url": "https://cs.wikipedia.org/wiki?curid=919865", "title": "Jákobova ovce", "text": "Jákobova ovce\n\nJákobova ovce, Čtyřrohá ovce, neboli Španělský strakáč je plemeno ovce domácí, vyznačující se čtyřmi rohy a černobíle strakatým nebo skvrnitým zbarvením.\n\nJedná se o středně velké plemeno ovcí, dosahující délky těla 80-95 cm, výšky v kohoutku až 75 cm a hmotnosti až 70 kg, postava je štíhlá s dlouhýma nohama, hlava mírně klabonosá, ocas dlouhý a poměrně tlustý, plemeno patří mezi tlustoocasá plemena ovcí, jimž se v ocase ukládá tuk. Obě pohlaví jsou rohatá, berani mají čtyři až šest rohů, bahnice mají dva nebo čtyři rohy. Zatímco spodní pár se spirálovitě stáčí kolem hlavy, jako u většiny rohatých plemen ovcí, horní pár, vyrůstající nad očima, směřuje vzhůru a dopředu. Nezaměnitelný vzhled těmto ovcím dodává i černobíle strakaté zbarvení. Kvalitou vlny se Jákobova ovce řadí mezi polojemnovlnná plemena.\n\nPřesný původ plemene není znám, ve své dnešní podobě podobě byly tyto ovce chovány poprvé v 18. století v Anglii, kam byli jejich předkové s největší pravděpodobností dovezeni z Blízkého východu. Starověké syrské a mezopotámské reliéfy zobrazují čtyřrohé ovce velmi podobného vzhledu, navíce se v této oblasti dosud vyskytuje podobné plemeno awassi, jehož berani mají sice zpravidla dva, ale v některých případech i čtyři rohy. Název této ovce je odvozen z biblické legendy o Jákobovi, který magicky způsobil, že se jeho ovcím narodila černobíle skvrnitá jehňata (Gn 30:33-43.\n\nJedná se o zajímavé plemeno ovcí, vyznačující se čilou, temperamentní povahou, takže je nelze chovat ve velkých stádech, ani účinně ovládat pomocí ovčáckého psa. Berani mohou být agresívní a kvůli mohutným rohům dokonce nebezpeční i člověku. Z toho důvodu se někdy chovají jako hlídači. Jedná se ovci s trojstrannou užitkovostí. Poskytuje především kvalitní vlnu a kožešinu, mléčná užitkovost není příliš vysoká a rovněž k produkci masa se, vzhledem k nízké plodnosti (bahnice rodí zpravidla jen jedno jehně) a pomalému růstu jehňat, příliš nehodí. V Česku se nejčastěji chová jako zájmové plemeno u drobných chovatelů, pro svůj atraktivní vzhled však bývá chována i v zoo.\n\n"}
{"id": "919868", "url": "https://cs.wikipedia.org/wiki?curid=919868", "title": "Odoardo Focherini", "text": "Odoardo Focherini\n\nOdoardo Focherini (6. června 1907 Carpi, Itálie – 27. prosince 1944 Hersbruck, Německo) byl italský novinář, blahoslavený v červnu 2013 římskokatolickou církví.\n\nJako novinář přispíval do vatikánského listu L'Osservatore Romano a vedl katolický deník L'Avvenire d'Italia se sídlem ve středoitalské Boloni.\nBěhem druhé světové války pracoval v záchranné síti, kterou založil společně s Dantem Salou, diecézním knězem v Carpi, a dalšími spolupracovníky. Jeho úkolem bylo připravovat falešné dokumenty, díky kterým mohli Židé vycestovat do Švýcarska. Zachránil před smrtí více než sto Židů, než byl prozrazen, v březnu 1944 zatčen italskými fašisty a poslán do koncentračního tábora, kde zemřel.\n\nByl ženatý, otec sedmi dětí.\n\nV roce 1955 udělila italská židovská obec jeho rodině zlatou pamětní medaili. Izraelský památník obětem holokaustu Jad Vašem v Jeruzalémě ho v roce 1969 prohlásil za „spravedlivého mezi národy“ a stejným titulem poctil kněze Danteho Salu. Dne 16. června 2013 byl blahoslaven římskokatolickou církví. Je vůbec prvním blahoslaveným, který je zároveň nositelem titulu Spravedlivý mezi národy, jenž se uděluje lidem nežidovského původu za záchranu Židů za holocaustu.\n\n"}
{"id": "919877", "url": "https://cs.wikipedia.org/wiki?curid=919877", "title": "Archivní časopis", "text": "Archivní časopis\n\nArchivní časopis je český odborný recenzovaný časopis. Časopis vznikl v roce 1951 a od roku 1953 jej vydává Archivní správa Ministerstva vnitra ČR. Vychází čtvrtletně a jeho náplní jsou teoretické a praktické problémy archivnictví, metodika, využívání informačních technologií v archivnictví (elektronická spisová služba), ochrana, konzervace a restaurování archiválií apod. Objevují se zde i příspěvky z oborů pomocných věd historických nebo dějin správy. V časopise je rovněž společenská rubrika a zprávy a recenze o nové literatuře z oboru.\n\n"}
{"id": "919878", "url": "https://cs.wikipedia.org/wiki?curid=919878", "title": "Senzitivní jíl", "text": "Senzitivní jíl\n\nSenzitivní jíl, také známý jako rychlý jíl, je forma velmi citlivého mořského jílu, který má silnou tendenci měnit svůj relativně tuhý stav na stav tekutý. Jsou to sedimenty mořského původu, které tvoří plochá území i několik set výškových metrů nad hladinou dnešní mořské hladiny – především ve Skandinávii a Kanadě. Pevnost těchto jílů postupně klesá, protože se postupně zmenšuje množství soli, která je obsažena ve pórové vodě. Kromě zmenšování pevnosti se snižuje i mez tekutosti, a tak vzrůstá jejich náchylnost k výrazné ztrátě pevnosti při prohnětení. Nenarušený senzitivní jíl se podobá vodou nasycenému gelu. Když je senzitivní jíl vystaven dostatečnému napětí nebo se zvýší jeho vlhkost, která může často přesahovat 100 %, tak se okamžitě mění v materiál, který se chová jako viskózní tekutina – tento proces je znám jako ztekucení.\n"}
{"id": "919881", "url": "https://cs.wikipedia.org/wiki?curid=919881", "title": "Sborník archivních prací", "text": "Sborník archivních prací\n\nSborník archivních prací je český odborný recenzovaný časopis. Již od svého vzniku v roce 1951 vychází dvakrát ročně. Od roku 1953 jej vydává Odbor archivní správy a spisové služby Ministerstva vnitra ČR. Časopis uveřejňuje především rozsáhlé vědecké studie z oblasti archivnictví, archivistiky, nauky o písemných pramenech, pomocných věd historických nebo dějin správy. Otiskuje rovněž edice pramenů k významným událostem a osobnostem českých dějin a také recenze o základních zahraničních dílech z oboru.\n\n"}
{"id": "919889", "url": "https://cs.wikipedia.org/wiki?curid=919889", "title": "Římskokatolická farnost Chrastava", "text": "Římskokatolická farnost Chrastava\n\nŘímskokatolická farnost Chrastava (lat. \"Cratzavia\") je územní společenství římských katolíků v Chrastavě a okolí. Organizačně spadá do libereckého vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nTzv. \"stará farnost\" pochází z neznámého roku. Matriky jsou vedeny od roku 1650.\n\n\"Začátek působnosti jmenovaného v duchovní správě farnosti od:\"\nZ důvodu efektivity duchovní správy byl vytvořen \"farní obvod\" (kolatura) farnosti Hrádek nad Nisou, jehož součástí je i farnost Chrastava, která je tak spravována \"excurrendo\".\n\nŘímskokatolická farnost Chrastava\n\n"}
{"id": "919890", "url": "https://cs.wikipedia.org/wiki?curid=919890", "title": "Ottis Toole", "text": "Ottis Toole\n\nOttis Elwood Toole (5. března 1947 – 15. září 1996) byl americký sériový vrah. Byl usvědčen z celkem šesti vražd. Během pobytu ve vězení se přiznával k dalším vraždám, nicméně svá tvrzení střídavě odvolával a potvrzoval.\n\nToole byl odsouzen k trestu smrti, po odvolání byl odsouzen k doživotnímu vězení. Zemřel ve své cele na cirhózu jater.\n\nToole se narodil a vyrůstal v Jacksonville na Floridě. Jeho matka byla fanaticky věřící. Toole později tvrdil, že ho zneužívala. Mimo jiné ho prý oblékala do dívčích šatů a oslovovala ho Susan.\nOtec byl alkoholik. Jako malé dítě byl Toole obětí sexuálních útoků od svých příbuzných a známých, včetně své starší sestry a souseda. Tvrdil, že babička z matčiny strany byla satanistka, která mu během mládí ukázala různé satanistické praktiky a rituály, včetně sebepoškozování a vykrádání hrobů. Prý ho nazývala „dítě Ďáblovo“. Toole tvrdil, že zneužívání ze strany příbuzných a známých začalo poté, co se přiznal, že je homosexuál.\n\nDle některých zdrojů trpěl lehkou mentální retardací s IQ 75. Také trpěl epilepsií, kvůli které míval často grand mal (z fr. velký epileptický záchvat). Během dětství často utíkal z domova a spával v opuštěných domech. Od mala byl sériovým žhářem, oheň ho sexuálně vzrušoval.\n\nV dokumentu \"Death Diploma\" Toole tvrdil, že ve svých pěti letech byl donucen k sexuálnímu styku s kamarádem svého otce. Ve svých deseti letech si uvědomil, že je gay, a tvrdil, že ve dvanácti měl sexuální vztah s chlapcem ze sousedství. V devátém stupni byl vyhozen ze školy a začal navštěvovat gay bary. Prohlašoval, že jako mladistvý byl prostitutem a stal se posedlým gay pornografií. Toole tvrdil, že svoji první vraždu spáchal ve svých čtrnácti letech, kdy po nemravných sexuálních návrzích od obchodního cestujícího ho přejel jeho vlastním autem. Toole byl poprvé zadržen v srpnu roku 1964 ve svých osmnácti letech a to pro potulku.\n\nCo dělal Toole mezi lety 1966–73 není úplně jasné. Má se za to, že se potuloval na jihozápadě USA a živil se prostitucí a žebráním. Když žil v Nebrasce, byl jedním z hlavních pozezřelých z vraždy 24leté Patricie Webbové, která se stala roku 1974. Krátce poté opustil Nebrasku a na krátko se usadil v Boulderu v Coloradu. O měsíc později se stal hlavním podezřelým z vraždy spáchané 14. října 1974. Obětí byla 31letá Ellen Holmanová. S mnoha obviněními proti jeho osobě Toole opustil Boulder a vydal se zpět do Jacksonville.\n\nNa začátku roku 1975 se Toole, po potloukání se na jihu USA, vrátil do Jacksonville. 14. ledna 1976 se oženil s o 25 let starší ženou. Opustila ho po třech dnech, když zjistila, že je homosexuál. Toole během jednoho rozhovoru prohlásil, že toto manželství mělo sloužit pouze jako zástěrka pro jeho pravou sexuální orientaci.\n\nV roce 1976 v jídelně pro chudé se Toole seznámil s Henry Lee Lucasem a brzy si spolu vytvořili sexuální vztah. Toole později prohlašoval, že se podílel s Lucasem na 108 vraždách, někdy na příkaz kultu s názvem „Ruce Smrti“ (The Hands of Death). Toto tvrzení později Lucas odvolal s odůvodněním, že si jím chtěl pouze vylepšit své postavení za mřížemi.\n\nToole byl v dubnu 1983 zatčen v Jacksonville pro žhářství. O dva měsíce později byl zatčen i Henry Lee Lucas, a to pro nezákonné držení střelné zbraně. Tehdy se Lucas začal vychloubat s vražedným běsněním, které oni dva organizovali. Toole nejdříve svou účast popíral, později však Lucasovo přiznání začal potvrzovat.\n\n21. října 1983 se Toole přiznal k vraždě šestiletého Adama Walshe z roku 1981. Několik týdnů po jeho přiznání oznámily policejní složky, které případ vyšetřovaly, že se ztratilo zabavené Tooleovo auto a mačeta. John Walsh, otec Adama Walshe, nepřestal věřit v Tooleovu vinu. 16. prosince 2008 označila policie Toolea za vraha a případ Adama Walshe uzavřela. Do té doby nebyl objeven žádný nový důkaz a policie se odkazovala na to, že neměla důkaz v podobě DNA. Toole se také přiznal k tomu, že ve stejný den napadl a zabil 46letou Joanu Holterovou u ní doma. Čin provedl stejnou zbraní (mačetou), se kterou zabil Adama Walshe.\n\n12. ledna 1982 Toole uvěznil 64letého George Sonnenberga v jeho vlastním domě, který poté podpálil. Ve vzniklém požáru senior uhořel. V dubnu 1984 byl Toole usvědčen z vraždy George Sonnenberga a odsouzen k trestu smrti. Později téhož roku byl Toole shledán vinným z vraždy 19leté Sivie Rogersové a byl podruhé odsouzen k trestu smrti. Po odvolání však byly oba dva rozsudky změněny na doživotní odnětí svobody.\n\nBěhem soudního procesu odborníci potvrdili, že Toole trpěl paranoidní schizofrenií. Během výkonu trestu Toole krátce pobýval v cele vedle Teda Bundyho ve vězení Raiford na Floridě. V roce 1991 se Toole přiznal k dalším čtyřem vraždám spáchaným v Jacksonville a dostal tak další čtyři doživotní tresty.\n\nV roce 1984 se Toole přiznal ke dvěma nevyřešeným vraždám na severozápadě Floridy. Během interview prohlásil, že zabil 18letého Davida Schallarta, stopaře, kterého nabral východně od Pensacoly. Schallartovo tělo, pětkrát zasažené střelnou zbraní do hlavy, bylo nalezeno 6. února 1980 asi 40 metrů od silnice I-10, 7 kilometrů východně od Chipley. Další obětí byla 20letá Ada Johnsonová. Toole ji pod pohrůžkou střelnou zbraní unesl z jednoho nightclubu v Tallahassee a poté na cestě za Fort Walton Beach zastřelil. Během odvolacího řízení v roce 1984 psychiatři Dr. Urbina a Dr. Sanches prohlásili, že Toole byl pyroman, vysoce impulzivní a že jeho zjevné asociální chování bylo zapříčiněno poruchou osobnosti. Na základě důkazů byla Tooleovi diagnostikována disociální porucha osobnosti.\n\n15. září 1996, ve věku 49 let, Ottis Toole zemřel v cele na cirhózu jater. Jelikož se o tělo nikdo nepřihlásil, byl pochován na vězeňském hřbitově.\n"}
{"id": "919892", "url": "https://cs.wikipedia.org/wiki?curid=919892", "title": "Bar-le-Duc", "text": "Bar-le-Duc\n\nBar-le-Duc je francouzské město v regionu Grand Est, hlavní město (prefektura) departementu Meuse. V roce 2010 zde žilo 15 898 obyvatel. Je centrem arrondissementu Bar-le-Duc.\n\n"}
{"id": "919893", "url": "https://cs.wikipedia.org/wiki?curid=919893", "title": "Trafika", "text": "Trafika\n\nSlovo trafika má několik významů:\n\n"}
{"id": "919901", "url": "https://cs.wikipedia.org/wiki?curid=919901", "title": "Šmalkaldský barevnohlávek", "text": "Šmalkaldský barevnohlávek\n\nŠmalkaldský barevnohlávek je plemeno holuba domácího pocházející z Durynska a Saska. Je to středně velký holub tělesnými tvary připomínající holuba skalního, u kterého byly však šlechtěním vytvořené nápadné pernaté ozdoby, tzv. paruku a dlouhé rousy. V seznamu plemen EE patří do plemenné skupiny strukturových plemen a je zapsán pod číslem 0602.\n\nŠmalkaldský barevnohlávek byl ještě nedávno řazen mezi plemena barevná, se kterými má stále mnoho znaků společných. Je to větší holub tzv. polního typu se zaoblenou hlavou s vysokým čelem a tmavýma očima, delším krkem a širokou a hlubokou hrudí. Křídla jsou nesená na dlouhém ocase. Chová se pouze v kresbě barevnohlávka, v bílém opeření má barevnou pouze hlavu a ocas včetně ocasních krovek a podocasníku.\n\nSe strukturovými holuby jej pojí rozvoj pernatých ozdob. Vysoká lasturovitá chocholka je zvětšená do podoby paruky, která se skládá ze tří částí, řetězu, klobouku a hřívy. Řetěz je tvořen odstávajícím peřím na přední straně krku, které plynule přechází v klobouk kryjící temeno hlavy a hřívu na šíji ptáka. Opeřením připomíná parukáře nebo staroholandského kapucína, jeho paruka je ale menší. Na rozdíl od nich je šmalkaldský barevnohlávek rousný, jeho rous je bohatý, dlouhý a doplněný supími pery.\n\nNejstarším a nejlépe prošlechtěným barevným rázem je ráz černý. Dále se vyskytují ráz modrý, červený, žlutý a vzácně i stříbřitý.\n\n\n"}
{"id": "919902", "url": "https://cs.wikipedia.org/wiki?curid=919902", "title": "1911 v hudbě", "text": "1911 v hudbě\n\nNa této stránce naleznete seznam událostí souvisejících s hudbou, které proběhly roku 1911.\n\n"}
{"id": "919905", "url": "https://cs.wikipedia.org/wiki?curid=919905", "title": "1898 v hudbě", "text": "1898 v hudbě\n\nTento článek obsahuje události související s hudbou, které proběhly v roce 1898.\n\n\n\n"}
{"id": "919907", "url": "https://cs.wikipedia.org/wiki?curid=919907", "title": "Plastické vstřikování kovů", "text": "Plastické vstřikování kovů\n\nPlastické vstřikování kovů ( \"Metal Injection Molding\") je tváření kovů technologií používanou při tváření plastů ve vstřikovacích lisech. Plastických vlastností nezbytných pro tvarování ve vstřikovacím lisu je dosaženo smícháním práškového kovu s granulovaným parafínem s obsahem polymeru polyeolefinu. Po smíchání sypkých hmot je směs roztavena na teplotu tavení vosku a řádně promíchána a jsou z ní připraveny granule. Granulovaný materiál je použit jako vstupní surovina do vstřikovacích lisů. V něm je vložena připravená tvarovací forma. Po odstříknutí vzniká \"zelená fáze produktu\". \"Zelený produkt\" je vkládán do vymývací tetrachlorové lázně, která odstraní většinu parafínu, vzniká \"hnědá fáze produktu\". Tato hnědá fáze je poté vložena do sinterační pece, kde dojde po 24-36 hodinách sinterace ke slinutí a vzniku finální kovové součástky. \n\nTechnologie vstřikování kovů je používána zejména při výrobě drobných kovových součástek složitých tvarů hmotnosti 0,4 až 140 gramů - maximálně cca 400 gramů. Výhodou technologie je možnost zpracování i jinak těžko obrobitelných nerezových materiálů jako je wolfram či manganová ocel (Hadfieldova ocel). \n\nNávrh formy - jedná o klíčovou fázi pro úspěšnou aplikaci této technologie, musí se totiž vypočítat velikost smrštění, která činí zhruba 20-25% objemu podle složení. Formy se připravují z tvrdších materiálů než je obvyklé u plastů a to kvůli abrazi. Současně s formou jsou připravena a navržena i sinterační lůžka.\n\nPříprava materiálu - tato technologie umožňuje připravit jak normované materiály, tak i materiály speciálního chemického složení podle požadavku zákazníka. \n\nVstřikování - vstřikovací lis je možno použít buď neupravený, nebo upravený pro tuto technologii. Úpravy spočívají v úpravě šneku kvůli abrazi a řídící jednotky kvůli používaným vyšším tlakům a teplotám a dotlakům. Neupravené lisy musí používat velmi kvalitní parafín ve vstupním materiálu. Po vstřikování je odstraněn přívodní vstřik a součástka je umístěna do sinteračního lůžka. \n\nVymývání parafínu se provádí v průmyslových pračkách v lázni na bázi tetrachloru. Výrobky neopouští sinterační lůžko a jsou na nich převáženy do sinterační pece.\n\nSinterace se provádí buď v dávkových pecích s řídkou atmosférou z inertních plynů (obvykle argon či dusík) nebo v průběžných pecích s dusíkovou atmosférou.\n\nNa sinterovaných výrobcích je možno provádět obvyklé sekundární úpravy - tepelné, mechanické či galvanické.\nTechnologii je možno aplikovat na ocel, wolfram, titan i jiné, prozatím není známa komerční aplikace s nízkotavitelnými kovy či hliníkem.\nV České republice není tato technologie zastoupena.\n\nTechnologie našla uplatnění zejména v těchto oblastech:\n\nÚplné informace o technologii v anglickém jazyce jsou na stránkách asociace výrobců: https://web.archive.org/web/20130722023722/http://www.mimaweb.org/\nFirmy působící v ČR jsou zde http://www.mim-india.cz (český web) a zde http://www.metaor-mim.com/index.html .\nFirmy působící v SR zde http://www.gevorkyan.sk/ .\n"}
{"id": "919912", "url": "https://cs.wikipedia.org/wiki?curid=919912", "title": "Romeo a Julie (film, 1996)", "text": "Romeo a Julie (film, 1996)\n\nRomeo a Julie (v originálním názvu Romeo + Juliet) je americká romantická a dramatická adaptace stejnojmenné divadelní hry Williama Shakespeara. Film režíroval Baz Luhrmann a v hlavních rolích se objevili Leonardo DiCaprio a Claire Danes.\n\nSnímek je zkrácenou modernizací Shakespearovy hry. Sice si zachovává původní shakespearovské dialogy, ale Montekové a Kapuleti jsou reprezentováni jako bojující obchodní impéria a meče jsou nahrazeny pistolemi (se značkami jako \"Dagger\" (dýka) a \"Sword\" (meč)).\n\nTaké se změnila některá jména. Pan a paní Montekovi a pan a paní Kapuletovi dostali křestní jména (oproti Shakespearovu originálu, kde jejich křestní jména nebyla nikdy zmíněna), z mnicha Vavřince se stal otec Vavřinec a Princ Eskalus byl přejmenován na kapitána Prince. Ve snímku se také neobjevil bratr Jan, který byl v původní hře. Některé postavy byly také přesunuty z jedné rodiny do druhé - v původní verzi jsou Řehoř a Sampson Kapuleti, ale ve filmu jsou Monteky (Abra a Petruchio jsou naopak přesunuti od Monteků ke Kapuletům).\n\nKromě toho bylo několik detailů ve filmu pozměněno, včetně děje před zakončením filmu.\n\nVe fiktivním současném místě s názvem \"Verona Beach\" jsou Kapuleti a Montekové úhlavními nepřáteli. Nepřátelství starší generace — Fulgencia a Glorie Kapuletových a Teda a Caroline Montekových - pociťují jejich mladší příbuzní. Přestřelka mezi Monteky, které vede Romeův bratranec Benvolio a Kapulety, které vede Juliin bratranec Tybalt, vytvoří ve městě chaos. Náčelník policie, kapitán Prince, kárá rodiny a varuje je, že pokud bude toto chování pokračovat, tak jejich životy \"zaplatí pokutu na míru\".\n\nBenvolio se setkává na pláži s Romeem. Při hraní kulečníku se dozví o večírku, který se bude ten večer konat u Kapuletových a rozhodnou se na něj jít (Romeo souhlasí že půjde, poté, co se dozví, že se ho zúčastní i jeho tajná láska Rosaline).\n\nMontekové se setkávají se svým přítelem Merkuciem, který má vstupenky na večírek u Kapuletových. Romeo si od Merkucia vezme pilulku extáze a vydávají se k sídlu Kapuletů. Efekty drogy a celý večírek jsou na Romea až příliš a odchází na toalety. Během obdivování akvária se setkává s Julií. Tybalt spatří Romea a vyhrožuje mu, že ho zabije za to, že vstoupil do jejich domu, ale Fulgencio ho zastaví.\n\nRomeo a Julie se proplíží do výtahu a začnou se líbat. Chůva je zahlédne, když se zavírají dveře výtahu, odtáhne Julii pryč a prozradí ji, že Romeo je Montek. Ve stejnou chvíli Romeo přichází na to, že Julie je z rodu Kapuletů. Mercutio odvádí Romea z večírku, ale Romeo se plíží zpět a ukryje se pod Juliiným balkonem. Julie se objeví na zahradě a prohlašuje svou lásku k němu zatímco se za ní Romeo plíží. Julie je vyděšena, že kvůli ní riskoval smrt, ale Romeo ji řekne, že ho nezajímá jestli o chytí. Julie ví, že se po ní shání její chůva a řekne mu, že když ji něco vzkáže následující den, bude jeho. Romeo navštíví otce Vavřince a řekne mu, že si chce Julii vzít. Vavřinec souhlasí s tím, že je oddá a doufá že jejich sňatek pomůže zničit napětí mezi oběma rodinami. Romeo předává zprávy Juliině chůvě a milenci jsou oddáni.\n\nTybalt se setkává s Merkuciem zrovna, když přijíždí i Romeo, který se je snaží usmířit, ale Tybalt na něj útočí. Merkucio mezi ně zasáhne a chce Tybalta zastřelit, než ho zastaví Romeo. Tybalt Merkucia těžce zraní, Merkucio se v popření směje, že jde pouze o \"škrábanec\" ale brzy nato si uvědomuje, že zranění je vážnější, než si myslel. Je rozhněvaný z neustálé smrti kolem sebe a utíká domů o několik okamžiků později však umírá v Romeově náručí. Romeo je rozzlobený, že Merkucio, ani Kapulet ani Montek, byl zavražděn a zastřelí Tybalta.\n\nKapitán Prince vyhostí Romea z města. Romeo se schovává u otce Vavřince a řekne mu, že by radši zemřel než by byl vyhoštěn. Vavřinec mu jako protiklad řekne, že výsledkem jeho činů by pro něj mohla být smrt a ne pouhé vyhoštění, ošetří Romeova zranění a řekne že po uplynutí nějakého času pomůže Romeovi vrátit se zpět do města a usmířit se s rodinou a přáteli. Chůva řekne Romeovi, že na něj Julie čeká. V sídle Kapuletů se Julie modlí, vyděšená z všeho, co se stalo. Když Romeo vyšplhá na její balkon, políbí ho a naplní své manželství. Fulgencio se rozhodne, že si Julie vezme Parida, syna guvernéra.\n\nDalší ráno Romeo těsně unikne před Juliinou matkou, která ji sdělí, že byla zaslíbena Paridovi. Julie si ho odmítá vzít a otec ji vyhrožuje, že ji jinak vyhodí z domova. Její matka a chůva ji ujišťují, že by bylo v jejím nejlepším zájmu vzít si Parise. Julie se setkává s otcem Vavřincem, vyhrožuje sebevraždou a prosí ho, aby ji pomohl. Vavřinec ji navrhuje, aby vypila lektvar po kterém bude vypadat mrtvá, byla dána do hrobky a probudila se o 24 později. Romeo se o spiknutí dozví, proplíží se do hrobky a jakmile se oba dva sejdou, můžou odjet do Mantovy. Vavřinec jí dá lektvar, který ji umožní vypadat jako mrtvá a Julie ho večer vypije. Je nalezena ráno, prohlášena za mrtvou a umístěna do hrobky. Baltazar, jeden z Romeových nejlepších přátel, zjistí, že je Julie mrtvá a spěchá to říci Romeovi, který není doma, když mu posel přijde předat dopis, kde je vysvětlen celý plán.\n\nRomeo se vrací do Verony, kde si kupuje jed. Otec Vavřinec se dozvídá, že Romeo neví, že je Julie stále naživu. Romeo vstupuje do kostela, kde leží Julie. Julie se probouzí, když si Romeo bere jed. Ti dva se navzájem vidí, než Romeo zemře. Julie zvedne Romeovu pistoli, střelí se do hlavy a ihned umírá. Tito dva milenci jsou nalezení mrtví v náručí toho druhého. Prince odsuzuje obě rodiny, jejichž boj vedl k takové tragédii a obě dvě těla jsou odvezena pohřební službou pryč.\n\n\n"}
{"id": "919915", "url": "https://cs.wikipedia.org/wiki?curid=919915", "title": "Hintertux", "text": "Hintertux\n\nHintertux je rakouský ledovec na konci údolí Tuxertal v Zillertalských Alpách v nadmořské výšce 1 500 – 3 250 m nad mořem. Na ledovci se nachází jediný rakouský lyžařský resort s celoročním provozem. Areál zahrnuje 86 km sjezdovek všech obtížností, terény s hlubokým sněhem nebo náročné sjezdovky s boulemi. Portálem Skiresort.de byl Hintertux v roce 2011 vyhlášen jako nejlepší skiareál. Od dubna do prosince je zde také adrenalinový snowpark.\n\nPo výjezdu první kabinou se lze dostat na sjezdovky, které fungují převážně v zimě. Další kabinou se lze dostat na Tuxer Fernerhaus, kde je možné se občerstvit. \n\n"}
{"id": "919917", "url": "https://cs.wikipedia.org/wiki?curid=919917", "title": "Ammanford", "text": "Ammanford\n\nAmmanford ( \"Rhydaman\") je město v hrabství Carmarthenshire ve Walesu ve Spojeném království. Jeho partnerským městem je Breuillet ve Francii.\n\nV roce 2001 zde žilo 5 299 obyvatel.\n"}
{"id": "919921", "url": "https://cs.wikipedia.org/wiki?curid=919921", "title": "Vyzrňování bavlny", "text": "Vyzrňování bavlny\n\nVyzrňování bavlny je oddělování semen, slupek a ostatních příměsí od spřadatelného materiálu.\n\nVyzrňováním se získává ze 100 kg surové bavlny:\n\nVyzrňování se provádí poblíž místa sklizně. Původní práce s jednoduchými nástroji byla koncem 18. století zmechanizována (patent Američana \"Whitneye\" z roku 1793), vyzrňovací stroje jsou konstruovány dvěma možnými způsoby: \n\nNa konci 20. století se zpracovávalo 85 % světové produkce bavlny pilkovými vyzrňovači a 15 % na válcových strojích. \n\nPrincip: Buben s pilkovým potahem vtahuje chomáče bavlny mezi drážky roštu. Drážky jsou užší než rozměry semen, takže z nich zoubky pilky strhávají vlákna, která jsou z nich pak sčesávána rotujícím kartáčem. Semena padají vlastní váhou pod stroj.\n\nStandardní vyzrňovací zařízení pracují s výkonem cca 8 tun/hod., u agregátů ze začátku 21. století (v USA) se uvádí maximální výkon 15 tun/hod. \n\nVálec potažený laminátem z 13 vrstev bavlněné tkaniny přivádí bavlnu k sadě nožů nastavené těsně k válci tak, že mezerou prochází jen vlákenný materiál a semena odpadávají z vnější strany nožů pod stroj. Materiál musí zpravidla probíhat strojem dvakrát, protože účinek jednoho vyzrňování je jen asi padesátiprocentní. \n\nVlákenný materiál je šetrně zpracován, po vyzrnění má však sklon ke stáčení do copánků.\n\nStroje pracují s maximálním výkonem 1000 kg/hod., náklady na válcové vyzrňování jsou oproti pilkovému cca o 50 % vyšší. \n\nTechnické vybavení \"vyzrňovací stanice\" a technologie vyzrňování jsou závislé především na způsobu sklizně bavlny.\nje nutné vedle vlastního vyzrňovače několikastupňové zařízení (příp. agregát, jak naznačuje \"nákres vpravo dole\") sestávající ze sušiček, rozvolňovacích/čisticích strojů na hrubé a jemné příměsi a (po vyzrnění) stroje na odstranění lehkých nečistot a nezralých vláken. \n\n"}
{"id": "919922", "url": "https://cs.wikipedia.org/wiki?curid=919922", "title": "Pembroke", "text": "Pembroke\n\nPembroke může být:\n\n\n"}
{"id": "919928", "url": "https://cs.wikipedia.org/wiki?curid=919928", "title": "Pembroke (Pembrokeshire)", "text": "Pembroke (Pembrokeshire)\n\nPembroke ( ) je město v hrabství Pembrokeshire na jihozápadě Walesu ve Spojeném království.\n\nMěsto leží na řece Cleddau a nachází se zde středověký hrad. Ze zdejší oblasti pochází plemeno pasteveckého psa Welsh Corgi Pembroke.\n\nV roce 2001 zde žilo 7 214 obyvatel.\n\n"}
{"id": "919934", "url": "https://cs.wikipedia.org/wiki?curid=919934", "title": "Prestatyn", "text": "Prestatyn\n\nPrestatyn je město v hrabství Denbighshire na severu Walesu ve Spojeném království ležící na pobřeží Irského moře.\n\nV roce 2001 zde žilo 18 496 obyvatel.\n"}
{"id": "919941", "url": "https://cs.wikipedia.org/wiki?curid=919941", "title": "Brecon", "text": "Brecon\n\nBrecon ( \"Aberhonddu\") je město v oblasti Powys ve Walesu ve Spojeném království. Nachází se zde kostel svaté Marie, jehož počátky se datují do konce středověku. Jeho sedmadvacetimetrová věž byla dokončena roku 1510. Má celkem osm zvonů. Další významnou sakrální stavbou je katedrála, která byla postavena v roce 1039 a začátkem třináctého století přestavěna v gotickém slohu.\n\nV roce 2001 zde žilo 7 901 obyvatel.\n"}
{"id": "919952", "url": "https://cs.wikipedia.org/wiki?curid=919952", "title": "Pontypool", "text": "Pontypool\n\nPontypool ( \"Pont-y-pŵl\") je město v tradičním hrabství Monmouthshire na jihu Walesu ve Spojeném království. Jde o průmyslové město s výraznou produkcí železa a oceli. Nedaleko odtud se nacházejí města Cwmbran a Newport.\n\nV roce 2001 zde žilo 35 447 obyvatel.\n\n"}
{"id": "919957", "url": "https://cs.wikipedia.org/wiki?curid=919957", "title": "David Tudor", "text": "David Tudor\n\nDavid Tudor (20. ledna 1926 Filadelfie, Pensylvánie, USA − 13. srpna 1996 Tomkins Cove, New York, USA) byl americký klavírista a hudební skladatel. Byl dlouholetým spolupracovníkem skladatele Johna Cage a podílel se například na premiéře jeho díla 4'33\". V září 1963 byl Tudor jedním z klavíristů, kteří se vystřídali na prvním kompletním představení díla „Vexations“ francouzského skladatele Erika Satieho. Mimo něj se během představení u klavíru objevili například John Cage, John Cale nebo Philip Corner.\n"}
{"id": "919965", "url": "https://cs.wikipedia.org/wiki?curid=919965", "title": "Tour de France 1989", "text": "Tour de France 1989\n\nTour de France 1989 byl 76. ročník tohoto závodu. Konal se ve dnech 1. července – 30. července 1989. Trať závodu měřila 3 285 km a byla rozdělena do 21. etap a prologu. Kromě Francie trasa zavedla cyklisty i do Lucemburska a Belgie. Celkovým vítězem se stal Američan Greg LeMond.\n"}
{"id": "919969", "url": "https://cs.wikipedia.org/wiki?curid=919969", "title": "James Tenney", "text": "James Tenney\n\nJames Tenney (10. srpna 1934 Silver City, Nové Mexiko, USA − 24. srpna 2006 Valencia, Kalifornie, USA) byl americký klavírista, hudební skladatel a hudební teoretik. Studoval na University of Denver, Juilliard School, Bennington College a University of Illinois. Po ukončení studií začal spolupracovat s Johnem Cagem a hrál i s Harry Partchem. V září 1963 byl Tenney jedním z klavíristů, kteří se vystřídali na prvním kompletním představení díla „Vexations“ francouzského skladatele Erika Satieho. Mimo něj se během představení u klavíru objevili například David Tudor, John Cale nebo Philip Corner.\n"}
{"id": "919973", "url": "https://cs.wikipedia.org/wiki?curid=919973", "title": "Rachel Korine", "text": "Rachel Korine\n\nDesireé Rachel Korine (rozená Simon, dne 4. dubna 1986) je americká herečka.\n\nNarodila se jako Desireé Rachel Simon a vyrostla v Nashvillu v Tennessee. Zahrála si například ve filmech \"Septien\", \"Pan Osamělý\" a \"Vojížděči vodpadků\". Také se objevila v jedné z hlavních rolí ve snímku \"Spring Breakers\", který napsal a režíroval její manžel Harmony Korine.\n\nJejím manželem je režisér Harmony Korine a mají spolu jedno dítě.\n\n"}
{"id": "919976", "url": "https://cs.wikipedia.org/wiki?curid=919976", "title": "Seznam dílů seriálu H2O: Stačí přidat vodu", "text": "Seznam dílů seriálu H2O: Stačí přidat vodu\n\nToto je seznam dílů seriálu \"H2O: Stačí přidat vodu\". Australský televizní seriál pro děti a mládež \"\" vysílala od července 2006 tamní televizní stanice Network Ten a později téhož roku také australský kanál Disney Channel. Druhá řada byla vysílána o rok později a třetí v roce 2009 (nejprve od 26. října 2009 ve Velké Británii a až poté od 22. května 2010 v Austrálii). V České republice seriál vysílá stanice Disney Channel a od září 2013 .\nH2O: Stačí přidat vodu má připravený film který bude mít premiéru 31. prosince 2014 na ČT :D.\n\n<onlyinclude></onlyinclude>\n\n"}
{"id": "919980", "url": "https://cs.wikipedia.org/wiki?curid=919980", "title": "Steve Lacy", "text": "Steve Lacy\n\nSteve Lacy (23. července 1934 New York − 4. června 2004 Boston) byl americký jazzový saxofonista a hudební skladatel. Svou kariéru zahájil v šestnácti letech, kdy začal hrát v dixielandové kapele. Když v polovině padesátých let nahrával s Cecilem Taylorem, začal se zajímat o avantgardní jazz. V roce 1965 jako člen kapely klavíristy Kennyho Drewa odcestoval na turné do Evropy. Nahrál řadu vlastních alb a během své kariéry spolupracoval s mnoha hudebníky, mezi něž patří Aldo Romano, Mal Waldron, Gil Evans nebo Carla Bley.\n"}
{"id": "919988", "url": "https://cs.wikipedia.org/wiki?curid=919988", "title": "CR Vasco da Gama", "text": "CR Vasco da Gama\n\nClube de Regatas Vasco da Gama je brazilský fotbalový klub sídlící v Rio de Janeiro. Založili ho 21. srpna 1898 portugalští přistěhovalci a dali mu jméno slavného mořeplavce Vasco da Gama. Jak název napovídá, původně se klub věnoval veslování, fotbalový oddíl byl založen až roku 1915. Jako jeden z prvních brazilských klubů přijímal i barevné hráče, proto mu v roce 1924 hrozilo vyloučení z nejvyšší soutěže státu Rio de Janeiro. Tehdejší předseda klubu José Augosto Prestes na to reagoval \"historickou odpovědí\" (\"resposta histórica\"), v níž odmítl rasovou diskriminaci ve sportu. Vasco da Gama je čtyřnásobný mistr Brazílie, v roce 1998 oslavil sté výročí svého založení vítězstvím v Poháru Osvoboditelů. V roce 2008 poprvé v historii z nejvyšší ligy sestoupil, ale hned v následující sezoně se do ní vrátil.\n\nKlub hraje své zápasy na stadionu São Januário pro 25 000 diváků, přezdívá se mu \"Gigante da Colina\" (\"Obr z kopce\"). Klubové barvy jsou černá a bílá, symbolem je plachetnice a tlapatý kříž, tradiční znak Portugalska. Největším rivalem je Clube de Regatas do Flamengo, jejich derby je nejsledovanějším zápasem brazilské ligy a říká se mu \"Milionová klasika\".\n\n\nVasco da Gama má asi deset milionů příznivců a je tak pátým nejpopulárnějším klubem v Brazílii. Mezi jeho příznivce patří např. automobilový závodník Nelson Piquet.\n\n\nV JAR existuje klub Vasco da Gama Kapské Město, založený roku 1980 místní portugalskou komunitou.\n\n"}
{"id": "919990", "url": "https://cs.wikipedia.org/wiki?curid=919990", "title": "Robin Page", "text": "Robin Page\n\nRobin Page (2. listopadu 1932 Londýn – 12. května 2015) byl britský malíř. V dětství se s rodiči přestěhoval do Kanady, kde v letech 1952−1954 ve Vancouveru navštěvoval uměleckou školu. Tam žil do roku 1959, kdy se přestěhoval zpět do Anglie. Zde se připojil ke společnosti umělců hnutí Fluxus, jako byli Dieter Roth, Ben Vautier nebo Daniel Spoerri. Na počátku šedesátých let spolupracoval s hudebníkem a skladatelem Johnem Calem. V roce 1970 opustil Fluxus a usadil se v Düsseldorfu, kde rozvíjel své vlastní umění. Zemřel roku 2015 ve věku 82 let.\n"}
{"id": "919991", "url": "https://cs.wikipedia.org/wiki?curid=919991", "title": "Petr Codicillus z Tulechova", "text": "Petr Codicillus z Tulechova\n\nPetr Codicillus (Knížka) z Tulechova (24. února 1533 Sedlčany – 29. října 1589 Praha) byl český humanista, matematik, astronom, pedagog a básník.\n\nStudoval na Karlově univerzitě u Matouše Collina z Chotěřiny a Jana Hortensia, poté i ve Wittenbergu u Melanchthona, v roce 1561 byl v Praze graduován na mistra svobodných umění. Poté učil na univerzitě matematiku, astronomii, dialektiku a řečtinu. V letech 1572–1573 a 1583–1589 zastával funkci rektora univerzity.\n\nVýznam jeho díla spočívá v několika oblastech. Sepsal \"Ordo studiorum\" podávající důležitý metodický podklad pro vyučování na městských školách. Psal o nebeských úkazech. Zasáhl i do teologických sporů, když se podílel na české konfesi. Připravil také latinsko-česko-německý slovník.\n\n\n"}
{"id": "919993", "url": "https://cs.wikipedia.org/wiki?curid=919993", "title": "St Davids", "text": "St Davids\n\nSt Davids ( \"Tyddewi\", což v překladu znamená \"Davidův dům\") je město v hrabství Pembrokeshire ve Walesu ve Spojeném království. V roce 2001 zde žilo 1 797 obyvatel. Jde o nejmenší britské město se statusem „city“, na který má nárok město s diecézní katedrálou. Úpadek města vedl k tomu, že mu byl status roku 1888 odebrán, ale v roce 1994 mu ho královna Alžběta II. navrátila. V katedrále jsou uloženy ostatky svatého Davida, patrona Walesu a zakladatele místního kláštera.\n\nV 6. století byl na břehu řeky Alun v údolí Rhosyn (velšsky \"Glyn\" \"Rhosyn\", anglicky \"Rose Vale\") sv. Davidem založen křesťanský klášter. Toto místo se nachází na poloostrově svatého Davida, který je nejzápadnějším výběžkem Walesu, vzdáleným zhruba 80 km vzdušnou čarou od pobřeží Irska. Poloostrov se původně velšsky nazýval \"Mynyw a\" latinsky \"Meneva\" či \"Menevia.\"\n\nMístní ekonomika je závislá na turistickém ruchu: návštěvníky přitahuje katedrála v podobě z roku 1181 se zříceninami biskupského paláce. Město je také základnou pro výlety do národního parku Pembrokeshire Coast s plážemi využívanými pro vodní sporty. V roce 2002 se zde konal festival tradiční velšské kultury National Eisteddfod.\n\nV St Davids se narodil hudební skladatel Thomas Tomkins.\n\nPartnerskými městy jsou Naas (Irsko), Orléat (Francie) a Matsieng (Lesotho).\n\n\n"}
{"id": "919995", "url": "https://cs.wikipedia.org/wiki?curid=919995", "title": "Pikes Peak International Hill Climb", "text": "Pikes Peak International Hill Climb\n\nPikes Peak International Hill Climb (PPIHC) je každoroční automobilový a motocyklový závod na horu Pikes Peak v Coloradu ve Spojených státech amerických. Trat měří 19,99 km (12,42 mil), má 156 zatáček a má převýšení 1440 m (4720 ft) od začátku na Sedmé míli silnice Pikes Peak do cíle ve výšce 4300 m (14 110 stop), tedy s průměrným stoupáním 7 %. V minulosti se jezdil na dvou površích (šotolina a asfalt), ale od srpna 2011 je celá trať vyasfaltována, a proto jsou všechny následující ročníky v celé délce po zpevněném povrchu.\n\nZávod je zařazen do mezinárodního kalendáře pod hlavičkou FIA. Pikes Peak se koná pravidelně od roku 1916, je to druhý nejstarší motoristický závod ve Spojených státech amerických. V současné době jsou různé třídy automobilů, nákladních aut, motocyklů a čtyřkolek.\n\nPrvní závod Pikes Peak International Hill Climb založil Spencer Penrose. Rozšířil úzké silnice na mnohem širší \"Pikes Peak Highway\". Rozhodl se tak podpořit turisty k návštěvě a založil závod do oblak.\n\nNejstarší současná třída je Open Wheel. Poprvé se v ní závodilo v roce 1916 a vyhráli v ní takoví jezdci jako Mario Andretti, Al Unser, Bobby Unser a Robby Unser. 4. července 1966 Bobby Unser vyhrál závod celkově poosmé za deset let. Akce byla součástí AAA a USAC IndyCar v letech 1946–1970. První ve třídě Stock Car byl Nick Sanborn v Oldsmobile Toronado. \n\nV roce 1984 se závodu zúčastnili první Evropané. Z Norska rallycrossový závodník Martin Schanche (Ford Escort Mk3 4x4) a francouzská rally jezdkyně Michèle Moutonová (Audi Sport Quattro), čímž začali novou éru – v Evropě v té doby závod nebyl prakticky vůbec znám. Zatímco Schanche neuspěl kvůli defektu na pravé přední pneumatice, Moutonová se svou spolujezdkyní z rallyového mistrovství světa Fabrizií Ponsovou z Itálie vyhrála kategorii Rally Open.\n\nO vítězství Fina Ariho Vatanena s vozem Peugeot 405 T16 v roce 1988 natočil francouzský režisér Jean-Louis Mourey úspěšný krátký film s názvem \"Climb Dance\".\n\nZávodu se 3x (1994,1995,1996) zúčastnil český jezdec Antonín Charouz, který v roce 1994 vytvořil s vozem Ford Escort RS Cosworth rekord trati v třídě produkčních vozů (v Evropě označována jako skupina N).\n\nV roce 2011 byl poslední závod Pikes Peak Hill Climb, při kterém na trati byla šotolina. Město Colorado Springs bylo následně přinuceno Sierra Clubem vyasfaltovat silnici až na vrchol hory. Projekt byl dokončen v srpnu 2011 a výsledkem bylo překonání mnoha rekordů v roce 2012.\n\nV roce 2013 Francouz Sébastien Loeb vyhrál závod v Peugeotu 208 T16 Pikes Peak v čase 8 minut 13,878 sekund a překonal tak předchozí rekord z roku 2012 o více než jednu minutu. Jeho rekord vydržel až do roku 2018, kdy Romain Dumas v elektromobilu Volkswagen I.D.R jako první prolomil hranici osmi minut časem 7:57,148.\n\n\n\n"}
{"id": "919998", "url": "https://cs.wikipedia.org/wiki?curid=919998", "title": "St Asaph", "text": "St Asaph\n\nSt Asaph ( \"Llanelwy\") je město v hrabství Denbighshire na severu Walesu ve Spojeném království. Leží na řece Elwy a jeho partnerským městem je francouzská obec Bégard.\n\nV roce 2001 zde žilo 3 491 obyvatel.\n"}
{"id": "920003", "url": "https://cs.wikipedia.org/wiki?curid=920003", "title": "Tygr čínský", "text": "Tygr čínský\n\nTygr čínský resp. tygr jihočínský (\"Panthera tigris amoyensis\") je poddruhem tygra, který žil v jihovýchodní a východní Číně. Jde o středně velkou subspecii, která byla ještě donedávna považována za jakéhosi původního tygra. Ačkoliv tvořil nedílnou součást tradiční čínské kultury, byl ve 20. století intenzivně pronásledován a zabíjen. Naposledy byl v divočině spatřen v 90. letech 20. století a předpokládá se, že ve volné přírodě byl nejspíše vyhuben. Existuje však několik projektů, které se pokoušejí o záchranu této šelmy pomocí v zajetí chovaných jedinců.\n\nPoddruh \"Panthera tigris amoyensis\" popsal německý zoolog Max Hilzheimer na základě rozdílů od tygra indického (srst, zuby, lebka, barva). Tygr čínský je třetí nejmenší žijící subspecií tygra (větší pouze než tygr sumaterský a zřejmě i malajský). Samci dosahují hmotnosti 130-175 kg, samice 100-115 kg. Délka se pohybuje od 220 cm (menší samice) po 265 cm (větší samci). Velikost lebky dosahuje 273-301 mm u samic a 318-343 mm u samců. Zbarvení je tmavší než u tygra indického a ussurijského, především v obličeji, a mírně narudlejší než u tygra indočínského. Pruhy jsou širší a umístěné dále od sebe, často vytvářejí i jakási protáhlá vertikální oka.\n\nTygr čínský byl do 80. let považován za jakéhosi původního tygra, z něhož postupně derivovaly ostatní formy poté, co migrovaly do dalších oblastí. Zkoumání DNA do těchto předpokladů vneslo pochybnosti a v současnosti je za původní centrum druhu \"panthera tigris\" považována spíše jihovýchodní Asie a její tygr indočínský.\n\nHistorický areál rozšíření tygra čínského se původně nacházel na obrovském území ve střední, východní a jižní Číně. Z východu byl ohraničen zhruba 120° v. d. a na západě cca 100° v. d. Na severu zasahoval po 35° s. š., na jihu se pak vyskytoval až po 21° s. š. Původním biotopem této šelmy byly zejména subtropické a stálezelené listnaté lesy mírného pásu.\n\nDo 50. let 20. století byla populace tygra poměrně stabilizovaná a ubývala jen pomalu. Ve volné přírodě žilo tehdy asi 4 000 jedinců. Pak však došlo v Číně k vyhlášení \"Velkého skoku vpřed\", přičemž tygr se ocitl na seznamu „škůdců v zemědělství“ a začal být nemilosrdně vybíjen. Do toho se přidalo odlesňování, úbytek kořisti a masivní přesuny obyvatelstva a ačkoliv byly v 70. letech přijaty zákony, které z tygra nakonec učinily plně chráněné zvíře (1979), populace šelmy se mezitím drasticky snížila. V roce 1982 zbylo jen asi 150-200 divokých tygrů. V 90. letech byly nacházeny již téměř výhradně nepřímé stopy jejich existence, přímá pozorování byla extrémně vzácná. V té době žilo v přírodě maximálně několik desítek kusů. Podrobný průzkum provedený začátkem 21. století nepotvrdil již žádného divokého jedince. V současnosti (2016) se má zato, že tygři čínští ve volné přírodě vyhynuli. S jistotou to ale zatím nelze tvrdit, a proto IUCN Red List vede tento poddruh jako \"„kriticky ohrožený (pravděpodobně vyhynulý v divočině)“.\"\n\nV roce 2007 vzbudily rozruch fotografie, na nichž je zachycen ležící tygr čínský v podrostu, a jenž měly dokazovat jeho přítomnost v čínské divočině (konkrétně v Daba Mountain v Zhenping County, provincie Šen-si). Přišel s nimi rolník a bývalý lovec Zhou Zhenglong a vyinkasoval za to 20,000 jüanů (cca 2 900 dolarů) od čínských úřadů. Následně se ukázalo, že šlo o podvrh (nafocený plakát tygra umístěný v lese, přefocení prvních fotografií) a podvodník dostal podmíněný trest odnětí svobody. Kauza tím ale neskončila, pravost fotografií je mnohými stále obhajována, včetně některých odborníků.\n\nVětšina z v zajetí žijících jihočínských tygrů (okolo 80 jedinců) žije v čínských zoologických zahradách a jsou to potomci pouhých šesti zvířat. Při rozmnožování šelem je tedy nutné postupovat extrémně opatrně, aby se omezilo příbuzenské křížení, i když úplně zabránit mu nelze. Zřejmě jedinou nadějí na udržení geneticky životaschopné populace je připustit míšení s tygrem indočínským, který je jeho nejbližší příbuzný a jehož počty ještě nejsou tak drasticky nízké.\n\nJako ostatní poddruhy tygrů je i tygr čínský vrcholový predátor. Dospělí jedinci žijí osaměle a sdružují se jen v době páření. V době, kdy ještě obývali Čínu, preferovali husté lesy, kde mohli ze zálohy útočit na různé druhy kořisti. Žili však i ve skalnatých hornatých oblastech při pobřeží (např. naproti ostrovu Sia-men). Pokud měli tu možnost, dávali jednoznačně přednost středně velkým až velkým druhům kopytníků jako je prase divoké, sambar indický, serau čínský a různé druhy muntžaků. Tygři jsou však potravními oportunisty a útočí na jakoukoliv kořist, jež jsou schopni zabít a zkonzumovat, od hlodavců a plazů po domácí zvířata. Kromě toho pronásledují konkurenční predátory, jako jsou levharti, medvědi a různé psovité šelmy.\n\nTygři čínští se páří nejčastěji mezi listopadem a dubnem. Mláďata se rodí po cca 103 dnech březosti. Mláďata zůstávají s matkou 1,5-2 roky, pak si hledají vlastní teritorium. Samice pohlavně dospívají okolo 4. roku života, samci o něco později.\n\nOrganizace \"Save China's Tigers\" (Zachraňte čínské tygry), za níž stojí z Pekingu pocházející bývalá pracovnice firmy Gucci Quan Li, ve spolupráci s \"Wildlife Research Center of State Forestry Administration of China\" (Státní správa lesnictví) a \"Chinese Tigers South Africa Trust\" vytvořila projekt, jehož cílem je navrácení tygrů do divočiny. Zahájen byl 26. listopadu 2002 podpisem dohody v Pekingu. Do projektu se postupně zapojila celá řada odborníků z mnoha různých zemí. Konečným cílem je zřídit v Číně chráněná území, kam budou převezeni namnožení zdivočelí tygři. Ti budou předtím vychováni ve speciálně upravené rezervaci v Jihoafrické republice. Rezervace se nachází ve Svobodném státě v údolí Laohu nedaleko města Philippolis a má celkovou velikost 350 km². Jméno \"laohu\" znamená v čínštině „tygr“. Tygři z chovů v zoo se zde učí lovit, rozmnožovat a vychovávat mladé. Jejich mláďata pak budou převážena do Číny a vysazována nejprve v jedné a pak i v dalších rezervacích.\n\nProjekt v Jižní Africe probíhal v podstatě dle předpokladů. Ačkoliv několik tygrů zemřelo, v roce 2014 jich žilo v rezervaci 18. Z nich nejméně 11 umělo lovit, přičemž jejich hlavní kořistí byl do rezervace umístěný buvolec běločelý. Celá akce nicméně nabírá velké zpoždění. Počítalo se, že již v roce 2008 mělo dojít k vysazení prvních jedinců v Číně. Zde také byly vytipovány nejprve dvě oblasti (Zixi County v provincii Ťiang-si) a Liuyang City v provincii Chu-nan) a následně další tři (Wufeng Houhe, Matou Mountain, Huping Mountain), ale postupně vše uvázlo na neschopnosti čínských úřadů provést administrativní i praktické kroky k realizaci. Došlo alespoň k operativnímu zřízení reintrodukčního centra v Longyanu v provincii Fu-ťien (\"Meihuashan South China tiger breeding center\"), kam se zatím část populace přesune a kde se rovněž bude učit lovit.\nČínská státní správa lesnictví zahájila v roce 2006 ještě jeden záchranný projekt ve spolupráci s SCTAO (\"South China Tiger Advisory Office\"), ale praktické výsledky zatím chybějí.\n\nI přes nesporné nadšení a snahu (zvláště u jihoafrické akce) vzbuzují projekty od počátku mnohé pochybnosti, přičemž dvě z nich jsou zásadní. 1) v současné Číně ve vybraných oblastech je stále méně prostoru a zvěře pro udržitelnou populaci divokých tygrů. 2) populace čínského tygra je již poměrně výrazně zasažena příbuzenským křížením a o její životaschopnosti mnozí pochybují. Čeká ji v lepším případě efekt velice úzkého hrdla láhve a všech problémů s tím spojených. Zřejmě jedinou možností je nelpět na (v zásadě ani neexistující) čistotě poddruhu a umožnit vstup nových genů od indočínských tygrů, k čemuž ostatně dříve na styku areálů obou subspecií docházelo.\n\n\n"}
{"id": "920005", "url": "https://cs.wikipedia.org/wiki?curid=920005", "title": "BBC Knowledge (satelitní kanál)", "text": "BBC Knowledge (satelitní kanál)\n\nBBC Knowledge je satelitní kanál BBC, respektive BBC Worldwide. Vysílá od roku 2007.\n\nBBC Knowledge byl poprvé spuštěn v červenci 2007 v Singapuru na platformě mio TV. Následně byl spuštěn v Hongkongu v říjnu 2007 a v Polsku na platformě Cyfrowy Polsat v prosinci 2007. Následně by spuštěn v dalších zemích.\n\nKanál vysílá dokumenty, zábavní a aktuální pořady, které jsou rozděleny do pěti zón:\n\nBBC Knowledge vysílá pořady jako například \"Top Gear\", \"Zázračná planeta\" a další.\n\n"}
{"id": "920009", "url": "https://cs.wikipedia.org/wiki?curid=920009", "title": "Kyčelnice žláznatá", "text": "Kyčelnice žláznatá\n\nKyčelnice žláznatá (\"Dentaria glandulosa\") je vytrvalá, planě rostoucí bylina vykvétající od dubna do května růžovými až nachovými květy, jeden ze tří druhů rodu kyčelnice, které vyrůstají v ČR.\n\nTento druh kyčelnice vyrůstá převážně na území karpatského oblouku, je považován za karpatský subendemit. Jeho západní hranice výskytu prochází východní Moravou, na východě zasahuje až na západní Ukrajinu k ústí Dněstru.\n\nRoste ve výškovém pásmu od podhůří až do horkých oblastí, ve světlých bučinách či jedlobučinách, obvykle na hlinitých, humózních, vlhkých půdách. Snáší zastínění, je rostlinou jarního období, vykvétá od dubna do května.\n\nVytrvalá rostlina s přímou, nevětvenou, rýhovanou, dutou, lysou lodyhou vysokou 20 až 30 cm která vyrůstá z konce světlého, plazivého, kyjovitě ztlustlého oddenku. Tři nebo čtyři krátce řapíkaté lodyžní listy dlouhé 5 až 9 cm jsou ve spodní části žláznaté a vyrůstají ve zdánlivém přeslenu. Jsou trojčetné, jejich 4 až 7 cm dlouhé a 10 až 15 mm široké zašpičatělé kopinaté lístky jsou u báze klínovité a po okrajích nestejnoměrně pilovité, čepele postranních lístků jsou nesouměrné. Přízemní listy dlouhé 11 až 16 cm s dlouhými řapíky jsou podobné lodyžním, vyrůstají však jen zřídkakdy.\n\nČtyřčetné, středně velké květy v počtu 2 až 8 vytvářejí mírně převislé květenství hrozen, který se při dozrávání plodů vzpřimuje. Květy mají podlouhlé, tmavě fialové kališní lístky a po obvodu zaoblené nebo mírně vroubkované, růžové až nachové korunní lístky. U bázi šesti nestejně dlouhých tyčinek (čtyř delších ve vnitřním kruhu a dvou kratších ve vnějším) s podlouhlými žlutými prašníky jsou žlázky s nektarem. Mezi nimi uprostřed vyrůstá dvoupouzdrý semeník s čnělkou zakončenou bliznou. Za příznivého počasí se delší tyčinky s otevřenými prašníky zkrucují tak, že pyl se z nich, stejně jako z prašníků na kratších tyčinkách, vysypává mimo bliznu, tj. na hlavu hmyzu snažícího se dostat k nektaru a ten pak pyl roznáší na jiné květy. Za chladna nebo vlhka, kdy je návštěva hmyzu slabá, se tyčinky nezkrucují a dozralý pyl může vypadávat přímo na bliznu, takto dojde k samoopylení.\n\nPo opylení se ze semeníků vyvinou stopkaté, šikmo odstálé šešule 3 až 5 cm dlouhé s krátkým zobánkem. Šešule se otevírají bezžilnými chlopněmi, které se pružně zkrucují směrem nahoru a napomáhají vymršťovat široce vejčitá, tmavě hnědá semena do okolí.\n\nKyčelnice žláznatá je schopná hybridizace. V ČR se vyskytuje její kříženec kyčelnice Paxova \"Dentaria × paxiana\" (O. E. Schulz) Jáv. (\"Dentaria enneaphyllos × Dentaria glandulosa\"), který se množí pravděpodobně jen vegetativně.\n\nNa většině lokalit, na kterých kyčelnice žláznatá vyrůstá, je poměrně hojná a nejsou ani zřetelné trendy k jejímu úbytku. Je to dáno také tím, že místa růstu se obvykle nacházejí v chráněných územích. S ohledem na malý areál, ve kterém je rozšířena, byla \"Červeným seznamem cévnatých rostlin České republiky 3. edice\" ohodnocena jako ohrožený druh (C3).\n\n\n \n"}
{"id": "920011", "url": "https://cs.wikipedia.org/wiki?curid=920011", "title": "Kyčelnice", "text": "Kyčelnice\n\nKyčelnice (\"Dentaria\") je rod asi 20 druhů rostlin s květy žlutými, fialovými nebo růžovými. Je blízká příbuzná rodu řeřišnice za jehož součást je někdy považována. V České republice je kyčelnice přijímána jako samostatný rod.\n\nJednotlivé druhy vyrůstají ve třech od sebe oddělených oblastech: na západě Severní Ameriky, na východě Severní Ameriky a v Evropě s přesahem do západní Asie. Rostliny rostou z jara především ve vlhkých, humózních, listnatých lesích ve vyšších polohách mírného pásma.\n\nNa území České republiky se mimo kyčelnice cibulkonosné, kyčelnice devítilisté a kyčelnice žláznaté ještě vyskytuje kříženec kyčelnice Paxova \"Dentaria × paxiana\" (O. E. Schulz) Jáv. (\"Dentaria enneaphyllos × Dentaria glandulosa\").\n\nRostliny rodu kyčelnice jsou dužnaté trvalky s vždy jednoduchými lysými nebo chlupatými, asi 30 cm dlouhými lodyhami vyrůstajícími ze světlých šupinatých oddenků. Lodyha je porostlá střídavými, dlanitými nebo lichozpeřenými listy které mohou být někdy u země stěsnány do růžice. Lístky přízemních listů jsou okrouhlé a mělce vykrajované, lístky lodyžních listů jsou úzké a celokrajné a po okraji pilovité.\n\nOboupohlavné, čtyřčetné květy na tenkých stopkách, které se po odkvětu prodlužují, jsou sestaveny do hroznu. Eliptické až vejčité kališní lístky bývají menší než žluté, fialové nebo růžové obvejčité korunní lístky. V květu je šest plodných čtyřmocných tyčinek se žlutými prašníky, na květním lůžku jsou pod kratšími tyčinkami velké a pod delšími tyčinkami drobné medové žlázky ze kterých nektar vytéká do prohlubní kališních lístků. Gyneceum je vytvořeno ze dvou plodolistů, semeník je úzce podlouhlý. Blizny na krátkých čnělkách mohou být opyleny cizím nebo vlastním pylem.\n\nPo opylení se ze semeníků vyvinou vřetenovité, z boku zploštělé, vzpřímené šešule na poměrně dlouhých stopkách. Na vrcholku mají patrný zbytek po čnělce a v každém pouzdře řadu vejčitých semen. Chlopně šešulí jsou bezžilné a ve zralostí se zdola nahoru pružně zkrucují.\n"}
{"id": "920016", "url": "https://cs.wikipedia.org/wiki?curid=920016", "title": "BBC Entertainment", "text": "BBC Entertainment\n\nBBC Entertainment je satelitní kanál BBC, respektive BBC Worldwide. Vysílá od roku 2006, BBC Prime plně nahradil v roce 2009.\n\nKanál byl jako úplně první spuštěn v Asii, přesněji v Singapuru, Hongkongu, Thajsku a Jižní Koreji v říjnu 2006, nahradil tak BBC Prime. Následovalo Polsko a platforma Cyfrowy Polsat, přibližně o rok později Jižní Afrika, Latinská Amerika a Skandinávie. Poslední území, kde vysílala BBC Prime byla Evropa (kromě Polska) a Střední východ, tam BBC Entertainment nahradil BBC Prime 11. listopadu 2009.\n\nBBC Entertainment vysílá zábavné pořady, komedie, sitcomy, drama, reality show a pořady pro děti hlavně z produkce BBC, ale i ITV, Channel 4 a dalších. Kanál vysílá či vysílal například soap operu \"EastEnders\", scifi seriál \"Doctor Who\", sitcom \"Only Fools and Horses\", satirický seriál \"Jistě, pane ministře\" a další.\n\n"}
{"id": "920019", "url": "https://cs.wikipedia.org/wiki?curid=920019", "title": "Hřib Dupainův", "text": "Hřib Dupainův\n\nHřib Dupainův (\"Rubroboletus dupainii\" ) je vzácná houba z čeledi hřibovitých. Dříve byl řazen do sekce \"Erythropodes\" (případně \"Luridi\") rodu \"Boletus\".\n\n\nKlobouk dosahuje 70 - 110 (150) milimetrů, je pevný, v mládí polokulovitý, později klenutý, nakonec až rozprostřený. Zbarven je v odstínech červené, nejdříve v živých šarlatových odstínech, později až cihlovooranžový, někdy se žlutou zónou na okraji.\n\nRourky jsou poměrně krátké, měří 4 - 10 (15) milimetrů, nejprve žluté, později žlutoolivové, při poranění modrají. Póry mají zprvu živě červenou až višňovou barvu, ve stáří se odbarvují do cihlových až pomerančových odstínů.\n\nTřeň dosahuje (50) 70 - 100 (120) × 40 - 50 milimetrů, nejprve je břichatý, později válcovitý nebo kyjovitý. Žlutý (či mírně zahnědlý) povrch kryjí červená zrníčka, ve svrchních 3 - 5 milimetrech se může objevit náznak síťky.\n\nDužnina má pevnou konzistenci, v klobouku má bělavé až nažloutlé zbarvení, ve třeni je žlutá až žlutavá, v bázi třeně může být červená. Po poranění středně intenzivně modrá. Voní slabě hřibovitě, chutná mírně nasládle. Vykazuje neamyloidní reakci s Melzerovým činidlem.\n\nVýtrusný prach je hnědoolivový, spory 10 - 16 × 4 - 6 μm a trichodermové hyfy 4 - 7 (10)μm.\n\nVyskytuje se v teplých lesích pod duby, buky a kaštanovníkem setým.\n\nRoste v jižní Evropě. Přinejmenším do roku 1974 nebyly známé žádné lokality na území Československa. Později byl objeven na území Slovenska. Publikace Hřibovité houby uvádí, že v České republice nebyl (do roku 2009) objeven, přičemž s ohledem na výskyt na Slovensku a v Německu nelze možnost nálezu vyloučit. K prvnímu nálezu došlo v srpnu 2014 v oblasti Bílých Karpat.\n\nZ ostatních zemí byl nalezen v Bulharsku, Francii (vč. Korsiky), Chorvatsku, Itálii (vč. Sicílie), Německu, Portugalsku, Rakousku, Řecku, Severní Makedonii, Slovensku, Slovinsku, Španělsku, Švýcarsku.\n\n\nVe většině zemí, kde je prokázán výskyt, je hřib Dupainův chráněný. Přestože je jedlý, neměl by proto být sbírán. Případný nález je vhodné hlásit mykologickému pracovišti.\n\n"}
{"id": "920021", "url": "https://cs.wikipedia.org/wiki?curid=920021", "title": "Římskokatolická farnost Bohutice", "text": "Římskokatolická farnost Bohutice\n\nŘímskokatolická farnost Bohutice je územní společenství římských katolíků s farním kostelem Nanebevzetí Panny Marie v obci Bohutice v děkanátu Moravský Krumlov.\nBohutice spadaly pod farnost olbramovickou, která měla svou působnost od 11. století. Poprvé jsou písemně doloženy k roku 1253, kdy se jako svědek jmenuje zdejší farář Konrád z Bohutic. V roce 1615 majitel panství Vilém Kusý nechal postavit pro tehdy převažující nekatolíky kostel zasvěcený „všem andělům“ v blízkosti staré hájovny.\n\nSamostatná farnost Bohutice byla zřízena 15. ledna 1867 rozhodnutím biskupské konzistoře v Brně. O několik měsíců později, 11. května téhož roku, byl položen základní kámen nového kostela. Slavnosti se zúčastnil moravský buditel a bývalý olbramovický kaplan František Sušil. \nOd 1. září 1992 je administrátorem excurrendo R. D. Jan Fiala z Olbramovic u Moravského Krumova.\n\nDnem vzájemných modliteb farností za bohoslovce a bohoslovců za farnosti brněnské diecéze je 30. září. Adorační den připadá na 20. srpna.\n\n"}
{"id": "920022", "url": "https://cs.wikipedia.org/wiki?curid=920022", "title": "Yaya Sanogo", "text": "Yaya Sanogo\n\nYaya Sanogo (* 27. ledna 1993, Massy, Francie) je francouzský fotbalista, který v současnosti hostuje v AFC Ajax z Arsenal FC.\n\n\n\nAktualizováno k 13. 12. 2014\n\n"}
{"id": "920026", "url": "https://cs.wikipedia.org/wiki?curid=920026", "title": "Andělský most", "text": "Andělský most\n\nAndělský most (italsky \"Ponte Sant'Angelo\") spojuje oba břehy Tibery v Římě, proti Andělskému hradu. Byl zbudován asi v roce 134 císařem Hadriánem, který jej pojmenoval Pons Aelius. Na Andělský byl přejmenován v souvislosti legendami o andělovi a papeži sv. Řehoři. Po vyplenění Říma roku 1527 (Sacco di Roma) nechal papež Klement VII. upravit předmostí a osadit sochy sv. Petra a Pavla. Při triumfálním příjezdu Karla V. byl most (dočasně) vyzdoben sochami evangelistů a biblických patriarchů. Další úpravy zadal Klement IX. roku 1667 Berninimu. Ten zdi nahradil balustrádou, zesílil most a ozdobil jej deseti sochami andělů s pašijovými symboly, které z mostu činí obdobu křížové cesty.\n"}
{"id": "920043", "url": "https://cs.wikipedia.org/wiki?curid=920043", "title": "Martin Holcát", "text": "Martin Holcát\n\nMUDr. Martin Holcát, MBA (* 23. dubna 1954 Praha) je český lékař, bývalý náměstek ministra zdravotnictví a bývalý ředitel Všeobecné fakultní nemocnice v Praze, od července 2013 do ledna 2014 ministr zdravotnictví ve vládě Jiřího Rusnoka.\n\nVystudoval Fakultu všeobecného lékařství Univerzity Karlovy v Praze (absolvoval v roce 1981). Jeho specializací je otorinolaryngologie. Od sedmdesátých let se podílel na řadě klinických a farmakologických studií, jeho vědecká činnost byla zaměřena mimo jiné na zkoumání využití léků v ORL.\n\nOd roku 1991 do roku 1996 působil jako odborný asistent ORL kliniky 1. Lékařské fakulty UK v Praze, od roku 1996 jako náměstek pro léčebnou péči ve Všeobecné fakultní nemocnice v Praze. O rok později se stal ředitelem VFN v Praze. V listopadu 2003 ho z funkce odvolala ministryně zdravotnictví Marie Součková. Důvodem odvolání byl dle vyjádření ministryně Holcátův dopis Krajskému úřadu Středočeského kraje, v němž sděloval, že podle metodického pokynu ministerstva zdravotnictví nebude VFN přijímat akutní pacienty ze středních Čech.\n\nPoté vedl Koordinační středisko transplantací patřící pod Ministerstvo zdravotnictví ČR. Od prosince 2006 je náměstkem ředitele Fakultní nemocnice v Motole pro léčebně preventivní péči. V roce 2009 šéfoval v Motole patnáctičlennému konsiliu, které se staralo o bývalého prezidenta Václava Havla. Jako zástupce Fakultní nemocnice v Motole zasedá v kolegiu děkana 2. lékařské fakulty Univerzity Karlovy.\n\nMartin Holcát je ženatý a má dvě dcery.\n\nDo politiky vstoupil v březnu 1999, když se stal 1. náměstkem ministra zdravotnictví Ivana Davida. Po Davidově rezignaci v prosinci 1999 ministerstvo zdravotnictví do února 2000 fakticky řídil (tehdejším šéfem resortu byl místopředseda vlády Vladimír Špidla). S příchodem nového ministra Bohumila Fišera na svou funkci rezignoval.\n\nV červnu roku 2013 byl po pádu vlády Petra Nečase osloven nově jmenovaným premiérem Jiřím Rusnokem k účasti ve vládě na postu ministra zdravotnictví. Tuto nabídku 1. července 2013 přijal. Prezident Miloš Zeman jej do funkce jmenoval 10. července 2013.\n"}
{"id": "920045", "url": "https://cs.wikipedia.org/wiki?curid=920045", "title": "Fotbalová národní liga 2013/14", "text": "Fotbalová národní liga 2013/14\n\nSezóna 2013/14 byla 21. ročníkem 2. nejvyšší české fotbalové soutěže. Fotbalová národní liga začala dne 27. července 2013. Hrací systém byl tradičně jako ve všech sezonách, každý s každým, a to jeden zápas na domácí půdě a odveta na hřišti soupeře. Sezóna byla přerušena zimní přestávkou po odehrání 15. kola. Z nejvyšší soutěže do tohoto ročníku sestoupily celky SK Dynamo České Budějovice (jenž jej zároveň vyhrál a postoupil zpět do nejvyšší ligy) a FC Hradec Králové (také postoupil na konci zpět do 1. ligy). Naopak z ČFL postoupil tým FK Loko Vltavín a z MSFL kluby FK Fotbal Třinec a MFK Frýdek-Místek.\n\n\nPoznámky:\n\nTomáš Koubek (12/0/5),\nJiří Lindr (18/0/6) –\nPavel Čermák (11/1),\nPavel Dvořák (20/5),\nJan Hable (6/0),\nEmir Halilović (16/3),\nMarián Hock (1/0),\nRadek Hochmeister (13/0),\nTomáš Holeš (14/1),\nDavid Hovorka (7/0),\nJiří Janoušek (25/0),\nRichard Jukl (2/0),\nMartin Kopáč (5/0),\nOndřej Kraják (9/1),\nJuraj Križko (7/1),\nTomáš Kučera (10/1),\nMarek Kulič (28/3),\nTomáš Malinský (27/7),\nRóbert Pillár (8/1),\nMarek Plašil (27/2),\nJiří Poděbradský (21/0),\nAdrián Rolko (29/2),\nJan Shejbal (23/5),\nPetr Schwarz (7/0),\nDavid Sixta (2/0),\nJan Šisler (12/2),\nDavid Vaněček (23/17),\nRadek Voltr (3/0),\nAsim Zec (3/0),\nJaroslav Zelený (28/2),\nFilip Zorvan (1/0) –\ntrenér Luboš Prokopec\n\nRadim Novák (26/0/9),\nZdeněk Zacharda (4/0/1) –\nLadislav Benčík (12/0),\nLukáš Dvořák (17/2),\nMichal Hanich (8/0),\nArnošt Hrabánek (1/0),\nTomáš Jursa (23/5),\nJan Králík (13/0),\nMichal Leibl (24/6),\nJan Martykán (21/0),\nPavel Moulis (16/5),\nAbid Mujagić (11/0),\nMichal Pavlata (24/2),\nJan Peterka (25/1),\nJakub Pícha (5/0),\nMarek Pokorný (1/0),\nEmil Rilke (6/0),\nPetr Růžička (3/0),\nJakub Seidl (2/0),\nTomáš Smola (25/6),\nAlvin Sukama (1/0),\nPetr Šalda (1/0),\nVladimír Švec (4/0),\nJakub Teplý (12/0),\nDavid Vacek (21/0),\nMichal Valenta (28/1),\nLukáš Vaněk (23/0),\nRichard Veverka (26/8),\nMichal Zeman (1984) (27/2),\nAdnan Zukić (6/0) –\ntrenér Lukáš Přerost\n\nMartin Lipčák (2/0/0),\nLukáš Paleček (3/0/0),\nBranislav Pindroch (26/0/9) –\nElvist Ciku (10/3),\nOndřej Cverna (13/0),\nVáclav Cverna (7/0),\nKarim Coulibaly Diaby (3/0),\nPavel Eismann (30/3),\nMatěj Fiala (26/10),\nMichal Gonda (25/3),\nMilan Halaška (12/0),\nJosef Hoffmann (16/0),\nMartin Holek (12/2),\nJakub Hottek (22/4),\nMihailo Jovanović (20/2),\nVáclav Juřena (11/0),\nTomáš Knötig (19/0),\nVáclav Koutný (13/0),\nLukáš Kurušta (5/1),\nJakub Legierski (1/0),\nMartin Limanovský (3/0),\nDavid Mikula (26/2),\nVladimír Mišinský (12/3),\nPrince Ofori (9/1),\nKarol Pavelka (13/2),\nErik Puchel (3/1),\nJan Svatonský (23/2),\nMartin Uvíra (10/0),\nRichard Vaněk (27/0),\nAdmir Vladavić (13/5) –\ntrenér Josef Mazura\n\nVáclav Bruk (16/0/4),\nLukáš Paleček (14/0/7) –\nKamil Adamek (2/0),\nMiroslav Ceplák (28/6),\nPetr Cigánek (10/2),\nMarek Čelůstka (24/1),\nJosef Čtvrtníček (11/1),\nRené Dedič (11/3),\nTomáš Dostál (2/0),\nTomáš Gavlák (24/2),\nRadek Gulajev (25/7),\nRoman Haša (10/1),\nMichael Hupka (24/1),\nMichal Janec (4/0),\nPetr Joukl (16/2),\nVáclav Juřena (9/0),\nLukáš Kubáň (11/0),\nPetr Lisický (24/1),\nJaroslav Málek (26/0),\nJan Malík (10/0),\nPavel Malíř (23/1),\nTomáš Matoušek (21/2),\nMartin Motyčka (27/2),\nDzmitry Rekiš (5/1),\nMartin Sporysz (1/0),\nMichal Velner (5/0),\nBenjamin Vomáčka (12/1),\nTomáš Voves (1/0),\nPetr Wojnar (21/2) –\ntrenéři Pavel Hajný (1.–12. kolo) a Karel Kula (13.–30. kolo)\n\nStanislav Dostál (29/0/8),\nKrzysztof Żukowski (1/0/1) –\nRobert Bartolomeu (21/1),\nLadislav Benčík (13/1),\nRadim Bublák (9/0),\nŠtěpán Červenka (5/0),\nPavel Elšík (19/0),\nTomáš Hájek (26/0),\nLukáš Holík (22/4),\nMartin Hruška (13/0),\nDavid Hubáček (28/0),\nŠimon Chwaszcz (1/0),\nAdam Jasenský (2/0),\nTomáš Jeleček (6/0),\nMarko Jordan (12/3),\nZdeněk Kroča (19/0),\nLubomír Kubica (16/0),\nPetr Kurtin (7/0),\nJakub Linek (2/0),\nPavel Malcharek (16/3),\nMichal Malý (25/3),\nRóbert Matejov (10/1),\nLukáš Motal (8/0),\nLukáš Pazdera (23/3),\nTomáš Polách (14/0),\nTomáš Poznar (16/4),\nPavol Ruskovský (3/0),\nLukáš Salachna (24/0),\nLukáš Železník (27/10) –\ntrenéři Marek Kalivoda (1.–7. kolo), Alois Skácel (8.–13. kolo) a Martin Pulpit (14.–30. kolo)\n\nJiří Hlaváč (1/0/0),\nOndřej Prepsl (29/0/9) –\nPetr Cigánek (12/0),\nRadek Coufal (16/0),\nJan Dobrovolný (7/0),\nDavid Javorek (1/0),\nJaroslav Juříček (3/0),\nFilip Kmoníček (12/0),\nFilip Korneta (10/0),\nMarián Kovařík (12/1),\nPetr Literák (26/2),\nJan Lukáš (15/2),\nMarko Milunović (4/1),\nVáclav Mozol (26/4),\nDavid Musiol (1/0),\nLukáš Palko (7/0),\nHynek Prokeš (25/10),\nJiří Prokeš (9/0),\nIgor Schroner (5/0),\nThiago Silveira da Silva (9/0),\nPetr Soukup (19/0),\nJan Staško (14/3),\nMartin Šigut (2/0),\nMichal Šrom (9/2),\nMichal Švrček (30/0),\nErik Talián (26/0),\nMartin Uvíra (12/0),\nDalibor Vašenda (15/1),\nTomáš Vrťo (14/3),\nPetr Zapalač (14/2),\nJan Žídek (28/2) –\ntrenér Milan Duhan\n\n"}
{"id": "920046", "url": "https://cs.wikipedia.org/wiki?curid=920046", "title": "Ne'eman", "text": "Ne'eman\n\nNe'eman nebo \"Neeman\" je příjmení židovského původu: Jeho nositeli byly následující osobnosti:\n\n\n\n"}
{"id": "920048", "url": "https://cs.wikipedia.org/wiki?curid=920048", "title": "Andor Šándor", "text": "Andor Šándor\n\nAndor „Andy“ Šándor (* 9. července 1957) je český voják, generál v záloze a bezpečnostní poradce. V letech 1972–1980 studoval na československých vojenských školách, a studium ukončil ziskem titulu Ing. Rychle postupoval ve velitelských a štábních funkcích, od roku 1986 působil v generálním štábu Československé lidové armády. V postupu pokračoval i po sametové revoluci, v letech 2001 a 2002 byl náčelníkem Vojenské zpravodajské služby, vojenské rozvědky, jež byla později začleněna do Vojenského zpravodajství. Od roku 2003 působí jako poradce a analytik v oblasti bezpečnosti.\n\nPočínaje rokem 2014 je Andor Šándor angažován jako bezpečnostní poradce pro pražský Dopravní podnik (DPP). Zpracovává klíčové analýzy, které se týkají bezpečnosti metra. Podle informací deníku Právo má smluvně zajištěnou odměnu ve výši 2 500 Kč za hodinu práce, odpovídající cenám nejprestižnějších auditorských a poradenských firem. Při cca 50 odpracovaných hodinách za měsíc tak Šándor inkasuje v průměru 125 tisíc bez DPH. Do konce roku 2016 mu bylo vyplaceno 3,5 miliónu korun bez DPH. Dle expertů z branže je Šándorova smlouva neobvyklá; byla totiž uzavřena na dobu neurčitou a chybí v ní jakékoliv konkrétní zadání. Dle DPP jsou předmětem smlouvy „poradenské služby a odborné konzultace v oblasti bezpečnostní politiky a realizace bezpečnostních opatření“. S ohledem na její citlivou povahu byla smlouva signována bez jakéhokoliv výběrového řízení. Konkrétní výstupy Šándorova poradenství odmítl DPP sdělit. Sám Šándor řekl, že se aktuálně podílí na kategorizaci bezpečnosti stanic metra. Je členem pracovní skupiny, která k tomu účelu vznikla z popudu ministra vnitra Milana Chovance. Důvodem, proč si DPP vybral právě Šándora, byly jeho odborné způsobilosti a praxe v dané oblasti. Znění samotné smlouvy bylo Právem získáno na základě zákona o svobodném přístupu k informacím. Kontrakt s DPP Šándor uzavřel (září 2014) asi čtvrt roku poté, co přišel (spolu s bývalým náčelníkem generálního štábu Jiřím Šedivým) o obdobný – poradenství pro Ředitelství silnic a dálnic ČR (ŘSD).\n\n"}
{"id": "920049", "url": "https://cs.wikipedia.org/wiki?curid=920049", "title": "Marcel Bruckmann", "text": "Marcel Bruckmann\n\nMarcel Bruckmann, občanským jménem Christoph Kotz (* 22. února 1968, Düsseldorf), je německý režisér a producent gay erotických filmů. Jiným jeho užívaným pseudonymem je Marek Bruckner. Bydlí v Erkrathu u Düsseldorfu, kde sídlí také jeho filmové a televizní studio XY Studios.\n\nTvorba Marcela Bruckmanna je spjata zejména se studiem Man's Art (a Marka Brucknera s jeho edicí Street Boys). Už v roce 2003 však točil pod hlavičkou studia Antton Harri Productions a v letech 2005–2006 se svým studiem tvořil i pro značku TitanMen Fresh. Aktivní kariéru pornografického režiséra víceméně ukončil v roce 2010, když v předchozím roce převzal čestné ocenění prvního ročníku HustlaBall Award za svou letitou činnost v oboru.\n\nMezi herce účinkující často v jeho filmech patří ku příkladu Ronald Laska, Kriss Stahl (od roku 2005), Denis Reed, Martin Brawer, Felix Wallace či Tom Smith. Někteří se později stali členy Bruckmannova filmového štábu. Už v počátcích točil kromě Německa i v České republice, a také s českými herci. Pod pseudonymem Lars Bettner u něj ku příkladu vystupoval český herec později známý z produkce studia Bel Ami jako Marc Vidal.\n\nDalšími spolupracujícími českými herci byli např. Peer Paulus (též uváděn jako Manuel Hossa a Tomas Adamec, z jiných produkcí známější pod pseudonymem Jose Manuel), Felix Wallace (alias Alan Capier, Felix Lacroix, Marco Solero), Stefano Bello (alias Johnny Lee), Tom Smith (vystupující v produkci Williama Higginse jako Jirka Mendel), Björn Gedda (účinkující též zejména pro Williama Higginse), Carry Lexes (alias Janek Blond, Matias Mayer) Lucky Taylor či Jan Novotny (alias Rendy Scott, Nathan Eclaire, Carvin Raw). V edici Street Boys se objevovali také např. Leo Cooper (alias Mike Green, Leon Cook, Jack Samuelson), Pavel Lettna (účinkující pro jiná studia jako Martin Bogdan, Georgio Garcia, Brandon Junior a zejména George Basten), Thomas Dyk (alias Ondrej Sokol) či Martin Chrastil (v jiných produkcích častěji vystupující jako Jerry Harris).\n\nNěkteré z prvních Bruckmannových filmů byly vydány v Německu pod německým názvem a poté distribuovány v USA pod jiným, anglickým názvem.\n\nPod režisérským pseudonymem Marek Bruckner točil další filmy výhradně v edici Street Boys:\n\n\n"}
{"id": "920062", "url": "https://cs.wikipedia.org/wiki?curid=920062", "title": "Chalupář", "text": "Chalupář\n\nChalupář je obvyklé pojmenování uživatelů chalup, venkovských stavení.\n\nV českých poměrech se pro trvalé uživatele venkovských chalup používalo v 19. století označení chalupník, což byl drobný zemědělec. Měl zpravidla větší rozsah pozemků i stavení, než mívali domkáři, baráčníci, statkářům se rovnat nemohl. \n\nPo roce 1945 se venkov zčásti vysídlil a opuštěné chalupy začali skupovat obyvatelé měst k rekreaci. Jejich zásluhou přetrvaly mnohé vesničky a četné památky na venkově. Někteří rekreanti časem chalupy zvelebili na velké domy s pěknými zahradami a do někdejších chalup se přestěhovali natrvalo. \n\nV řadě oblastí vznikaly chalupářské kluby, osady, osadní výbory, na tuto část obyvatelstva se zaměřili četní výrobci a specializované obchody, na trh se dostaly časopisy, v televizi byly uváděny pořady zaměřené na chataře a chalupáře.\n\nTéma chalupáři je zpracováno ve filmech a televizi několikrát. Nejznámější i díky řadě repríz je český TV seriál Chalupáři z roku 1975.\n\n\n"}
{"id": "920065", "url": "https://cs.wikipedia.org/wiki?curid=920065", "title": "Kostel svatého Wolfganga (Ostroh)", "text": "Kostel svatého Wolfganga (Ostroh)\n\nŘímskokatolický kostel svatého Wolfganga v Ostrohu byl postaven v letech 1470 až 1478 v pozdně gotickém slohu a v roce 1721 barokně přestavěn na náklady města Cheb. Jednolodní stavba bez věže s polygonálně uzavřeným presbytářem sloužila v 50. letech 20. století jako sklad, poměrně cenné vnitřní barokní vybavení se proto z větší části nezachovalo. Tento filiální kostel nyní patří obci, je v havarijním stavu a k bohoslužbám není využíván.\n\nJe chráněn jako kulturní památka České republiky.\n\n"}
{"id": "920066", "url": "https://cs.wikipedia.org/wiki?curid=920066", "title": "Rod Milburn", "text": "Rod Milburn\n\nRodney Milburn (18. května 1950 Opelousas, Louisiana – 11. listopadu 1997 Port Hudson, Louisiana) byl americký atlet, olympijský vítěz v běhu na 110 metrů překážek z roku 1972.\n\nJeho hlavní disciplínou byl běh na 110 metrů překážek. Na počátku sedmdesátých let 20. století v ní dominoval, když pětkrát vyrovnal či zlepšil světový rekord (až do času 13,24, resp. 13,1 při ručním měření). V sezóně 1971 zvítězil při všech startech v této disciplíně. Stal se olympijským vítězem v běhu na 110 metrů překážek na olympiádě v Mnichově v roce 1972 (ve finále vytvořil zmíněný světový rekord 13,24. Sportovní kariéru ukončil v roce 1984.\n\n"}
{"id": "920070", "url": "https://cs.wikipedia.org/wiki?curid=920070", "title": "Colwyn Bay", "text": "Colwyn Bay\n\nColwyn Bay ( \"Bae Colwyn\") je největší město v hrabství Conwy na severu Walesu ve Spojeném království na pobřeží Irského moře.\n\nV roce 2011 zde žilo 30 742 obyvatel.\n"}
{"id": "920072", "url": "https://cs.wikipedia.org/wiki?curid=920072", "title": "Gwent", "text": "Gwent\n\nGwent je hrabství na jihovýchodě Walesu ve Spojeném království. Má rozlohu 1 553 km² a v roce 2007 zde žilo 560 500 obyvatel. Největším městem hrabství je Cwmbran a jeho sousedními hrabstvími jsou South Glamorgan, Mid Glamorgan a Powys. Pojmenováno bylo podle středověkého Království Gwent. Vzniklo v roce 1974 a nachází se na území historického hrabství Monmouthshire. Po změnách administrativního rozdělení Walesu v roce 1996 patří mezi tzv. zachovaná velšská hrabství a plní pouze ceremoniální funkci.\n"}
{"id": "920073", "url": "https://cs.wikipedia.org/wiki?curid=920073", "title": "Kupjansk", "text": "Kupjansk\n\nKupjansk (; ) je město v Charkovské oblasti na Ukrajině. Leží na řece Oskol, levém přítoku Doněcu, ve vzdálenosti 124 kilometrů na jihovýchod od Charkova a 40 kilometrů od hranice s Ruskou federací. V roce 2013 žilo v Kupjansku bezmála třicet tisíc obyvatel.\n\nKupjansk byl založen v roce 1655 a v roce 1779 se stal městem. Od 24. června 1942 do 3. ledna 1943 byl obsazen německou armádou.\n"}
{"id": "920076", "url": "https://cs.wikipedia.org/wiki?curid=920076", "title": "Beaumaris (hrad)", "text": "Beaumaris (hrad)\n\nHrad Beaumaris ( \"Castell Biwmares\") je středověký hrad ve městě Beaumaris na ostrově Anglesey ve Walesu ve Spojeném království. Pochází z doby krále Eduarda I., který se snažil dobýt severní část Walesu. Výstavba hradu začala v roce 1295. V roce 1403 byl hrad převzat velšským králem Owainem Glyndŵrem, ale Anglie jej brzy získala zpět.\n"}
{"id": "920078", "url": "https://cs.wikipedia.org/wiki?curid=920078", "title": "Balaklija", "text": "Balaklija\n\nBalaklija (; ) je město v Charkovské oblasti na Ukrajině. Leží na levém břehu Severního Doňce zhruba sto kilometrů na jihozápad od Charkova na železniční trati spojující Moskvu s Donbasem. V roce 2013 žilo v Balakliji bezmála třicet tisíc obyvatel.\n\nOsídlení zde založili v roce 1663 Kozáci a jméno získalo po říčce Balaklijce, které se zde do Doňce vlévá. V letech 1796 až 1891 se ovšem používalo jméno \"Novoserpuchov\" podle ruského Serpuchova. V roce 1938 se Balaklija stala městem. Od 10. prosince 1941 do 4. února 1943 bylo město obsazeno německou armádou.\n"}
{"id": "920082", "url": "https://cs.wikipedia.org/wiki?curid=920082", "title": "Tanglewood", "text": "Tanglewood\n\nTanglewood je místo ve městech Lenox a Stockbridge v americkém státě Massachusetts, kde se konají různé hudební festivaly a jiné podobné akce spojené s hudbou. Od roku 1937 jde o letní sídlo Bostonského symfonického orchestru. Řadu let byl jeho hlavním dirigentem Sergej Kusevický a po jeho smrti jej na několik let nahradil Leonard Bernstein.\n"}
{"id": "920086", "url": "https://cs.wikipedia.org/wiki?curid=920086", "title": "Tkaničky", "text": "Tkaničky\n\nTkaničky jsou kousky provázků používané k zajištění bot proti vyzutí. Na jejich výrobu se používá především bavlna nebo umělé materiály, ale i třeba kůže různých délek a barev. Na obou koncích bývají obaleny objímkami pro snadnější vedení tkaničky oky bot. Koncovky se zpravidla vyrábí z mědi, mosazi nebo plastu. Provlečením tkaničky oky bot, jejím utažením a následným zavázaním se zabraňuje vyzutí boty.\n\nTkaničky mají vedle zajišťování bot proti vyzutí i jiná využití, například při vázání korzetu, najdeme je i na padácích.\n\nTkaničky se běžně zavazují v podstatě ambulančním uzlem, kdy ve druhé fázi nepoužijeme volné konce tkaniček, ale z nich vytvořený ohyb, takže zatažením za volný konec tkaničky lze uzel rozvázat.\n\nByly popsány desítky způsobů navlékání tkaniček do boty, k nejběžnějším patří vázání křížem krážem ( \"Criss Cross Lacing\"), se střídavým překrýváním ( \"Over Under Lacing\") nebo přímé vázání ( \"Straight Bar Lacing\"). Existuje i řada možností ozdobného vázání jako supernova ( \"Supernova Lacing\"), pavoučí síť ( \"Spider Web Lacing\") či pentagram ( \"Pentagram Lacing\").\n\nKonce tkaniček se jmenují návlečky.\n"}
{"id": "920090", "url": "https://cs.wikipedia.org/wiki?curid=920090", "title": "Iain Glen", "text": "Iain Glen\n\nIain Glen (* 24. června 1961, Edinburgh, Skotsko) je skotský filmový, televizní a divadelní herec. Mezi jeho nejznámější role patří postava Alexandera Isaacsa ve filmové sérii \"Resident Evil\" a role sera Joraha Mormonta v seriálu \"Hra o trůny\".\n\nNarodil se v Edinburghu ve Skotsku a byl vzděláván na Edinburské akademii, nezávislé chlapecké škole, a následně na Univerzitě v Aberdeenu. Poté navštěvoval královskou akademii dramatických umění v Londýně, kde získal Bancroftovu zlatou medaili.\n\nV roce 1990 vyhrál cenu Zlatý medvěd na Filmovém festivalu v Berlíně za roli ve filmu \"Silent Scream\". Byl nominován na cenu Lawrence Oliviera za výkon v divadelní hře \"The Blue Room\", kde se objevil po boku Nicole Kidman.\n\nDne 20. srpna 2009 bylo oznámeno, že se Glen objeví v roli Sera Joraha Mormonta v seriálu HBO, \"Hra o trůny\".\n\nJeho starším bratrem je divadelní režisér Hamish Glen. V letech 1993 až 2004 byl ženatý se Susannah Harker a z manželství mají syna Finlaye (* 1994). Jeho nynější partnerkou je Charlotte Emmerson, se kterou má dvě dcery: Mary (* září 2007) a Juliet (* 2012).\n\n\n"}
{"id": "920092", "url": "https://cs.wikipedia.org/wiki?curid=920092", "title": "Ozan Güven", "text": "Ozan Güven\n\nOzan Güven (* 19. května 1975 Norimberk, Německo) je turecký filmový a divadelní herec.\n\nStudoval herectví na konzervatoři v Izmiru a moderní tanec na Univerzitě Mimara Sinana v Istanbulu. První profesionální zkušenosti získával jako člen známého divadelního studia Şahiky Tekand (\"Şahika Tekand Studio Oyunculari\"). \nNa studia si musel vydělávat sám, své životní zkušenosti z té doby charakterizuje jako dobrou přípravu pro pozdější profesi. Je známý svou všestranností, bystrým pohotovým hereckým intelektem a schopností přesvědčivě zachytit psychologii postavy i na malé ploše. Nebojí se kontroverzních rolí ani experimentálních projektů, ale odmítne nabídku, pokud ho nezaujme scénář. Nevystupuje v televizních show, interview dává jen málokdy. O sobě říká: \"Hraní mě moc těší, vítám každou hereckou zkušenost. Jsem především komik.\" \n\nOd roku 1998 vytvořil dlouhou řadu rolí v nejrůznějších žánrech, od satiry až po krimithriller a psychologické drama. Podílel se na projektech, které se staly významným mezníkem turecké kinematografie (\"Balalayka\" režiséra Ali Özgentürka, \"Dokuz\" (\"9\") režiséra Ümita Ünala), i na filmech divácky a komerčně nejúspěšnějších nejen v Turecku, ale i v zahraničí (Německo). Na většině z nich spolupracoval se svým přítelem, komikem Cemem Yilmazem (satirické sci-fi komedie \"G.O.R.A.\" a \"A.R.O.G.\" a westernová parodie \"Yahşi Bati\" ).\n\nVýznamnou roli získal v historickém televizním seriálu \"Muhteşem Yüzyıl Velkolepé století\", kde ztvárnil postavu velkovezíra Rüstema Paši. Güvenva interpretace zde podle kritiky daleko přesáhla žánrový rámec seriálu a vytvořila jednu z psychologicky nejzajímavějších postav, hodnou rozměrů velkého klasického dramatu. \n\nZ manželství s režisérkou Türkan Derya má syna.\n\n\n\n\n"}
{"id": "920098", "url": "https://cs.wikipedia.org/wiki?curid=920098", "title": "Akademická půda", "text": "Akademická půda\n\nAkademická půda jsou jak veřejně přístupné, tak veřejnosti nepřístupné prostory vysoké školy, ve kterých platí určitá práva i povinnosti akademické obce. Jde především o svobodu vědeckého bádání a svobodu vyučování, stejně jako právo konat akademické obřady. Na druhou stranu je na akademické půdě striktně zakázáno působení politických stran.\n\nV minulosti byla akademická půda téměř nedotknutelnou ze strany státní moci, protože univerzity oplývaly vlastní rozsáhlou samosprávou, projevující se mj. vlastním soudnictvím, které vykonával rektor univerzity. To skončilo už s josefínskými reformami, jako jistý nepsaný zvyk se nicméně relativní nedotknutelnost udržela i nadále. Na druhou stranu orgánům veřejné moci, jako je např. policie, ale nic ve vstupu na akademickou půdu nebránilo. Po zkušenostech s komunistickým režimem byla tato \"nedotknutelnost\" v roce 1990 výslovně zakotvena ve vysokoškolském zákoně. Ten stanovil, že s výjimkami ohrožení života, zdraví nebo majetku mohou orgány činné v trestním řízení vstupovat na akademickou půdu jen na základě důvodného podezření ze spáchání trestného činu a jen se souhlasem rektora, pověřeného prorektora či děkana. Pro svou přežitost ale už taková nedotknutelnost nebyla v roce 1998 do nového zákona o vysokých školách převzata a od té doby tak může být i na akademické půdě např. vykonána standardní domovní prohlídka.\n"}
{"id": "920100", "url": "https://cs.wikipedia.org/wiki?curid=920100", "title": "Julian Schnabel", "text": "Julian Schnabel\n\nJulian Schnabel (* 26. října 1951 Brooklyn) je americký malíř a režisér. Začínal v osmdesátých letech jako malíř. Svůj první film \"Basquiat\" natočil až v roce 1996 a ztvárnil v něm příběh amerického malíře Jean-Michel Basquiata. Další film nazvaný \"Než se setmí\" natočil o čtyři roky později a o dalších sedm let poté zpracoval do filmové podoby román \"Skafandr a motýl\" francouzského novináře Jean-Dominique Baubyho. Za tento film získal dva Zlaté glóby − za nejlepší režii a za nejlepší cizojazyčný film. Téhož roku byl představen koncertní film \"\" hudebníka Lou Reeda, který Schnabel rovněž režíroval. Roku 2010 natočil film \"Miral\" inspirovaný stejnojmenným románem izraelské novinářky Rula Jebreal.\n\n\n"}
{"id": "920102", "url": "https://cs.wikipedia.org/wiki?curid=920102", "title": "Beaumaris", "text": "Beaumaris\n\nBeaumaris ( \"Biwmares\") je město na ostrově Anglesey na severu Walesu ve Spojeném království. Ve městě se nachází středověký hrad.\n\nV roce 2001 zde žilo 2 040 obyvatel.\n\n"}
{"id": "920108", "url": "https://cs.wikipedia.org/wiki?curid=920108", "title": "Warner Baxter", "text": "Warner Baxter\n\nWarner Baxter (29. března 1889 – 7. května 1951) byl americký herec.\n\nRoku 1929 získal Oscara za mužský herecký výkon v hlavní roli ve filmu \"In Old Arizona\", kde ztvárnil postavu Cisco Kida. K jeho známým filmům patří též muzikál \"42nd Street\". Ve 40. letech hrál v populárním cyklu krimi filmů Crime Doctor. Začínal už v němé éře, hrál například ve filmu \"The Great Gatsby\" z roku 1926, který však patří k mnoha snímkům z této éry, jež se nedochovaly.\n\n"}
{"id": "920115", "url": "https://cs.wikipedia.org/wiki?curid=920115", "title": "Hydroxyketony", "text": "Hydroxyketony\n\nHydroxyketony jsou ketony, které kromě karbonylové skupiny obsahují ještě alespoň jednu hydroxylovou skupinu navázanou na jiný atom uhlíku. Patří sem také monosacharidy ketózy, což jsou alifatické ketony s více hydroxylovými skupinami v molekule.\n\nPodle vzhledu uhlíkového řetězce se hydroxyketony dělí na alifatické, alicyklické a aromatické.\n\nPodle počtu hydroxylových skupin se hydroxyketony dělí takto\n\n\nHydroxyketony lze vyrobit oxidací sekundárního alkoholového hydroxylu u vícesytných alkoholů, např. z propylenglykolu vznikne monohydroxyaceton:\n\n2 CHCH(OH)CH(OH) + O → 2 CHCOCHOH + 2 HO\n\n, z glycerolu vznikne dihydroxyaceton:\n\n2 CH(OH)CH(OH)CH(OH) + O → 2 CH(OH)COCHOH + 2 HO. \n\n"}
{"id": "920125", "url": "https://cs.wikipedia.org/wiki?curid=920125", "title": "Laktaldehyd", "text": "Laktaldehyd\n\nLaktaldehyd, systematický název 2-hydroxypropanal, je organická sloučenina ze skupiny hydroxyaldehydů (aldehydů s hydroxylovou skupinou).\n\nLaktaldehyd (pravotočivý; méně toxický) vzniká metabolicky z toxického methylglyoxalu působením enzymu glyceroldehydrogenázy (gldA). Následně je oxidován aldehyddehydrogenázou na kyselinu mléčnou.\n\nLaktaldehyd se vyskytuje, podobně jako monosacharidy, v acyklické formě (otevřený uhlíkový řetězec), v roztoku přecházející do hemiacetalové formy. V krystalické formě se vyskytuje jako monomer a dimer.\n\nLaktaldehyd obsahuje centrum chirality (na 2. uhlíku), proto je opticky aktivní a vyskytuje se ve dvou formách. Z -mléčné kyseliny formálně odvozený -laktaldehyd neboli (\"S\")-laktaldehyd je pravotočivý, tj. (+)-laktaldehyd). -Laktaldehyd neboli (\"R\")-laktaldehyd je levotočivý ((−)-laktaldehyd)).\n"}
{"id": "920128", "url": "https://cs.wikipedia.org/wiki?curid=920128", "title": "Trakce (medicína)", "text": "Trakce (medicína)\n\nTrakce je druh vertebroterapie, spočívající v natahování v ose kloubu. Touto metodou lze příznivě ovlivnit porušenou funkci nebo anatomickou změnu postižené oblasti pohybového aparátu. Je efektivní u kořenových syndromů a u diskopatií v oblasti bederní páteře. Osvědčenější je trakce manuální než ta přístrojová. Některým nemocným trakce nesvědčí, pak se nesmí aplikovat.\n"}
{"id": "920131", "url": "https://cs.wikipedia.org/wiki?curid=920131", "title": "Eduard Pagáč", "text": "Eduard Pagáč\n\nEduard Pagáč (* 1. května 1978, Československo) je bývalý slovenský fotbalista a později fotbalový trenér.\n\nSvoji trenérskou kariéru začal v Dubnici, v níž v letech 2002–2004 trénoval mládež. V následujících 4 letech vedl mládež Púchova a stejnou funkci vykonával i v Trenčíně a Senici. Před sezonou 2013/2014 byl jmenován hlavním trenérem prvního mužstva Záhoráků. 21. února 2014 vyhrál anketu o nejlepšího sportovce města roku 2013 v kategorii trenér. 12. března 2014 v mužstvu ve funkci hlavního trenéra skončil a nahradil ho český trenér Pavel Hapal. V týmu zůstal a stal se opět trenérem senické mládeže. V lednu 2015 byl jmenován asistentem trenéra A-mužstva Jozefa Kostelníka. 25. února 2015 vyhrál za podzim 2014 anketu o nejlepšího sportovce města roku 2014 kategorii trenér U-19.\n\n8. května 2015 se po odvolání Jozefa Kostelníka stal hlavním trenérem Záhoráků. Začátkem září 2015 v Senici na postu hlavního kouče skončil.\n"}
{"id": "920133", "url": "https://cs.wikipedia.org/wiki?curid=920133", "title": "BBC Japan", "text": "BBC Japan\n\nBBC Japan byl satelitní kanál BBC, respektive BBC Worldwide. Vysílal od roku 2004 do roku 2006.\n\nKanál zahájil vysílání 1. prosince 2004, tedy ve stejný den, kdy zahájil vysílání BBC Prime v Asii.\n\nBBC Japan vysílal podobný programový mix jako BBC Prime, tedy komedie, drama, sitcomy, seriály nebo zábavné pořady, jako příklad můžeme uvést například \"Hotýlek\", v originále \"Fawlty Towers\", nebo \"Černá zmije\", v originále \"Blackadder\". Mnoho pořadů vysílala BBC Japan s japonskými titulky.\n\n20. března 2006 oznámila BBC, že lokální distributor JMC nemá nadále finanční zájmy dotovat provoz kanálu BBC Japan. 24. srpna 2006 také bylo oznámeno, že BBC Japan skončí vysílání 30. srpna 2006. Po zániku BBC Japan nebyl v Japonsku spuštěn žádný jiný kanál jako náhrada (BBC Entertainment vysílá ve většině asijských zemí kromě Číny a Japonska).\n\n"}
{"id": "920135", "url": "https://cs.wikipedia.org/wiki?curid=920135", "title": "Kostel svatého Václava (Holubice)", "text": "Kostel svatého Václava (Holubice)\n\nKostel svatého Václava je římskokatolický chrám v Holubicích v okrese Vyškov.\n\nKostel byl postaven a předán slavnostně veřejnosti 14. července 1929. Postaven byl z finančních sbírek obyvatel obce. Chrám měl zpočátku čtyři zvony z dílny Rudolfa Manouška, ty však byly konfiskovány v roce 1943. Nové zvony byly pořízeny v roce 1972.\n\nJde o filiální kostel farnosti Pozořice.\n"}
{"id": "920138", "url": "https://cs.wikipedia.org/wiki?curid=920138", "title": "Římskokatolická farnost Dobřínsko", "text": "Římskokatolická farnost Dobřínsko\n\nŘímskokatolická farnost Dobřínsko je územní společenství římských katolíků s farním kostelem svatého Prokopa v obci Dobřínsko v děkanátu Moravský Krumlov.\n\nPrvní písemná zmínka o obci pochází z roku 1131. Už v roce 1298 se uvádí i kostel sv. Prokopa. Má pozdně románské jádro, presbytář je z 15. století. Nejstarší část kostela – presbytář – byla postavena ve 14. století, současná chrámová loď pochází z roku 1826.\n\nFara v obci byla postavena roku 1778, v roce 1912 byl objekt zbourán a znovu postaven. Vedle této fary roku 1870 tehdejší duchovní Augustin Forman zasadil lípu, která svojí výškou přes 25 m a obvodem kmene 420 cm je nejstarším a dominantním stromem v obci.\n\nOd 1. srpna 2003 je farářem R. D. Karel Slanina.\n\nDnem vzájemných modliteb farností za bohoslovce a bohoslovců za farnosti brněnské diecéze je 1. prosinec. Adorační den připadá na 4. listopad.\n\nVe farnosti se pravidelně pořádá tříkrálová sbírka. V roce 2016 se při ní vybralo 11 240 korun.\n"}
{"id": "920139", "url": "https://cs.wikipedia.org/wiki?curid=920139", "title": "Římskokatolická farnost – děkanství Jablonec nad Nisou", "text": "Římskokatolická farnost – děkanství Jablonec nad Nisou\n\nŘímskokatolická farnost – děkanství Jablonec nad Nisou (lat. \"Gabloncium\") je územní společenství římských katolíků v Jablonci nad Nisou a okolí. Organizačně spadá do libereckého vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nJako plebánie existovala farnost již roku 1356. Od roku 1730 jsou vedeny matriky. Kanonicky byla farnost zřízena od roku 1737. Roku 1892 byla povýšena na děkanství.\n\n\"Začátek působnosti jmenovaného v duchovní správě farnosti od:\"\n\nZ důvodu efektivity duchovní správy byl vytvořen \"farní obvod\" (kolatura) sestávající z přidružených farností spravovaných excurrendo z Jablonce nad Nisou. Jsou jimi farnosti (řazeno abecedně):\n\nŘímskokatolická farnost-děkanství Jablonec nad Nisou\n\n"}
{"id": "920141", "url": "https://cs.wikipedia.org/wiki?curid=920141", "title": "Polookruh", "text": "Polookruh\n\nPolookruh je v abstraktní algebře označení pro algebraickou strukturu podobnou okruhu, ve které ovšem nemusí pro všechny prvky existovat opačný prvek vzhledem ke sčítání. Jedná se o strukturu s dvěma binárními operacemi, která je vzhledem ke sčítání komutativním monoidem, vzhledem k násobení monoidem, pro operace platí distributivita a násobením nulovým prvkem vzniká nula.\n\nKomutativním polookruhem se rozumí polookruh, kde platí komutativita pro násobení.\n\nDefinice polookruhu jako takového není zcela ustálená a za polookruh se někdy považuje i algebraická struktura, ve které není neutrální prvek vůči násobení ani vůči sčítání, tedy struktura se sčítáním a násobením, která je vzhledem ke sčítání komutativní pologrupou, vzhledem k násobení pologrupou a pro operace platí distributivita.\n\n"}
{"id": "920144", "url": "https://cs.wikipedia.org/wiki?curid=920144", "title": "Kibíjský masakr", "text": "Kibíjský masakr\n\nKibíjský masakr se odehrál v říjnu 1953, kdy izraelské síly pod velením Ariela Šarona napadly vesnici Kibíja na Západním břehu. Při útoku bylo zabito nejméně 69 palestinských Arabů, dvě třetiny z nich byly ženy a děti. Zbořeno bylo 45 domů, škola a mešita. Útok následoval po přeshraničních nájezdech vedených z Jordánskem obsazeného Západního břehu, při kterých byli zabíjeni izraelští civilisté. Útok na Kíbiji byl především odvetou za útok na vesnici Jehud (12. října 1953), při kterém byla ve svém domě zavražděna mladá žena a její dvě děti.\n"}
{"id": "920146", "url": "https://cs.wikipedia.org/wiki?curid=920146", "title": "Sean Murray", "text": "Sean Murray\n\nSean Harland Murray (* 15. listopadu 1977) je australsko-americký herec. Je známý díky roli Timothyho McGeeho v televizním seriálu CBS \"Námořní vyšetřovací služba\" a Dannyho Waldena v seriálu \"JAG\", což je mateřský seriál \"Námořní vyšetřovací služby.\"\n\nMurray se narodil v Bethesdě v Marylandu. Dětství prožil v blízkosti Coffs Harbour v Novém Jižním Walesu v Austrálii. Má dvojí občanství - americké a australské. Jeho matkou je Vivienne Bellisario, čtvrtá manželka známého amerického producenta a scenáristy Donalda P. Bellisaria, který je Murrayho nevlastním otcem.\n\nJeho herecká kariéra začala hlavní rolí v seriálu \"The Random Years\" televize UPN a rolí teenagera Zanea Greye Harta ve westernovém komediálním seriálu televizní stanice CBS \"Harts of the West\", kde si zahrál po boku Beau Bridgese, který představoval jeho otce, a Harley Jane Kozak jako jeho matky. V seriálu, který se natáčel na ranči v Nevadě, se objevil i Lloyd Bridges.\n\nTaké hostoval v dalších seriálech, například v \"Pohotovosti\". Kromě toho se také objevil v mnoha filmech, například v \"Hokus Pokus\" z roku 1993, kde si zahrál Thackeryho Binxe, a byl za tuto hlavní roly nominován na cenu \" Nejlepší mladý herec roku \". Úspěch také slavil ve filmech \"Dospívání po americku\" a v krátkém filmu Todda Fielda \"Too Romantic\".\n\nDne 26. listopadu 2005 si Murray vzal Carrie James, se kterou má dvě děti. První dítě, dcera Caitlyn Melissa Murray, se narodilo 3. května 2007. Druhého dítěte, syn James Murray River narozeného v Los Angeles, se dočkali 22. dubna 2010.\n"}
{"id": "920149", "url": "https://cs.wikipedia.org/wiki?curid=920149", "title": "Musée de la Serrure", "text": "Musée de la Serrure\n\nMusée de la Serrure (\"Muzeum zámečnictví\") bylo muzeum v Paříži. Sídlilo v městském paláci Hôtel Libéral Bruant ve 3. obvodu v ulici \"Rue de la Perle\". Muzeum se zaměřovalo na dějiny zámečnictví.\n\nMuzeum založila v roce 1976 společnost \"Bricard\". Palác Hôtel Libéral Bruan pronajalo město Paříž společnosti v roce 1968 s podmínkou, že jej zrestauruje pro muzejní účely. Muzeum bylo věnováno dějinám zámečnictví od starověku po současnost. V roce 2003 bylo uzavřeno.\n"}
{"id": "920152", "url": "https://cs.wikipedia.org/wiki?curid=920152", "title": "Musée des Plans-reliefs", "text": "Musée des Plans-reliefs\n\nMusée des Plans-reliefs (\"Muzeum modelů\") je muzeum v Paříži, které uchovává a vystavuje modely francouzských vojenských pevností. Nachází se v pařížská Invalidovně v 7. obvodu. Muzeum je členem Mezinárodní konfederace architektonických muzeí.\n\nVznik sbírky inicioval v roce 1668 François Michel Le Tellier de Louvois, ministr války Ludvíka XIV. První model zaobrazoval pevnost Dunkerk a poté následovaly další. Modely v měřítku 1 stopa / 100 sáhů (zhruba 1:600) zachycovaly od roku 1680 daný stav pevností a měst. Podle soupisu pořízeného Vaubanem roku 1697, tvořilo sbírku umístěnou v palais des Tuileries 144 modelů představující 101 opevněných měst. Modelů vzniklých v době Ludvíka XIV. se dochovalo pouhých 30.\n\nV roce 1700 byla sbírka přemístěna do paláce Louvre a roku 1774 do pařížské Invalidovny. Při stěhování bylo několik modelů zničeno, poškozené modely byly opraveny.\n\nZa Velké francouzské revoluce byly modely v roce 1791 zkonfiskovány pro ministerstvo války. V roce 1794 vznikl model města Toulon jako památka na obléhání města Angličany roku 1793. Při té příležitosti byla sbírka na jeden měsíc poprvé zpřístupněna veřejnosti.\n\nNové modely vznikly za Napoleona. V roce 1814 během okupace Paříže spojeneckými oddíly po pádu Prvního císařství odvezli Prusové do Berlína 17 modelů představující místa na severu a východě Francie. Tyto byly pravděpodobně zničeny při bombardování města během druhé světové války. Do Francie se v roce 1948 vrátil pouze jediný nalezený model města Lille.\n\nNěkolik modelů bylo zhotoveno v 19. století, ale v roce 1870 ministerstvo války rozhodlo, že způsoby vedení války na základě výstavby pevností je zastaralý. Sbírku převzala Vojenská geografická služba (Service géographique de l'armée) a dále se nerozšiřovala.\n\nV letech 1668-1870 bylo vytvořeno asi 260 modelů představující 150 pevností, ale během doby jich značná část byla poničena.\n\nSbírka byla prohlášena v roce 1927 za historickou památku a samotné muzeum bylo otevřeno v roce 1943. Muzeum uchovává asi 100 modelů, z nichž je 28 vystaveno. 15 jeho modelů je umístěno v Muzeu krásných umění v Lille.\n"}
{"id": "920165", "url": "https://cs.wikipedia.org/wiki?curid=920165", "title": "Bridgend", "text": "Bridgend\n\nBridgend ( \"Pen-y-bont ar Ogwr\") je město v ceremoniálním hrabství Mid Glamorgan ve Walesu ve Spojeném království. Leží na řece Ogmore přibližně 35 kilometrů od Cardiffu.\n\nV roce 2001 zde žilo 39 429 obyvatel.\n"}
{"id": "920167", "url": "https://cs.wikipedia.org/wiki?curid=920167", "title": "Diamantová liga 2012", "text": "Diamantová liga 2012\n\nSamsung Diamantová liga 2012 – třetí edice závodů Diamantové ligy.\n"}
{"id": "920178", "url": "https://cs.wikipedia.org/wiki?curid=920178", "title": "Charolles", "text": "Charolles\n\nCharolles je francouzská obec v departementu Saône-et-Loire v regionu Burgundsko-Franche-Comté. V roce 2010 zde žilo 2 794 obyvatel. Je centrem arrondissementu Charolles.\n\n"}
{"id": "920183", "url": "https://cs.wikipedia.org/wiki?curid=920183", "title": "Iginio Straffi", "text": "Iginio Straffi\n\nIginio Straffi (* 30. května 1965) je italský výtvarník a tvůrce animovaného seriálu Winx Club.\n\nZačínal jako tvůrce komiksů. Roku 1995 založil vlastní studio animovaného filmu \"Rainbow\". Jeho prvním vlastním produktem byl seriál \"Tommy a Oscar\". Roku 2004 ve studiu vznikl jeho nejúspěšnější produkt, animovaný seriál \"Winx Club\", který dosáhl světového věhlasu, byl vysílán ve 130 zemích, včetně České republiky (v pořadu Animáček ho vysílá TV Barrandov, dále ho vysílá i televize Prima). Winx Club, pojednávající o skupině víl -teenagerek, které chrání magický vesmír, se dočkal i tří celovečerních filmů.\n\nK dalším Staffiho seriálům patří \"Prezzy\" a \"Monster Allergy\". Stal se též koproducent dalšího světoznámého animovaného seriálu \"Huntik\".Jeho novým seriálem bude od roku 2016 seriál Regal academy ve kterém bude hlavní postavou popelka rose\n\n"}
{"id": "920191", "url": "https://cs.wikipedia.org/wiki?curid=920191", "title": "Paulinho", "text": "Paulinho\n\nJosé Paulo Bezerra Maciel Júnior známý jako Paulinho (* 25. července 1988 São Paulo, Brazílie) je brazilský fotbalový záložník a reprezentant, od léta 2017 hráč klubu FC Barcelona. Jeho styl hry bývá přirovnáván ke hře belgického reprezentanta Moussy Dembélého.\n\nNa začátku své kariéry hrál v několika brazilských klubech a také v Evropě za litevský FC Vilnus a polský ŁKS Łódź.\n\nNejlepší výsledky dosáhl v brazilském týmu SC Corinthians Paulista, se kterým vyhrál brazilský mistrovský titul, Pohár osvoboditelů a Mistrovství světa ve fotbale klubů. V červenci 2013 přestoupil z Corinthians do anglického Tottenhamu za částku 20 miliónů eur. V červnu 2015 přestoupil do čínského klubu Kuang-čou Evergrande FC. Zde strávil dvě sezóny.<br>\nV srpnu 2017 se zrodil jeho přestup do španělského klubu FC Barcelona.\n\nZúčastnil se Konfederačního poháru FIFA 2013 v Brazílii, kde brazilský tým získal zlaté medaile po vítězství 3:0 ve finále nad Španělskem. Na turnaji vsítil 2 góly a za svůj výkon získal bronzovou kopačku pro třetího nejlepšího hráče turnaje.\n\nTrenér Luiz Felipe Scolari jej nominoval na domácí Mistrovství světa 2014 v Brazílii. V semifinále proti Německu byl u historického brazilského debaklu 1:7, v prvním poločase Brazilci dovolili Němcům do 29. minuty pětkrát skórovat, Paulinho nastoupil do druhé půle. Brazilci obsadili konečné čtvrté místo a zůstali bez medaile.\n\n"}
{"id": "920192", "url": "https://cs.wikipedia.org/wiki?curid=920192", "title": "Mistrovství Evropy v basketbalu mužů 2013", "text": "Mistrovství Evropy v basketbalu mužů 2013\n\n38. mistrovství Evropy v basketbale mužů se konalo ve dnech 4. – 22. září 2013 ve slovinských městech Lublaň, Jesenice, Koper a Celje. Turnaje se zúčastnilo 24 mužstev. Mistrem Evropy se stali basketbalisté Francie.\n\n\n\n1. Francie \n\n\n2. Litva \n\n\n3. Španělsko \n\n\n4. Chorvatsko \n\n\n5. Slovinsko \n\n\n6. Ukrajina \n\n\n7. Srbsko \n\n\n8. Itálie \n\n\n9. Finsko \n\n\n10. Belgie \n\n\n11. Řecko \n\n\n12. Lotyšsko \n\n\n13. Bosna a Hercegovina \n\n\n14. Česko \n\n\n15. Velká Británie \n\n\n16. Švédsko \n\n\n17. Německo \n\n\n18. Černá Hora \n\n\n19. Gruzie \n\n\n20. Turecko \n\n\n21. Makedonie \n\n\n22. Izrael \n\n\n23. Rusko \n\n\n24. Polsko \n\n\n"}
{"id": "920195", "url": "https://cs.wikipedia.org/wiki?curid=920195", "title": "TIP TV", "text": "TIP TV\n\nTIP TV je česká televize, která se zabývá prodejem knih a esoterikou.\n\nPůvodní TIP TV zahájilo testovací vysílání v multiplexu 3 dne 26. dubna 2013, řádné vysílání pak 6. května. Vysílání však za necelé dva měsíce, 1. července 2013, skončilo kvůli odchodu investora Radima Pažouta. Televize byla poté dostupná na internetu, v satelitním vysílání a regionálních sítích, případně kabelové televizi.\n\nObnovené pozemní vysílání, z finančních důvodů již jen regionální, zahájila televize 1. července 2014 pořadem \"Vědmy radí\" ve 12:10–14:10 a 23:25–03:20. Od 3. srpna přidala do vysílání pořad \"Knihotip\", který vysílá od 03:20–12:10 a 14:10–23:25.\n\n\n"}
{"id": "920197", "url": "https://cs.wikipedia.org/wiki?curid=920197", "title": "Příhody Řeka Melikla", "text": "Příhody Řeka Melikla\n\nPříhody Řeka Melikla (1947, \"Przygody Meliklesa Greka\") je dobrodružný historický román pro mládež, který napsal polský spisovatel Witold Makowiecki. Děj románu se odehrává ve starověkém Řecku v 6. století př. n. l. a popisuje dramatický útěk mladého řeckého námořníka ze starověkého Kartága, kam byl prodán do otroctví fénickými piráty, do rodného Milétu. Volným pokračováním knihy je další autorův román \"Diossos\" (1950, česky jako \"Tři útěky z Korintu\").\n\nMelikles je sedmnáctiletý chlapec z Milétu, prodaný fénickými piráty do Kartága do otroctví. Dvakrát se marně snaží uprchnout, je chycen a dosouzen k smrti ubičováním. Zachrání jej Řek Kalias a tajemný Méd Nehurabhed, velekněz zoroastristického boha dobra Ahura Mazdy pověřený diplomatickým poslání smířit v Egyptě Řeky s Féničany, což by oslabilo moc Kartága.\n\nKartaginci se snaží Nehurabheda marně zastavit a ten se po různých dobrodružstvích přes Syrakusy, Messinu, Tarent, přístavy na Peloponésu a Krétu do Egypta (do jeho hlavního města Memfisu) skutečně dostane, Melikles se zde seznámí se svou budoucí ženou Anité a spřátelí se s jejím bratrem a svým budoucím švagrem Polynikem. Zjistí také, že Anité a Polinikos jsou děti Kaliase. Nehurabhedovo diplomatické poslání je však neúspěšné, a to především díky prohnilému egyptskému vládnímu systému, ve kterém ve skutečnosti vládnou kněží. Protože je Kalias sice v jádru čestný, ale chlubivý a hádavý chlapík, urazí svou žvanivostí egyptské bohy a hrozí mu smrt.\n\nKdyž jsou všechny děti řeckých vojáků, doposud věrně sloužících egyptskému faraónovi, zajati jako rukojmí, dojde ke vzpouře. Řekové děti násilím osvobodí a rozhodnou se Egypt opustit. Odejdou do sílící řecké osady Kyrenaiky, která je Egyptu solí v očích..Proti osadě proto vytáhne spojené egyptsko-libyjské vojsko čítající třicet tisíc mužů a mající tak nad Řeky čtyřnásobnou přesilu. Dojde k bitvě (jde o skutečnou historickou událost z roku 570 př. n. l.), ve které Řekové díky své statečnosti a důvtipu zvítězí. Po bitvě získá Melikles loď a tou se se svými přáteli vrátí do rodného Milétu.\n\n"}
{"id": "920198", "url": "https://cs.wikipedia.org/wiki?curid=920198", "title": "FC Admira Wacker Mödling", "text": "FC Admira Wacker Mödling\n\nFC Admira Wacker Mödling je rakouský fotbalový klub z Mödlingu, který působí v rakouské fotbalové Bundeslize. Klub byl založen v roce 1905 ve Vídni jako as SK Admira Wien. V roce 1971 se sloučil s SC Wacker Wien, v roce 1997 s VfB Mödling a v roce 2008 s SK Schwadorf.\n\nPřed sloučením se Admira stala 8x rakouským mistrem, Wacker 1x.\n\nSvoje domácí utkání hraje na stadionu Bundesstadion Südstadt s kapacitou 10 600 diváků.\n\nKlub byl založen v roce 1905 ve Vídni jako as SK Admira Wien. V roce 1971 se sloučil s SC Wacker Wien, v roce 1997 s VfB Mödling a v roce 2008 s SK Schwadorf.\n\nPřed sloučením se Admira stala 8x rakouským mistrem, Wacker 1x.\n\nZa Admiru hrál v letech 1935-1937 Josef Bican, v obou sezonách se stali mistrem.\n\n\n\"K 22. 7. 2016\"\n\n"}
{"id": "920199", "url": "https://cs.wikipedia.org/wiki?curid=920199", "title": "Hradecká brána (Opava)", "text": "Hradecká brána (Opava)\n\nHradecká brána (dříve \"Hvozdnická\") stávala v místech, kde dnes ústí Ostrožná ulice do sadů Svobody a tvořila součást opevnění Opavy.\n\nPřesná doba výstavby brány není známa, nicméně k tomu došlo pravděpodobně později než u ostatních městských bran, zřejmě ve druhé polovině 13. nebo na počátku 14. století. Za jejím vznikem stojí rozvoj zástavby jižní části centra města a s tím spojeného vybudování Ostrožné ulice, která umožňovala přístup na Horní náměstí cestou od jihozápadu. Vlastní brána se skládala ze dvou branských věží. Starší z nich vznikla před rokem 1372, kdy je poprvé zmiňována v písemných pramenech, a stávala v linii hlavní hradby. Výstavba mladší věže je spojená s vybudováním parkánové hradby na konci 14. století. V 16. století, při zdokonalování branského systému, přibyl barbakán s třetí branskou věží a kamenného mostu se střílnami. Během posledních úprav v letech 1626–1627 došlo k vybudování bastionového opevnění a s tím spojeného zemního ravelinu. V následujících letech byl komplex pouze udržován, nedocházelo již k jeho úpravám. Později už nebyl ani udržován a v jeho prostorách vyrůstala druhotná obytná zástavba. Od roku 1829 docházelo k postupné demolici jednotlivých částí. Posledním dochovaným pozůstatkem je Schinzelův dům.\n\n"}
{"id": "920202", "url": "https://cs.wikipedia.org/wiki?curid=920202", "title": "František Jiránek", "text": "František Jiránek\n\nFrantišek Jiránek (též v podobě \"Franz Giraneck\", někdy uváděn jako \"Anton\" či \"Antonín\", 24. červenec 1698, Lomnice nad Popelkou – 1778, Drážďany) byl český hudební skladatel pozdního baroka, nejspíše žák Antonia Vivaldiho.\n\nFrantišek Jiránek se narodil 24. července v Lomnici nad Popelkou do rodiny zaměstnanců hrabat z Morzinu, hofmistra Františka Michaela Jiránka a jeho manželky Anny Kateřiny. Měl dva starší bratry, Jiřího Františka (křtěn 15. 9. 1694) a Jana Václava (kř. 26. 6. 1697). O Františkově vzdělání nejsou žádné záznamy\n\nSám František byl později zaměstnán u hraběte Václava z Morzinu. Hrabě si cenil hudebních schopností Františka Jiránka a roku 1724 jej vyslal na tříletý studijní pobyt do Benátek, kde se měl zdokonalit ve svém hudebním umění pod vlivem hudby Antonia Vivaldiho. Jeho učitelem se během italského pobytu stal nejspíše samotný Vivaldi, což dokresluje skutečnost, že hrabě Morzin patřil mezi jeho největší mecenáše (Vivaldi mu dedikoval např. svou patrně nejslavnější sbírku houslových koncertů \"Il cimento\" obsahující cyklus Čtvero ročních dob). Navíc se Jiránkovo jméno (\"Giraneck\") objevuje u dvou koncertů v evidenci Vivaldiho skladeb (koncert B dur RV 371 a nedochovaný koncert RV Anh. 8).\n\nRoku 1726 se Jiránek vrátil do Prahy, kde opět působil jako houslista v malostranské kapele hraběte Morzina. V této kapele působil mimo jiné také Antonín Reichenauer a krátce též německý skladatel Johann Friedrich Fasch. V té době pobýval u kolegy fagotisty Antonína Mösera. \n\nPo smrti Václava Morzina roku 1737 Jiránek opustil Prahu a našel si místo v kapele saského prvního ministra Heinricha von Brühl ve Varšavě a Drážďanech, kde měl nejvyšší plat z celé kapely. Jeho tvorba zde pak byla formována nastupujícím klasicismem. Po Brühlově smrti roku 1763 odešel do penze a dožil v Drážďanech.\n\nMěl nejméně tři děti, syny Jana Antonína Václava Františka (pokřtěn 5. 6. 1724) a Antonína Václava Františka Štěpána Jana (26. 12. 1725) a Františka Pavla (27. 1. 1728).\n\nV některých pramenech (Dlabačž, ČSHS ad.) je Jiránek uváděn jako \"Anton\" či \"Antonín Jiránek\", či \"Anton Giraneck.\"\n\nDochované Jiránkovy skladby jsou výhradně instrumentální (houslové sonáty, triosonáty, symfonie a koncerty), jejichž styl utvrzuje domněnku, že byl Vivaldiho žákem. Jiránkovi se i přes Vivaldiho vliv podařilo vtisknout svým dílům i určitou osobitost pramenící snad z výrazných prvků české muzikality. V Hesenské zemské knihovně v Darmstadtu se dochovalo větší množství Jiránkových skladeb, zejména koncertů. Další skladby jsou kromě Německa uloženy také v Praze, ve Švédsku a v USA.\n\n"}
{"id": "920203", "url": "https://cs.wikipedia.org/wiki?curid=920203", "title": "Dalibor Štys", "text": "Dalibor Štys\n\nDalibor Štys (* 1. září 1962 Praha) je český vědec v oboru biochemie, vysokoškolský pedagog a vedoucí odboru na ministerstvu školství. Od července 2013 do ledna 2014 byl ministrem školství mládeže a tělovýchovy ve vládě Jiřího Rusnoka.\n\nPo maturitě na chemické průmyslovce vystudoval fyzikální chemii na Přírodovědecké fakultě Univerzity Karlovy v Praze (promoval v roce 1987). Na téže univerzitě získal o několik měsíců později v roce 1987 doktorát z přírodních věd (titul RNDr.). V letech 1988 až 1992 působil jako odborný asistent na Ústavu organické chemie a biochemie Akademie věd v Praze, kde v roce 1995 získal titul kandidáta věd.\n\nOd roku 1992 do roku 1995 zároveň pracoval na univerzitě v Lundu ve Švédsku, nejprve jako stipendista a poté jako výzkumný inženýr. Po návratu se výrazně zasloužil o vznik Ústavu fyzikální biologie Jihočeské univerzity v Nových Hradech, pro který získal podporu z fondů Evropské unie. Ředitelem tohoto pracoviště byl v letech 2002 až 2011. Po ukončení činnosti Ústavu fyzikální biologie se část zaměstnanců ústavu včlenila do pracovišť Přírodovědecké fakulty a část zaměstnanců včetně laboratoře prof. Štyse se seskupila do nového celku Školy komplexních systémů, která se stala součástí Fakulty rybářství a ochrany vod. Po přičlenění jeho laboratoře k Fakultě rybářství a ochrany vod Jihočeské univerzity působil krátce také jako tamní proděkan pro rozvoj.\n\nV roce 2006 se habilitoval v oboru přírodovědné inženýrství na Technické univerzitě v Liberci. V roce 2012 jej pak navrhla Vědecká rada Českého vysokého učení technického v Praze jmenovat profesorem v oboru aplikované fyziky, což také téhož roku tehdejší prezident Václav Klaus učinil.\n\nPůsobí jako vedoucí Laboratoře aplikované systémové biologie na Fakultě rybářství a ochrany vod Jihočeské univerzity a od listopadu 2012 působil také jako ředitel Odboru výzkumu a vývoje na Ministerstvu školství, mládeže a tělovýchovy ČR.\n\nJeho vědecká práce je zaměřena především na biochemii a fyziologii fotosyntézy (neboli na termodynamické děje v živých systémech). Publikoval rovněž několik článků týkajících se podpory a financování výzkumu. Přínos jeho odborného působení je však částí vědecké veřejnosti hodnocen skepticky. \n\nDalibor Štys je ženatý a má dva syny.\n\n1. července 2013 přijal od designovaného premiéra Jiřího Rusnoka nabídku stát se ministrem školství v jeho vládě. Prezident Miloš Zeman jej do funkce jmenoval 10. července 2013.\n"}
{"id": "920207", "url": "https://cs.wikipedia.org/wiki?curid=920207", "title": "Joan Franka", "text": "Joan Franka\n\nJoany Franka Johanna Ayten Hazebrouck (narozena 2. dubna 1990 v Rotterdamu), známější pod pseudonymem Joan Franka, je nizozemská zpěvačka tureckého původu.\nVešla ve známost účastí v první řadě televizní pěvecké soutěže The Voice of Holland a reprezentaci Nizozemska na Eurovision Song Contest 2012 s písní \"\"You And Me\"\".\n\nJoan se narodila v Rotterdamu nizozemské matce a tureckému otci, který zemřel nedlouho po jejím narození. Sama turecky téměř neumí. Vystupovat začala v sedmnácti letech.\n\nV září 2010 se Joan přihlásila do první série pěvecké soutěže \"The Voice of Holland\", kde postoupila až do pátého finálového kola. Zde byla ze soutěže eliminována a obsadila tak čtvrté místo. Její verze písní, které v soutěži interpretovala, \"\"Foolish Games\"\" a \"Promise Me\"\", se dostaly do nizozemské hitparády singlů.\n\n26. února 2012 Joan vystoupila v národním kole Nizozemska do Eurovize 2012. Přestože s písní \"\"You And Me\"\", kterou napsala spolu s Jessicou Hogenboom, obsadila v superfinále u poroty až třetí (poslední) místo, díky hlasům diváků zvítězila. Její singl se následně vyhoupl na první příčku nizozemské hitparády. Současně Joan vzbudila bouřlivé reakce díky vystoupení s indiánskou čelenkou.\n\nV květnu vystoupila v druhém semifinálovém kole Eurovize v Baku. Se ziskem 35 bodů obsadila 15. místo a nepostoupila do finále jakožto osmý zástupce Nizozemska v řadě (tuto sérii přerušila o rok později Anouk). Jak však vyšlo záhy najevo, pokud by byly brány v potaz pouze hlasy diváků, Nizozemsko by obsadilo desáté postupové místo se ziskem 51 bodů. Zpěvačka se také svěřila, že při vystoupení měla, podobně jako několik dalších umělců, vadný odposlech.\n\n"}
{"id": "920218", "url": "https://cs.wikipedia.org/wiki?curid=920218", "title": "UNIS NA 40 Bongo", "text": "UNIS NA 40 Bongo\n\nUNIS NA 40 Bongo je koncept lehkého dvoumotorového vrtulníku české výroby. Výroba prvního létajícího prototypu proběhla za účasti několika soukromých subjektů. Vrtulník se do sériové výroby připravoval ve spolupráci s českým výrobcem letadel, společností Moravan Aeroplanes.\n\nPrvní projekt výroby lehkého vrtulníku vznikl v roce 1992. Mělo se jednat o vrtulník pro dva cestující (včetně pilota) s dvoulistým hlavním rotorem, který měl využívat pro kompenzaci reakčního momentu systém CoCoMo. Jedná se o obdobu systému NOTAR používaného u vrtulníků amerického výrobce McDonnell Douglas Helicopter Systems. Vysoké účinnosti systému CoCoMo bylo dosaženo využitím vyššího energetického turbulentního pole coandova proudu. První prototyp (registrační značka OK-CIU) se v letech 1994–1996 realizoval výlučně na náklady autora projektu, mimo elektronických systémů byl dokončen v roce 1996. Dodavatelem obou motorů TE-50B se stala První brněnská strojírna Velká Bíteš, s níž započala spolupráce v roce 1995. V roce 1996 do projektu vstoupil další investor – společnosti UNIS, který se měl stát garantem úspěšného řešení paralelního běhu obou motorů. Priority společnosti UNIS však byly v jiných oblastech a vývoj řídících bloků FADEC nebyl ani po třech letech dokončen. Po úspěšných provozních a letových testech prototypu prvního stroje, kdy byla funkce motorů korigována ručně, došlo v roce 1999 k založení společnosti NA Design Company a k uzavření smlouvy na další vývoj a přípravu sériové výroby s českým leteckým výrobcem Moravan Aeroplanes. Nejdelší odpoutání od země přesáhlo s dvoučlennou posádkou 45 minut. Pro pohon kompenzačního systému bylo namontováno málo výkonné dmychadlo z motoru M337, i tak se však již v červenci 1999 plně ověřila funkčnost kompenzačního systému CoCoMo. Během následujících let přípravy sériové výroby plánovali konstruktéři více než 100 vylepšení. Následně se společnost Moravan Aeroplanes dostala do konkurzního řízení a projekt byl zastaven, neboť jej nešlo v tehdejší fázi bez zázemí certifikovaného výrobce dokončit. Celý projekt byl počínaje rokem 1994 realizován bez jakékoliv finanční podpory státu, přesto docílil úrovně srovnatelné s vývojovými projekty mnohých renomovaných světových výrobců.\n\nPo roce 2004 bylo v zahraničí na platformě původního konceptu postaveno několik značně vylepšených strojů, které se staly základem dalšího pokračování projektu.\n\nKromě základní verze NA 40 Bongo vzniklo několik dalších projektů:\n\nData podle publikace \"Evropské vrtulníky\".\n\n\n\n"}
{"id": "920223", "url": "https://cs.wikipedia.org/wiki?curid=920223", "title": "Swindon", "text": "Swindon\n\nSwindon je město v anglickém hrabství Wiltshire, ležící asi 130 km západně od Londýna. Podle sčítání mělo roku 2011 209 200 obyvatel.\n\nPrvní zmínka o Swindonu je v Domesday Book z 11. století pod názvem \"Suindune\", což se překládá jako \"Prasečí vrch\". Nevýznamný venkovský městys se dvěma a půl tisíci obyvateli se začal prudce rozvíjet ve 40. letech 19. století, kdy se stal klíčovým uzlem na \"Velké západní dráze\" z Londýna do Bristolu. Ve městě bylo zřízeno lokomotivní depo, které vyrostlo v jeden z nejdůležitějších strojírenských závodů v Anglii. V současnosti je největším zaměstnavatelem továrna Honda. Swindon bývá řazen k nejlepším místům pro život v celé Anglii: má nejlevnější nemovitosti v poměru k průměrné mzdě a kriminalitu tak nízkou, že radnice vypnula pouliční bezpečnostní kamery. \n\nVe Swindonu se nachází \"Magic Roundabout\", kruhový objezd, k němuž vede pět menších kruhových objezdů.\n\nVe městě sídlí fotbalový klub Swindon Town FC, který hraje League One, dále plochodrážní oddíl Swindon Robins (britský mistr roku 2012), kriketový Swindon Cricket Club, jeden z nejstarších v Anglii, a hokejisté Swindon Wildcats, působící v druhé nejvyšší britské soutěži.\n\nSkladatelka Betty Roeová napsala o Swindonu stejnojmennou operu.\n\nMark Haddon umístil do Swindonu děj svého románu \"Podivný případ se psem\".\n\nOd roku 2002 se ve městě koná Swindonský literární festival.\n\nNachází se zde archív English Heritage.\n\n\n"}
