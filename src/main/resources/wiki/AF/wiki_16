{"id": "790939", "url": "https://cs.wikipedia.org/wiki?curid=790939", "title": "Noisia", "text": "Noisia\n\nNoisia, stylizováno jako NOISIΛ (\"VISION\" otočené o 180°), je nizozemské trio, skládající se z Nika Roose, Martijna van Sonderena a Thijse de Vliegera, produkující elektronickou hudbu. V dnešní době produkují hudbu různých žánrů jako je dubstep, drum and bass, breakbeat, ale i house. Noisia hraje po celém světě a vlastní tři labely (Vision, Division a Invisible Recordings). V září 2019 oznámili ukončení tvorby a rozpad ke konci roku 2020.\n\n"}
{"id": "790942", "url": "https://cs.wikipedia.org/wiki?curid=790942", "title": "Crail", "text": "Crail\n\nCrail je malé historické městečko v oblasti Fife ve východním Skotsku. Má asi 1 300 obyvatel (2008).\nDatum jeho založení není přesně známý, ale sahá někam do 16. století. Z této doby zde stojí na Marketgate i viktoriánský kostel.\nJe zde tradiční hrnčířská dílna, zvaná Crail Pottery, v období letní sezony je to rodinná turistická atrakce. \n\nCrail má i svůj vlastní přístav, který je hojně využíván jako přístaviště rybářů a lovců krabů a dalších darů moře. \nMěsto se nachází ve vodní oblasti Firth of Forth, ze břehů a pláží je možné takto pozorovat hojný lodní provoz. Firth of Forth je totiž jedna z nejstarších a nefrekventovanějších oblastní lodní dopravy. Nachází se zde mnoho úložišť plynu a ropy. Je to samozřejmě také velká obchodní cesta směrem ke Queensferry a Edinburghu. \n\nZ Crailu také můžete pozorovat změny počasí nad nádherným ostrovem Isle of May, kde je ptačí rezervace papuchálků (anglicky Puffins). Dají se zde také pozorovat divocí lachtani a početná hejna racků mořských. \n\nPříliv a odliv je zde velice mocný a pobřeží se v určitých místech mění až o stovky metrů.\n\nVe městě se po dlouhé kariéře usídlil toho času skotský reprezentant v běhu na 100, 200 a 400 metrů Mike Hildrey s manželkou. Po ukončení sportovní kariéry se dal na žurnalistiku, ve které jako jediný obdržel 2× za sebou (9× celkem) cenu \"British Press Award\" a mnoho dalších ocenění. Proslavil se odhalením kauzy státního činitele, který bez povolení postavil gigantický bazén na svém pozemku a po dobu 5 let čerpal \"na černo\" vodu z veřejného zdroje.\n\n"}
{"id": "790945", "url": "https://cs.wikipedia.org/wiki?curid=790945", "title": "Gurghiu", "text": "Gurghiu\n\nGurghiu (čti \"[gurgju]\"), Munții Gurghiului nebo Munții Gurghiu je pohoří ve středním Rumunsku. Patří k sopečnému pásmu Vnitřních Východních Karpat. Z hlediska rumunského členění rumunských Východních Karpat patří do střední skupiny zvané Carpații Moldo-Transilvani \"(Moldavsko-transylvánské Karpaty).\" Nejvyšší vrchol Saca dosahuje 1776 m n. m.\n\nGurghiu je na severu a východě ohraničeno údolím řeky Mureș: na severu od pohoří Căliman, na východě od Giurgeu. Sedlo Sicaș (1000 m) ho na jihovýchodě odděluje od pohoří Harghita. Na západě spadá do Transylvánské vysočiny. Významné je dále sedlo Bucin (1287 m), kde vede přes Giurghiu silnice z Praidu do Gheorgheni.\n"}
{"id": "790948", "url": "https://cs.wikipedia.org/wiki?curid=790948", "title": "Silica", "text": "Silica\n\nSilica je obec na Slovensku v okrese Rožňava, ležící na Silické planině v Slovenském krasu. První zmínka o obci je z roku 1340. Nejvýznamnější památkou je opevněný kostel Reformované křesťanské církve stojící na nejvyšším místě obce. Jde původně o románskou stavbu z druhé poloviny 13. století, ještě před pár lety považovanou za pozdně gotickou z roku 1525. Nedaleko obce se nachází vzácný přírodní výtvor Silická ľadnica, 2 km severovýchodně od obce leží Jašteričie jazero.\n\n"}
{"id": "790949", "url": "https://cs.wikipedia.org/wiki?curid=790949", "title": "Bažantnice (rozcestník)", "text": "Bažantnice (rozcestník)\n\nBažantnice může označovat:\n\n"}
{"id": "790951", "url": "https://cs.wikipedia.org/wiki?curid=790951", "title": "Technická chyba (povídka)", "text": "Technická chyba (povídka)\n\nTechnická chyba (anglicky „Technical Error“, nebo též pod názvem „The Reversed Man“) je vědeckofantastická povídka britského spisovatele Arthura C. Clarka z roku 1946.\n\nČesky vyšla povídka ve sbírce \"Směr času\" (Polaris, 2002) v překladu Jitky Skoupé.\n\nBěhem kontroly nového výkonného generátoru v elektrárně se přihodí nehoda. Obrovské přetížení způsobí mohutný nápor energie, jenž zasáhne technika Richarda Nelsona. Navzdory předpokladům je Nelson nalezen naživu, utrpěl na první pohled pouze šok. Posléze se zjistí podivná souvislost, Richard dokáže plynule číst jen v zrcadle a i jeho tělo má změněnu orientaci v prostoru - vždy býval pravák a nyní je podle měřítka ostatních lidí levák. Co se vlastně událo během obrovského výronu energie?\n\n\nElektrárenský technik Richard Nelson provádí kontrolu moderního generátoru, prvního na světě, jenž využívá principu supravodivosti. Vinutí statoru je ponořeno do kapalného helia. Nelson kontroluje, zda nesmírný chlad neuniká přes izolaci do rotorové části. Nachází se zrovna uprostřed šachty, když vlivem přetížení dojde ke zkratu a kontaktu s odpojeným generátorem, kterým proběhne silný impuls elektrické energie. Nelson je nalezen nehybný.\n\nDoktor Sanderson, jenž sleduje stav pacienta zaznamená zvláštnosti v jeho osobnosti. Ačkoliv se zdá, že Nelson utrpěl pouze značný šok, je toho více. Už nedokáže normálně číst, zato to zvládne bez nejmenších obtíží v zrcadle. Stejně tak býval vždy pravák a teď je z něj levák, nejen to, i zubní plomby jsou na druhé straně chrupu. Největším překvapením jsou drobné předměty - které měl Nelson v době nehody u sebe, zápisník a mince - obojí je zrcadlově obrácené.\n\nSanderson tuto záhadu konzultuje s hlavním fyzikem elektrárenské společnosti Ralphem Hughesem, jenž nový generátor navrhl. Dr. Hughes má potuchu, co je příčinou převrácení technika. Ví, že je to zcela neprobádané pole fyziky a předložit jakoukoli teorii bude velmi složité. Nicméně se pustí do bádání. Za dva týdny se sejde opět s dr. Sandersonem, který jej informuje, že Nelson umírá hlady, není schopen přijímat stravu. Jeho metabolismus nedokáže zpracovat stereoizomery sacharidů, které také mají specifické rozložení atomů v prostoru.\n\nPřed správní radou Hughes vysvětluje, co se stalo. Tvrdí, že obrovským pulsem došlo krátkodobě k rozšíření dimenze o čtvrtý rozměr, což Nelsona přetočilo. Jelikož je společnost zodpovědná za své zaměstnance, předseda správní rady sir Robert schválí náročný pokus o nápravu. Dr. Hughes je pověřen přípravami.\n\nVše je přichystáno a Richard Nelson s obavami očekává v rotorové šachtě silný pulz energie, který jej má navrátit do normálního stavu. Když se zúčastnění podívají do šachty, čeká je obrovský šok - šachta je prázdná. Hughes se z toho zhroutí. V noci se mu zdají zmatené sny o pokřivených prostorových dimenzích. Když se vzbudí, osvítí ho záblesk poznání. Opomněl důležitou veličinu, de facto další rozměr - čas. Je reálné, že se Nelson zhmotní v šachtě později a pokud bude generátor v provozu... raději nedomýšlet následky. Chce okamžitě vydat příkaz, aby byl elektrický generátor odstaven, ať to stojí cokoliv, v sázce je příliš mnoho.\n\nNež stačí vytočit číslo, ucítí záchvěv země. Podívá se z okna a z místa, kde stojí elektrárna se zvedá k nebi obrovský sloup trosek.\n\n\n"}
{"id": "790953", "url": "https://cs.wikipedia.org/wiki?curid=790953", "title": "Silická Brezová", "text": "Silická Brezová\n\nSilická Brezová (maďarsky Szádvárborsa, Borzova) je obec na Slovensku v okrese Rožňava ležící na Silické planině v Slovenském krasu.\n\nPrvní písemná zmínka o obci je z roku 1399. V obci je reformovaný renesanční kostel ze 16. století, který má dřevěnou malovanou kazatelnu z 18. století. Zvonice z 19. století stojí samostatně na místo kostelní věže hned vedle kostela. Mezi roky 1938–1945 bylo území obce, stejně jako celé jižní Slovensko, násilně připojeno k Maďarsku.\n\nNa katastru obce se nachází přírodní rezervace Kráľova studňa, jeskyně Milada a Zvonivá propast u Červeného kamene.\n"}
{"id": "790954", "url": "https://cs.wikipedia.org/wiki?curid=790954", "title": "Voluntarismus (politická filosofie)", "text": "Voluntarismus (politická filosofie)\n\nVoluntarismus nebo voluntaryismus (z anglického \"voluntary\" – dobrovolný) je politická a společenská filosofie zakládající se na přesvědčení, že veškerá \"spolupráce mezi lidmi by měla být\" pro všechny zúčastněné \"vždy dobrovolná\". Její stoupenci odmítají oprávněnost použití násilí proti jakémukoli neagresivnímu jednání (princip neagrese). Použití násilí připouštějí výhradně v případě přímé obrany (před aktuálně probíhající agresí) a v případě trestu pro zločince (pachatele agrese), na který má právo oběť.\n\nVoluntaryismus je ústředním motivem politické ideologie libertariánství.\n\nDobrovolnost člověka (ve smyslu absence donucení násilím či hrozbou násilí) je esencí jeho svobody.\nNaopak donucení násilím či jeho hrozbou je agresí a takové jednání je zločinem.\n\nTyto principy bývají uplatňovány tzv. rakouskou ekonomickou školou, jejímiž představiteli jsou např. Ludwig von Mises či Murray Rothbard.\n\nJe součástí i některých filosofických směrů (objektivismus) a náboženství.\n\nStoupenci voluntaryismu věří, že se každý člověk vždy snaží maximalizovat svůj vlastní užitek na základě svého souboru preferencí – jedná racionálně. Vnějším donucením jednat jinak, než jak by v souladu s vlastní vůli nejraději jednal, se jeho užitek sníží. Potlačení svobodné vůle člověka proto nikdy není \"pro jeho dobro\". Voluntaryista popírá existenci objektivního univerzálního užitku, jež by byl nezávislý na individuálních preferencích / cílech člověka. Dobrovolnost si ztotožňuje se svobodou – svobodou od násilného donucení. Nikomu nepřiznává právo násilím (či hrozbou násilím) zabránit jinému člověku v takovém jednání, které není samo o sobě násilím (či jeho hrozbou). Jinými slovy zapovídá agresi – použití násilí k potlačování neagresivního jednání člověka. Každému naopak přiznává právo se agresivnímu jednání bránit – právo na obranu.\n\nSociální anarchisté kritizují voluntarismus za „pouhé“ zdůrazňování svobody uzavřít kontrakt, a to i takový kontrakt, který omezí další svobodné jednání jednotlivce (např. odstoupení od kontraktu). V dobrovolném sdružování proto zdůrazňují potřebu přímé demokracie. Předmětem jejich kritiky tak není ani tak nemožnost přímé demokracie v dobrovolném voluntaristickém sdružování, jako spíše to, že samotné voluntaristické sdružování přímou demokracii nepovažuje za klíčový prvek.\n\n\n"}
{"id": "790956", "url": "https://cs.wikipedia.org/wiki?curid=790956", "title": "Plešivec (okres Rožňava)", "text": "Plešivec (okres Rožňava)\n\nPlešivec (maďarsky Pelsőc) je obec na Slovensku v okrese Rožňava. Původně středověké městečko bylo sídlem šlechtického roku Bebekovců, kteří si zde postavili nížinný hrad a rodový kostel, gotickou stavbu ze 14. století s výjimečnými freskami sloužící dnes Reformované křesťanské církvi. Z hradu se zachovala pouze část jedné ze zdí vysoká cca 6 metrů.\nNedaleko kostela se nachází pozdně barokní malovaná zvonice z roku 1807.\n\nObec leží na řece Slané ve Slovenském krasu, mezi planinami Koniarská, Plešivecká a Silická.\n\nVe městě se nachází vlakové a autobusové nádraží. V roce 1874 byla vybudována železniční trať Rožňava–Plešivec–Bánréve, v roce 1893 lokální trať Plešivec–Muráň a v roce 1894 Plešivec–Slavošovce.\n\n\n"}
{"id": "790959", "url": "https://cs.wikipedia.org/wiki?curid=790959", "title": "Ardovská jeskyně", "text": "Ardovská jeskyně\n\nArdovská jeskyně je významná, aktivní fluviálně krasová jeskyně se známou ponorovou a z velké části i vývěrovou větví, a také se suchými, inaktivními částmi. Nachází se 1 km jihovýchodně od obce Ardovo, na jihozápadním okraji Silické planiny ve Slovenském krasu v masivu Vysokého vrchu (Vysoká, 417 m n. m.). Jeskyni ve střednětriasových světlých wettersteinských vápencích vytvářely vody občasného vodního toku, který se noří v závěru široké slepé doliny vedoucí od Dlhé Vsi, připomínající okrajové krasové pole. Jeskyně je známá od nepaměti.\n\nArdovská jaskyňa je národní přírodní památka ve správě příspěvkové organizace Správa slovenských jeskyní vyhlášena na ochranu přírodních i archeologických hodnot Ardovské jeskyně. Nachází se v katastrálním území obce Ardovo v okrese Rožňava v Košickém kraji. Území bylo vyhlášeno v roce 1972.\n\n"}
{"id": "790961", "url": "https://cs.wikipedia.org/wiki?curid=790961", "title": "Finsko na Letních olympijských hrách 1976", "text": "Finsko na Letních olympijských hrách 1976\n\nFinsko na Letních olympijských hrách 1976 v Montrealu reprezentovalo 83 sportovců, z toho 77 mužů a 6 žen. Nejmladším účastníkem byl Susann Sundqvist (18 let, 231 dní), nejstarší pak Jaakko Minkkinen (42 let, 359 dní) . Reprezentanti vybojovali 6 medailí, z toho 4 zlaté a 2 stříbrné.\n"}
{"id": "790962", "url": "https://cs.wikipedia.org/wiki?curid=790962", "title": "Finsko na Letních olympijských hrách 1972", "text": "Finsko na Letních olympijských hrách 1972\n\nFinsko na Letních olympijských hrách 1972 v Mnichově reprezentovalo 96 sportovců, z toho 89 mužů a 7 žen. Nejmladším účastníkem byl Antero Yli-Ikkelä (16 let, 176 dní), nejstarší pak Esa Kervinen (42 let, 248 dní) . Reprezentanti vybojovali 8 medailí, z toho 3 zlaté, 1 stříbrnou a 4 bronzové.\n"}
{"id": "790963", "url": "https://cs.wikipedia.org/wiki?curid=790963", "title": "Nelson Medina", "text": "Nelson Medina\n\nNelson Medina (17. srpna 1978, Lima) je umělec z peruánské Limy. Jeho práce je zaměřena na zobrazování globálních trendů a tendencí očima umělců.\n\nJe znám díky založení a vydávání dnes mezinárodně uznávaného magazínu Revolutionart, který podporuje práci nezávislých umělců i slavných talentů. \n\nUmělci z celého světa se podílejí na zobrazovaní svých názorů a pohledů na světové problémy.\nDůležitými tématy byly až doposud např. změna klimatu, hospodářská krize, rozvoj, pandemie, budoucnost lidstva, vesmíru a přírody.\n\nV magazínu mimo jiné zpovídá významné osobnosti jako např. Greg Marinovich, , Floria Sigismondi, Anthony Hopkins, Paul Mattaheus, , Simone Legno, Matt Mignanelli, Skew Siskin, Jeremyville, Bogdan Zwir, Mark Miremont, Andrzej Dragan, Adhemas Batista, Joey Lawrence, Fernanda Cohen, Brian M. Viveros, Nik Ainley, Jeff Finley a mnoho dalších. \n\n"}
{"id": "790964", "url": "https://cs.wikipedia.org/wiki?curid=790964", "title": "Finsko na Letních olympijských hrách 1968", "text": "Finsko na Letních olympijských hrách 1968\n\nFinsko na Letních olympijských hrách 1968 v Ciudad de México reprezentovalo 66 sportovců, z toho 60 mužů a 6 žen. Nejmladším účastníkem byl Marjatta Hara (17 let, 135 dní), nejstarší pak Tuukka Makela (41 let, 47 dní) . Reprezentanti vybojovali 4 medaile, z toho 1 zlatou, 2 stříbrné a 1 bronzovou.\n"}
{"id": "790968", "url": "https://cs.wikipedia.org/wiki?curid=790968", "title": "Jacob Holdt", "text": "Jacob Holdt\n\nJacob Holdt (* 29. dubna 1947 Kodaň, Dánsko) je dánský fotograf, spisovatel a pedagog. Jeho pilotní práce \"American Pictures\" (\"Americké obrázky\") získala mezinárodní věhlas v roce 1977 za efektivní fotografické odhalení útrap nižších tříd Ameriky.\n\nV 70. letech 20. století strávil řadu let ve Spojených státech, kde fotografoval scény sociálně znevýhodněných po celé zemi. Ve své celosvětově úspěšné knize \"Americké obrázky\" (1977) uváděl tyto snímky do kontrastu s fotografiemi americké elity a doufal, že tak položí základ pro sociální reformy.\n\n\n\n"}
{"id": "790969", "url": "https://cs.wikipedia.org/wiki?curid=790969", "title": "Finsko na Letních olympijských hrách 1964", "text": "Finsko na Letních olympijských hrách 1964\n\nFinsko na Letních olympijských hrách 1964 v Tokiu reprezentovalo 89 sportovců, z toho 84 mužů a 5 žen. Nejmladším účastníkem byl Esa Lepola (16 let, 22 dní), nejstarší pak Kalle Sievänen (53 let, 225 dní) . Reprezentanti vybojovali 5 medaile, z toho 3 zlaté, a 2 bronzové.\n"}
{"id": "790971", "url": "https://cs.wikipedia.org/wiki?curid=790971", "title": "Hôtel de Clisson", "text": "Hôtel de Clisson\n\nHôtel de Clisson je městský palác v Paříži. Nachází se v historické čtvrti Marais v ulici \"Rue des Archives\" ve 3. obvodu a je součástí stavebního komplexu Francouzského národního archivu. Z původního paláce se dochoval jen monumentální portál.\n\nPalác je pojmenován po bretaňském vévodovi Olivieru de Clisson (1336-1407), který jej nechal postavit v letech 1371-1380. V 16. století měl palác v majetku rod Guisů a bylo zde sídlo Katolické ligy. Jindřich I. de Guise nechal palác přestavět a vybudoval nový palác, dnešní hôtel de Soubise. Paláce byly během Velké francouzské revoluce znárodněny a byl zde založen Francouzský národní archiv, který zde sídlí dodnes. Brána paláce Clisson sloužila v letech 1846-1866 jako vstup do École des chartes. Od roku 1862 je objekt spolu s ostatními paláci chráněn jako historická památka.\n\n"}
{"id": "790973", "url": "https://cs.wikipedia.org/wiki?curid=790973", "title": "Freeskiing", "text": "Freeskiing\n\nFreeskiing také označovaný jako new-school skiing je specifický druh alpského lyžování. Anglický název této sportovní disciplíny znamená volné (svobodné) lyžování a tomu odpovídá také filosofie tohoto sportu. Angličtina pronikla také do terminologie, která využívá i typického slangu, kterým svetovymi lyžaři označují např. jednotlivé triky podobně jako ve snowboardingu nebo skateboardingu. Nejčastěji bývá freeskiing popisován jako množina sportovního sjezdového lyžování, kam patří jízda ve volném terénu mimo sjezdovky tzv. off-piste lyžování neboli freeride a druhá podskupina označovaná jako freestyle lyžování.\n\nFreeskiing:\n\nFreeskiing je relativně mladý sport, který následoval snowboarding. V dnešní podobě byl popsán v roce 1990. Mezinárodní lyžařská federace (FIS) se v té době snažila do tohoto sportu vnést pravidla a řád závodů podobně jako je to u ostatního sjezdového lyžování. Pravidla FIS omezovala lyžaře v rozvoji nových triků a ti si brzy uvědomili, že freeskiing má mnohem blíže k postojům snowboardingu než k tradičnímu sjezdovému lyžování. V roce 1996 tak založili vlastní asociaci International freeskiers association, která pořádá závody méně spoutané pravidly než FIS. \n\nLyžaři při freeskiingu obvykle používají speciální lyže. Pro freeride jsou lyže širší, aby se v hlubokém sněhu nebořily. Pro freestyle používají lyžaři kratší lyže se zahnutými patkami, aby jezdec mohl jezdit a doskakovat pozadu.\n\n\nFreeskiing je nebezpečný sport a dochází při něm k řadě zranění a často dokonce k úmrtí. Proto je řazen mezi extrémní sporty. Úrazy s tragickými následky se nevyhýbají ani legendám tohoto sportu. Mezi známé lyžaře, kteří při freeskingu zahynuli, patří např.:\n\n"}
{"id": "790975", "url": "https://cs.wikipedia.org/wiki?curid=790975", "title": "Státní pedagogické nakladatelství", "text": "Státní pedagogické nakladatelství\n\nStátní pedagogické nakladatelství (SPN) je nakladatelství se sídlem v Praze. Jeho původní adresa byla v Ostrovní ulici čp. 15.\n\nNakladatelství bylo založeno 10. června roku 1775. Patent císařovny Marie Terezie dal vzniknout nakladatelství školních knih pro českou zemi, které se později jmenovalo Knihosklad. V tomto nakladatelství vyšel například první \"„Slabikář selské školy v c. a k. zemích“\". Vydávalo pedagogické spisy, učebnice a časopisy.\n\nPo vzniku Československé republiky se od roku 1919 jmenovalo \"„Státní školní knihosklad“\" a od června 1921 \"„Státní nakladatelství“\". Svou publikační činností zahrnovalo celou republiku. Bylo samostatné s vrchní správou Ministerstva školství a národní osvěty. Během 2. světové války bylo poněmčeno.\n\nPo roce 1945 s pověřením vydávalo a distribuovalo nové učebnice. Od 1. listopadu 1950 se změnilo na \"„Státní nakladatelství učebnic“\". Vznikly nové edice - například od května 1949 vydávaná edice \"„Za socialistickou výchovu“\" s 1. svazkem od Zdeňka Nejedlého \"„Ideová výchova na střední škole“\" nebo knižnice \"„Radar“\" s literaturou vědecko-fantastickou.\n\nRoku 1952 sem bylo začleněno nakladatelství Dědictví Komenského. Od 1. ledna 1956 již jako národní podnik mělo na území Prahy 21 pracovišť. Roku 1955 vyšlo 919 titulů (z toho 313 učebnic), roku 1960 vyšlo 1.648 titulů (1.039 učebnic) a 34 časopisů (Učitelské noviny, Rodina a škola). V čele umělecké rady složené z odborníků, pedagogů a výtvarníků stál Adolf Hoffmeister.\n\nNakladatelství vydalo během let na 48 edicí, například edice Jazykové příručky a slovníky, Knižnice metodické literatury, Knižnice speciální pedagogiky, Kruh přátel, Dějiny školy a výchovy, Mimočítanková četba, Obrazové atlasy, Odborná literatura pro knihkupce, Světové dějiny, Učebnice a jiné.\n\nNakladatelství ukončilo svou činnost roku 1993. Jeho nástupcem se stal národní podnik SPN - pedagogické nakladatelství (později akciová společnost). V současnosti je jeho činnost omezena. Učebnice vydávají i jiná nakladatelství (např. Portál, Septima, Alter, Prometheus, Fortuna).\n\n"}
{"id": "790976", "url": "https://cs.wikipedia.org/wiki?curid=790976", "title": "Harghita (pohoří)", "text": "Harghita (pohoří)\n\nHarghita (čti \"[hargita]\") nebo Munții Harghitei \"(Harghitské hory)\" je pohoří ve středním Rumunsku. Patří k sopečnému pásmu Vnitřních Východních Karpat. Z hlediska rumunského členění rumunských Východních Karpat patří do střední skupiny zvané Carpații Moldo-Transilvani \"(Moldavsko-transylvánské Karpaty).\" Nejvyšší vrchol Harghita Mădăraș dosahuje 1800 m n. m.\n\nHarghita se táhne severojižním směrem. Na severu se zvedá od města Gheorgheni, v sedle Sicaș (1000 m) na ni navazuje pohoří Gurghiu, v závěru údolí Mureșe (ten pramení nedaleko odtud; sedlo 891 m) pak pohoří Giurgeu. Od tohoto sedla na jih se táhne údolí horního Oltu, které vymezuje Harghitu z východu a odděluje ji od pohoří Hășmaș a Ciuc. U lázní Tușnad se údolí zužuje, naproti jižnímu konci Harghity se zde táhne pásmo Bodoc. Harghita končí sedlem Hatod (710 m), za nímž pokračuje pohoří Baraolt. Na západě spadá Harghita do Transylvánské vysočiny. Zhruba v polovině je Harghita přetnuta silnicí č. 13A spojující města Odorheiu Secuiesc a Miercurea-Ciuc (sedlo Vlăhița, 985 m).\n\nNa bývalou sopečnou činnost v Harghitě ukazují zbytky kráterů, horké prameny, solfatary a mofety. Zvláštností jsou pahorky a jeskyně z opálu.\n\n"}
{"id": "790980", "url": "https://cs.wikipedia.org/wiki?curid=790980", "title": "Harghita", "text": "Harghita\n\nHarghita (čti \"[hargita]\") je název několika zeměpisných objektů:\n"}
{"id": "790981", "url": "https://cs.wikipedia.org/wiki?curid=790981", "title": "Finsko na Letních olympijských hrách 1960", "text": "Finsko na Letních olympijských hrách 1960\n\nFinsko na Letních olympijských hrách 1960 v Římě reprezentovalo 117 sportovců, z toho 107 mužů a 10 žen. Nejmladším účastníkem byl Ilkka Suvanto (17 let, 15 dní), nejstarší pak Kalle Sievänen (49 let, 184 dní) . Reprezentanti vybojovali 5 medaile, z toho 1 zlatou, 1 stříbrnou a 3 bronzové.\n"}
{"id": "790985", "url": "https://cs.wikipedia.org/wiki?curid=790985", "title": "Rosenrot (skladba)", "text": "Rosenrot (skladba)\n\nRosenrot (německy Růžovo-rudá) je singl německé industrial metalové skupiny Rammstein. Byl vydán 16. prosince 2005.\n\nPíseň se inspirovala příběhem \"Schneeweißchen und Rosenrot\" od bratří Grimmů a básní \"Heidenröslein\" od Goetha (již dříve jeho báseň \"Erlkönig\" posloužila jako námět k písni Dalai Lama). Ve videoklipu skupina vystupuje jako duchovenstvo, účastnící se vesnické hostiny. Jeden z kněžích (Till Lindemann) se zamiluje do vesnické dívky, na jejíž přání zabije její rodiče. Je však zrazen a upálen.\n\nKvůli brutálním scénám byl videoklip cenzurován, píseň má své místo na kompilaci Made in Germany 1995-2011.\n\n"}
{"id": "790987", "url": "https://cs.wikipedia.org/wiki?curid=790987", "title": "Zelňačka (rozcestník)", "text": "Zelňačka (rozcestník)\n\nZelňačka může být:\n\n"}
{"id": "790991", "url": "https://cs.wikipedia.org/wiki?curid=790991", "title": "Alcona County", "text": "Alcona County\n\nAlcona County je okres na východěstátu Michigan v USA. K roku 2000 zde žilo 11 719 obyvatel. Správním městem okresu je Harrisville. Celková rozloha okresu činí 4 637 km². Na východě okresu je Huronské jezero.\n"}
{"id": "790992", "url": "https://cs.wikipedia.org/wiki?curid=790992", "title": "Alger County", "text": "Alger County\n\nAlger County je okres na severu státu Michigan v USA. K roku 2000 zde žilo 9 862 obyvatel. Správním městem okresu je Munising. Celková rozloha okresu činí 13 077 km². Na severních hranicích okresu leží Hořejší jezero.\n"}
{"id": "790995", "url": "https://cs.wikipedia.org/wiki?curid=790995", "title": "Allegan County", "text": "Allegan County\n\nAllegan County je okres na jihozápadě státu Michigan v USA. K roku 2010 zde žilo 111 408 obyvatel. Správním městem okresu je Allegan. Celková rozloha okresu činí 4 748 km².\n"}
{"id": "790996", "url": "https://cs.wikipedia.org/wiki?curid=790996", "title": "TýTý 2011", "text": "TýTý 2011\n\nVyhlášení 21. ročníku ankety TýTý 2011 se konalo 14. dubna 2012 v Divadle na Vinohradech. Večerem provázely Jitka Čvančarová a Tereza Kostková a přímým přenosem jej od 20 hodin vysílala Česká televize.\n"}
{"id": "790997", "url": "https://cs.wikipedia.org/wiki?curid=790997", "title": "Alpena County", "text": "Alpena County\n\nAlpena County je okres ve státě Michigan v USA. K roku 2010 zde žilo 29 598 obyvatel. Správním městem okresu je Alpena. Celková rozloha okresu činí 4 390 km².\n"}
{"id": "790998", "url": "https://cs.wikipedia.org/wiki?curid=790998", "title": "Antrim County", "text": "Antrim County\n\nAntrim County je okres ve státě Michigan v USA. K roku 2000 zde žilo 23 110 obyvatel. Správním městem okresu je Bellaire. Celková rozloha okresu činí 1 559 km².\n"}
{"id": "790999", "url": "https://cs.wikipedia.org/wiki?curid=790999", "title": "Permanent Waves", "text": "Permanent Waves\n\nPermanent Waves je sedmé studiové album kanadské rockové skupiny Rush, vydané 1. ledna 1980. Album bylo nahráno v Le Studio, Morin Heights, Québec a mixováno v Trident Studios v Londýně. Album se stalo prvním albem Rush, které se umístilo v žebříčku US Top 5 album, kde se umístilo jako #4 a bylo jejich pátým albem, oceněným za prodej jako Zlaté (respektive Platinové).\n\nTexty napsal Neil Peart, kromě \"Different Strings\" (Geddy Lee); hudbu složili Alex Lifeson a Geddy Lee.\n\n"}
{"id": "791000", "url": "https://cs.wikipedia.org/wiki?curid=791000", "title": "Live at Reading", "text": "Live at Reading\n\nLive at Reading je CD/DVD grungeové skupiny Nirvana, vydané 3. listopadu 2009. Obsahuje koncert na festivalu Reading z 30. srpna 1992.\n\nKoncert se odehrál několik týdnů po narození Kurtovy dcery Frances Bean. Kurt přijel na pódium na invalidním vozíku s parukou na hlavě. Zazněly písně z alb Bleach a Nevermind, ale také z připravovaných alb Incesticide a In Utero, či raritní nahrávky. Zazněla i cover verze písně \"The Money Will Roll Right In\" od skupiny Fang.\n\n\n"}
{"id": "791010", "url": "https://cs.wikipedia.org/wiki?curid=791010", "title": "Země Jeho Veličenstva", "text": "Země Jeho Veličenstva\n\nZemě Jeho Veličenstva nebo Uprchlík nebo Útočiště (anglicky pod názvy „This Earth of Majesty“, „Refugee“, „Royal Prerogative“) je krátká vědeckofantastická povídka britského spisovatele Arthura C. Clarka z roku 1954.\n\nVelká Británie vybuduje svůj první kosmický přístav. Posádka kosmické lodi, jíž velí americký kapitán se chystá k odletu. Teprve mimo hranice atmosféry kapitán zjistí, že se na palubu dostal černý pasažér.\n\n\nKapitán Saunders, Američan, se chystá přijmout na palubu významného hosta – anglického korunního prince Henryho. Tento mladý muž není zdaleka suchopárný, zná spoustu technických věcí a během půlhodiny si při prohlídce lodi s kapitánem dobře popovídá. Ve Velké Británii byl vybudován kosmický přístav a Angličané jsou na něj hrdí. Saunders zjišťuje, co pro ně znamená tradice královského trůnu. Ale pro Henryho jsou veškeré ceremonie spíše nudnými záležitostmi, jeho tužby směřují k vesmírnému prostoru.\n\nKapitán Saunders se zdrží v Anglii několik dní, přičemž se zúčastní několika televizních pořadů. Když se blíží odlet, je rád, že má všechny společenské záležitosti za sebou a lituje prince Henryho, čím musí procházet. O náklad se mezitím postarali jeho britští zástupci – Mitchell a Chambers. Když se loď nachází ve vesmíru, znenadání někdo zaklepe na dveře kajuty. Kapitán je v šoku, nic takového nečekal. Z černého pasažéra se vyklube princ Henry, který toužil alespoň dočasně uniknout únavným společenským povinnostem. Nabízí kapitánovi své služby v kuchyni a Saunderse opouští jeho počáteční rozmrzelost.\nČesky vyšla povídka v následujících sbírkách nebo antologiích:\n\nPod názvem Útočiště:\nPod názvem Uprchlík:\nPod názvem Země Jeho Veličenstva:\n\n"}
{"id": "791017", "url": "https://cs.wikipedia.org/wiki?curid=791017", "title": "Arenac County", "text": "Arenac County\n\nArenac County je okres ve státě Michigan v USA. K roku 2000 zde žilo 17 269 obyvatel. Správním městem okresu je Standish. Celková rozloha okresu činí 1 763 km².\n"}
{"id": "791018", "url": "https://cs.wikipedia.org/wiki?curid=791018", "title": "Baraga County", "text": "Baraga County\n\nBaraga County je okres na severu státu Michigan v USA. K roku 2000 zde žilo 8 746 obyvatel. Správním městem okresu je L'Anse. Celková rozloha okresu činí 2 768 km².\n"}
{"id": "791019", "url": "https://cs.wikipedia.org/wiki?curid=791019", "title": "Barry County (Michigan)", "text": "Barry County (Michigan)\n\nBarry County je okres v jižní části státu Michigan v USA. K roku 2010 zde žilo 59 173 obyvatel. Správním městem okresu je Hastings. Celková rozloha okresu činí 1 494 km².\n"}
{"id": "791020", "url": "https://cs.wikipedia.org/wiki?curid=791020", "title": "Bay County (Michigan)", "text": "Bay County (Michigan)\n\nBay County je okres ve státě Michigan v USA. K roku 2010 zde žilo 107 771 obyvatel. Správním městem okresu je Bay City. Celková rozloha okresu činí 1 634 km².\n"}
{"id": "791022", "url": "https://cs.wikipedia.org/wiki?curid=791022", "title": "Benzie County", "text": "Benzie County\n\nBenzie County je okres ve státě Michigan v USA. K roku 2000 zde žilo 15 998 obyvatel. Správním městem okresu je Beulah. Celková rozloha okresu činí 2 226 km².\n"}
{"id": "791023", "url": "https://cs.wikipedia.org/wiki?curid=791023", "title": "SS Eastland", "text": "SS Eastland\n\nSS Eastland byl americký parník, původně sloužící pro přepravu ovoce, později přestavěný na výletní loď. Po jeho převrácení v Chicagu dne 24. července 1915 zemřelo 844 lidí, z toho více než 220 Čechů. Loď si pronajala společnost Western Electric, aby své zaměstnance, většinou imigranty z Evropy, přepravila na piknik v oblasti Michiganského jezera. Ještě v přístavu na řece Chicago River, pouhých šest metrů od břehu, se ale loď po nalodění tisíců cestujících v 7.28 hodin ráno kvůli nestabilitě převrátila na bok a zůstala na bahnitém dně v hloubce šesti metrů. Většina obětí českého původu byla pohřbena na Českém národním hřbitově v Chicagu.\n\nDůvodem, k tomu proč se loď za zcela klidného počasí převrátila, byla kromě její velké nestability dané vysokým těžištěm i nefunkčnost tzv. balastních nádrží, které měly do lodi čerpat vodu a tím zajišťovat lepší ponor. Ani po několika letech soudních sporů nebyl nakonec žádný viník tragické nehody potrestán.\n\nJeště téhož roku byla loď vyzvednuta a prodána americkému námořnictvu. Byla přestavěna na dělový člun a přejmenováno na USS Wilmette. Od února 1941 byla klasifikována jako pomocné plavidlo Wilmette (IX-29). Během druhé světové války se na ní školili dělostřelci pro službu na ozbrojených obchodních lodích. Sešrotována byla roku 1947.\n\n\"Eastland\" byl přibližně 81 metrů dlouhý, 12 metrů široký a měl ponor 6 m. Byl pokřtěn 6. května 1903. Kmotrou plavidla byla paní David Reidová ze South Haven v Michiganu.\n"}
{"id": "791025", "url": "https://cs.wikipedia.org/wiki?curid=791025", "title": "Wilmette", "text": "Wilmette\n\nNázev Wilmette má několik významů\n"}
{"id": "791026", "url": "https://cs.wikipedia.org/wiki?curid=791026", "title": "Berrien County (Michigan)", "text": "Berrien County (Michigan)\n\nBerrien County je okres na jihozápadě státu Michigan v USA. K roku 2000 zde žilo 162 453 obyvatel. Správním městem okresu je St. Joseph, největším městem je Niles. Celková rozloha okresu činí 4 096 km².\n"}
{"id": "791027", "url": "https://cs.wikipedia.org/wiki?curid=791027", "title": "Branch County", "text": "Branch County\n\nBranch County je okres na jihu státu Michigan v USA. K roku 2010 zde žilo 45 248 obyvatel. Správním městem okresu je Coldwater, které je rovněž jeho největším městem. Celková rozloha okresu činí 1 345 km². Na jihu sousedí se státem Indiana.\n"}
{"id": "791028", "url": "https://cs.wikipedia.org/wiki?curid=791028", "title": "Calhoun County (Michigan)", "text": "Calhoun County (Michigan)\n\nCalhoun County je okres v jižní části státu Michigan v USA. K roku 2010 zde žilo 136 146 obyvatel. Správním městem okresu je Marshall, největším městem je Battle Creek. Celková rozloha okresu činí 1 861 km².\n"}
{"id": "791031", "url": "https://cs.wikipedia.org/wiki?curid=791031", "title": "Finsko na Letních olympijských hrách 1956", "text": "Finsko na Letních olympijských hrách 1956\n\nFinsko na Letních olympijských hrách 1956 v Melbourne reprezentovalo 64 sportovců, z toho 63 mužů a 1 žena. Nejmladším účastníkem byl Karri Käyhkö (18 let, 349 dní), nejstarší pak John Flinkenberg (60 let, 256 dní) . Reprezentanti vybojovali 15 medaile, z toho 3 zlaté, 1 stříbrnou a 11 bronzových.\n"}
{"id": "791034", "url": "https://cs.wikipedia.org/wiki?curid=791034", "title": "Cass County (Michigan)", "text": "Cass County (Michigan)\n\nCass County je okres na jihozápadě státu Michigan v USA. K roku 2000 zde žilo 51 104 obyvatel. Správním městem okresu je Cassopolis a největším městem je Dowagiac. Celková rozloha okresu činí 1 317 km². Na jihu okresu sousedí se státem Indiana.\n"}
{"id": "791035", "url": "https://cs.wikipedia.org/wiki?curid=791035", "title": "TEM (měna)", "text": "TEM (měna)\n\nTEM je alternativní měna (místní výměnný obchodní systém), která vznikla kolem roku 2010 v řeckém městě Volos. Příčinou vzniku byly světová ekonomická a řecká dluhová krize. Pomocí této digitální měny lidé směňují to, co mají či umí, za lokální zboží či služby, které potřebují. Zakladateli jsou Yiannis Grigorou a Christos Papaioannou. V roce 2012 bylo do systému zapojeno přes 800 členů.\n\n"}
{"id": "791036", "url": "https://cs.wikipedia.org/wiki?curid=791036", "title": "Lega Italiana Hockey Ghiaccio 2011/2012", "text": "Lega Italiana Hockey Ghiaccio 2011/2012\n\nSezóna 2011/2012 byla 78. sezónou Italské ligy. Mistrem se stal tým HC Bolzano.\n\nDo druhé fáze se z první fáze přenášely pouze výsledky mezi týmy ze stejné skupiny.\n\n\n\n\n\n\n Oficiální stránky ligy\n"}
{"id": "791038", "url": "https://cs.wikipedia.org/wiki?curid=791038", "title": "Chiemgauer", "text": "Chiemgauer\n\nChiemgauer je alternativní měna existující od roku 2003 v okolí bavorského města Prien am Chiemsee. Vznikla v rámci studentského projektu žáků středního stupně waldorfské školy v Prienu po vedením pedagoga Christiana Gelleri a slouží k podpoře místního podnikání. Má pevný kurs k euru jedna ku jedné, je k dispozici v nominální hodnotě od jednoho do padesáti chiemgauerů, dá se používat také pro elektronické platby. Aby se zamezilo spekulacím s touto měnou, je platnost peněz omezena na tři měsíce, pak se musí obnovit nalepením známky v hodnotě dvou procent částky. Firmy, které obchodují s chiemgauery, odevzdávají část výtěžku místním neziskovým organizacím. Podle oficiálních stránek projektu užívá tuto měnu v roce 2014 více než 3 600 lidí.\n\n"}
{"id": "791039", "url": "https://cs.wikipedia.org/wiki?curid=791039", "title": "Bački Sokolac", "text": "Bački Sokolac\n\nBački Sokolac (srbsky Бачки Соколац, maďarsky Bácsandrásszállás) je vesnice v autonomní oblasti Vojvodina v Srbsku. Administrativně je součástí opštiny Bačka Topola. V roce 2011 zde žilo 473 obyvatel.\n\nVesnice vznikla v roce 1921 poté, co se do oblasti Vojvodiny přistěhovali první osadníci z Liky v dnešním Chorvatsku. O několik let později k nim přibyly i další rodiny z oblasti Plitvických jezer, Otočacu, Kupresu (v dnešní Bosně a Hercegovině. Kolonisté obsadili pozemky rodu Fernbachů, kteří hospodařili s poli v oblasti vojvodinské nížiny v dobách existence Rakousko-Uherska. V 90. letech 20. století přišli do Bačského Sokolce i váleční uprchlíci z války v Bosně a Hercegovině a Chorvatsku. Vybudovali si v blízkosti původní vesnice kolonii \"Novo Naselje\".\n\n"}
{"id": "791040", "url": "https://cs.wikipedia.org/wiki?curid=791040", "title": "Charlevoix County", "text": "Charlevoix County\n\nCharlevoix County je okres ve státě Michigan v USA. K roku 2000 zde žilo 26 090 obyvatel. Správním městem okresu je Charlevoix a jeho největším městem je Boyne City. Celková rozloha okresu činí 3 602 km².\n"}
{"id": "791041", "url": "https://cs.wikipedia.org/wiki?curid=791041", "title": "Kwangdžu", "text": "Kwangdžu\n\nKwangdžu (: 광주) je město v Jižní Koreji, šesté největší podle počtu obyvatel. Leží v provincii Jižní Čolla, ale není její součástí, má statut metropolitního města.\n\nV roce 1980 se ve městě odehrálo povstání v Kwangdžu.\n\nPřes Kwangdžu vede železniční trať Tedžon – Mokpcho a vysokorychlostní trať Tedžon – Mokpcho. Přibližně jedenáct kilometrů jihozápadně od centra leží letiště Kwangdžu.\n\n"}
{"id": "791042", "url": "https://cs.wikipedia.org/wiki?curid=791042", "title": "Cheboygan County", "text": "Cheboygan County\n\nCheboygan County je okres ve státě Michigan v USA. K roku 2000 zde žilo 26 448 obyvatel. Správním městem okresu je Cheboygan, které je rovněž jeho největším městem. Celková rozloha okresu činí 2 293 km².\n"}
{"id": "791045", "url": "https://cs.wikipedia.org/wiki?curid=791045", "title": "Ján Pirč", "text": "Ján Pirč\n\nJán Pirč (16. května 1924 Hažín – 29. prosince 2005 Košice) byl slovenský a československý politik Komunistické strany Slovenska, vedoucí tajemník strany ve Východoslovenském kraji, poúnorový poslanec Slovenské národní rady a poslanec Sněmovny lidu a Sněmovny národů Federálního shromáždění za normalizace.\n\nČlenem komunistické strany se stal roku 1947. V roce 1952 a 1959 studoval na nižší stranické škole v Bratislavě. V letech 1951–1952 zastával post okresního tajemníka KSS v Prešově, v letech 1953–1959 pak byl vedoucím tajemníkem KSS v Michalovcích a v letech 1960–1967 působil na postu předsedy ONV v Bardejově. K roku 1971 a 1976 se profesně uvádí jako vedoucí tajemník Krajského výboru KSS pro Východoslovenský kraj. Do této funkce nastoupil od 29. listopadu 1969. V letech 1964–1989 se uvádí jako účastník zasedání Ústředního výboru Komunistické strany Slovenska.Zastával i stranické posty na celostátní úrovni. Vysočanský sjezd KSČ v srpnu 1968 ho zvolil za člena Ústředního výboru Komunistické strany Československa. Do ÚV KSČ pak byl formálně kooptován k 28. lednu 1970. Ve funkci ho potvrdil XIV. sjezd KSČ, XV. sjezd KSČ, XVI. sjezd KSČ a XVII. sjezd KSČ.\n\nV doplňovacích volbách v květnu 1957 byl zvolen do Slovenské národní rady. Ve volbách roku 1971 zasedl do Sněmovny lidu (volební obvod č. 187 – Košice-sever, Východoslovenský kraj). Mandát získal i ve volbách roku 1976 (obvod Košice-Nové Mesto) a volbách roku 1981 (obvod Košice II). Ve volbách roku 1986 přešel do Sněmovny národů (obvod Košice I). Ve FS setrval do ledna 1990, kdy rezignoval v rámci procesu kooptace do Federálního shromáždění po sametové revoluci.\n\n"}
{"id": "791047", "url": "https://cs.wikipedia.org/wiki?curid=791047", "title": "Chippewa County (Michigan)", "text": "Chippewa County (Michigan)\n\nChippewa County je okres na severovýchodě státu Michigan v USA. K roku 2000 zde žilo 38 543 obyvatel. Správním městem okresu je Sault Ste. Marie, které je rovněž jeho největším městem. Celková rozloha okresu činí 6 988 km².\n"}
{"id": "791049", "url": "https://cs.wikipedia.org/wiki?curid=791049", "title": "Clare County", "text": "Clare County\n\nClare County je okres ve středu státu Michigan v USA. K roku 2000 zde žilo 31 252 obyvatel. Správním městem okresu je Harrison. Celková rozloha okresu činí 1 490 km².\n"}
{"id": "791051", "url": "https://cs.wikipedia.org/wiki?curid=791051", "title": "Clinton County (Michigan)", "text": "Clinton County (Michigan)\n\nClinton County je okres ve státě Michigan v USA. K roku 2010 zde žilo 75 382 obyvatel. Správním městem okresu je St. Johns. Celková rozloha okresu činí 1 488 km². Okres byl pojmenován podle DeWitta Clintona.\n"}
{"id": "791053", "url": "https://cs.wikipedia.org/wiki?curid=791053", "title": "Crawford County (Michigan)", "text": "Crawford County (Michigan)\n\nCrawford County je okres ve státě Michigan v USA. K roku 2010 zde žilo 14 074 obyvatel. Správním městem okresu je Grayling. Celková rozloha okresu činí 1 459 km².\n"}
{"id": "791056", "url": "https://cs.wikipedia.org/wiki?curid=791056", "title": "Vladimír Pirošík", "text": "Vladimír Pirošík\n\nVladimír Pirošík (25. srpna 1926 - 1998) byl slovenský a československý politik Komunistické strany Slovenska, vedoucí tajemník strany ve Středoslovenském kraji a poslanec Sněmovny lidu Federálního shromáždění za normalizace.\n\nČlenem komunistické strany byl od roku 1945. V roce 1963 absolvoval stranickou školu ÚV KSSS v Moskvě. Funkcionářskou dráhu započal na pozici úředníka a ředitele Okresní lesní správy v Žilině v letech 1947-1955. V letech 1955-1958 byl předsedou ONV v Žilině, v letech 1958-1960 vedoucím tajemníkem Okresního výboru KSS v Žilině, v letech 1968-1969 tajemníkem a od ledna roku 1969 vedoucím tajemníkem Krajského výboru KSS pro Středoslovenský kraj (na tomto postu se připomíná i k roku 1971 a 1976). V letech 1969-1971 byl zároveň členem sekretariátu ÚV KSS a od roku 1969 i předsedou Krajského výboru Národní fronty pro Středoslovenský kraj. V roce 1973 získal Řád Vítězného února, v roce 1976 Řád práce.\n\nV letech 1968-1989 se uvádí jako účastník zasedání Ústředního výboru Komunistické strany Slovenska. Zastával i stranické posty na celostátní úrovni. K 28. lednu 1970 byl kooptován za člena Ústředního výboru Komunistické strany Československa. Ve funkci ho potvrdil XIV. sjezd KSČ, XV. sjezd KSČ, XVI. sjezd KSČ a XVII. sjezd KSČ.\n\nVe volbách roku 1971 zasedl do Sněmovny lidu (volební obvod č. 164 - Banská Bystrica, Středoslovenský kraj). Mandát obhájil ve volbách roku 1976 (obvod Banská Bystrica), volbách roku 1981 (Banská Bystrica) a volbách roku 1986 (obvod Banská Bystrica). Ve FS setrval do ledna 1990, kdy rezignoval v rámci procesu kooptace do Federálního shromáždění po sametové revoluci.\n\n"}
{"id": "791057", "url": "https://cs.wikipedia.org/wiki?curid=791057", "title": "Gulnar", "text": "Gulnar\n\nGulnar (pers.: گلنار; kaz.: Гүлнәр, \"Gülnär\"; kyrg.: Гүлнар , \"Güľnar\") je ženské rodné jméno perského původu. Jde o složeninu ze slov ' (květ) a ' (granátový strom), což kazašsky (stejně jako kyrgyzsky) znamená „květ granátovníku“.\n\n"}
{"id": "791058", "url": "https://cs.wikipedia.org/wiki?curid=791058", "title": "Delta County (Michigan)", "text": "Delta County (Michigan)\n\nDelta County je okres ve státě Michigan v USA. K roku 2000 zde žilo 38 520 obyvatel. Správním městem okresu je Escanaba. Celková rozloha okresu činí 5 158 km².\n"}
{"id": "791059", "url": "https://cs.wikipedia.org/wiki?curid=791059", "title": "Koniarská planina", "text": "Koniarská planina\n\nKoniarská planina je nejzápadnější a zároveň nejmenší planinou Slovenského krasu, má rozlohu cca 50 km². Její povrch tvoří vlastní náhorní vápencová plošina, bez osídlení, prakticky celá porostlá lesem. Na západě je oddělena říčkou Muráň a přechází do Ličínské pahorkatiny a je, Z východu jí ohraničuje kaňon řeky Štítnik a řeka Slaná. Oproti jiným planinám Slovenského krasu jsou zde typické krasové jevy méně výrazné. Nejdůležitější jeskyní je Gemerskoteplická jeskyně, která má délku 666 m. Z hlediska archeologických vykopávek je důležitá Propast pod Veterniky. Nejvyšší části planiny jsou na severu (Strieborník 553 m n. m., Veterník 610 m n. m.).\n\nPřes celou planinu vede z Plešivce zelená turistická značka, severní část této cesty je zároveň cyklostezkou. Na planině nejsou žádné domy, žádná zařízení turistického ruchu.\n"}
{"id": "791060", "url": "https://cs.wikipedia.org/wiki?curid=791060", "title": "František Polák (politik)", "text": "František Polák (politik)\n\nFrantišek Polák (* 15. února 1927) byl český a československý politik Komunistické strany Československa a poslanec Sněmovny lidu Federálního shromáždění za normalizace.\n\nK roku 1971 se profesně uvádí jako ředitel závodu. Ve volbách roku 1971 zasedl do Sněmovny lidu (volební obvod č. 44 – Ostrov nad Ohří, Západočeský kraj). Ve FS setrval do konce funkčního období, tedy do voleb roku 1976.\n\n"}
{"id": "791061", "url": "https://cs.wikipedia.org/wiki?curid=791061", "title": "Česko-německý fond budoucnosti", "text": "Česko-německý fond budoucnosti\n\nČesko-německý fond budoucnosti (ČNFB) je nadační fond, který podporou společných česko-německých projektů přispívá k prohlubování vzájemného poznávání, přátelských vztahů a spolupráce mezi Čechy a Němci. Od zahájení své činnosti v roce 1998 rozdělil mezi více než 11 000 projektů částku převyšující 60 milionů EUR. \n\nČesko-německý fond budoucnosti finančně přispívá na realizaci česko-německých aktivit v těchto oblastech: \n\n\nFinanční podporu z prostředků Česko-německého fondu budoucnosti mohou žadatelé obdržet pro projekt, který realizují společně s německým (resp. českým) partnerem. Žadatelem či partnerem může případně být i jednotlivá osoba.\n\nProjekt by neměl trvat déle než jeden rok. Výjimkou jsou projekty renovací památek, kde může realizace projektu být až dva roky. Fond nepodporuje projekty s komerčním zaměřením a nefinancuje výlučně provozní náklady institucí.\n\nPříspěvek požadovaný z Fondu budoucnosti smí představovat maximálně 50 % celkových nákladů na projekt. Maximální výše podpory je vyhrazena projektům, které se vyznačují zvláštními partnerskými kvalitami a/nebo inovačním charakterem. Zbývající náklady je třeba hradit z vlastních a/nebo jiných zdrojů.\n\nV případě mimořádných výzev nebo Tématu roku může podpora dosahovat až 70 % celkových nákladů. Další podrobnosti najdou zájemci na internetových stránkách fondu.\n\nUzávěrky přijímání žádostí jsou na konci každého čtvrtletí, tedy čtyřikrát do roka (kromě projektů  v oblasti Renovace památek a Stipendia, které mají vlastní uzávěrky). Žádost je nutné podat nejpozději tři měsíce před zahájením projektu. Bližší informace najdou zájemci na stránkách fondu. O podpoře aktivity dětí a mládeže je v některých případech možné rozhodnout ve zrychleném procesu (program Začínáme). Fond budoucnosti může také přispět na náklady spojené se společnou přípravou projektu (rovněž v rámci programu Začínáme).\n\nKaždý rok se snaží Fond budoucnosti reagovat na současnou společenskou situaci v obou zemích. Až 70% celkových projektových nákladů mohou žadatelé získat na aktivity, které realizují v rámci tzv. Tématu roku. \n\nTématem roku 2020 je Budoucnost je teď - jednejme udržitelně. O podporu se mohou ucházet česko-německé projekty zaměřené na ekologii, ochranu klimatu a životního prostředí, ekologické vzdělávání nebo trvale udržitelný životní styl.\n\nČesko-německý fond budoucnosti byl založen 29. prosince 1997 jako nadační fond v Praze. Jeho vznik byl zakotven v Česko-německé deklaraci z roku 1997, kde se obě země dohodly, že chtějí podporovat aktivity společného zájmu. Počáteční nadační jmění fondu činilo téměř 85 milionů eur.\n\nV prvních deseti letech své existence převzal Česko-německý fond budoucnosti klíčovou roli při odškodňování českých obětí nacismu. V letech 1998-2008 jim bylo vyplaceno celkem 45 milionů eur z nadačního majetku. Vyplácení z tohoto programu je již uzavřeno. \n\nOd roku 2000 do roku 2006 Fond budoucnosti administroval také vyplácení odškodnění českým obětem nuceného nasazení a dalšího nacistického bezpráví, a to ve spolupráci s německou spolkovou nadací Připomínka, odpovědnost a budoucnost (Erinnerung, Verantwortung, Zukunft, EVZ) a rakouskou nadací Smíření, mír a spolupráce (Fonds für Versöhnung, Frieden und Zusammenarbeit).\n\nV současné době se Fond budoucnosti věnuje podpoře společných česko-německých projektů, které přivádějí dohromady lidi z obou zemí, umožňují jejich setkávání a prohlubují vzájemné poznávání a spolupráci. Kromě toho realizuje také některé vlastní aktivity. Ročně Fond budoucnosti rozdělí cca 92 milionů korun mezi cca 600 projektů. \n\nČesko-německé diskusní fórum je platforma, v jejímž rámci se pravidelně setkávají Češi a Němci a diskutují o aktuálních společenských tématech. Jejím cílem je podpora vzájemného dialogu a také zapojení nejrozmanitějších skupin obyvatelstva, které se zasazují o úzké a dobře fungující partnerství obou zemí. Vrcholem aktivit je každoročně výroční konference, jíž se účastní aktivní občané, politici, vědci, novináři a zástupci hospodářských sektorů z obou zemí. \n\nVznik diskusního fóra byl zakotven v Česko-německé deklaraci z roku 1997. \n\nČesko-německou novinářskou cenu vypisuje Česko-německý fond budoucnosti ve spolupráci se Syndikátem novinářů ČR a Německým svazem novinářů (DJV). Ocenění je určeno novinářům a novinářkám, kteří o sousední zemi informují diferencovaně a bez stereotypů a přispívají tak k lepšímu porozumění mezi Čechy a Němci.\n\nCena je vyhlašována jednou ročně ve třech kategoriích – text, audio a multimédia (včetně TV). Udělena je nejlepšímu českému a nejlepšímu německému příspěvku v dané kategorii.\n\nZvláštní cenou Mileny Jesenské je nadto oceněn příspěvek, který se zvláště přínosným způsobem věnuje aktuálním tématům, jako např. občanská odvaha, tolerance či multikulturní porozumění.\n\nZvláštním oceněním za dlouhodobou vynikající novinářskou činnost jsou vyznamenáni novináři, novinářky či novinářské počiny, kteří dlouhodobě a zcela mimořádným způsobem vytvářejí hodnotné zpravodajství o sousední zemi a/nebo o společném soužití Čechů a Němců.\n\nPrvním a nejdůležitějším úkolem v počátečních letech fungování Fondu budoucnosti bylo odškodňování českých obětí nacismu.\n\nProjekt odškodnění (oficiálně projekt humanitární pomoci obětem nacionálně-socialistického násilí, tzv. sociální projekt) vypracovali představitelé přeživších obětí, sdružených v Českém svazu bojovníků za svobodu a Federaci židovských obcí. Tím bylo zaručeno, že způsob odškodnění bude odpovídat jejich skutečným potřebám. Projekt schválila správní rada Fondu budoucnosti na svém prvním zasedání.   \n\nSkrze tuto pomoc získali oběti nejtvrdších represí (vězni nacistických koncentračních táborů, káznic nebo jiných vězeňských zařízení, ale také ti, kteří se před pronásledováním ukrývali v nelidských podmínkách) přímou finanční podporu. Platbu mohli obdržet občané České republiky či bývalí občané Československa jakékoliv národnosti s bydlištěm i mimo ČR, pokud do té doby nebyli odškodněni na základě německého zákonodárství.  \n\nV souladu s Česko-německou deklarací bylo k tomuto účelu vyčleněno 90 milionů německých marek (tedy většina nadačních prostředků Fondu budoucnosti, které fond obdržel od obou vlád). Projekt odškodňování byl rozvržen na deset let. Po tuto dobu byla oprávněným osobám každoročně vyplácena částka, kterou mohly vynaložit podle svých potřeb a vlastního uvážení na zlepšení své sociální a zdravotní situace.\n\nV roce 1998 obdrželo v rámci tzv. sociálního projektu první splátku více než 7 000 osob, poslední splátku si v roce 2007 převzalo 3 500 tehdy žijících obětí nacismu.\n\nCesta k odškodnění nuceně nasazených za druhé světové války se otevřela v 90. letech 20. století. Impulsem byly v USA připravované hromadné žaloby vůči německým podnikům, které za války využívaly práci vězňů koncentračních táborů. Hrozba soudních procesů a rozsáhlá mediální, politická a hospodářská kampaň proti německým firmám v zámoří, spolu se vstřícnějším postojem nové německé vládní koalice, vedly v roce 1998 k započetí jednání o odškodnění otrockou prací postižených vězňů i civilních nuceně nasazených.\n\nDo mezinárodních jednání se v letech 1999–2000 zapojila i Česká republika. Z celkové částky 10 miliard DM, které německý stát a německé firmy vložily do nově vzniklé spolkové nadace „Připomínka, odpovědnost a budoucnost“, bylo pro oběti z České republiky vyčleněno 423 milionů DM. Tyto prostředky měly být v první řadě rozděleny mezi oběti otrocké a nucené práce, za určitých podmínek však mohla být platba poskytnuta také jiným skupinám postižených. V České republice se tak odškodnění dočkali například perzekvovaní příbuzní zavražděných obětí rasového a politického teroru, pronásledovaní Romové nebo ukrývané osoby.\n\nČesko-německý fond budoucnosti se stal partnerskou organizací nadace „Připomínka, odpovědnost a budoucnost“. V roce 2000 založil specializované pracoviště, tzv. Kancelář pro oběti nacismu, která administrovala vyplácení odškodnění v České republice. Mezi lety 2001–2006 provedl Fond budoucnosti odškodnění 75 769 žadatelů (z celkových 110 624 žádostí), kteří pracovali na území Německa, a dále zpracoval 11 798 žádostí osob, jež byly vězněny, nuceně nasazeny nebo utrpěly jinou újmu na území dnešního Rakouska, a poskytl na jejich základě platbu 10 964 žadatelům (dělo se tak z pověření České rady pro oběti nacismu - partnerské organizace rakouského fondu „Smíření, mír a spolupráce“).\n\nCelkově bylo v rakouském i německém odškodňovacím programu vyplaceno 8 miliard Kč (na základě 86 925 žádostí).\n\n\n"}
{"id": "791063", "url": "https://cs.wikipedia.org/wiki?curid=791063", "title": "Dickinson County (Michigan)", "text": "Dickinson County (Michigan)\n\nDickinson County je okres ve státě Michigan v USA. K roku 2000 zde žilo 27 472 obyvatel. Správním městem okresu je Iron Mountain. Celková rozloha okresu činí 2 013 km².\n"}
{"id": "791064", "url": "https://cs.wikipedia.org/wiki?curid=791064", "title": "Eaton County", "text": "Eaton County\n\nEaton County je okres v jižní části státu Michigan v USA. K roku 2010 zde žilo 107 759 obyvatel. Správním městem okresu je Charlotte. Celková rozloha okresu činí 1 500 km². V tomto okrese se nachází i hlavní město státu Michigan Lansing.\n"}
{"id": "791065", "url": "https://cs.wikipedia.org/wiki?curid=791065", "title": "Anthem Records", "text": "Anthem Records\n\nAnthem Records je kanadské hudební vydavatelství, založemé v roce 1977. Vydavatelství založili Ray Danniels a Vic Wilson, prvními nahrávajícími umělci byli Rush, Max Webster, Liverpool a A Foot in Coldwater. Tři členové skupiny Rush, Geddy Lee, Neil Peart a Alex Lifeson se stali náměstky ředitele společnosti Anthem.\nPředchůdcem značky bylo vydavatelství Moon Records. Vydavatelství Anthem bylo vytvořeno proto, aby Rush měli větší kontrolu své činnosti v Kanadě (jejich mezinárodní spoluráce s Mercury Records původně zahrnovala i Kanadu) a ostatní kanadské skupiny měly svůj domov, protože nemohly dosáhnout na smlouvy s většími vydavatelstvími v Torontu nebo Montrealu.\nSesterskou společností Anthem Records je SRO Management, též provozovaná Dannielsem a Wilsonem.\n\n"}
{"id": "791066", "url": "https://cs.wikipedia.org/wiki?curid=791066", "title": "Emmet County (Michigan)", "text": "Emmet County (Michigan)\n\nEmmet County je okres na severu jižní části státu Michigan v USA. K roku 2000 zde žilo 31 437 obyvatel. Správním městem okresu je Petoskey. Celková rozloha okresu činí 2 285 km².\n"}
{"id": "791067", "url": "https://cs.wikipedia.org/wiki?curid=791067", "title": "Akt vyhlášení Ukrajinského státu", "text": "Akt vyhlášení Ukrajinského státu\n\nAkt vyhlášení Ukrajinského státu nebo také Akt obnovení Ukrajinského státu se odehrál dne 30. června 1941, kdy představitelé ukrajinské inteligence v nacisty okupovaném Lvově vyhlásili obnovení ukrajinského státu a vytvoření vlády v čele s Jaroslavem Steckem. Stecko byl následně dne 5. července společně se Stepanem Banderou a dalšími téměř třemi stovkami členů Organizace ukrajinských nacionalistů zatčen gestapem.\n\nNezávislost Ukrajiny ukončilo obsazení vojsky SSSR v průběhu 1944. \n"}
{"id": "791070", "url": "https://cs.wikipedia.org/wiki?curid=791070", "title": "Genesee County (Michigan)", "text": "Genesee County (Michigan)\n\nGenesee County je okres ve státě Michigan v USA. K roku 2010 zde žilo 425 790 obyvatel. Správním městem okresu je Flint. Celková rozloha okresu činí 1 682 km².\n"}
{"id": "791072", "url": "https://cs.wikipedia.org/wiki?curid=791072", "title": "Jozef Polák", "text": "Jozef Polák\n\nJozef Polák (* 28. dubna 1925 Vlkas) byl slovenský a československý politik Strany slovenské obrody (její ústřední tajemník), poslanec Slovenské národní rady, Sněmovny lidu a Sněmovny národů Federálního shromáždění za normalizace.\n\nK roku 1971 a 1976 se profesně uvádí jako ústřední tajemník Strany slovenské obrody. Do této funkce byl zvolen roku 1971 a vykonával ji až do roku 1982. V rámci strany představoval konzervativní prokomunistické křídlo, které během pražského jara v roce 1968 odmítalo výraznější programovou emancipaci strany obrody.\n\nVe volbách roku 1971 zasedl do Sněmovny lidu (volební obvod č. 197 - Stará Ľubovňa, Východoslovenský kraj). Ve volbách roku 1976 přešel do Sněmovny národů (obvod Trenčianske Teplice). Ve FS setrval do konce funkčního období, tedy do voleb roku 1981.\n\nV letech 1969–1971 a 1981–1986 kromě toho zasedal jako poslanec v Slovenské národní radě (v letech 1981–1986 jako její místopředseda). Státní bezpečnost ho evidovala jako důvěrníka (krycí jméno JOŽO).\n\n"}
{"id": "791074", "url": "https://cs.wikipedia.org/wiki?curid=791074", "title": "Okres Szentgotthárd", "text": "Okres Szentgotthárd\n\nOkres Szentgotthárd ( ) je okres v západním Maďarsku v župě Vas. Jeho správním centrem je město Szentgotthárd.\n\nV okrese je jedno město a 15 vesnic.\n"}
{"id": "791076", "url": "https://cs.wikipedia.org/wiki?curid=791076", "title": "Gladwin County", "text": "Gladwin County\n\nGladwin County je okres ve státě Michigan v USA. K roku 2000 zde žilo 26 023 obyvatel. Správním městem okresu je Gladwin. Celková rozloha okresu činí 1 338 km².\n"}
{"id": "791077", "url": "https://cs.wikipedia.org/wiki?curid=791077", "title": "Gogebic County", "text": "Gogebic County\n\nGogebic County je okres na severozápadě státu Michigan v USA. K roku 2010 zde žilo 16 427 obyvatel. Správním městem okresu je Bessemer. Celková rozloha okresu činí 3 824 km².\n"}
{"id": "791078", "url": "https://cs.wikipedia.org/wiki?curid=791078", "title": "Grand Prix Bahrajnu 2012", "text": "Grand Prix Bahrajnu 2012\n\nGrand Prix Bahrajnu 2012 (oficiálně 2012 Formula 1 Gulf Air Bahrain Grand Prix) se jela na okruhu Bahrain International Circuit nedaleko města as-Sachír v Bahrajnu dne 22. dubna 2012. Závod byl čtvrtým v pořadí v sezóně 2012 šampionátu Formule 1.\n\n\n{|class=\"wikitable\" style=\"font-size: 85%;\"\n!\n! Pořadí\n! Konstruktér\n! Body\n"}
{"id": "791079", "url": "https://cs.wikipedia.org/wiki?curid=791079", "title": "Plešivecká planina", "text": "Plešivecká planina\n\nPlešivecká planina je podcelek Slovenského krasu, se nachází v jeho severozápadní části. Je to geomorfologicky nejdůležitější planina Slovenského krasu, má rozlohu cca 53 km². Její povrch tvoří vlastní náhorní vápencová plošina, bez osídlení. Plošina je ohraničena strmými okraji, severní a střední část tvoří louky, z jihu je porostlá převážně křovinatými lesy. Nachází se na ní řada povrchových a podzemních krasových forem, škrapů, závrtů, propastí a více než 150 jeskyní.\n\nLeží mezi Rožňavou, Štítnikem a Plešivcem. Ze západu je ohraničena řekou Štítnik, ze severu leží Rožnavská kotlina. Na východě a na jihu tvoří hranici řeka Slaná. nejvyšším bodem je na severní části planiny Štít (851 m n. m.).\n\nNejvýznamnější propastí je 101 metrů hluboká Zvonivá jama, v podzemí je obrovský dóm a velký stalagmit (\"Stĺp strachu\", 26 m). Ve východní části planiny leží 123 metrů hluboká Kančí propast, tvořící 9 navzájem propojených dómů. Na západě leží jeskyně \"Hučiaca vyvieračka\" (\"Zugó\"), na východě leží Nová Brzotínská jeskyně, jejíž velkou část chodeb tvoří jezera.\n\nPřes planinu vedou turistické značky, které začínají v obcích Plešivec, Slavec, Kružná, Rakovnica a Štítnik. Vzhledem k tomu, že se na planině nenacházejí žádné zdroje pitné vody (zdroje uvedené na některých mapách mohou být vyschlé nebo je nelze nalézt), je nutné vzít si na túru její dostatečné zásoby.\n\nhttps://www.youtube.com/watch?v=2OCmvxpp0fU&spfreload=5\n"}
{"id": "791080", "url": "https://cs.wikipedia.org/wiki?curid=791080", "title": "Grand Traverse County", "text": "Grand Traverse County\n\nGrand Traverse County je okres na severu jižní části státu Michigan v USA. K roku 2010 zde žilo 86 986 obyvatel. Správním městem okresu je Traverse City. Celková rozloha okresu činí 1 557 km².\n"}
{"id": "791081", "url": "https://cs.wikipedia.org/wiki?curid=791081", "title": "Okres Csepreg", "text": "Okres Csepreg\n\nOkres Csepreg ( ) je okres v Maďarsku v župě Vas. Jeho správním centrem je město Csepreg.\n\n!! Tento okres byl v roce 2013 zrušen a od téhož roku je součástí okresu Köszeg. Viz: <nowiki>http://www.jaras.info.hu/lap/koszegi-jaras</nowiki>\n\nV okrese se nachází celkem 16 měst a obcí.\n"}
{"id": "791082", "url": "https://cs.wikipedia.org/wiki?curid=791082", "title": "Prizrenský proces", "text": "Prizrenský proces\n\nPrizrenský proces (srbsky v cyrilici Призренски процес, albánsky Procesi i Prizrenit) byl politický proces s údajnými albánskými špiony, kteří měli provádět podvratnou činnost na území Kosova (tehdejší autonomní oblasti v rámci Jugoslávie). \n\nV tomto procesu bylo v roce 1956 odsouzeno celkem devět již dříve státní bezpečností zatčených osob, včetně vlivného člena komunistické strany a zároveň editora kosovskoalbánského deníku Rilindja, Nijazi Maljoku. Ostatní ze skupiny pak byli negramotní sedláci. Obviněni a odsouzeni byli ze špionáže; jugoslávští komunisté je považovali za agenty, které z Albánie vysadily na jugoslávské území USA. Po pádu Rankoviće byl tento proces označen za nezákonný a odsouzení byli na přelomu let 1967 až 1968 propuštěni na svobodu a odškodněni. K tomu došlo mimo jiné také i po intervenci kosovskoalbánských politiků u jugoslávských mocenských špiček, včetně Josipa Broze Tita. Sám Tito o procesu řekl, že byly použity praktiky Kolčakovců z dob ruské občanské války. \n\nZatímco albánské obyvatelstvo Kosova považovalo tento proces za jeden z ukázkových příkladů brutality jugoslávského režimu a jeho správy Kosova v 50. a 60. letech, obyvatelstvo srbské se ztotožnilo víceméně s původní verzí, tedy že se jednalo skutečně o nebezpečné špiony, kteří byli vysazeni na území SFRJ z Albánie.\n"}
{"id": "791084", "url": "https://cs.wikipedia.org/wiki?curid=791084", "title": "Gratiot County", "text": "Gratiot County\n\nGratiot County je okres ve středu státu Michigan v USA. K roku 2000 zde žilo 42 285 obyvatel. Správním městem okresu je Ithaca. Celková rozloha okresu činí 1 480 km².\n"}
{"id": "791086", "url": "https://cs.wikipedia.org/wiki?curid=791086", "title": "James Maslow", "text": "James Maslow\n\nJames David Maslow (* 16. července 1990, New York, New York, USA) je americký zpěvák, herec a tanečník. Od roku 2009 je členem skupiny Big Time Rush. Tato skupina vznikla podle stejnojmenného seriálu.\n\nNarodil se v New Yorku, ale vyrůstal v La Jolla v Kalifornii. Má bratra Philipa a sestru Ali Thom. Od šesti let zpívá. Když mu bylo deset let, začal hrát v San Diego Opera. Díky tomu hrál v několika muzikálech jako např. Les Misérables. Jeho první televizní role byla v iCarly, kde si zahrál Shana. Dále si pak zahrál v seriálu se stejnojmenným názvem Big Time Rush.\n\nMalou roli namyšlené hvězdy Ricka si zahrál v sitcomu \"See Dad Run\" , tenhle díl byl odvysílán 4. listopadu 2012.\n\nJames se objevil v 18. ročníku taneční americké soutěže Dancing with the stars (začal se vysílat 17.3.2014). Jeho taneční partnerkou byla Peta Murgatroyd. Skončili na krásném 4. místě.\n\nJames se objevil v novém seriálu Sequestered. Prvních 6 epizod mělo premiéru v srpnu a druhých 6 epizod v říjnu.\n\nJames si zahrál v novém filmu Seeds of Yesterday, který je natočen podle knížky se stejnojmenným názvem od spisovatelky V.C. Andrews. Film se natáčel 6 týdnů ve Vancouveru a bude mít premiéru 12.4.2015 na televizi LIFE.\n\nTaké si zahrál roli Wyatta v trilleru Wild for the night.\n\nV roce 2017 se stal představitelem Caleba Greena v It Happened One Valentine's, kde zazněly i některé jeho písně.\n\nMá rád surfing, horolezectví, fotbal a snowboarding.\n\n\n3.3.2017 How I Like It\n\n"}
{"id": "791088", "url": "https://cs.wikipedia.org/wiki?curid=791088", "title": "Hillsdale County", "text": "Hillsdale County\n\nHillsdale County je okres na jihu státu Michigan v USA. K roku 2010 zde žilo 46 688 obyvatel. Správním městem okresu je Hillsdale. Celková rozloha okresu činí 1 572 km².\n"}
{"id": "791089", "url": "https://cs.wikipedia.org/wiki?curid=791089", "title": "Houghton County", "text": "Houghton County\n\nHoughton County je okres na severozápadě státu Michigan v USA. K roku 2000 zde žilo 36 016 obyvatel. Správním městem okresu je Houghton. Celková rozloha okresu činí 3 889 km².\n"}
{"id": "791091", "url": "https://cs.wikipedia.org/wiki?curid=791091", "title": "Huron County (Michigan)", "text": "Huron County (Michigan)\n\nHuron County je okres ve státě Michigan v USA. K roku 2000 zde žilo 36 079 obyvatel. Správním městem okresu je Bad Axe. Celková rozloha okresu činí 5 533 km².\n"}
{"id": "791093", "url": "https://cs.wikipedia.org/wiki?curid=791093", "title": "Ingham County", "text": "Ingham County\n\nIngham County je okres v jižní části státu Michigan v USA. K roku 2010 zde žilo 280 895 obyvatel. Správním městem okresu je Mason. Celková rozloha okresu činí 1 453 km². Z části leží v tomto okresu i hlavní město státu Michigan Lansing.\n"}
{"id": "791095", "url": "https://cs.wikipedia.org/wiki?curid=791095", "title": "Ionia County", "text": "Ionia County\n\nIonia County je okres ve státě Michigan v USA. K roku 2010 zde žilo 63 905 obyvatel. Správním městem okresu je Ionia. Celková rozloha okresu činí 1 503 km².\n"}
{"id": "791096", "url": "https://cs.wikipedia.org/wiki?curid=791096", "title": "Iosco County", "text": "Iosco County\n\nIosco County je okres na východě státu Michigan v USA. K roku 2010 zde žilo 25 887 obyvatel. Správním městem okresu je Tawas City. Celková rozloha okresu činí 4 897 km².\n"}
{"id": "791099", "url": "https://cs.wikipedia.org/wiki?curid=791099", "title": "Iron County (Michigan)", "text": "Iron County (Michigan)\n\nIron County je okres na severozápadě státu Michigan v USA. K roku 2000 zde žilo 13 138 obyvatel. Správním městem okresu je Crystal Falls. Celková rozloha okresu činí 3 137 km².\n"}
{"id": "791100", "url": "https://cs.wikipedia.org/wiki?curid=791100", "title": "Isabella County", "text": "Isabella County\n\nIsabella County je okres na ve středu jižní části státu Michigan v USA. K roku 2000 zde žilo 63 351 obyvatel. Správním městem okresu je Mt. Pleasant. Celková rozloha okresu činí 1 496 km².\n"}
{"id": "791101", "url": "https://cs.wikipedia.org/wiki?curid=791101", "title": "Jackson County (Michigan)", "text": "Jackson County (Michigan)\n\nJackson County je okres na jihu státu Michigan v USA. K roku 2010 zde žilo 160 248 obyvatel. Správním městem okresu je Jackson. Celková rozloha okresu činí 1 875 km².\n"}
{"id": "791102", "url": "https://cs.wikipedia.org/wiki?curid=791102", "title": "Kalamazoo County", "text": "Kalamazoo County\n\nKalamazoo County je okres na jihozápadě státu Michigan v USA. K roku 2010 zde žilo 250 331 obyvatel. Správním městem okresu je Kalamazoo. Celková rozloha okresu činí 1 503 km².\n"}
{"id": "791103", "url": "https://cs.wikipedia.org/wiki?curid=791103", "title": "Josef Prchal", "text": "Josef Prchal\n\nJosef Prchal (27. listopadu 1925 – 16. března 1989) byl český a československý politik Komunistické strany Československa, předseda Českého svazu spotřebních družstev, poslanec Sněmovny lidu Federálního shromáždění a České národní rady za normalizace.\n\nK roku 1971 a 1976 se profesně uvádí jako předseda Lidového spotřebního družstva Jednota. Později v 80. letech byl předsedou Českého svazu spotřebních družstev v Praze.\n\nVe volbách roku 1971 zasedl do Sněmovny lidu (volební obvod č. 69 - Havlíčkův Brod, Východočeský kraj). Mandát obhájil ve volbách roku 1976 (obvod Havlíčkův Brod). Ve FS setrval do konce funkčního období, tedy do voleb roku 1981.\n\nVe volbách roku 1986 byl zvolen do České národní rady za Jihomoravský kraj. Zasedal zde do své smrti v březnu 1989.\n\n"}
{"id": "791104", "url": "https://cs.wikipedia.org/wiki?curid=791104", "title": "Svoboda informací", "text": "Svoboda informací\n\nSvoboda informací se vztahuje k ochraně práva na svobodu projevu s ohledem na Internet a informační technologie. Může např. znamenat možnost přístupu k webovému obsahu bez cenzury nebo omezení.\n\nSvoboda informací je rozšířením svobody projevu, základního lidského práva uznávaného mezinárodním právem. Toto právo se všeobecněji chápe jako právo na svobodné vyjadřování ve všech médiích, mezi která patří právě i Internet. Svoboda informací může zahrnovat i právo na soukromí v kontextu Internetu a informačních technologií. Stejně jako svoboda projevu je právo na soukromí uznávaným lidským právem a svoboda informací je jeho rozšířením. Svoboda informací se může týkat i odporu vůči patentům, autorskému právu nebo duševnímu vlastnictví obecně. Mezinárodní Pirátské hnutí zakládá na svobodě informací velkou část své politiky.\n\n"}
{"id": "791105", "url": "https://cs.wikipedia.org/wiki?curid=791105", "title": "William McMaster Murdoch", "text": "William McMaster Murdoch\n\nWilliam McMaster Murdoch (28. února 1873 Dalbeattie – 15. dubna 1912 severní Atlantský oceán) byl skotský námořník, který zemřel při nehodě lodi RMS \"Titanic\", kde sloužil jako první důstojník.\n\nNarodil se v jižním Skotsku, v oblasti Dumfries a Galloway, v rodině námořníků. Začínal na plachetních lodích a poté odešel na parníky White Star Line jezdící mezi Evropou a Austrálií. Roku 1904 ho rejdařství převedlo na svou atlantskou linku, kde sloužil na \"Arabicu\", \"Adriaticu\", \"Oceanicu\" a \"Olympicu\". Po \"Olympicu\" přestoupil na \"Titanic\" jako vrchní důstojník. Následné změny, jež měly trvat jen po dobu první plavby, z něj učinily prvního důstojníka. Když \"Titanic\" narazil na ledovec, byl právě na můstku. Poté řídil nástup do člunů na pravé straně lodi. V posledních chvílích \"Titanicu\" se přes loď převalila vlna a vzala s sebou kapitána Smithe, vrchního důstojníka Wildea, Murdocha a mnoho dalších.\n\nVe filmu Titanic z roku 1997 se do role Williama Murdocha dostal herec Ewan Stewart. Ten zahrál postavu Murdocha velmi dobře, ovšem s nemilým koncem. První důstojník na \"Lodi snů\" spáchal sebevraždu, kvůli tlaku hrnoucího se lidstva při evakuaci, které bylo zavaleno touhou po záchraně. Sebevraždu také spáchal kvůli tomu, že před tím omylem zastřelil zcela nevinného mladíka.\n\nJak ve filmu, tak i v realitě, byl velmi důležitou postavou na palubě RMS Titanicu. V neděli 14. dubna 1912 přibližně v 19 hodin přišel první důstojník do služby na můstek. Murdoch si byl vědom toho, že se blíží k ledovému poli. Murdoch byl řídící postava dění na Titanicu při srážce s ledovcem, vydal hlavní rozkazy při vyhýbacím manévru, který ovšem nakonec dostatečný nebyl. Ihned po vyslechnutí zprávy od hlídky, že se před parníkem nachází ledovec, dal rozkaz do strojovny \"STOP\" a kormidelníkovi \"Docela vpravo“, což v lodní terminologii roku 1912 znamená \"záď doprava, příď doleva\". Následně Murdoch vydal povel strojovně „Plný zpětný chod“ a ke kormidlu „Docela vlevo“. Bohužel, Titanic byl příliš velký a nemotorný, že nedokázal dostatečně rychle reagovat a pravou částí se otřel o ledovec, čímž vznikly škody příliš velké a \"Loď snů\" byla odurčená k potopení.\n"}
{"id": "791107", "url": "https://cs.wikipedia.org/wiki?curid=791107", "title": "Mária Prislupčáková", "text": "Mária Prislupčáková\n\nMária Prislupčáková (* 25. května 1936) byla slovenská a československá politička a bezpartijní poslankyně Sněmovny lidu Federálního shromáždění za normalizace.\n\nK roku 1971 se profesně uvádí jako členka JZD.\n\nVe volbách roku 1971 zasedla do Sněmovny lidu (volební obvod č. 185 – Humenné, Východoslovenský kraj). Ve FS setrvala do konce funkčního období, tedy do voleb roku 1976.\n\n"}
{"id": "791108", "url": "https://cs.wikipedia.org/wiki?curid=791108", "title": "Kalkaska County", "text": "Kalkaska County\n\nKalkaska County je okres na severu jižní části státu Michigan v USA. K roku 2010 zde žilo 17 153 obyvatel. Správním městem okresu je Kalkaska. Celková rozloha okresu činí 1 478 km².\n"}
{"id": "791110", "url": "https://cs.wikipedia.org/wiki?curid=791110", "title": "Kent County (Michigan)", "text": "Kent County (Michigan)\n\nKent County je okres ve státě Michigan v USA. K roku 2010 zde žilo 602 622 obyvatel. Správním městem okresu je Grand Rapids. Celková rozloha okresu činí 2 259 km².\n"}
{"id": "791111", "url": "https://cs.wikipedia.org/wiki?curid=791111", "title": "Libuše Procházková (politička KSČ)", "text": "Libuše Procházková (politička KSČ)\n\nLibuše Procházková (* 1934) byla česká a československá politička Komunistické strany Československa a poslankyně Sněmovny lidu Federálního shromáždění za normalizace.\n\nK roku 1971 se profesně uvádí jako učitelka ZDŠ.\nVe volbách roku 1971 zasedla do Sněmovny lidu (volební obvod č. 43 - Cheb, Západočeský kraj). Ve FS setrvala do konce funkčního období, tedy do voleb roku 1976.\n\n"}
{"id": "791112", "url": "https://cs.wikipedia.org/wiki?curid=791112", "title": "Richard R. Ernst", "text": "Richard R. Ernst\n\nRichard Robert Ernst (* 14. srpna 1933, Winterthur, Švýcarsko) je švýcarský fyzikální chemik a nositel Nobelovy ceny.\n\nNarodil se ve Winterthuru ve Švýcarsku. V roce 1991 mu byla udělena Nobelova cena za chemii, za jeho přínos k využití Fourierovy transformace ve spektroskopii nukleární magnetické rezonance (NMR) a za následný vývoj multi-dimenzionální NMR techniky – výzkum, který uskutečnil, když byl zaměstnán u firmy Varian Associates v Palo Alto v Kalifornii. Tyto metody jsou základem aplikací NMR jak v chemii (NMR spektroskopie), tak v medicíně, při zobrazování pomocí magnetické rezonance (Magnetic Resonance Imaging, MRI). V roce 1991 obdržel také cenu Louisy Grossové-Horwitzové.\n\nStudoval a posléze pracoval jako profesor na Federálním technologickém institutu (ETH) ve švýcarském Curychu, kde je od 1998 emeritním profesorem. Je nositelem čestného doktorátu Technické univerzity v Mnichově a Curyšské univerzity.\n\nJe členem vědecké rady \"Světového dialogu znalostí\".\n\nVystudoval chemii na Federálním technologickém institutu v Curychu (ETHZ), kde promoval v roce 1957. Na téže instituci v roce 1962 získal doktorát Ph.D. za fyzikální chemii. Od 1963 do 1968 pracoval jako výzkumný chemik v Palo Alto v Kalifornii. V roce 1966 tam společně s americkou kolegyní R.R. Ernst objevil, že citlivost NMR techniky (dosud omezená na analýzu pouhých několika jader) může být výrazně zvýšena tím, když se pomalé „ladění“ různých jader pomocí rozhlasových vln s pomalu se měnící frekvencí, do té doby tradičně používané v NMR spektroskopii, nahradí krátkými, intenzivními pulsy. Jeho objev umožnil dramatické zrychlení měření, uplatnění NMR spektroskopie i na mnohem menším množství materiálu a analýzu mnohem většího počtu různých typů jader.\n\nV roce 1968 se vrátil do Švýcarska s cílem učit na své alma mater. V roce 1970 se stal docentem a v roce 1976 profesorem. Jeho druhý hlavním příspěvkem v oboru NMR spektroskopie je „dvourozměrná“ NMR, která umožnila studium mnohem větších molekul než bylo dříve možné, s vysokým rozlišením. Díky vylepšením profesora R.R. Ernsta jsou vědci schopni určit trojrozměrné struktury organických a anorganických sloučenin a biologických makromolekul jako jsou bílkoviny, studovat interakce mezi biologickými molekulami a látkami, kterými jsou obklopeny (například ionty kovů, molekuly vody a léků), identifikovat neznámé látky a studovat rychlost chemických reakcí.\n\nProfesor Ernst se také zasloužil o mnoho vynálezů a je držitelem několika patentů ve svém oboru.\n\nJe čestným členem Bangladéšské akademie věd. V roce 2009 byla na Bel Air festivalu představena světová premiéra dokumentárního filmu o R. R. Ernstovi v produkci Carla Burtoniho \"Věda + Dharma = Sociální odpovědnost\" (\"Science Plus Dharma Equals Social Responsibility\"), který se odehrává v Ernstově rodišti ve Švýcarsku.\n\n"}
{"id": "791115", "url": "https://cs.wikipedia.org/wiki?curid=791115", "title": "Veronika Puterková-Najmanová", "text": "Veronika Puterková-Najmanová\n\nVeronika Puterková-Najmanová (* 22. února 1944) byla slovenská a československá politička a bezpartijní poslankyně Sněmovny lidu Federálního shromáždění za normalizace.\n\nK roku 1971 se profesně uvádí jako dělnice.\n\nVe volbách roku 1971 zasedla do Sněmovny lidu (volební obvod č. 157 - Bánovce nad Bebravou, Západoslovenský kraj). Ve FS setrvala do konce funkčního období, tedy do voleb roku 1976.\n\n"}
{"id": "791117", "url": "https://cs.wikipedia.org/wiki?curid=791117", "title": "Keweenaw County", "text": "Keweenaw County\n\nKeweenaw County je okres na severu státu Michigan v USA. K roku 2010 zde žilo 2 169 obyvatel. Správním městem okresu je Eagle River. Celková rozloha okresu činí 15 452 km².\n\n"}
{"id": "791119", "url": "https://cs.wikipedia.org/wiki?curid=791119", "title": "Vlásková buňka", "text": "Vlásková buňka\n\nVláskové buňky jsou sekundární smyslové buňky zodpovídající za příjem sluchových podnětů. Jsou označované jako receptorové elementy sluchového ústrojí a v některých orgánech vytvářejí rozsáhlé sítě. Můžeme je najít v Cortiho orgánu, který je uložený na \"membrana basilaris\" ale i vo vestibulárním systému.\n\nVláskové buňky jsou cylindrické buňky, které mají 40-80 nepohyblivých stereocilií, vyvinutých na apikální straně buňky. Délka stereocílií je na jednotlivých místech povrchu buňky různá. Stereocilie jsou ve skutečnosti vysoce specializované mikroklky s jedinou skutečnou cilií. Jsou uspořádány v řadách o zvětšující se délce, s největšími cíliemi o délce okolo 100 μm. Obvyklé uspořádání cílie je 9+2 mikrotubulů v proximálním úseku. V blízkosti nejdelší stereocílie se nacházejí těsně pod povrchem buňky bazální tělísko, není tu ale vytvořena axonema. V apikální části vláskových buněk se vyskytují četná mikrofilamenta tvořící mohutnou terminální síť, která zpevňují tuto oblast buňky. V hlubších partiích cytoplazmy vláskových buněk se nacházejí četné mitochondrie a mohutně vyvinuté hladké endoplazmatické retikulum. Elementy hladkého endoplazmatického retikula jsou v buňce uspořádány převážně podélně. Jádro můžeme najít v bazální oblasti buňky. Podle tvaru a způsobu aferentní inervace rozeznáváme dva typy vláskových buněk, a to elementy I. a II. třídy. Elementy I. třídy, jsou vybaveny velkým pohárkovitým zakončením, které obemyká větší část jejich báze. Na rozdíl od nich mají elementy II. třídy mnohem více drobných aferentních zakončení. Oba typy jsou ještě navíc opatřené nervovými zakončeními eferentními, které mají funkci tlumivou.\n\nCortiho orgán je vlastním orgánem sluchu. Obsahuje vláskové buňky, které jsou schopné odpovídat na různou zvukovou frekvenci, tedy audioreceptory. Orgán spočívá na tlusté vrstvě amorfní základní hmoty - bazilární membráně. Tato membrána obsahuje fibrily příbuzné keratinu. Šířka \"membrana basilaris\" činí v bazální části hlemýždě asi 100 μm, v apikální části přibližně 500 μm. Na membráně jsou uloženy dva typy vláskových buněk. Konkrétně jde o zevní a vnitřní vláskové buňky.\n\nZevní vláskové buňky tvoří při bázi \"ductus cochlearis\" 3 řady, v druhém závitu 4 řady a v třetím závitu 5 řad buněk. Na povrchu těchto buněk vytvářejí stereocilie útvar, který má tvar písmena W.\n\nVnitřní vláskové buňky tvoří 1 řadu po celé délce \"ductus cochlearis\", jsou tedy uspořádané do tvaru úsečky.\n\nV cytoplazmě přilehlé nejdelší stereocilii najdeme bazální tělísko. Na rozdíl od vestibulárních receptorů zde nejsou vyvinuty žádné kinocilie. Chybění kinocilie propůjčuje vláskovým buňkám symetrii, která je významná z hlediska senzorického přenosu.\n\nProprioreceptory v orgánu rovnováhy jsou sekundární smyslové buňky, které také nazýváme buňky vláskové. Stereocilie mají uspořádané do řad. Na své apikální části obsahují kromě stereocilií také řasinku. Ta je umístěna v sousedství řady nejdelších stereocílií. Z bazálního tělíska tu odstupuje axonéma typu 9+2. Centrální mikrotubuly ale v průběhu řasinky záhy mizí. V distální části obsahuje řasinka axonému typu 9+0. Tato řasinka je zřejmě nepohyblivá. Ve vláskových buňkách se nachází mohutně vyvinutá terminální síť tvořená mikrofilamenty. Bazální oblasti vláskových buněk jsou obklopeny rozvětvenými dendrity bipolárních neuronů lokalizovaných v gangliích statoakustického nervu. Mezi buňkami vláskovými jsou umístěny cylindrické podpůrné buňky, které mají na apikální částí vyvinuty mikroklky. Proprioreceptory jsou ve vnitřním uchu soustředěny do 2 makul. Povrch obou makul je pokryt tlustou glykoproteinovou vrstvou, která je zřejmě produkována buňkami podpůrnými.\n"}
{"id": "791120", "url": "https://cs.wikipedia.org/wiki?curid=791120", "title": "Aritmetická míra", "text": "Aritmetická míra\n\nAritmetická míra, též čítací míra nebo počítací míra, je mírou používanou hlavně v diskrétních systémech. Neformálně je to funkce, která množině přiřazuje počet jejích prvků.\n\nMějme měřitelný prostor formula_1, kde formula_2 je libovolná množina a formula_3 značí potenční množinu (formula_4 je speciální případ σ-algebry na formula_2). Na takovém prostoru definujeme aritmetickou míru pro formula_6 takto:\n\nformula_7\n\nAritmetická míra umožňuje zavést sumu jako speciální případ integrálu (Lebesgueova). Jelikož je každá podmnožina formula_8 měřitelná, tak pro každou funkci (resp. posloupnost) formula_9 platí:\n\nformula_10 Je-li integrál definován.\n\nTento vztah je užitečný například při zavádění L prostoru na množině posloupností.\n"}
{"id": "791123", "url": "https://cs.wikipedia.org/wiki?curid=791123", "title": "Terezia Regulyová", "text": "Terezia Regulyová\n\nTerezia Regulyová (* 6. srpna 1926) byla slovenská a československá politička Komunistické strany Slovenska a poslankyně Sněmovny lidu Federálního shromáždění za normalizace.\n\nK roku 1971 se profesně uvádí jako dělnice. Ve volbách roku 1971 zasedla do Sněmovny lidu (volební obvod č. 168 - Tvrdošín, Středoslovenský kraj). Ve FS setrvala do konce funkčního období, tedy do voleb roku 1976.\n\nV roce 2011 oslavila 85. narozeniny. Je tehdy uváděna jako obyvatelka obce Nižná.\n\n"}
{"id": "791125", "url": "https://cs.wikipedia.org/wiki?curid=791125", "title": "Jiří Sternwald", "text": "Jiří Sternwald\n\nJiří Sternwald, pseudonym Jirkaš, (14. května 1910 Praha – 19. prosince 2007 tamtéž) byl český hudební skladatel.\n\nStudoval na reálce v Praze-Holešovicích. Od 14 let skládal trampské písničky, kabaretní popěvky a taneční hudbu. Teprve v roce 1935 vstoupil na Pražskou konzervatoř a studoval hru na housle u Jindřicha Bastaře a Bedřicha Voldana a skladbu u Rudolfa Karla, Otakara Šína a Jaroslava Křičky.\n\nKrátce působil v orchestru v \"Divadle Vlasty Buriana\" a v \"Osvobozeném divadle\" Voskovce a Wericha. Poté spolupracoval s E. F. Burianem, pro jehož divadlo D34 psal scénickou hudbu až do uzavření divadla nacisty v roce 1942. Za války pracoval ještě pro divadla \"Větrník\" a \"Studio\". Po skončení války spolupracoval s Divadlem 5. května a několika mimopražskými scénami. Po roce 1948 se zcela soustředil na hudbu pro film, v níž vytvořil svá nejlepší díla. Za svou práci pro film byl roku 1968 vyznamenán \"Pamětní medailí\".\n\n\n\n\n\n"}
{"id": "791126", "url": "https://cs.wikipedia.org/wiki?curid=791126", "title": "Letecká záchranná služba na Slovensku", "text": "Letecká záchranná služba na Slovensku\n\nLetecká záchranná služba na Slovensku zahájila činnost oficiálně 1. července 1987. Systém letecké záchranné služby byl v Československu vybudován mezi lety 1987–1992, i když záchranné lety probíhaly už od 30. let 20. století. O zavedení letecké záchranné služby na území Československa se začalo uvažovat v roce 1977. Průlomovým se stal rok 1985, kdy se zástupci Československa účastnili mezinárodního kongresu leteckých záchranných služeb v Curychu. Tento kongres vedl k sestavení týmu specialistů, jehož úkolem bylo vybudovat systém letecké záchranné služby srovnatelný s ostatními evropskými zeměmi. U zrodu letecké záchranné služby stály především sovětské vrtulníky Mil Mi-2, které zpočátku sloužily na téměř všech stanicích. Po roce 1993, kdy došlo ke vzniku samostatných států Česká republika a Slovensko, docházelo k transformaci letecké záchranné služby, často se měnili provozovatelé, stejně jako vrtulníky.\n\nSlovensko je v současné době pokryto sítí sedmi provozních stanic letecké záchranné služby, na nichž slouží vrtulníky jediného provozovatele – společnosti Air - Transport Europe (ATE). Společnost ATE zajišťuje leteckou záchrannou službu jako nestátní zdravotnické zařízení. Vrtulníky na všech stanicích drží 24hodinovou pohotovost jak pro primární, tak pro sekundární lety. Na většině provozních základen slouží moderní dvoumotorové vrtulníky Agusta A109K2 a od roku 2014 také jeden vrtulník Bell 429. Letecká záchranná služba je nedílnou součástí integrovaného záchranného systému.\n\nPrvní zdokumentovaný let na území Československa se zraněným člověkem na palubě proběhl 27. srpna 1956, ačkoliv historie záchranných letů sahá až do 30. let. Záchranný let provedli příslušníci Československé armády s vrtulníkem Mil Mi-4. Raněného přepravovali z Terezína do Ústřední vojenské nemocnice ve Střešovicích. Další významný záchranný let proběhl až v únoru 1960, kdy byli vrtulníkem Mi-4 transportováni tři zranění horníci. V průběhu 60. let probíhaly další záchranné lety, ale ty byly spíše ojedinělé. V roce 1965 vypomáhaly vrtulníky při záchraně osob během povodní a v témže roce proběhla první záchranná akce také ve Vysokých Tatrách. Systém letecké záchranné služby neexistoval a o jeho vybudování se ani neuvažovalo.\n\nO vybudování systému organizované letecké záchranné služby na území Československé socialistické republiky se začalo uvažovat teprve v roce 1977. Federální ministerstvo vnitra, ministerstvo zdravotnictví a Ústav národního zdraví začali shromažďovat informace o provozu letecké záchranné služby v ostatních evropských zemích. Pozornost byla soustředěna především na počet a zaměření letů, ale sbíraly se informace také o stanovištích a vrtulnících letecké záchranné služby. V roce 1980 proběhl v Mnichově první mezinárodní kongres leteckých záchranných služeb AIRMED 80. O čtyři roky později, v roce 1984, proběhl první let s lékařem na palubě. Původní koncept počítal s vybudováním sítě letecké záchranné služby, která bude čítat 12 stanic. Ty měly být rozmístěny na strategických místech v okolí dálnic, velkých městských aglomerací a turisticky významných oblastí. Významným se stal rok 1985, kdy v Curychu proběhl druhý mezinárodní kongres leteckých záchranných služeb AIRMED 85. Kongresu se účastnili také zástupci Československa, kteří sestavili tým specialistů. Ten měl v průběhu následujících let vybudovat v Československu síť letecké záchranné služby.\n\nLetecká záchranná služba zahájila na území Československa činnost oficiálně 1. dubna 1987 v 7:15. Jednalo se o zkušební provoz pro oblast Prahy a Středočeského kraje. Na území Slovenska byla první stanice letecké záchranné služby uvedena do provozu 1. července 1987 pod volacím znakem Kryštof 02. Stanice se nacházela v Banské Bystrici a provoz zajišťoval státní podnik Slov-Air s vrtulníkem Mil Mi-8. Jednalo se o druhou stanici v Československu, která zahájila provoz letecké záchranné služby. Na území Slovenska vznikla také třetí stanice letecké záchranné služby pod volacím znakem Kryštof 03. Nacházela se v Popradě a prvním provozovatelem byl taktéž státní podnik Slov-Air. Do roku 1992 vzniklo na území Československa celkem 18 stanic letecké záchranné služby. Původní plán 12 stanic byl tak výrazně převýšen. Stanice získaly volací znaky Kryštof 01 až Kryštof 18 v závislosti na tom, kdy zahájily provoz. Na území Slovenska se nacházelo celkem sedm stanic, v Česku pak jedenáct stanic.\n\nSe vznikem samostatných států Česká republika a Slovenská republika došlo také k rozdělení letecké záchranné služby. Česko převzalo jedenáct stanic, Slovensko sedm. Od roku 1990 vznikaly v Československu první soukromé letecké společnosti, které přebíraly provoz na jednotlivých stanicích. Na Slovensku to byly především společnosti Air - Transport Europe (ATE) a BEL AIR, které provozovaly většinu stanic na území Slovenska. Společnost BEL AIR provozovala leteckou záchrannou službu do konce roku 1992 také na některých stanicích v Česku. Od 1. ledna 1993 provozovala jen stanice na Slovensku a provoz na českých stanicích převzaly společnosti Alfa-Helicopter a DSA. Společnost BEL AIR provozovala od počátku 90. let pět stanic letecké záchranné služby na Slovensku – Kryštof 02 v Banské Bystrici, Kryštof 10 v Nových Zámcích, Kryštof 11 v Bratislavě, Kryštof 14 v Žilině a Kryštof 16 v Trenčíně. Společnost Air - Transport Europe provozovala leteckou záchrannou službu na stanicích Kryštof 03 v Popradě a Kryštof 08 v Košicích.\n\nV roce 1995 byl z úsporných důvodů ukončen provoz na stanicích Kryštof 10 v Nových Zámcích a Kryštof 16 v Trenčíně. Společnost BEL AIR ukončila činnost v roce 1997. Provoz vrtulníků na některých střediscích převzala společnost Air - Transport Europe a nově se do poskytování letecké záchranné služby zapojila společnost Záchranný systém Slovakia, která zajišťovala vrtulník pro stanici Kryštof 02 v Banské Bystrici. Tato společnost však ukončila činnost již v roce 1999 a provoz převzala společnost ATE. Mezi lety 1995–2006 existovalo na Slovensku pět středisek letecké záchranné služby. Provoz na všech střediscích zajišťovala společnost ATE. V roce 2006 byla nově otevřena stanice letecké záchranné služby Krištof 05 v Nitře. Ta nahradila činnost původní stanice Kryštof 10 v Nových Zámcích. K dalšímu rozšíření letecké záchranné služby došlo v prosinci 2009, kdy byla znovuotevřena stanice letecké záchranné služby Krištof 07 v Trenčíně.\n\nOd prosince 2009, kdy byla na Slovensku znovuotevřena stanice Krištof 07 v Trenčíně, je Slovensko pokryto sítí sedmi stanic letecké záchranné služby. Vrtulníky na všech stanicích drží 24hodinovou pohotovost. Výhradním provozovatelem letecké záchranné služby je nestátní společnost Air - Transport Europe, která tuto službu zajišťuje jako nestátní zdravotnické zařízení. Na většině provozních základen slouží moderní dvoumotorové vrtulníky Agusta A109K2, kterých má společnost ATE k dispozici osm, a od roku 2014 také jeden vrtulník Bell 429.\n\nVolacím znakem vrtulníků letecké záchranné služby na území Slovenska je kombinace jména Krištof a čísla – například Krištof 01 v Bratislavě. V současné době je používáno sedm volacích znaků v rozsahu čísel 01–07. Po rozpadu Československa zůstaly zachovány původní volací znaky na území České republiky, na Slovensku získaly vrtulníky letecké záchranné služby nové volací znaky. Jméno Krištof bylo převzato po svatém Kryštofovi, který je mimo jiné také patronem leteckých záchranářů. Toto jméno je používáno jako volací znak vrtulníků letecké záchranné služby v některých dalších evropských zemích (v Česku \"Kryštof\", v Německu \"Christoph\", v Rakousku \"Christophorus\").\n\nNa téměř všech stanicích letecké záchranné služby v Československu sloužily zpočátku sovětské vrtulníky Mil Mi-2. Na stanicích, které se nacházely na území Slovenska, sloužily obvykle také tyto vrtulníky, ale na některých stanicích sloužily těžší vrtulníky Mil Mi-8. Už od počátku 90. let docházelo k modernizaci leteckého parku. Společnost ATE, která od roku 1990 zajišťovala provoz letecké záchranné služby v Popradě, používala od roku 1991 vrtulník Aérospatiale Alouette III. Od dubna 1992 sloužil v Košicích modernější stroj Eurocopter AS 355 F Ecureuil 2. Společnost BEL AIR používala stroje Bell 206. Do roku 2006 sloužily na stanicích letecké záchranné služby na Slovensku vrtulníky Mil Mi-2, Mil Mi-8, Eurocopter AS 355 F2 Ecureuil 2 a PZL Kania. K výrazné modernizaci leteckého parku došlo v letech 2003 a 2004, kdy společnost ATE zakoupila od švýcarského provozovatele letecké záchranné služby Rega čtyři moderní dvoumotorové vrtulníky Agusta A109K2. V současné době má společnost ATE osm těchto strojů (imatrikulace OM-ATA, OM-ATD, OM-ATE, OM-ATF, OM-ATG, OM-ATJ, OM-ATK, OM-ATL). V lednu 2007 absolvovali piloti společnosti ATE letecký výcvik pro náročné létání v nočních hodinách. Vrtulníky společnosti ATE jsou vybaveny speciálními brýlemi pro noční vidění. Tyto brýle umožňují provádět náročné lety v nočních hodinách. Vrtulníky na všech stanicích drží 24hodinovou pohotovost jak pro primární, tak pro sekundární lety. V roce 2014 byl do služby zařazen nový moderní dvoumotorový vrtulník Bell 429 (OM-ATR).\n\n\n"}
{"id": "791131", "url": "https://cs.wikipedia.org/wiki?curid=791131", "title": "Timeless (album, UVERworld)", "text": "Timeless (album, UVERworld)\n\nTimeless je první album japonské rockové skupiny UVERworld. V Japonsku vyšlo 15. února 2006.\n"}
{"id": "791132", "url": "https://cs.wikipedia.org/wiki?curid=791132", "title": "BlackBerry Enterprise Server", "text": "BlackBerry Enterprise Server\n\nBlackBerry Enterprise Server (BES) je klíčovou možností nasazení korporátní bezdrátové sítě, kde BES je softwarová služba umožňující využívat maximum funkcí, které platforma BlackBerry poskytuje. \n\nTato služba podporuje \nDůležitým předpokladem je přítomnost vlastního poštovního serveru ve firemní infrastruktuře. BES funguje jako spojovací článek, který zprostředkovává komunikaci pro distribuci e-mailů. Zároveň podporuje synchronizaci kontaktů, kalendářů a přenos informačních zpráv mezi stanicemi, mobily a servery.\n\nBES je zpravidla nasazován a spravován síťovými administrátory v rámci společnosti, případně pověřeným IT odborníkem zvaným BlackBerry nebo BES administrator. V České republice můžou firmy využít nabídek tuzemských mobilních operátorů, kteří nabízejí kompletní infrastrukturní a administrativní prostředí pro nasazení BlackBerry Enterprise Server.\n\nSpecifikace BlackBerry Enterprise Server\n"}
{"id": "791134", "url": "https://cs.wikipedia.org/wiki?curid=791134", "title": "Svobodný obsah", "text": "Svobodný obsah\n\nJako svobodný obsah nebo svobodné dílo se označuje jakékoli funkční dílo, které splňuje definici svobodné kulturní tvorby. Svobodné kulturní dílo je takové dílo, které výrazným způsobem legálně neupírá lidem právo:\n\n\nI když je jinak definován, z právního hlediska je svobodný obsah velmi podobný otevřenému obsahu. Analogií k tomuto rozlišení je rivalita mezi názvy otevřený software a svobodný software, která popisuje spíše ideologické než právnické rozdíly.\n\nSvobodný obsah zahrnuje všechna volná díla a také taková autorská díla, jejichž licence podporují výše zmíněná práva. Protože autorské právo většiny zemí automaticky přiřazuje vlastníkům práv monopolitní kontrolu nad jejich výtvory, musí být autorský obsah explicitně označen za svobodný např. odkazem na licenci.\n\nI když dílo, u něhož vypršela doba ochrany, je považováno za svobodné, po změně zákonů se opět může stát nesvobodným.\n"}
{"id": "791139", "url": "https://cs.wikipedia.org/wiki?curid=791139", "title": "Lake County (Michigan)", "text": "Lake County (Michigan)\n\nLake County je okres ve státě Michigan v USA. K roku 2000 zde žilo 11 333 obyvatel. Správním městem okresu je Baldwin. Celková rozloha okresu činí 1 488 km².\n"}
{"id": "791143", "url": "https://cs.wikipedia.org/wiki?curid=791143", "title": "Lapeer County", "text": "Lapeer County\n\nLapeer County je okres ve státě Michigan v USA. K roku 2010 zde žilo 88 319 obyvatel. Správním městem okresu je Lapeer. Celková rozloha okresu činí 1 717 km².\n"}
{"id": "791144", "url": "https://cs.wikipedia.org/wiki?curid=791144", "title": "Malbec", "text": "Malbec\n\nMalbec (název dle katalogu VIVC \"Côt\", je starobylá, středně pozdní až pozdní moštová odrůda révy vinné (\"Vitis vinifera\"), používaná k výrobě červených vín. Pochází z Francie, patrně z údolí Loiry či z oblasti Cahors, kde vznikla spontánním křížením odrůd \"Magdeleine Noire des Charentes\" a \"Prunelard\". \n\n\"Magdeleine Noire des Charentes\" je starobylá odrůda, poprvé popsaná roku 1847 P. Raguenaudem, o které se až do roku 1996 soudilo, že z vinic dávno vymizela. Při zakládání nové vinice v Bretani, v blízkosti kláštera Saint-Suliac, na pahorku Mont Garrot, upřeli ampelografové pozornost na keř, rostoucí na planině, kde se před více než 200 lety nacházela vinice. Keř byl považován za divoce rostoucí révu \"Vitis vinifera ssp. sylvestris\". Analýza DNA však prokázala, že se jedná o doposud neznámou odrůdu původu \"Vitis vinifera\". V letech 2004–2008 byly v regionu Charentés objeveny další 4 keře révy stejné odrůdy, která zde byla nazývána Madeleine (název je odvozen od svátku svaté Magdalény, 22. července, kdy se bobule v hroznech začínají barvit) a pro zamezení možné záměny s odrůdami stejného jména byla nazvána Magdeleine Noire des Charentes (tento název je používán od 6. června 2008). Je mimo jiné i rodičovskou odrůdou odr. \"Merlot\" a \"Abouriou\".\n\n\"Prunelard\" je francouzská, středně pozdní moštová odrůda původu \"Vitis vinifera\", pocházející z regionu Sud-Ouest, z departementu Tarn a pěstovaná je též v okolí města Gaillac, ve Francii roku 2006 celkově na 7 ha. Odrůdu poprvé popsal Olivier de Serres již v 16. století. Dnes není Prunelard součástí cuvée vín žádné AOC, vyrábí se pouze cuvée vín kategorie Vin de Pays, ale od r. 2004 existuje iniciativa, usilující o zařazení této odrůdy k těm, které jsou připuštěné k pěstování v AOC Gaillac. V minulosti byl Prunelard často zaměňován právě s odrůdou \"Malbec\", až studie DNA v roce 2009 odhalila, že je rodičovskou odrůdou. Prunelard dává kvalitní vína, ale je to odrůda, značně citlivá vůči houbovým chorobám.\n\nRéva vinná (\"Vitis vinifera\") odrůda \"Malbec\" je jednodomá dřevitá pnoucí liána, dorůstající v kultuře až několika metrů. Kmen tloušťky až několik centimetrů je pokryt světlou borkou, která se loupe v pruzích. Úponky révy jsou středně dlouhé, umožňují této rostlině pnout se po pevných předmětech. Růst je středně bujný až bujný se vzpřímenými až polovzpřímenými letorosty. Vrcholky letorostů jsou otevřené, velmi silně bíle vlnatě ochmýřené, slabě pigmentované antokyaniny, s jemným karmínovým nádechem, s růžovými okraji. Internodia jsou kratší, tak jako nodia zelená s červenými pruhy, bez ochmýření, pupeny jsou slabě pigmentované antokyaniny. Mladé listy jsou zpočátku silně bíle vlnatě ochmýřené a pokryté bronzovými skvrnkami antokyaninového barviva, později na nich zůstane pouze jemné ochmýření. Jednoleté réví je eliptického průřezu, rýhované, žlutavě až červenavě hnědé.\n\nDospělé listy jsou středně velké, zvlněné, okrouhlé, širší, než delší, nečleněné, tří- až pětilaločnaté s mělkými až středně hlubokými výkroji, které jsou otevřené, většinou s oblým dnem, čepel listu je tmavě zelená, jen mírně puchýřnatá a měkká na dotek, rub listu je pouze slabě ochmýřený, okraj listu je pilovitě, ostře zoubkovaný, zoubkování je ale ve srovnání s jinými odrůdami poměrně subtilní. Řapíkový výkroj je široce otevřený, klínovitý až lyrovitý se zaostřeným dnem, řapík listu je kratší, než medián listu. Žilnatina v oblasti napojení řapíku je průměrně pigmentovaná antokyaniny, narůžovělá.\n\nOboupohlavní pětičetné květy v hroznovitých květenstvích jsou žlutozelené, samosprašné. Plodem jsou středně velké, kulaté, modročerné, silně ojíněné bobule se středně silnou, poměrně pevnou, průměrně ojíněnou slupkou, dužina je nezbarvená, řídká, příjemně sladké chuti. Stopečky bobulí jsou krátké, obtížně oddělitelné. Argentinské klony se od francouzských většinou odlišují malými bobulemi v kompaktnějších, ale menších hroznech. Hrozny jsou středně velké, většinou pyramidální, víceméně kompaktní až řidší, s křidélky, s krátkou, průměrně lignifikovanou stopkou.\n\n\"Malbec\" je starobylá odrůda révy vinné (\"Vitis vinifera\"), která vznikla spontánním křížením odrůd \"Magdeleine Noire des Charentes\" a \"Prunelard\". Pochází z Francie, patrně z údolí řeky Loiry, kde je dodnes pěstována, nebo, podle ampelografa Pierre Galeta, z bývalé provincie Quercy a z vinohradů oblasti Cahors, odkud ji v 16. století král François I. importoval do oblasti Champagne a na břehy řeky Seiny. Tato teorie byla podpořena roku 1921, kdy se zde našly 300 let staré keře odrůdy \"Malbec\".\nTradiční oblastí pěstování odrůdy \"Malbec\" je samozřejmě Francie, kde byla roku 2011 v počtu 16 klonů vysazena na 6136 hektarech vinic, především v regionech Bordeaux a Sud-Ouest. Tvoří zde například součást vín AOC Bordeaux, Médoc, Graves, Saint Emilion, Pomerol, Côtes de Bordeaux, Fronsac, Sainte Foix, Bourgeais, Bergerac, Pécharmant, Côtes de Duras, Buzet, Cahors, Fronton-Villaudric, Touraine, Rosé d'Anjou, Valençay, Malepère, Cabardès, Marcillac, …\n\nNejrozsáhlejší vinice s odrůdou \"Malbec\" najdeme dnes ovšem v Argentině, zvláště v provinciích Mendoza a Río Negro. Odrůdu zde poprvé vysadil zemědělský inženýr Michel Pouget roku 1868, dnes ji najdeme na ploše 24.000 ha, vinohrady se nacházejí až do nadmořské výšky 1500 m. Odrůdová vína z oblasti Mendoza jsou pověstná a vlastně tuto původem francouzskou odrůdu proslavila po celém světě.\n\nPo celém světě je odrůda vysazena odhadem na 34 000 hektarech vinic, z toho 71,5 % se nachází v Argentině, 19,5 % ve Francii, 9 % na zbytek světa. V Chile byla odrůda roku 2007 vysazena na 1027 ha, v USA na 2830 ha, převážně v Kalifornii (Napa Valley, Sonoma Valley), dále ji najdeme například v Jižní Austrálii (Barossa Valley), v Brazílii, ve Španělsku (Ribera del Duero), v Itálii (Toskánsko).\n\nVe Francii stavy odrůdy mírně, ale setrvale klesají, protože má nepravidelné výnosy a je náročná na pěstování, nejlepší výsledky zde přináší Malbec na jihu, v okolí města Cahors. Zato ve vinicích nového světa, kam byl v 19. stol. přivezen, zažívá impozantní návrat, zvláště suché a teplé podmínky argentinské Mendoza mu vyhovují.\n\nVe Státní odrůdové knize České republiky není odrůda zapsána, není uvedena ani mezi odrůdami, ze kterých je dovoleno vyrábět zemská vína. V České republice se v podstatě nepěstuje, najdeme ji zde pouze výjimečně, například na vinici starých odrůd firmy Znovín Znojmo, která vznikla v Šatově.\n\nFrancouzský ampelograf Pierre Galet tvrdí, že původní název odrůdy byl \"Côt\" (tento název je oficiálním názvem odrůdy nejen ve Francii, ale též například v mezinárodním katalogu odrůd VIVC Geilweilerhof) a že pravděpodobně vznikl v severním Burgundsku, ale blíže tento název (v překladu m.j. lůžko, dětská postýlka) nevysvětluje.\n\nPopulární, i u nás rozšířená, ale nepotvrzená teorie tvrdí, že \"Malbec\" nese jméno maďarského rolníka, který měl odrůdu šířit po celé Francii. Jakýsi Malbeck skutečně v 18. století založil vinohrad v obci Sainte-Eulalie a odrůdu natolik „protežoval“, že se zasloužil o její název nejprve v části regionu Bordeaux a později vlastně na celém světě. V různých částech regionu Bordeaux nese či nesla ostatně odrůda často jména osob, které se zasloužily o její rozšíření v dané lokalitě. Tak například lékař Lutkens založil v obci Camblanes v 18. století vinohrad, od toho jsou odvozeny místní názvy \"Lutkens\" či \"Luckens\". V subregionu Saint-Émilion je odrůda známá pod názvem \"Pressac\".\n\nDalší, lokálně používaná synonyma odrůdy \"Malbec\" jsou : \"Мальбек, Кот, Кагор, Нуар де Пресак, Медок Нуар, Оксеруа\" (vše Rusko), \"Agreste, Ausseres, Auxerrais, Auxerrois\" (mylně, Sud-Ouest, Cahors), \"A. De Laquenexy, A. Des Moines De Picpus, A. Du Mans, Balouzat, Beran\" (Francie), \"Beraou, Berau, Besparo, Blanc De Kienzheim, Bordelais Noir, Bouchales, Bouguignon Noir, Bouyssalet, Cahors, Calarin, Calavu, Caours, Cauli, Chalosse Petite Noire, Chors, Claverie Noire, Coly, Costa Ro(s)sa, Costo Roujo, Côt\" (Haut Pays, Loire), \"C. a Queue Verte, C. de Bordeaux, C. de Pays, C. de Touraine, C. Malbec, C. Noir\" (Cahors), \"C. Rouge, Cotes Rouges, Couisse, Cruchinet, Doux Noir, D. Same, Estrangey, Étaulier, Étranger, Fin Auxerrois, Franc Moreau, Gourdaux, Gourdoux, Grappe Rouge, Grelot De Tours, Grifforin, Gros Noir, G. Pied Rouge, Grosse Merille, Guillan, Hourcat, Jacobain, Jacobin, Kot\" (Bulharsko), \"Le Cot, Lou Salbaire, Luckens, Lutkens, Magret, Malbech\" (Itálie), \"Malbeck\" (Bordeaux, Bulharsko), \"Malbek\" (Bulharsko, Rusko, Itálie), \"Malbett a Queue Rouge, Margrot, Medoc Noir, M. Monrame, Mourame, Mouranne, Moustère, Navarien, Nègre de Prechac, N. Doux, Negrera, Noir De Chartres, N. De Pressac, N. Doux, Nyar De Presak, Oeil de Perdrix, Parde, Peperdy, Perigord, Pied De Perdrix, P. Doux, P. Noir, P. Rouge, P. Rouget, Piperdy, Plant D'Arles, P. De Meraou, P. du Lot, P. Du Roi, P. Houdée, Préchat, Pressac\" (Bordeaux, Gironde), \"Prunieral, Quercy, Queue Rouge, Quille De Coq, Quillot, Romieu, Soumansigne, Teinturier, Teinturin, Terranis, Tinturin, Vesparo, Vesparol\".\n\nRozsáhlá francouzská ampelografická studie z roku 2007 ukázala, že je odrůda \"Malbec\" geneticky úzce spjata se skupinou odrůd \"Baroque\", \"Manseng Noir\", \"Claverie\" a \"Tannat\".\n\n\"Malbec Argenté\" je synonymum odrůdy \"Abouriou\".\n\nDále existuje mnoho odrůd, majících v synonymice název \"Côt\" (názvy \"Cote\", \"Cotes\" s odrůdou Malbec nijak nesouvisí) : \"Pineau d´Aunis\" (\"Côt a Bourgeons Blancs\", \"Côt à Queue Rouge\"), \"Canari Noir\" (\"Côt à Queue Rouge\", \"Côt Vert du Saumurois\"), \"Côt Rouge Bidault\" (\"Côt à Queue Rouge Fertile\"), \"Mancin\" (\"Côt à Queue Verte\", \"Côt Vert\"), \"Côt de Cheragas\" (\"Côt Cheraga\", alžírská moštová odrůda), \"Valdiguie\" (\"Côt de Cheragas\"), \"Corbeau Noir\" (\"Côt Merille\", \"Côt Rouge Merille\"). \"Côt Précoce de Tours\" (\"Plant Houdee\", \"Malbec Précoce\" ??) je odrůda, vyšlechtěná ve Francii šlechtitelem jménem Houdee.\n\nRéví dobře vyzrává. Odrůda raší raně až středně pozdně, proto je citlivá na pozdní jarní mrazíky. Plodnost odrůdy je střední až vyšší, ale výnosy jsou velmi nepravidelné, kolísají v rozsahu 4–16 t/ha, \"Malbec\" je totiž poměrně citlivá odrůda, kterou není zrovna jednoduché pěstovat. To vedlo například v polovině 20. století pro velké škody na vinicích až k ústupu pěstování odrůdy ve Francii. Zimní mrazy poškozují réví zvláště v prvních letech po výsadbě. Odrůda je též citlivá na sprchávání (klonální selekce tuto vadu zmírňuje). Bobule mohou někdy v době dozrávání praskat, což může způsobovat hnilobu hroznů. Vyhovují méně bujně rostoucí podnože.\n\nVegetační cyklus odrůdy trvá 141–156 dní při sumě aktivních teplot (SAT) 2800–3050 °C. Raší raně až středně pozdně, 4 dny po \"Chasselas\", hrozny zrají dříve, než hrozny odrůdy \"Cabernet Sauvignon\", asi 18 dní po \"Chasselas\".\n\nOdrůda je středně odolná proti napadení padlím révovým (\"Uncinula necator\"), ale velmi náchylná k plísni révové (\"Plasmopara viticola\"), plísni šedé (\"Botrytis cinerea\"), k eutypóze a též k hnilobě hroznů.\n\nOdrůdě nevyhovují vlhké a větrné polohy, preferuje suché a teplé klima, kde mohou bobule lépe vyzrát a snížit tak jinak vysoký obsah taninů. Proto nejlepších výsledků dosahuje v argentinské oblasti Mendoza. Na půdy neklade příliš vysoké nároky.\n\nV nevhodných lokalitách nedosáhnou hrozny dostatečné fenolové zralosti, vína z takových hroznů mohou být taninově trpká až nahořklá, v aroma se objevují herbální, bylinné tóny.\n\nOdrůdová vína z vyzrálých hroznů jsou jemná, ale výrazná, bohatá na třísloviny, se vzrušující vůní slív, tabáku a fialek. Typické víno má temně červenou barvu s purpurovým nádechem a ovocný buket, připomínající černý rybíz, moruše, maliny, třešně, švestky, povidla, ale i lesní ovoce, fialky, vavřín, jasmín, hořkou čokoládu. Najdeme v něm i kořenité a zemité tóny cedrového dřeva, zelené papriky, ale i kůže. V chuti jsou opět ovocité a kořenité tóny.\n\nVe Francii jsou vína často mísena do cuvée, například v oblasti Cahors s odrůdami \"Merlot\" či \"Cabernet Sauvignon\", na Loiře s \"Gamay\" a \"Cabernet Franc\", dříve bývalo víno také pravidelně přidáváno v množství 3–8 % do směsek z Bordeaux. V Argentině jsou vína scelována též s odrůdou \"Tannat\".\n\nOdrůdové víno je velmi vhodné k archivaci, což může být někdy i nevýhodou, mladší vína jsou plná tvrdších tříslovin, které vyžadují vyhlazení zráním. Tradičně vyráběné argentinské víno zraje až 10 let ve sklepě. Nazráváním se vína stávají tělnatými, kulatými a příjemnými. Výjimečně jsou hrozny odrůdy Malbec používány též k přímé konzumaci.\n\nJancis Robinson popisuje vína francouzského stylu následovně : vína z Libournais (region Bordeaux) jsou rustikální verzí Merlotu, s jemnějšími taniny a nižší aciditou, s aroma ostružin. Vína z Cahors mají mnohem vyšší obsah taninů, více fenolových komponentů, co se projevuje i na temnější barvě (Oz Clarke jim připisuje ještě temně fialový odstín a aroma švestek, tabáku, česneku a hroznů). Argentinský Malbec má jemnější, sametovou texturu a zralé taniny, šťavnatý ovocitý projev a v buketu tóny fialek. Ve velmi suchých a teplých regionech Argentiny, Chile a Austrálie může být acidita vín nedostatečná a chuť vín mdlá a fádní. Vína ze státu Washington jsou charakteristická tóny černých plodů a herbálním aroma.\n\nVína můžete podávat k výraznějším úpravám hovězího masa a specialitám na grilu, stylově působí k argentinskému steaku. Budou se také snoubit se sýry s modrou plísní.\n\n\n\n"}
{"id": "791146", "url": "https://cs.wikipedia.org/wiki?curid=791146", "title": "Kuruş", "text": "Kuruş\n\nKuruş (vyslov kuruš, odvozeno z německého \"Groschen\"; v osmanské turečtině غروش \"gurûş\") je dílčí jednotka turecké liry. Od roku 2005 je jedna lira rovna 100 kuruş. \n\nKuruş se začal razit v roce 1688. Původně to byla velká stříbrná mince, zhruba rovná francouzskému écu nebo španělskému dollaru. V 18. a počátkem 19. století došlo ke znehodnocení a snížení kvality mince - byla vyráběna z billonu (slitina stříbra a mědi) a vážila méně než 3 gramy.\n\nDo roku 1844 byl kuruş standardní měnovou jednotkou Osmanské říše. Od roku 1844 až do pozdních 70. let 20. století byl dílčí jednotkou dřívější liry. Jeden kuruş měl hodnotu 40 para, jedna para měla hodnotu 3 akçe. V evropských jazycích byl kuruş často přejmenován na piastr (z italského \"piastra\").\n\n"}
{"id": "791150", "url": "https://cs.wikipedia.org/wiki?curid=791150", "title": "Jaroslav Mráz-Habrovský", "text": "Jaroslav Mráz-Habrovský\n\nJaroslav Mráz-Habrovský (14. srpna 1891, Rychnov nad Kněžnou - 12. října 1976, Čáslav) byl český akademický malíř. Věnoval se malbě námořních motivů a krajin Balkánu, později krajinomalbám s náměty Železných hor, Pojizeří, Lomnicka a Pardubicka, méně již se věnoval zátiší.\n\nStudoval v Terstu u Sirca d´Alberta. Tam také roku 1913 vystavoval mariny a krajiny z Istrie. Během první světové války sloužil jako námořník CK Rakousko-uherského námořnictva v Boce Kotorské, kde byl účastníkem povstání. Po roce 1918 žil v Německu, ale brzy se vrátil do Čech, kde obesílal četné výstavy. Podnikal studijní cesty po Itálii, Istrii, Dalmácii, Černé Hoře, Albánii a Německu. Dlouho žil a tvořil v domě č. 1317 v dnešní ulici Jana Palacha v Pardubicích. Se svojí manželkou podnikal výlety do Železných hor a na Českomoravskou vrchovinu, kde hledal inspiraci ke své tvorbě.\n\n"}
{"id": "791151", "url": "https://cs.wikipedia.org/wiki?curid=791151", "title": "Jozef Remek", "text": "Jozef Remek\n\nJozef Remek (29. dubna 1927 Mojšova Lúčka – 2002) byl československý vojenský letec, generál ČSLA a politik slovenské národnosti. V období 1971–1981 byl poslancem Sněmovny lidu Federálního shromáždění za KSČ. Jeho synem je první československý kosmonaut Vladimír Remek.\n\nJeho synem byl první československý kosmonaut Vladimír Remek. S manželkou se však později rozešli a Vladimír vyrůstal u matky a babičky. Jozef Remek začínal jako vojenský pilot u Zvolenského leteckého útvaru (u stejného útvaru později nastoupil i syn Vladimír).\n\nV letech 1945–47 absolvoval Jozef Remek Vojenské letecké učiliště Prostějov, v letech 1949–50 Leteckou vojenskou akademii Hradec Králové a pak nastoupil k Leteckému pluku 1 „Zvolenskému“. Prošel několika dalšími útvary a potupně se z pozice velitele roje, velitele letky, instruktora a zástupce velitele dostal až na velitelské posty. V letech 1955–1957 byl takto pověřen velením 7. stíhacího leteckého pluku v Košicích, pak zastával hodnost zástupce velitele 1. stíhací letecké divize České Budějovice (1957–1958) a 22. stíhací letecké divize Chrudim-Brno (1958–1960). V letech 1958–1960 vystudoval na Vojenské akademii Antonína Zápotockého v Brně a v letech 1960–1962 pokračoval studiem na Vojenské akademii generálního štábu SSSR.\n\nV letech 1962–1965 velel 34. stíhací bombardovací letecké divizi v Čáslavi, v období let 1969–1973 byl velitelem 10. letecké armády v Hradci Králové. Roku 1972 prošel Vyšším akademickým kurzem Vojenské akademii generálního štábu SSSR. Roku 1974 získal hodnost generálporučíka ČSLA. V letech 1973–1976 působil jako náčelník letectva a PVOS a náměstek ministra národní obrany ČSSR, v letech 1976–1988 coby velitel letectva, náměstek ministra národní obrany ČSSR pro letectvo a PVOS. Další dva roky byl velitelem letectva ČSLA. Ze služebního poměru byl propuštěn k 28. únoru 1990.\n\nAngažoval se i politicky. XV. sjezd KSČ ho zvolil za kandidáta Ústředního výboru Komunistické strany Československa. Ve funkci ho potvrdil XVI. sjezd KSČ a XVII. sjezd KSČ.\n\nVe volbách roku 1971 zasedl do Sněmovny lidu (volební obvod č. 77 – Pardubice-město, Východočeský kraj). Mandát obhájil ve volbách roku 1976 (obvod Hradec Králové-venkov). Ve FS setrval do konce funkčního období, tedy do voleb roku 1981.\n\n\n"}
{"id": "791155", "url": "https://cs.wikipedia.org/wiki?curid=791155", "title": "Starship (muzikál)", "text": "Starship (muzikál)\n\nStarship je sci-fi divadelní muzikál z tvorby Team StarKid. Příběh se odehrává na planetě brouků a soustředí se na hlavní hrdinu Brouka, který je nespokojen se svým životem. Místo své práce přidělené královnou, chce být vesmírným strážcem a cestovat Vesmírem. Když na jeho planetu přiletí skuteční vesmírní strážci, netrvá dlouho, a Brouk se s nimi spřátelí a prožívá dobrodružství o jakých vždy snil.\n\nO vznik Starshipu se zasloužil hlavně Joe Walker, který navrhl Darrenu Crissovi, aby vytvořili muzikál na \"Starship Troopers\". Scénář zpracovala čtveřice Matt Lang, Nick Lang, Brian Holden a Joe Walker, hudbu složil Darren Criss. Od předešlých představení se toto lišilo tím, že lidé museli zaplatit vstupné, později byla umožněna koupě DVD Starship na internetových stránkách Team Starkid.\n\nOznámení, že pracují na novém muzikálu Starship, bylo vydáno 1. listopadu 2010. Tento muzikál se hrál od 11. do -23. února 2011 v divadle Hoover-Leppen v Chicagu, což bylo první představení Team Starkid, které neprobíhalo na Univerzitě v Michiganu.\n\nStarship není prvním projektem Team Starkid, předcházel mu například \"A Very Potter Musical\" a \"A Very Potter Sequel\". Ty byly parodiemi na Harryho Pottera, které si okamžitě získaly oblibu nejen fanoušků knížek J. K. Rowlingové. Chvíli se mluvilo o pokračování \"A Very Potter Triqual\", ale kvůli vytíženosti některých hlavních herců, například Darren Criss v současné době hraje v americkém hudebním seriálu Glee, se od něj nejspíš upustilo. Zapomenout nesmíme ani na muzikál \"Me and my Dick\", který si rovněž získalo mnoho ohlasů. Nejnovější dílo Team Starkid je \"Holy Musical B@man\", jehož premiéra byla v březnu 2012, v divadle Hoover-Leppen v Chicagu, a dokonce prvních 8 představení diváci nemuseli platit vstupné.\n\nVšechny své muzikály v originálním znění bez titulků jsou nahrány na YouTube.\n\nÚvodem je píseň zpívaná Broukem o jeho vysněném životě vesmírného strážce. Vzápětí je představen jeho nejlepší přítel Šváb, spolu se kterým jde na přidělení práce, které provádí královna. I přes všechno doufání, že královna pozná jeho odlišnost od ostatních, je brouk prohlášen obyčejným sazečem vajec.\n\nMezitím na planetu brouků přilétá raketa vesmírných strážců, avšak jeden člen Únorka je unesen brouky. Jakmile se Brouk dozví, že Únorka patří k privilegovanému týmu zkoumající vesmír, okamžitě se ji rozhodne zachránit, čímž si pokazí dobré vztahy s brouky. Únorka však byla dočasně zbavena zraku, a proto si myslela, že místo s broukem mluví s dalším vesmírným stážcem, jehož vesmírná loď se na planetě před mnoha lety rozbila.\n\nBrouk jako jediný z planety umí mluvit lidskou řečí, protože si již od mala hrál na zmíněné ztroskotané lodi, a přehrával si záznamy kapitánského deníku. Po odloučení s Únorkou žije mimo oblast spravovanou brouky, a tak potká Klepeťáka. Ten mu nabízí, že mu dá lidské tělo, díky kterému se může vydávat za opravdového vesmírného strážce, pod podmínkou, že se spřátelí s lidmi, a dovede je do jeho sídla. Brouk přijímá, a později se shledává i se zbytkem vesmírného týmu, robotem Mega-Girl, hloupým Tootsie Noodles, ufňukaným velitelem Upem, chytrou Brejlounkou, drsnou Taz a bojácným Krayonderem, kteří se vydali na záchranou akci pro Únorku. Místo toho však byli zrazeni Mega-Girl, a bez milosti byli ponecháni na nepřátelské planetě.\n\nPrvní akt končí setkáním Brouka a Švába, který jej přemlouvá, aby nikam neodcházel. Brouk je však již pevně rozhodnut, díl je zakončen jeho poutavou písní.\n\nVe druhém dějství se dozvídáme skutečný důvod příjezdu strážců na planetu brouků, a Juniorův tajný plán. Láska mezi Mega-Girl a Tootsie Noodles, Únorkou a Broukem, je víc než zjevná, a dozvídáme se také velké tajemství velitele Upa. Junior potřebuje dokončit svůj ďábelský plán, a infikovat Únorku vajíčky brouků, aby mohl spolu se svým otcem ovládnout a podrobit celý svět. Když však Mega-Girl přikáže, aby zabila všechny členy posádky, odmítne, a proto jí odstraní bezpečnostní čip, se kterým nemůže ublížit žádnému člověku.\n\nMezitím se Brouk trápí, kvůli tajemství, že není člověk , ale brouk. Aby Únorce ukázal, že brouci nejsou tak špatní, jak si myslí, vezme ji na planetu, a poučuje ji o kráse života brouků. Při hledání pohonných krystalů, které potřebují na návrat domů, se rozhodnou prozkoumat ztroskotanou loď vesmírných strážců, a narazí na další videozáznamy kapitánovat deníku. Zjišťují, že je Galaktická liga poslala záměrně na nebezpečnou a nehostinnou planetu brouků.\n\nJunior je, při sledování Únorky a Brouka, chycen Klepeťákem. Ačkoliv je téměř sežrán, nakonec spolu vytvoří spojenectví. Komáři a Klepeťák vniknou do lodě, a přinutí Brouka říct všem pravdu. Loď začíná být přetížena, a všichni jsou v nebezpečí i kvůli Mega-Girl, která se snaží splnit svůj úkol, a vyvraždit celou posádku. Ale její láska k Tootsie Noodles je silnější než její naprogramování, proto jej změní, a stane se z ní první robot se skutečnými pocity. Na palubě jsou ale stále krvechtiví komáři, kteří jsou však zabiti velitelem Upem, který konečně zjistil, že stále může zabíjet, a obnovil si tak svou ztracenou sebedůvěru. Aby Brouk zachránil celou posádku, obětuje svůj život, a zemře ve vesmíru. Ačkoliv ztratil své lidské tělo, stále mu zbývá broučí, a když se probudí na planetě, dozvídá se, že Junior chce zabít jeho královnu. Naštěstí pro královnu i ostatní, jej pozřou právě vylíhlé larvy Broučky.\n\nKrálovna je vděčná za záchranu, proto ustanoví Brouka prvním velvyslancem úlu. Když vesmírní strážci pohřbívají jeho lidské tělo, Brouk se objeví, a všichni jsou šťastní, že mrtvý není. Tootsie se ožení s Mega-Girl, Taz a velitel Up přiznají svou lásku, Krayonderovi se líbí Brejlounka, a Únorka překoná svůj odpor k broukům, a s Broukem zůstane. Muzikál je zakončen písní \"Beauty\".\n\n\n\nVynaložené úsilí Starkidu nezůstalo nepovšimnuto, roku 2011 vyhrál Starship the Best New York Award na udílení cen Brodway World Chicago Awards.\n\n"}
{"id": "791157", "url": "https://cs.wikipedia.org/wiki?curid=791157", "title": "Mária Ridziková", "text": "Mária Ridziková\n\nMária Ridziková (29. července 1943 – ???) byla slovenská a československá politička Komunistické strany Slovenska a poslankyně Sněmovny lidu Federálního shromáždění za normalizace.\n\nK roku 1971 se profesně uvádí jako dělnice. K roku 1976 jako přadlena.\n\nVe volbách roku 1971 zasedla do Sněmovny lidu (volební obvod č. 190 – Kežmarok, Východoslovenský kraj) jako bezpartijní poslankyně. Mandát obhájila ve volbách roku 1976 (obvod Kežmarok), nyní již jako členka KSS, a volbách roku 1981 (obvod Kežmarok). Ve FS setrvala do konce funkčního období, tedy do voleb roku 1986.\n\n"}
{"id": "791159", "url": "https://cs.wikipedia.org/wiki?curid=791159", "title": "Matt Lanter", "text": "Matt Lanter\n\nMatt Lanter (celým jménem Matthew Mackendree Lanter * 1. dubna 1983, Massillon, Ohio, USA) je americký herec a model. Nejvíce se proslavil rolí Liama Courta v seriálu televizní stanice The CW \",\" rolí Romana v seriálu \"Láska ke hvězdám\" a rolí Wyatta Logana v seriálu stanice NBC \"Timeless\".\n\nNarodil se v Massilloně, ale když mu bylo osm let se s rodinou přestěhoval do Atlanty v Georgii, kde vystudoval Collins Hill High School a následně navštěvoval University of Georgia. Věnoval se baseballu, fotbalu, basketbalu, golfu i gymnastice, ale zájem o filmový a televizní průmysl byl mnohem silnější.\n\nV roce 2004 se zúčastnil reality show ve které se hledal nejrozkošnější model Ameriky. Nezvítězil, proto se přestěhoval do Los Angeles, kde začal budovat svou hereckou kariéru. Získal roli v seriálu \"Point Pleasant\" a brzy poté následovaly menší roličky v seriálech \"Chirurgové\" nebo \"Hrdinové\". Jeho první větší úspěch přišel se seriálem \"Commander in Chief\", který byl velmi dobře hodnocen, ale trpěl nízkou sledovaností. Velká výzva přišla koncem roku 2007, kdy přijal nabídku pro chystaný animovaný seriál \"Star Wars: The Clone Wars\". V něm namluvil hlavní postavu, Anakina Skywalkera. Svůj hlas mu propůjčil v pilotním dílu, který byl uveden v kinech, ve všech epizodách samotného seriálu i ve videohrách. V roce 2008 získal hlavní roli Zacha Conroye v krasobruslařském filmu \"Ledové ostří 3: Splněný sen\", po boku s Franciou Raisou.\n\nV roce 2009 ztvárnil jednu z hlavních rolí v parodii \"Disaster Movie\", která nasbírala otřesné recenze a vysloužila si šest nominací na Zlatou malinu. Ještě téhož roku přijal roli do druhé sezóny seriálu \"\", tedy do nové generace Beverly Hills z roku 1990. O rok později natočil další parodii od tvůrců jeho předchozího filmu, nazvanou \"Tupíři\". Ve filmu, který si střílí hlavně z fenoménu jménem Twilight Saga, ztvárnil hlavní roli. V roce 2011 natočil horor \"Spolubydlící\".\n\n5. března 2013 byl obsazen do nového sci-fi seriálu stanice The CW \"Láska ke hvězdám\", po boku s Aimee Teegarden. Seriál byl zrušen po 13 epizodách. 3. října 2016 měla premiéru první díl seriálu \"Timeless\", ve kterém hraje jednu z hlavních rolí.\n\n14. června 2013 si vzal svojí přítelkyni Angelu Stacy, se kterou chodil od roku 2009. 2. srpna 2017 oznámili, že čekají prvního potomka. Dcera MacKenlee Faire se jim narodila dne 30. prosince 2017.\n\n"}
{"id": "791162", "url": "https://cs.wikipedia.org/wiki?curid=791162", "title": "A Very Potter Sequel", "text": "A Very Potter Sequel\n\nA Very Potter Sequel je druhým z řady muzikálů, které parodující příběh Harryho Pottera od J. K. Rowlingové. Muzikál zinscenovali Team StarKid.\n\nHudbu a text k hudbě složil Darren Criss a příběh napsali Matt Lang, Nick Lang a Brian Holden. \"A Very Potter Sequel\" má milióny zhlédnutí na serveru YouTube a stal se velmi populárním.\n\nDěj navazuje na konec \"A Very Potter Musical\", kdy je postava Voldemorta zničena a Lucius Malfoy přichází s obracečem času. Děj se odehrává do prvního roku Harryho v Bradavicích, ve škole čar a kouzel, kde se ho Lucius Malfoy a skupina tzv. smrtijedů snaží zabít. Harrymu navíc vše komplikuje příjezd Dolores Umbridgeové, zlé čarodějky z ministerstva kouzel, která nastupuje do funkce ředitele školy.\n\n\n\nVznik \"A Very Potter Sequel\" byl stejný jako u \"A Very Potter Musical\". Některé písně, které byly použity v představení, měl už Darren Criss předem napsané. Píseň \"\"Guys Like Potter\"\" byla původně napsána o kamarádu Peterovi, zatímco píseň \"\"Days of Summer\"\" měla být použita v jejich webovém seriálu \"Little White Lie\". Ostatní písně byly napsány speciálně pro představení a Darren Criss je napsal v rozmezí jednoho měsíce.\n\nV roce 2010 byl \"A Very Potter Sequel\" nominován na Mashable Award za nejlepší webové video.\n\n"}
{"id": "791163", "url": "https://cs.wikipedia.org/wiki?curid=791163", "title": "Tři vznešení a pět vladařů", "text": "Tři vznešení a pět vladařů\n\nTři vznešení a pět vladařů () je skupina mytologických vládců, původně božských či polobožských bytostí, podle tradiční čínské chronologie panujících ve 29. – 21. století př. n. l. Po nich následovala legendární dynastie Sia. Složení obou skupin, třech vznešených i pěti vládců, je v různých starověkých čínských textech odlišné. \n\nMezi tři vznešené () vládce byli počítáni:\n\nPoslední varianta, Fu-si, Šen-nung a Chuang-ti je uvedena v předmluvě ke \"Knize dokumentů\", jejíž autorita převážila ostatní zdroje a vedla k obecnému uznání této trojice. V čínských legendách je Třem vznešeným přisuzováno zavedení základních civilizačních dovedností, Fu-si měl vynalézt lov zvěře a ryb, Šen-nung zemědělství a Žlutý císař, praotec chanských Číňanů, zpracování kovů, architekturu a lékařství.\n\nVladařů bylo z většího počtu polobožských a legendárních postav vybráno pět pod vlivem učení o pěti fázích/prvcích. Mezi pět vládců byli řazeni:\n"}
{"id": "791175", "url": "https://cs.wikipedia.org/wiki?curid=791175", "title": "Ján Riško", "text": "Ján Riško\n\nJán Riško (6. února 1930 – 2001) byl slovenský a československý novinář, ředitel Československého rozhlasu, politik Komunistické strany Slovenska, poslanec Sněmovny lidu a Sněmovny národů Federálního shromáždění za normalizace.\n\nV letech 1948–1953 vystudoval Vysokou školu politických a hospodářských věd v Praze (v roce 1975 ještě složil rigorózní zkoušky na Filozofické fakultě Univerzity Karlovy. V letech 1953–1956 působil jako redaktor listu \"Mladá fronta\", v letech 1956–1959 \"Smena\" a v období let 1960–1967 \"Pravda\". Potom v letech 1967–1970 zastával post zahraničního zpravodaje ČTK v Moskvě. Jeho následující postup do vrcholných postů československých sdělovacích prostředků přímo souvisel s nástupem normalizačních politiků po invazi vojsk Varšavské smlouvy do Československa. V roce 1970 byl pracovníkem sekretariátu prvního tajemníka ÚV KSČ Gustáva Husáka. Zároveň se v lednu 1970 stal ústředním ředitelem Čs. rozhlasu (funkci zastával až do roku 1989). V letech 1973–1983 byl předsedou programové komise Mezinárodní organizace pro rozhlas a televizi (OIRT). Od roku 1983 působil jako předseda Ústředního výboru Čs. svazu novinářů. V roce 1973 získal Československou novinářskou cenu a roku 1980 Řád práce.\n\nV květnu 1969 patřil mezi signatáře prohlášení \"Slovo do vlastních řad\", v němž se apelovalo na větší loajalitu novinářské obce vůči KSČ a novému kurzu normalizace. Po dvacet následujících let pak byl jedním z nejvlivnějších lidí v československých médiích. Z postu ředitele Československého rozhlasu odešel v červenci 1989, kdy ho vystřídal Karel Kvapil.\n\nXVI. sjezd KSČ ho zvolil za kandidáta Ústředního výboru Komunistické strany Československa. Za člena ÚV KSČ ho zvolil XVII. sjezd KSČ.\n\nVe volbách roku 1971 zasedl do Sněmovny lidu (volební obvod č. 142 – Malacky, Západoslovenský kraj). Mandát obhájil ve volbách roku 1976 (obvod Stupava) a volbách roku 1981 (obvod Stupava). Ve volbách roku 1986 přešel do Sněmovny národů (obvod Zlaté Moravce). Ve FS setrval do ledna 1990, kdy rezignoval v rámci procesu kooptace do Federálního shromáždění po sametové revoluci.\n\n"}
{"id": "791177", "url": "https://cs.wikipedia.org/wiki?curid=791177", "title": "Gulnara (rozcestník)", "text": "Gulnara (rozcestník)\n\nGulnara může znamenat:\n\nJméno Gulnara nosí osobností:\n\n"}
{"id": "791184", "url": "https://cs.wikipedia.org/wiki?curid=791184", "title": "Tugra", "text": "Tugra\n\nTugra (v osmanské turečtině طغراء; \"Ṭuğrā\") byla kaligrafický monogram, pečeť či podpis osmanského vládce (sultána, chalífy, chána), obsahující jeho jméno a titul.\n\nTugrou se označovaly všechny oficiální dokumenty a korespondence. Každý osmanský sultán měl svou vlastní tugru, která byla vytvořena na začátku jeho vlády. Na dokumenty ji psal dvorní kaligraf (\"nişancı\"). Také byla vyřezána do pečetidla, byly jí označovány i mince ražené za sultánovy vlády, často se objevuje i na vratech mešit.\n\nPrvní tugra patřila sultánu Orhanu I. (1284–1359), druhému vládci Osmanské říše, a byla dále rozvíjena, až dosáhla své klasické podoby za sultána Sulejmana I.(1494–1566).\n\nZa padělání či zneužití tugry byl v Osmanské říši udělován nejvyšší – hrdelní trest.\n\nKromě Osmanské říše se tugra užívala u jiných turkických státech, např. v Kazaňském chanátu. Později ji používali i Tataři v carském Rusku.\n\nOd doby vlády sultána Orhana I., přikládajícího k dokumentům otisk dlaně smočené v inkoustu, byl zaveden obyčej obklopit sultánův podpis vyobrazením jeho titulu a jména a titulu jeho otce; všechna slova jsou v osobitém kaligrafickém stylu uspořádána tak, že celý znak má vzdálenou podobu dlaně. Text může být v různých jazycích (arabsky, turecky, persky aj.).\n\nTugra má svou charakteristickou podobu – dva oblouky vlevo, tři kolmé čáry uprostřed, natěsnaný text vespod a dvě prodloužené části vpravo. Každý z těchto prvků má svůj specifický význam.\n\nSere – jméno sultána napsané vespod. V závislosti na období zde bylo uvedeno buď prosté jméno jako na první tugře v roce 1326 – Orhan, syn Osmana – nebo zde byly vypsány i čestné tituly atd.\n\nBeyze (arabsky vejce) – dva oblouky vlevo. Podle některých výkladů mohou znamenat dvě moře, která sultán ovládal – větší oblouk Středozemní moře, menší oblouk Černé moře.\n\nTuğ – tři kolmé čáry uprostřed značí nezávislost. Linky tvaru S, křížící tug (tyč s půlměsícem, odznak vojenské hodnosti), se nazývají zülfe a spolu s vrcholy tugů značí větry vanoucí z východu na západ, tedy tradiční směr osmanské expanze.\n\nHançer – prodloužené linky vpravo od tugry symbolizují meč, symbol moci a síly.\n\n"}
{"id": "791185", "url": "https://cs.wikipedia.org/wiki?curid=791185", "title": "Stilus", "text": "Stilus\n\nStilus (v latině \"rydlo\") je zašpičatělá hůlka z tvrdého materiálu, která se v antice používala jako psací nástroj. Stilety se vyráběly z bronzu, železa, kostí či slonoviny, někdy ze stříbra. Používaly se především k psaní na voskové destičky. Text byl hrotem stiletu vyrýván do vosku. Jeho druhý konec měl tvar malé špachtle, která sloužila k opravám chyb vyhlazením vosku. Stilety jsou známy z mnoha vyobrazení z antického období a jsou zachovány i původní exempláře.\n\nPodle legendy byl svatý Kasián kolem roku 305 v Imole ubodán právě stilety svých studentů.\n\n"}
{"id": "791221", "url": "https://cs.wikipedia.org/wiki?curid=791221", "title": "Seznam písní Édith Piaf", "text": "Seznam písní Édith Piaf\n\nSeznam písní Édith Piaf obsahuje chronologicky seřazené skladby, které Édith Piaf za svého života nazpívala.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "791225", "url": "https://cs.wikipedia.org/wiki?curid=791225", "title": "Sanctum", "text": "Sanctum\n\nSanctum je americko-australský 3D dobrodružný film z roku 2011 režiséra Alistera Griersona. Film je částečně založen na skutečné události, která se přihodila spoluautorovi filmu Andrewu Wightovi, který se svým týmem uvízl na dva týdny v jeskyni kvůli zhroucenému vchodu. Na výrobě se také podílel slavný oscarový režisér James Cameron (\"Titanic\", \"Avatar\").\n\nDo hlubokých jeskyní Esa’ala (jižní Pacifik) se tým zkušeného potápěče Frank McGuire včetně jeho 17letého syna vydává za cílem výzkumu. Blíží se ale bouře a hrozí nebezpečí zatopení, což se později stane a tým je uvězněn. Frank, společně s ostatními, je tedy odhodlán najít cestu z jeskyně ven, což se ukáže jako nelehké. Voda, svým silným proudem nebezpečná, se dostává všude, kam může. Některé voda zabije, jiné donutí bojovat o život. Začíná velký boj o přežití, dohadů a víry, že někdy ještě uvidí denní světlo.\n\n"}
{"id": "791226", "url": "https://cs.wikipedia.org/wiki?curid=791226", "title": "Rudolf Říman", "text": "Rudolf Říman\n\nRudolf Říman (* 25. března 1939 Bílovec) je bývalý český a československý politik Komunistické strany Československa a poslanec Sněmovny lidu Federálního shromáždění za normalizace. Po roce 1989 komunální politik za KSČM.\n\nPo absolvování gymnázia vystudoval Vysokou školu zemědělskou v Brně. Od roku 1961 pracoval v ekonomických funkcích ve \"Velkovýkrmně Bílovec\", později firma SUGAL s. r. o., a to až do odchodu do důchodu. K roku 1971 a 1976 se profesně uvádí jako agrotechnik.\n\nVe volbách roku 1971 zasedl do Sněmovny lidu (volební obvod č. 122 - Bílovec, Severomoravský kraj). Mandát obhájil ve volbách roku 1976 (obvod Bílovec), volbách roku 1981 (obvod Bílovec) a volbách roku 1986 (obvod Bílovec). Ve FS setrval do konce funkčního období, tedy do svobodných voleb roku 1990. Netýkal se ho proces kooptace do Federálního shromáždění po sametové revoluci.\n\nPoliticky se angažoval i po sametové revoluci. V komunálních volbách roku 1994 byl zvolen do zastupitelstva Bílovce (v letech 1998-2002 zde působil jako místostarosta) za KSČM a zastupitelem zůstal i po komunálních volbách roku 2010. Angažuje se ve spolkovém životě jako prezident dechové kapely \"Rozmarýnka\", tajemník stálého abiturientského výboru při GMK Bílovec.\n\n"}
{"id": "791229", "url": "https://cs.wikipedia.org/wiki?curid=791229", "title": "Basketbal na Letních olympijských hrách 1988", "text": "Basketbal na Letních olympijských hrách 1988\n\nTurnaj se odehrál v rámci XXIV. olympijské hry ve dnech 17. - 30. září 1988 v Soulu.\n\nTurnaje se zúčastnilo 12 mužstev, rozdělených do dvou šestičlenných skupin ze, z nichž první čtyři postoupily do play off, kde se hrálo o medaile. Týmy, které skončily ve skupině na pátém a šestém místě, hrály o 9. - 12. místo. Olympijským vítězem se stalo mužstvo Sovětského svazu.\n\n Austrálie - Portoriko 81:77 (50:36)\n\n18. září 1988 - Soul\n\n18. září 1988 - Soul\n\n18. září 1988 - Soul\n\n20. září 1988 - Soul\n\n20. září 1988 - Soul\n\n20. září 1988 - Soul\n\n21. září 1988 - Soul\n\n21. září 1988 - Soul\n\n21. září 1988 - Soul\n\n23. září 1988 - Soul\n\n23. září 1988 - Soul\n\n23. září 1988 - Soul\n\n24. září 1988 - Soul\n\n24. září 1988 - Soul\n\n24. září 1988 - Soul\n\n Čína - Egypt 96:84 (47:43)\n\n17. září 1988 - Soul\n\n17. září 1988 - Soul\n\n18. září 1988 - Soul\n\n20. září 1988 - Soul\n\n20. září 1988 - Soul\n\n20. září 1988 - Soul\n\n21. září 1988 - Soul\n\n21. září 1988 - Soul\n\n21. září 1988 - Soul\n\n23. září 1988 - Soul\n\n23. září 1988 - Soul\n\n23. září 1988 - Soul\n\n24. září 1988 - Soul\n\n24. září 1988 - Soul\n\n24. září 1988 - Soul\n\n Jugoslávie - Kanada 96:73 (40:26)\n\n26. září 1988 - Soul\n\n26. září 1988 - Soul\n\n26. září 1988 - Soul\n\n SSSR - USA 82:76 (47:37)\n\n28. září 1988 - Soul\n\n28. září 1988 - Soul\n\n SSSR - Jugoslávie 76:63 (31:28)\n\n30. září 1988 - Soul\n\n USA - Austrálie 78: 49 (52:29)\n\n29. září 1988 - Soul\n\n Brazílie - Portoriko 104:86 (51:39)\n\n28. září 1988 - Soul\n\n28. září 1988 - Soul\n\n Brazílie - Kanada 106:90 (43:39)\n\n30. září 1988 - Soul\n\n Portoriko - Španělsko 93:92 (47:45)\n\n29. září 1988 - Soul\n\n Středoafrická republika - Egypt 63:57 (33:31)\n\n26. září 1988 - Soul\n\n26. září 1988 - Soul\n\n Jižní Korea - Středoafrická republika 89:81 (43:41)\n\n29. září 1988 - Soul\n\n Čína - Egypt 97:75 (56:42)\n\n29. září 1988 - Soul\n\n1. SSSR\n2. Jugoslávie\n3. USA\nTurnaj se odehrál v rámci XXIV. olympijské hry ve dnech 17. - 30. září 1988 v Soulu.\n\nTurnaje se zúčastnilo 8 družstev, rozdělených do dvou čtyřčlenných skupin. První dva týmy postoupily do play off o medaile, týmy na třetím a čtvrtém místě hrály 5. - 8. místo. Olympijským vítězem se stalo družstvo Spojených států.\n\n SSSR - Bulharsko 91:62 (50:26)\n\n19. září 1988 – Soul\n\n19. září 1988 – Soul\n\n22. září 1988 – Soul\n\n22. září 1988 – Soul\n\n25. září 1988 – Soul\n\n25. září 1988 – Soul\n\n USA - Československo 87:81 (37:39)\n\n19. září 1988 – Soul\n\n19. září 1988 – Soul\n\n22. září 1988 – Soul\n\n22. září 1988 – Soul\n\n25. září 1988 – Soul\n\n25. září 1988 – Soul\n\n Jugoslávie - Austrálie 57:56 (32:30)\n\n27. září 1988 – Soul\n\n27. září 1988 – Soul\n\n USA - Jugoslávie 77:70 (42:36)\n\n29. září 1988 – Soul\n\n SSSR - Austrálie 68:53 (32:21)\n\n28. září 1988 – Soul\n\n Čína - Jižní Korea 95:97 (43:38, 85:85)\n\n27. září 1988 – Soul\n\n27. září 1988 – Soul\n\n Bulharsko - Čína 102:74 (53:19)\n\n29. září 1988 – Soul\n\n Jižní Korea - Československo 77:59 (41:26)\n\n28. září 1988 – Soul\n\n1. USA\n2. Jugoslávie\n3. SSSR\n8. Československo\n"}
{"id": "791231", "url": "https://cs.wikipedia.org/wiki?curid=791231", "title": "Drátěné kontinuum", "text": "Drátěné kontinuum\n\nDrátěné kontinuum (anglicky „The Wire Continuum“) je vědeckofantastická povídka britských spisovatelů Arthura C. Clarka a Stephena Baxtera z roku 1997.\n\nLiterární dílo provází po desetiletých etapách životem Henryho Forbese, zkušebního pilota nových letadel a kosmických lodí, muže, jenž propadl své vzrušující práci. Po celou dobu několika hektických desetiletí mu nedochází, že vlastně před něčím utíká. Děj se odehrává v alternativní historii od konce druhé světové války.\n\nDrátěné kontinuum má několik společných prvků s vůbec první povídkou A. C. Clarka Cestujte po drátě!, která byla vydána v roce 1937 - popisuje historii ovlivněnou vynálezem tzv. radio-transportéru, zařízení umožňujícího přenos předmětů a osob „po drátě“.\n\nČesky vyšla povídka ve sbírce \"Směr času\" (Polaris, 2002) v překladu Ladislavy Vojtkové.\n\n\n1947: Hatfield, severní Londýn, Anglie\n\nZkušební pilot Henry Forbes sedí v kokpitu nového stroje a čeká ho test výkonného motoru. Vzpomíná na rušné události během válečných let. Tehdy se seznámil se Susan Maxtonovou, spojařkou. Susan mu vyprávěla o všech těch zázračných zbraních, které mohly Třetí říši poskytnout nedostižný náskok před Spojenci - ať už to byla jaderná zbraň či způsob transportu zbraní po telefonu. Teď se však musí oprostit od vzpomínek a soustředit se na svůj úkol.\n\n1957: Preston, Anglie\n\nSusan Maxton Forbesová doprovází svého manžela na schůzku s konstruktéry kanceláře English Electric. Henry je populární, v centru dění a ona cítí, že jí nedokáže projevit dostatek pochopení pro její práci. Pracuje na radio-transportérech, zařízeních schopných přenášet předměty. Zatím je vše ve fázi vývoje. Její muž se raději věnuje přenosu z australské Woomery, kde startuje nový stroj Blue Streak. Připravuje se nová technologie zvaná Mustard - zařízení pro kosmickou přepravu a záchranné služby.\n\n1967: Woomera, Jižní Austrálie\n\nVe Woomeře testuje Forbes Congrev, stroj schopný dosáhnout oběžné dráhy. Technologie cestování po Drátu změnila svět. Jeho žena zbohatla, když výhodně investovala do firem vyrábějících počítače. Henry Forbes figuruje v plánech mezinárodního programu, který má ambice během 10 let dopravit lidi na Měsíc.\n\n1977: Základna Procellarum\n\nProgram byl úspěšný, Henry Forbes je společně s Buzzem Aldrinem a Alexejem Leonovem prvním člověkem na Měsíci. Jejich úkolem je nainstalovat zde Drátový přenašeč (teleport je nyní již bezdrátový, název se ale zachoval). Jakmile jsou hotovi, použijí jej k návratu domů. Kolonizace vesmíru může začít. Forbesovi se honí hlavou myšlenky o další misi. Ačkoli všichni očekávají, že svou práci přenechá mladším, on se na nic takového nechystá. Susan jej obviňuje, že odmítá stárnutí.\n\n1987: Brunelův dok, nižší oběžná dráha Země\n\nForbes se nachází na kosmické stanici na oběžné dráze. Už se nemůže vrátit na Zemi, protože zanedbával pravidelná cvičení a atrofovaly mu svaly, na Zemi by byl odkázaný na invalidní vozík. Přemýšlí, jak technika změnila civilizaci a také zasáhla do jeho života a života Susan. Pro svá zaměstnání si spolu nedokázali vytvořit pevnější pouto.\n\n1997: Discovery, oběžná dráha Marsu\n\nOsmdesátiletý Forbes je na palubě prvního hvězdoletu poháněného nukleárním motorem NERVA-4, jenž má namířeno k Alfě Centauri. Ví, že se nedočká příletu (cesta má trvat 30 let), ale domů se stejně nemůže vrátit. Cítí se odcizený v přetechnizovaném prostředí a touží uniknout - ke hvězdám.\n\n2007: Oxford, Anglie\n\nSusan posílá zprávu Forbesovi, zmiňuje nové technologie jako např. objev nadsvětelného cestování nebo nanobrány. Vypráví, že pro mládež už je pojem národ pasé, přenosy civilizaci naprosto globalizovaly. Svým způsobem začíná chápat pohnutky svého bývalého manžela.\n\n2017: mezi hvězdami\n\nZdravotní stav Henryho Forbese je špatný, smysly má otupené - s výjimkou vnímání bolesti, tu cítí stále. Umírá a v posledních okamžicích se zbavuje strachu. Sedí v kabině za kniplem Vampýra a dole se rozprostírá Země. Už není kam spěchat.\n\nV povídce je zmíněno mnoho osob, technologií, lokalit aj. pojmů:\n\n\n"}
{"id": "791232", "url": "https://cs.wikipedia.org/wiki?curid=791232", "title": "Jak voní tymián", "text": "Jak voní tymián\n\nJak voní tymián (\"Souvenirs d’enfance\") je řada autobiografických románů francouzského spisovatele Marcela Pagnola.\n\nPagnol napsal čtyři díly, z nichž poslední nedokončená část byla vydána až posmrtně (Tatínkova sláva, Maminčin zámek, Čas tajemství, Čas lásek).\n\n\nRomán Jak voní tymián nás ve čtyřech částech (Tatínkova sláva, Maminčin zámek, Čas tajemství, Čas lásek) provádí dětstvím Marcela Pagnola. Děj knihy se odehrává v nádherné přírodě francouzské Provence, kde malý Marcel tráví prázdniny. Zažívá zde spoustu dobrodružství se svým kamarádem Lilim, strýcem Julesem, otcem Josefem a starostlivou maminkou. Dny tráví výlety v horách, hrami a lovem zvěře a ptactva.\nDále nás kniha zavede do Pagnolových gymnaziálních let, která trávil v Marseille. O prázdninách se však znova vrací do Provence, kde nachází svou první lásku a prožívá radosti i útrapy s ní spojené.\n\n/.../Tatínek nám kdysi řekl (s jistou ateistickou radostí), že kudlanka, zvaná \"nábožná\", je tvor dravý a nelítostný; že ji lze považovat za \"tygra mezi hmyzem\" a že studium jejích zvyků patří mezi nejzajímavější. Rozhodl jsem se tedy je studovat, čili rozpoutat bitvu mezi oběma největšími: za tím účelem jsem je postavil drápy proti sobě. Potom jsme mohli pokračovat ve studiích konstatováním skutečnosti, že dotyčná zvířátka mohou žít bez drápů, potom bez nohou a dokonce bez poloviny hlavy. Po čtvrt hodině této něžné dětské zábavy zbylo z jednoho zápasníka jen poprsí, které pozřelo hlavu a hruď protivníka a pomalu útočilo na jeho spodní polovinu, jež se dosud pohybovala, byť poněkud nervózně. Paul, který měl dobré srdce, šel ukradnout tubu Syndetikon (Slepí i železo!) a chtěl obě poloviny slepit dohromady, abychom z nich udělali jednoho celého jedince, kterého bychom mohli slavnostně propustit na svobodu. Svůj ušlechtilý úmysl však nemohl zdárně provést, neboť poprsí se podařilo utéci./.../ \n\n/.../Prudké červencové sluce vyvolávalo crkot cikád: na kraji mezčí stezky se mezi janovci třpytily pavučiny. Když jsem pomalu stoupal k Babtistovu sadu, kladl jsem sandály do svých loňských šlépějí a kraj mě poznával.\n\nZdvihl se lehký větřík: zprudka roznítil vůni tymiánu a levandule... Odhrabal jsem prsť a objevil mosaznou past, past na kvíčaly, celou zčernalou rzí: patrně jednu z těch, o které jsme přišli z toho dne, kdy byla koncem prázdnin bouřka... Dlouho jsem na ni hleděl, dojatý jako archeolog, který v hloubi vykopávek nalezne zakalené zrcadlo mrtvé královny... Tak tady zůstala celý rok, pod suchými jehličkami, které na ni zvolna padaly jedna po druhé, zatímco dny padaly na mě./.../ \n\nRomán \"Jak voní tymián\" se v roce 1990 dočkal dvoudílného filmového zpracování.\n\nOba filmy natočil francouzský režisér Yves Robert. V hlavních rolích si zahráli: Paul Crauchet, Michel Modo, Philippe Uchan, Patrick Préjean, Jean Carmet, Jean Rochefort, Georges Wilson a Ticky Holgado. \n"}
{"id": "791233", "url": "https://cs.wikipedia.org/wiki?curid=791233", "title": "Zdenka Samková", "text": "Zdenka Samková\n\nZdenka Samková (23. června 1920 - ???) byla česká a československá politička Komunistické strany Československa a poslankyně Sněmovny lidu Federálního shromáždění za normalizace.\n\nK roku 1971 se profesně uvádí jako dělnice. Po volbách roku 1971 zasedla do Sněmovny lidu (volební obvod č. 85 - Žamberk, Východočeský kraj). Ve FS setrvala do konce funkčního období, tedy do voleb roku 1976.\n\n"}
{"id": "791235", "url": "https://cs.wikipedia.org/wiki?curid=791235", "title": "Korce (rozcestník)", "text": "Korce (rozcestník)\n\nKorce má více významů:\n\n"}
{"id": "791236", "url": "https://cs.wikipedia.org/wiki?curid=791236", "title": "Věra Seidlová", "text": "Věra Seidlová\n\nVěra Seidlová (25. dubna 1924 - ???) byla česká a československá politička Komunistické strany Československa a poslankyně Sněmovny lidu Federálního shromáždění za normalizace.\n\nK roku 1971 a 1976 se profesně uvádí jako ředitelka SVVŠ. Šlo o SVVŠ v Nové Pace, jejíž ředitelkou byla od roku 1953. Od roku 1974 kromě toho působila jako ředitelka Střední pedagogické školy pro přípravu učitelek mateřských škol. Do důchodu odešla roku 1983.\nVe volbách roku 1971 zasedla do Sněmovny lidu (volební obvod č. 74 - Jičín, Východočeský kraj). Mandát obhájila ve volbách roku 1976 (obvod Jičín) a volbách roku 1981 (obvod Jičín). Ve FS setrvala do konce funkčního období, tedy do voleb roku 1986.\n\n"}
{"id": "791237", "url": "https://cs.wikipedia.org/wiki?curid=791237", "title": "Lubomír Slavík (politik)", "text": "Lubomír Slavík (politik)\n\nLubomír Slavík (* 2. května 1945) byl český a československý politik Komunistické strany Československa a poslanec Sněmovny lidu Federálního shromáždění za normalizace.\n\nK roku 1971 se profesně uvádí jako frézař. Ve volbách roku 1971 zasedl do Sněmovny lidu (volební obvod č. 14 - Malešice-Strašnice, hlavní město Praha). Ve FS setrval do konce funkčního období, tedy do voleb roku 1981.\n\n"}
{"id": "791240", "url": "https://cs.wikipedia.org/wiki?curid=791240", "title": "Lubomír Slavík", "text": "Lubomír Slavík\n\nJméno a příjmení Lubomír Slavík má více nositelů:\n\n"}
{"id": "791245", "url": "https://cs.wikipedia.org/wiki?curid=791245", "title": "Studio 1983-85", "text": "Studio 1983-85\n\nStudio 1983–1985 je studiové album pražské hudební skupiny Psí vojáci, obsahuje kmenový hudební repertoár kapely hraný v letech 1983–1986. Album vyšlo samizdatem roku 1986 na MC, oficiálně bylo vydáno až roku 2000 u vydavatelství Black Point společně s alby \"Psi a vojáci\" a \"Baroko v Čechách\" jako komplet tří CD Psi a vojáci/Baroko v Čechách/Studio 1983–1985. Nahráno bylo roku 1985 v prostorách zvláštní školy v Praze 3, nahrávku pořídil Robin Hájek (před vydáním na CD byla digitálně remasterována).\n\nK albu patří ještě píseň „Co to je?“, která je však na CD verzi z technických důvodů zařazena jako bonus na CD \"Psi a vojáci\".\n\nNěkolik písní z alba lze nalézt v živé (a mladší) podobě na albech \"Nechoď sama do tmy\" a \"Mučivé vzpomínky\".\n\n\n"}
{"id": "791248", "url": "https://cs.wikipedia.org/wiki?curid=791248", "title": "Český Lačnov", "text": "Český Lačnov\n\nČeský Lačnov (dříve též \"Český Lučna\", německy \"Böhmisch Lotschnau\", lidově \"Kitzig\") je bývalá samostatná ves a dnes část obce Opatovec. Nachází se přibližně 1,5 km jižně od centra obce Opatovec a 5 km severně od centra města Svitavy. V blízkosti (asi 200 m východně) leží vlaková zastávka Svitavy-Lačnov.\n\nČeský Lačnov historicky souvisel s mnohem starším a rozlehlejším Moravským Lačnovem, jehož částí jako tzv. \"Viertel-Lotschnau\" (Čtvrt-Lačnov) původně byl. Z původních 35 domů bylo 24 na moravské a 11 na české straně zemské hranice. Zajímavostí je, že zemská hranice procházela pozemkem č. 12 a to nejen tak, že na odlišných stranách hranice ležely dům a zahrada, ale dokonce hranice procházela přímo kuchyní, takže pec se nacházela v Čechách, zatímco stůl na Moravě.\n"}
{"id": "791252", "url": "https://cs.wikipedia.org/wiki?curid=791252", "title": "Miloslav Slováček", "text": "Miloslav Slováček\n\nMiloslav Slováček (* 8. května 1929) byl český a československý politik Komunistické strany Československa a poslanec Sněmovny lidu Federálního shromáždění za normalizace.\n\nK roku 1971 a 1976 se profesně uvádí jako seřizovač. K roku 1976 je zároveň zmiňován jako člen Okresního výboru KSČ v okrese Uherské Hradiště. Pocházel z obce Míkovice. Pracoval v podniku \"Závody přesného strojírenství\" (\"ZPS\") Uherský Brod.\n\nVe volbách roku 1971 zasedl do Sněmovny lidu (volební obvod č. 107 - Uherské Hradiště, Jihomoravský kraj). Mandát obhájil ve volbách roku 1976 (obvod Uherské Hradiště). Ve FS setrval do konce funkčního období, tedy do voleb roku 1981.\n\n"}
{"id": "791255", "url": "https://cs.wikipedia.org/wiki?curid=791255", "title": "Krupský potok (přítok Rokytky)", "text": "Krupský potok (přítok Rokytky)\n\nKrupský potok je pravostranný přítok potoka Rokytky na rozhraní okresů Česká Lípa a Mladá Boleslav a krajů Libereckého a Středočeského. Délka toku činí zhruba 2 km a plocha povodí je 29,17 km². Potok napájí Krupský rybník.\n\nSoučasná přibližná poloha pramene bývá spíše při dolním konci obce Dolní Krupá. Po krátké vzdálenosti potok napájí Krupský rybník. Krupský potok je sezónního charakteru, je velmi závislý na množství srážek a hladině spodní vody, tzn. jeho délka je dosti proměnlivá, koryto však vede přes celé území Dolní Krupé a je připraveno i na zachycení dešťové vody. \n\nDřívější délka toku byla mnohem delší, jelikož pramen se nacházel již u \"Krupského dvora\" (délka toku 9 km), součásti dnes zaniklé obce Horní Krupá, potok tak spojoval Horní Krupou s Dolní. V sudetské oblasti Horní Krupé byl potok místně nazýván \"Mlýnský potok (Mühlbach)\" kvůli tehdejší existenci zdejšího mlýna. Mimo Horní Krupou se potoku tehdy říkalo, a takto byl zakreslen i na starých mapách, \"Klokočka\" (Klokotschka Bach), protože se tím myslel tok od krupského pramene nejen k soutoku s Rokytkou, ale mnohem dál přes navazující známý pramen Klokočka, až po ústí Rokytky do Bělé (celková délka činila 17 km). V poválečných letech došlo k přejmenování na dnešní název \"Krupský potok\" pro úsek od pramene po soutok s Rokytkou, a pod tímto názvem je dnes i oficiálně veden. Krupský potok tekoucí krupským údolím postupně vysychal a jeho délka se notně zkrátila, resp. tok přestal být souvislý, v lepším případě začínal někde v Dolní Krupé, v horším případě vůbec nebyl na povrchu patrný. \n\nPrůtok celého úseku od zaniklé Horní Krupé byl možný jen během silných dešťů. Dnes je koryto již znovu částečně vyčištěno a prohloubeno. Nejhornější úsek toku od původního pramene u Krupského dvora dlouhý asi 1 km, tedy to, čemu se říkalo Mlýnský potok, zůstává při průměrné míře srážek stále vodný, nachází se však v oplocené oboře Židlov. Pěší přístup přes oplocení umožňují stabilní žebříky. Vjezd motorovým vozidlem není mimo lesní personál možný. Bažiny a rybníčky na potoku slouží jako napajedlo. Odtok z Krupského rybníka u Dolní Rokyté vzápětí ústí již do samotné Rokytky, resp. do jejího horního toku, jemuž paradoxně dodává drtivou většinu vody, jelikož toto je ještě slabší tok.\n\nKrupský rybník (zatopená plocha 3 ha, objem vody 36 000 m³) má kromě Krupského potoka i jiné zdroje vody v podobě přilehlých pramenů na březích i pod rybníkem, je to tedy kombinace průtočného i pramenného typu rybníka. Vydatnost pramenů je čistě závislá na hladině spodní vody, která bývá dosti kolísající. Stejně jako např. v poválečné době, trpěl rybník i v první dekádě 21. století po období sucha velkým úbytkem vody, postupně bezmála vyschl a zarostl vegetací. V druhé polovině roku 2011 se však přilehlé prameny obnovily a rybník byl od té doby naplněný a svým odtokem opět zásoboval i horní tok Rokytky.\n\n"}
{"id": "791257", "url": "https://cs.wikipedia.org/wiki?curid=791257", "title": "Okres Körmend", "text": "Okres Körmend\n\nOkres Körmend ( ) je okres v západním Maďarsku v župě Vas. Jeho správním centrem je město Körmend.\n\nV okrese se nachází celkem 49 měst a obcí, jimiž jsou:\n\nBajánsenye, Csákánydoroszló, Daraboshegy, Döbörhegy, Döröske, Egyházashollós, Egyházasrádóc, Felsőjánosfa, Felsőmarác, Halastó, Halogy, Harasztifalu, Hegyháthodász, Hegyhátsál, Hegyhátszentjakab, Hegyhátszentmárton, Ispánk, Ivánc, Katafa, Kemestaródfa, Kercaszomor, Kerkáskápolna, Kisrákos, Körmend, Magyarnádalja, Magyarszecsőd, Magyarszombatfa, Molnaszecsőd, Nádasd, Nagykölked, Nagymizdó, Nagyrákos, Nemesrempehollós, Őrimagyarósd, Őriszentpéter, Pankasz, Pinkamindszent, Rádóckölked, Szaknyér, Szalafő, Szarvaskend, Szatta, Szőce, Vasalja, Velemér, Viszák\n"}
{"id": "791259", "url": "https://cs.wikipedia.org/wiki?curid=791259", "title": "Terje Sørgjerd", "text": "Terje Sørgjerd\n\nTerje Sørgjerd (* 8. března 1979) je norský fotograf přírody a filmař.\n\nFotografoval například sopku Eyjafjallajökull při její aktivitě na Islandu v dubnu 2010.\n\nV srpnu 2011 se začal soustředit na zachycení některých z nejkrásnějších světových míst. Tento projekt bude ukončen v jeho debutovém filmu, který by měl vyjít v roce 2013.\n\nJe velmi oblíben na sociálních médiích. Například na jeho stránku na Facebooku sleduje více než 400 000 lidí., na Google+ má více než 483 000 sledujících, jeho krátký film pořízený na Tenerife byl od ledna 2012 zobrazen 18 milionkrát. \n\n"}
{"id": "791260", "url": "https://cs.wikipedia.org/wiki?curid=791260", "title": "Kocour Vavřinec", "text": "Kocour Vavřinec\n\nKocour Vavřinec je původní československý kreslený komiks, jehož hlavními hrdiny je čtveřice domácích zvířátek.\n\nHlavní postavou je, jak název napovídá, zrzavý kocour Vavřinec, který vystupuje jako moudrý a rozšafný hrdina. Jeho společníky jsou malá bílá fenečka Otylka (rozmazlená a mírně namyšlená), prasátko Mojmír (poněkud bázlivý snílek a poeta) a kozlík Spytihněv (lehce zlomyslný). V komiksu se dále objevují i dvě záporné postavy, se kterými se hlavní hrdinové stále potýkají: lstivá a úskočná myš Julie a sebestředný, přihlouplý boxer Hubert. Zřejmě poslední přibyvší postavou je nešikovné kuřátko Drobínek.\n\nVýtvarnou podobu komiksu vtiskla ilustrátorka Věra Faltová, hlavními autory příběhů jsou manželé Dagmar Lhotová & Zdeněk Karel Slabý.\n\nPoprvé se komiks objevil 1. 2. 1967 v dětském časopisu Mateřídouška a šlo tehdy pravděpodobně o úplně první oficiální československý komiks pro malé děti. Až po něm následovali například Čtyřlístek nebo Barbánek. Do dubna 1975, kdy Vavřinec v Mateřídoušce skončil, vzniklo 116 dílů (z toho 35 dvojstránkových). \n\nV současné době se příběhy kocoura Vavřince objevují v dětském časopisu Sluníčko (z nakladatelství Mladá fronta) – vzhledem k tomu, že autorka ilustrací Věra Faltová zemřela roku 2009, jde zjevně o díly vydávané z archivu.\n\nNěkolik desítek vzniklých komiksů bylo postupně uveřejněno jako knihy, které vydalo nakladatelství Olympia:\n\nPo roce 2000 došlo k několika reedicím a nakonec vydalo nakladatelství BB/art soubornou publikaci \"Velká kniha kocoura Vavřince\" (2006).\n\nVydavatelství Supraphon vydávalo na přelomu 70. a 80. let sérii gramodesek pod názvem \"Pohádky\" – jako 8. díl vyšla i nahrávka \"Kocour Vavřinec a jeho přátelé\" (1980). Kocour Vavřinec je pouze na straně A, na straně B se nachází dramatizace příběhu \"Jánošíkova kuželna\".\n\nNahrávka vznikla v červnu 1978 v pražském studiu Lucerna, režie Karel Žalud, hlasy zvířátkům propůjčili Jaromír Hanzlík (Vavřinec), Daniela Kolářová (Otylka), Milan Neděla (Mojmír) a Martin Štěpánek (Spytihněv).\n\nRoku 1980 vznikl večerníčkový seriál \"Kocour Vavřinec a jeho přátelé\", se stopáží 7 × 6 minut, režie František Mikeš. Seriál je mluvený, hlasy propůjčili Stanislav Fišer (Vavřinec), Štěpánka Haničincová (Otylka), Alexandra Stránská (Spytihněv) a Antonín Jedlička (Mojmír).\nNení známo, kolikrát (a zda vůbec) jej Československá televize odvysílala, pro českého diváka byl prakticky neznámý, ale v současnosti (rok 2012) je občas možné epizody vidět například na televizní stanici CS mini. Dochované kopie jsou zjevně ve špatném technickém stavu.\n\n\nDruhého animovaného vydání se komiks dočkal jako \"Der Kater Lorenz und seine Freunde\" (1992), stopáž 13 × 7 minut, režie Jaroslav Doubrava & Cilka Dvořáková. Jak název napovídá, jde o stejný název jako v češtině, ale seriál vznikl v německé produkci. Tento seriál je mnohem známější než předchozí a protože není (na rozdíl od prvního) mluvený, dočkal se i dalších zahraničních verzí: slovensky \"Kocúr Vavrinec a jeho priatelia\" (2008), anglicky \"Laurence Cat and His Friends\" a rusky \"Кот Лаврентий и его друзья\" (2006). Roku 1992 vyšel na VHS, po roce 2005 několikrát na DVD.\n\n\nZáklady angličtiny zábavnou formou vyučuje dvoudílná \"Pohádková angličtina s kocourem Vavřincem\" (2007) z vydavatelství Computer press, kterou napsala Lucie Poslušná a kolektiv Anglictina.com.\n\n"}
{"id": "791261", "url": "https://cs.wikipedia.org/wiki?curid=791261", "title": "Ladislav Stejskal (politik)", "text": "Ladislav Stejskal (politik)\n\nLadislav Stejskal (* 16. listopadu 1930) byl český a československý politik Komunistické strany Československa a poslanec Sněmovny lidu Federálního shromáždění za normalizace.\n\nK roku 1971 a 1976 se profesně uvádí jako elektromechanik.\nDlouhodobě zasedal v nejvyšším zákonodárném sboru. Ve volbách roku 1971 zasedl do Sněmovny lidu (volební obvod č. 126 - Poděbrady, Středočeský kraj). Mandát obhájil ve volbách roku 1976 (obvod Nymburk), volbách roku 1981 (obvod Poděbrady) a volbách roku 1986 (obvod Nymburk). Ve FS setrval do prosince 1989, kdy rezignoval na svůj post v rámci procesu kooptace do Federálního shromáždění po sametové revoluci.\n\n"}
{"id": "791262", "url": "https://cs.wikipedia.org/wiki?curid=791262", "title": "Ladislav Stejskal", "text": "Ladislav Stejskal\n\nJméno a příjmení Ladislav Stejskal má více nositelů:\n\n"}
{"id": "791264", "url": "https://cs.wikipedia.org/wiki?curid=791264", "title": "Kemestaródfa", "text": "Kemestaródfa\n\nKemestaródfa je obec v Maďarsku v župě Vas. Leží těsně u hranic s Rakouskem\n\nRozkládá se na ploše 6,35 km² a v roce 2011 zde žilo 231 obyvatel.\n"}
{"id": "791266", "url": "https://cs.wikipedia.org/wiki?curid=791266", "title": "Josef Suber", "text": "Josef Suber\n\nJosef Suber (18. března 1924 – ???) byl český a československý politik Komunistické strany Československa a poslanec Sněmovny lidu Federálního shromáždění za normalizace.\n\nK roku 1971 se profesně uvádí jako dělník. K roku 1976 jako technik. Pracoval v podniku Zbrojovka Vsetín.\n\nVe volbách roku 1971 zasedl do Sněmovny lidu (volební obvod č. 137 – Vsetín, Severomoravský kraj). Mandát obhájil ve volbách roku 1976 (obvod Vsetín) a volbách roku 1981 (obvod Vsetín). Ve FS setrval do konce funkčního období, tedy do voleb roku 1986.\n\n"}
{"id": "791267", "url": "https://cs.wikipedia.org/wiki?curid=791267", "title": "Jiří Burian", "text": "Jiří Burian\n\nJméno a příjmení Jiří Burian má více nositelů:\n"}
{"id": "791273", "url": "https://cs.wikipedia.org/wiki?curid=791273", "title": "Oldřich Svačina", "text": "Oldřich Svačina\n\nOldřich Svačina (1. srpna 1921 Staré Město - 28. dubna 1978 Gottwaldov) byl český a československý politik Komunistické strany Československa, ministr průmyslu České socialistické republiky, poslanec Sněmovny lidu Federálního shromáždění a České národní rady za normalizace.\n\nPocházel z dělnické rodiny, vyučil se zámečníkem, později pracoval jako konstruktér. Od roku 1946 byl členem KSČ. Během své profesní kariéry zastával řadu vedoucích postů. Byl ředitelem podniku Fatra Napajedla. V letech 1965-1971 působil jako generální ředitel Českých závodů gumárenských a plastikářských v Gottwaldově. Od roku 1971 do své smrti roku 1978 byl ministrem průmyslu České socialistické republiky ve vládě Josefa Kempného a Josefa Korčáka, druhé vládě Josefa Korčáka a třetí vládě Josefa Korčáka.\n\nXI. sjezd KSČ ho zvolil za člena Ústředního výboru Komunistické strany Československa. Ve funkci ho potvrdil XII. sjezd KSČ. XV. sjezd KSČ ho zvolil kandidátem ÚV KSČ. V roce 1958 získal Vyznamenání Za zásluhy o výstavbu a roku 1970 Řád práce.\n\nVe volbách roku 1971 zasedl do Sněmovny lidu (volební obvod č. 96 - Gottwaldov I, Jihomoravský kraj). Ve FS setrval do konce funkčního období, tedy do voleb roku 1976. Ve volbách roku 1976 byl zvolen do České národní rady za Jihomoravský kraj. Zasedal zde do své smrti v roce 1978.\n\n"}
{"id": "791278", "url": "https://cs.wikipedia.org/wiki?curid=791278", "title": "Západní Německo na Zimních olympijských hrách 1980", "text": "Západní Německo na Zimních olympijských hrách 1980\n\nZápadní Německo na Zimních olympijských hrách 1980 v Lake Placid reprezentovalo 80 sportovců, z toho 61 mužů a 19 žen. Nejmladším účastníkem byla krasobruslařka Tina Riegelová (14 let, 175 dní), nejstarším pak bobista Georg Grossmann (39 let, 319 dní). Reprezentanti vybojovali 5 medailí, z toho 2 stříbrné a 3 bronzové.\n\n"}
{"id": "791283", "url": "https://cs.wikipedia.org/wiki?curid=791283", "title": "Velká Británie na Zimních olympijských hrách 1980", "text": "Velká Británie na Zimních olympijských hrách 1980\n\nVelkou Británii na Zimních olympijských hrách 1980 v Lake Placid reprezentovalo 48 sportovců, z toho 36 mužů a 12 žen. Nejmladším účastníkem byla krasobruslařka Susy Garlandová (13 let, 292 dní), nejstarším pak alpský lyžař Jeremy Palmer-Tomkinson (36 let, 108 dní). Reprezentanti vybojovali 1 zlatou medaili.\n\n"}
{"id": "791284", "url": "https://cs.wikipedia.org/wiki?curid=791284", "title": "Brukvotvaré", "text": "Brukvotvaré\n\nBrukvotvaré (\"Brassicales\") je poměrně široký řád začleněny podle taxonomického systému APG III mezi vyšší dvouděložné rostliny do kladu Rosids. Obsahuje 17 čeledí, 398 rodů a 4765 druhů, tj. asi 2,2 % ze všech druhů vyšších dvouděložných. Řád je rozšířen celosvětově, některé jeho čeledě jsou velmi významné (např. brukvovité), jiné zas mají jen minimální počet druhů vyskytujících se jen místně (např. \"Emblingiaceae\", \"Setchellanthaceae\"). V České republice jsou původní jen čeledě brukvovité a rýtovité.\n\nTéměř všechny rostliny řádu produkují glykosidy, konkrétně glukosinoláty, které se štěpí enzymem myrosinasou při poruše rostlinného pletiva a vydávají typickou štiplavou vůni. Obsahují isothiokyanáty (nazývané také hořčičné oleje) které mají výrazné organoleptické vlastnosti jako zápach a ostrou chuť; některé isothiokyanáty mají i prokazatelné antikarcinogenní účinky, např. sulforafan. Předpokládá se, že tyto látky rostliny původně vynalezly jako ochranu proti býložravcům. Vývojem ale mnoho housenek motýlů z čeledě běláskovitých si vyvinulo na obranu detoxikační mechanizmus a listy rostlin spásají.\n\nOpadavé nebo stále zelené rostliny tohoto řádu mají tvar bylin, keřů i stromů. Jejich listy jsou nejčastěji střídavé, jednoduché, málokdy složené, většinou jsou sice bez palistů ale někdy mají i palisty trnité. Velká rozmanitost a odlišnost zařazených čeledí se projevuje hlavně stavbou květů a typem plodů.\n\nRostliny jsou to jsou nejčastěji dvoudomé, někdy však jednodomé nebo mnohomanželné. Květy jsou často uspořádány do hroznovitých květenství a jsou zpravidla pravidelné s rozlišenými květními obaly. Čtyři (výjimečně pět) opadavých kališních lístků je uspořádáno ve dvou kruzích. Čtyři (výjimečně pět) oválných korunních lístků vyrůstá v jednom kruhu proti sobě do kříže. Ve květu je 6 nebo mnoho tyčinek nacházejících se pod svrchním semeníkem. Při nejčastější variantě, při 6 tyčinkách, jsou ve vnitřním kruhu 4  delší a ve vnějším 2 kratší. Gyneceum je parakarpické. Převážně dvoupouzdrý semeník, s jediným nebo více vajíčky, se skládá zpravidla ze dvou plodolistů (někdy až z pěti) a bývá rozdělen nepravou, blanitou přepážkou; placentace je nástěnná. Čnělka je nejčastěji jedna (někdy až pět). Nektar produkují žlázky v květním lůžku.\n\nČasto dochází k samoopylení, kdy prašníky delších tyčinek se otevřou a pyl se vysypává na bliznu. U některých rodů jsou květy protogynické, u nich dozrává blizna v květu dříve než prašníky a tím se zvyšuje pravděpodobnost opylení cizím pylem nebo se tyčinky se zralým pylem stáčejí stranou a pyl nevypadává na bliznu. Plodem bývá často šešule, šešulka nebo struk, mají dvě od spodu se otvírající chlopně. Někdy je plodem jednosemenná nažka nebo bobule s mnoha semeny. Typickými znaky pro potřebu určení druhu je typ plodu, tvar nektarových žlázek a poloha kořínku v semeni.\n\nV některých starších systémech, např. v Cronquistově, se tento řád nazýval \"Capparales\" a patřily do něj čeledě brukvovité, kaparovité, moringovité, rýtovité a \"Tovariaceae\". S nástupem moderního kladistického způsobu třídění (systém APG III) se dočkal samotný řád se přejmenování, byla změněna kmenová čeleď. Dále byly z čeledě kaparovitých vyděleny 4 rody a ty vytvořily samostatné čeledě: luštěnicovité, \"Koeberliniaceae\", \"Pentadiplandraceae\" a \"Setchellanthaceae\", jeden rod byl také oddělen z čeledě mýdelníkovitých a vznikla čeleď \"Emblingiaceae\". Do řádu byly dále přesunuty čeledě \"Bataceae\" a \"Gyrostemonaceae\" ze zrušeného řádu \"Batales\", čeleď papájovité ze zrušeného řádu \"Violales\", čeleď \"Akaniaceae\" z řádu \"Sapindales\", čeleď salvadorovité z řádu \"jesencotvarých\" a čeledě lichořeřišnicovité a voďankovcovité z řádu \"Geraniales\". V případě některých čeledí ještě probíhají další studie, které mohu taxonomii řádu pozměnit.\n\nV samotném řádu není příbuznost jednotlivých čeledí stejná, vzájemné fylogenetické vztahy jsou znázorněný zde: \nEkonomický význam jednotlivých čeledi řádu je rozdílný. Jednoznačně nejrozšířenější a nejvíce využívané jsou rostliny z čeledě brukvovitých. Na pomyslnou druhou příčku patří, co se přínosu týká, rostliny z čeledí papájovitých, kaparovitých, moringovitých a lichořeřišnicovitých. U zbytku čeledí je ekonomický přínos z rostlin malý až nicotný.\n"}
{"id": "791286", "url": "https://cs.wikipedia.org/wiki?curid=791286", "title": "Energy harvesting", "text": "Energy harvesting\n\nPojem energy harvesting lze volně přeložit jako \"získávání energie\", ovšem v praxi se používá anglický výraz. Zpravidla se takto označují techniky získávání malého množství energie ze zdrojů, jako je okolní teplota, vibrace nebo proudění vzduchu. V praxi je toho využíváno zejména u mobilních zařízení, u kterých je nutné zajištění bezdrátového přísunu energie. Takto získané množství energie je relativně malé, proto tímto způsobem lze napájet pouze nízkopříkonová zařízení.\n\n"}
{"id": "791287", "url": "https://cs.wikipedia.org/wiki?curid=791287", "title": "Primordiální folikul", "text": "Primordiální folikul\n\nPrimordiální folikul \"(folliculi ovarici primarii)\" jsou všechny ovariální folikuly od narození do menarché. Folikul obsahuje oocyt prvního řádu na počátku 1. meiotického dělení a ploché folikulární buňky.\n\nOocyt primordiálního folikulu je sférická buňka o průměru kolem 25 μm. Mírně excentricky umístěné jádro je mohutné a obsahuje i velký nukleolus. Chromozómy jsou převážně v rozvinutém stavu a barví se slabě. Folikulární buňky jsou mezi sebou propojeny desmozomy a leží na bazální lamině, která tvoří hranici mezi avaskulárním folikulem a přilehlým stromatem, bohatým na kapiláry.\n\nPrimordiální zárodečné buňky se objevují kolem prvního měsíce embryonálního života, objevují se v endodermálním žloutkovém vaku. Buňky se během putování do genitálních lišt několikrát za sebou mitoticky dělí. Během 3. – 7. měsíce vývoje část oogonií zvětšuje svůj objem (perioda růstu) a mění se v primární oocyty, které vstupují do profáze 1. meiotického dělení. Do 7. měsíce prenatálního období zaniká většina oogonií, které včas nediferencovaly v primární oocyty, s výjimkou malého počtu přežívajících oogonií při povrchu ovaria. Část primárních oocytů rovněž zaniká. Všechny přežívající primární oocyty dosáhnout ještě před narozením diplotenního stádia profáze 1. meiotického dělení a v primordiálních folikulech budou čekat na svou ovulaci, pokud do té doby rovněž nezaniknou.\nDlouhá doba přečkávání v diplotenní fázi se udává jako hlavní důvod chromozomálních poruch u plodu a vznik trisomií autozómu u člověka, např.: Downův, Patauův a Edwardsův syndrom.\n\nV kůře ovaria jsou přítomny primordiální ovariální buňky, které během reprodukčního období ženy v periodických cyklech rostou a dozrávají. Z primordiálního folikulu se stává rostoucí folikul a z něho zralý (Graafův) folikul (terminologické označení v učebnicích nebývá jednotné). Růst a zrání je řízeno folikulostimulačním hormonem hypofýzy (FSH). Dochází k němu v preovulační fázi ovariálního cyklu.\n\nTento proces je charakterizován zástavou mitotické aktivity buněk granulózy, odloučením těchto elementů od bazální laminy a zánikem oocytu. Atrézie může postihnout folikul kteréhokoli typu, od primordiálních až po folikuly téměř zralé. Odhaduje se, že celkové množství zárodečných buněk je asi 7 milionů v druhé polovině prenatálního vývoje, avšak do puberty se tento počet sníží na 400 000, z nichž asi jen 500 dosáhne ovulace.\n\nPrimordiální folikul zaniká beze stopy. Lem z folikulárních buněk je nejdříve nepravidelný, buňky se zmenšují a ztrácejí soudržnost. Oocyt i folikulární buňky podléhají autolýze a vzniklý prostor je ihned vyplněn ovariálním stromatem.\n"}
{"id": "791289", "url": "https://cs.wikipedia.org/wiki?curid=791289", "title": "Zvonivá jama", "text": "Zvonivá jama\n\nZvonivá jama (slovensky \"Zvonivá jama\" nebo \"Zvonivá diera\", \"Zvonica\", \"Zvonivá priepasť\", \"priepasť Zvonica\") je vertikální jeskyně, která se nachází uprostřed Plešivecké planiny v katastrálním území obce Plešivec, okresu Rožňava. Patří mezi známé a významné jeskyně Slovenského krasu. V minulosti podle místních obyvatel a legendy obýval propast drak.\n\nPatří pod správu NP Slovenský kras. Od roku 1995 je jeskyně zapsána spolu s ostatními přírodními památkami na Slovensku a v Maďarsku na seznamu Světového dědictví UNESCO pod společným názvem Jeskyně Slovenského krasu a Aggteleckého krasu. V roce 1996 se stala národní přírodní památkou Slovenské republiky.\n\nPovrchový vstup do jeskyně tvoří hluboká propast, jakých je v okolí hned několik. Vstup tvoří otvor s hloubkou 100,5 m (101 m). Na dně je vysoký suťový násyp. V podzemí se nachází obrovský dóm a stalagmity vysoké 10 m (největší \"Sloup strachu\" 26 m).\n\nVnitřek jeskyně je dlouhý 220, široký 40 a vysoký 20–50 metrů. Jeskyně byla zformována v středním triasu v tektonických puklinách vápence.\n\nDo jeskyně poprvé vstoupili místní obyvatelé v roce 1875 a později v roce 1882. První seriózní popis a mapa jeskyně pochází z roku 1925. V roce 1943 zkoumali jeskyni maďarští speleologové.\n"}
{"id": "791295", "url": "https://cs.wikipedia.org/wiki?curid=791295", "title": "Kelly Linková", "text": "Kelly Linková\n\nKelly Linková (* 1969 Miami) je americká autorka povídek, které jsou na pomezí žánrů fantasy, science fiction a magického realismu.\n\n"}
{"id": "791298", "url": "https://cs.wikipedia.org/wiki?curid=791298", "title": "Ælfgifu", "text": "Ælfgifu\n\nNositelek staroanglického jména Ælfgifu (variantně Ælfgyfu, Elfgifu, později Elfgiva, Elgiva apod.) bylo více:\n\n"}
{"id": "791303", "url": "https://cs.wikipedia.org/wiki?curid=791303", "title": "Portugalský vodní pes", "text": "Portugalský vodní pes\n\nPortugalský vodní pes (také Cao de agua Portugués) je plemeno pracovního psa. Je považován za dobrého psa pro ty, kdo mají alergii na psí srst. Není ale zcela anti-alergenní. Dva jedince tohoto plemene, kteří se jmenují \"Bo\" a \"Sunny\", vlastní i bývalý prezident Spojených států amerických Barack Obama. Až do doby, kdy si je pořídil, bylo však toto plemeno neznámé.\n\nToto plemeno podle všeho vzniklo v středověku v Portugalsku, avšak nejvíce rozšířený byl na Pyrenejském poloostrově, kde pomáhal rybářům tím, že pomáhal vytahovat sítě nebo sám ryby lovil. Využíval se i k lovu kachen a zajíců, proto má rozvinutý i lovecký instinkt, oproti jiným vodním psům. Dnes je toto plemeno nejpočetnější v Alžíru, kde se styl rybolovu stále nezměnil od dob středověku a psi jsou zde uplatňování ve vodě.\n\nStředně velký pes, s až 15 cm srstí, jemné konstrukce a s lehkou kostrou, uzpůsobený pro plavání a běhy. Hlavu má silnou a širokou, vyváženou. Mozkovna je o trochu delší než čichová partie. Stop výrazný. Uši jsou zavěšené nad linií očí, nesené svěšené podél hlavy, tvarem připomínají srdce. Krk je rovný, krátký a velmi dobře osvalený. Hřbet je zase rovný, krátký a široký, také dobře osvalený. Ocas dlouhý, v akci nesen nad linií hřbetu, u kořene je silný ale postupně se zužuje. Nohy jsou dlouhé a silně osvalené. Váží kolem 20 kg a výška je od 43 až do 57 cm.\n\nPortugalský vodní pes je velmi inteligentní, bystrý a zároveň přátelský a hravý. Také je temperamentní, pracovitý a hrdý. Miluje vodu, a to mu prostě nedokážete odepřít – i sebevycvičenější jedinec se bez váhání rozběhne do vody! S ostatními zvířaty a dětmi vychází skvěle, stejně dobře si rozumí i s jinými psy, ať už se psy nebo s fenami. Pohyb nevyžaduje, ale rozhodně mu tím uděláte radost a dokáže se přizpůsobit – pokud tedy jste zvyklí na dlouhé procházky, on se vám dokonale přizpůsobí a bude vám věrným společníkem. Svoji rodinu miluje a chrání ji, ale snaží se co nejméně využívat při obraně kousání, proto je to spíše špatný hlídač.\n\nJeho 15 cm dlouhá srst potřebuje každodenní kartáčování a česání. Důležité také je, vytrhávat hustou srst ze zvukovodu (z ucha) a často je kontrolovat, protože právě se zvukovodem má hodně jedinců tohoto plemene problém. Srst se nechává i střihat, nejčastější je takzvaný \"lví střih\", který je velmi podobný tomu, který se dělá pudlům. Pokud jej ale chcete pouze jako společníka \"na doma,\" žádný speciální střih nepotřebuje. Pohyb nevyžaduje, přizpůsobí se, ale občas potřebuje hrát si nebo aspoň trochu pohybu na čerstvém vzduchu, nejlépe ale ve vodě. Je to dobrý sportovec, proto se hodí např. na agility. Drápky se nemusí nutně zastřihávat.\n\n"}
{"id": "791305", "url": "https://cs.wikipedia.org/wiki?curid=791305", "title": "Stopování", "text": "Stopování\n\nStopování má více významů:\n\n"}
{"id": "791311", "url": "https://cs.wikipedia.org/wiki?curid=791311", "title": "Ferdinand Schmutzer", "text": "Ferdinand Schmutzer\n\nFerdinand Schmutzer (21. května 1870, Vídeň – 26. října 1928, tamtéž) byl rakouský fotograf, rytec, grafik a portrétní malíř.\n\nSchmutzer pocházel z tradiční vídeňské rodiny umělců. Jeho praděd Jacob Matthias Schmutzer založil ryteckou akademii „k.k. Kupferstecher-Academie“ ve Vídni, která se brzy sloučila s Akademií výtvarných umění „k.k. Akademie der vereinigten bildenden Künste“. Podobně jako jeho dědeček a otec pracoval Ferdinand Schmutzer nejprve s plastikou, vystudoval však malbu na Vídeňské akademii. Během studií v Nizozemsku se v něm díky Rembrandtovi probudil zájem o techniku leptu. Brzy slavil se svými portréty ve vídeňské společnosti velký úspěch. Modelem mu stáli jeho významní současníci jako byli Sigmund Freud, Albert Einstein, císař František Josef nebo Karl Lueger.\n\nSchmutzer vystavoval svá díla v mezinárodním měřítku a získal několik ocenění a vyznamenání. Hlavní inovací bylo použití velkých formátů, které do té doby v umění leptu nebyly známy. V roce 1901 se Schmutzer stal členem spolku Wiener Secession, v roce 1908 byl jmenován uznávaným mistrem svého umění profesorem na Akademii výtvarných umění ve Vídni. Kromě velkých rozměrů představil nové techniky, používal nový proces leptání, experimentoval s novými druhy jehel. Od roku 1922 do roku 1924 byl rektorem Akademie.\n\nZemřel v roce 1928 ve svých 58. letech ve Vídni ve své vile v ulici Sternwartestraße. Jeho dcera byla umělkyně Susanne Peschke-Schmutzer.\n\n\n"}
{"id": "791332", "url": "https://cs.wikipedia.org/wiki?curid=791332", "title": "Petr Kirschbaum", "text": "Petr Kirschbaum\n\nPetr Kirschbaum (* 18. května 1975) je bývalý český fotbalista, záložník. Má dvě děti.\n\nHrál za SK Sigma Olomouc, Bohemians Praha, Tatran Poštorná, SK Prostějov, FK Fotbal Třinec, FC Vítkovice a Spolanu Neratovice. V lize odehrál za Olomouc 38 utkání a dal 4 góly. V evropských pohárech nastoupil jednou v Poháru UEFA.\n\n"}
{"id": "791333", "url": "https://cs.wikipedia.org/wiki?curid=791333", "title": "Otakar Svěrčina", "text": "Otakar Svěrčina\n\nOtakar Svěrčina (* 10. prosince 1925) byl český a československý novinář, ředitel ČTK, politik Komunistické strany Československa a poslanec Sněmovny lidu Federálního shromáždění za normalizace.\n\nStátní bezpečnost a kontrarozvědka ho evidovaly pod krycími jmény OTMAR a VEVERKA. V letech 1948–1969 působil jako redaktor ČTK, převážně na zahraničních postech, pak krátce v roce 1969 jako zástupce šéfredaktora listu Rudé právo. V roce 1975 získal Řád práce, roku 1985 Řád Vítězného února. V roce 1968 působil jako zpravodaj ČTK v Bonnu. V říjnu 1968 u něj německá tajná policie provedla domovní prohlídku pro podezření ze špionáže. V květnu 1969 patřil mezi signatáře prohlášení \"Slovo do vlastních řad\", v němž se apelovalo na větší loajalitu novinářské obce vůči KSČ a novému kurzu normalizace, tehdy ještě jako zástupce šéfredaktora Rudého práva.\n\nK roku 1971 a 1976 se profesně uvádí jako ústřední ředitel ČTK. Tento post zastával od prosince 1969 do února 1989. Ve funkci dohlížel na završení čistek souvisejících s nástupem normalizace. Byl nejdéle sloužícím ředitelem ČTK v její historii. Byl souběžně zároveň členem ideologické komise Ústředního výboru Komunistické strany Československa a komise předsednictva ÚV KSČ pro ekonomickou propagandu.\n\nVe volbách roku 1971 zasedl do Sněmovny lidu (volební obvod č. 134 – Šumperk, Severomoravský kraj). Mandát obhájil ve volbách roku 1976 (obvod Šumperk), volbách roku 1981 (obvod Šumperk) a volbách roku 1986 (obvod Opava). Ve FS setrval do ledna 1990, kdy rezignoval na svůj post v rámci procesu kooptace do Federálního shromáždění po sametové revoluci.\n\n"}
{"id": "791334", "url": "https://cs.wikipedia.org/wiki?curid=791334", "title": "Valter Szymik", "text": "Valter Szymik\n\nValter Szymik (* 10. února 1943) byl český a československý politik Komunistické strany Československa a poslanec Sněmovny lidu Federálního shromáždění za normalizace.\n\nK roku 1971 se profesně uvádí jako elektromechanik. Ve volbách roku 1971 zasedl do Sněmovny lidu (volební obvod č. 120 - Havířov, Severomoravský kraj). Ve FS setrval do konce funkčního období, tedy do voleb roku 1981.\n\n"}
{"id": "791336", "url": "https://cs.wikipedia.org/wiki?curid=791336", "title": "Jiří Strniště", "text": "Jiří Strniště\n\nJiří Strniště (24. dubna 1914 Dašice – 30. července 1991 Praha) byl český dirigent a hudební skladatel.\n\nAbsolvoval obchodní školu v Jablonci nad Nisou. V roce 1932 vstoupil na Pražskou konzervatoř a studoval dirigování u Pavla Dědečka a skladbu u Rudolfa Karla a Otakara Šína. Navštěvoval i mistrovskou školu Vítězslava Nováka.\n\nPo absolvování konzervatoře byl dirigentem divadelních orchestrů v Kladně, Hradci Králové, Olomouci, Liberci a krátce i v Praze a v Teplicích. V roce 1945 se stal šéfem operety v Ostravě. V letech 1949 až 1952 byl dramaturgem \"Československého státního filmu\" a v roce 1960 se stal tajemníkem a dramaturgem opery Národního divadla. \n\nPo odchodu do důchodu žil v Lomnici nad Popelkou, kde je také pohřben.\n\n\n\n\n\n\n"}
{"id": "791342", "url": "https://cs.wikipedia.org/wiki?curid=791342", "title": "Podkowa Leśna Główna", "text": "Podkowa Leśna Główna\n\nŽelezniční stanice Podkowa Leśna Główna slouží regionální dopravě v Podkowie Leśnej, Mazovském vojvodství.\n\nŽelezniční stanice Podkowa Leśna Główna byla otevřena v roce 1927. Je obsluhována regionálními spoji dopravce Warszawska Kolej Dojazdowa, zkráceně WKD, který provozuje příměstskou osobní železniční dopravu na vlastní železniční síti spojující centrum Varšavy s obcemi Michałowice, Pruszków, Brwinów, Podkowa Leśna, Milanówek a Grodzisk Mazowiecki jihozápadně od Varšavy.\n\nStanice má dvě nástupiště:\n\n\"Přehled počtu spojů je pouze orientační\"\n\nZe stanice odjíždí spoje do stanic:\n\nCelkový počet spojů, které obsluhuje stanice:\n\nŽelezniční stanicí Podkowa Leśna Główna prochází železniční tratě:\n\n\n\n\n"}
{"id": "791344", "url": "https://cs.wikipedia.org/wiki?curid=791344", "title": "Jan Kameníček", "text": "Jan Kameníček\n\nJan Kameníček (* 15. března 1955 v Praze) je český spisovatel. Vystudoval Střední průmyslovou školu stavební, poté studoval na Pražské konzervatoři obor violoncello. Po ukončení studia pracoval rok v Československém rozhlase. Od roku 1980 je ve svobodném povolání. Je označován za předního českého spisovatele kafkovského typu.\n\nJan Kameníček se narodil do rodiny s výrazným technickým a uměleckým zaměřením. Zatímco jeho osobnost tíhla k múzickému odkazu příbuzných ze strany jeho matky, rodiči byl nucen ke studiu technických oborů, blízkých aktivitám příbuzných ze strany je otce. Hru na violoncello vystudoval až po absolvování střední průmyslové školy. Po krátkém profesionálním hraní se začal věnovat výhradně psané tvorbě. Zpočátku se věnoval životopisným povídkám z hudebního prostředí. Pozdější texty mají výrazně kafkovský charakter. \n\nPsal životopisné povídky a rozhlasové hry, mj. \"Třináct krásných let\" (1978), \"Zrání\" (1979), \"Interview\" (1980), \"Variace na Paganiniho téma\" (1982), \"Kontrapunkty\" (1983), \"Z mého života\" (1984), \"Hodiny u Bachů\" (1985), \"Podzim v Novém světě\" (1986) aj. Pro televizi napsal spolu se svým dlouholetým spoluautorem Svatoslavem Gosmanem televizní hudební scénáře, mj. \"Obrazy z dějin české hudby\" nebo balet \"Alenka v říši divů\". Začal publikovat časopisecky, první rukopisy vycházely samizdatově.\n\nV oficiální knižní tvorbě debutoval Jan Kameníček roku 1988 knihou \"Rekviem za kantora Bacha\". Ve svých prvních knihách Kameníček přirozeně pokračoval v rozvíjení námětů, které předtím připravoval pro rozhlas a televizi. Brzy se však začal stále více věnovat otázkám lidské existence nebo přímo existencialismu. Už v roce 1990 a pak opakovaně i později český literární historik František Kautman označil Jana Kameníčka za v jistém smyslu následovníka Franze Kafky, respektive za spisovatele kafkovského typu.\n\nKameníčkova bilanční kniha \"Zdánlivé zbytečnosti\" (2013), která vznikla formou rozhovoru s redaktorem Jiřím Lojínem, je oproti jeho předešlé tvorbě věnována mladým tvůrcům a všem zájemcům o tvůrčí psaní. Autoři v ní „rozebírají techniky psaní a vlastní potřebu psaní, stavbu dialogu i monologu“. Kameníček v ní zároveň vzpomíná na kulturní prostředí sedmdesátých a osmdesátých let socialistického Československa a některé jeho osobnosti.\n\nSpisovatel Jan Kameníček je dvojnásobným držitelem stříbrného ocenění v soutěži Literární Varnsdorf v kategorii próza, které získal v letech 1998 a 2000.\n\n\n\n"}
{"id": "791349", "url": "https://cs.wikipedia.org/wiki?curid=791349", "title": "Petr Faldyna", "text": "Petr Faldyna\n\nPetr Faldyna (* 11. července 1976 Frýdlant nad Ostravicí) je bývalý český fotbalový útočník.\n\nOdchovanec Frýdlantu nad Ostravicí a Válcoven plechu Frýdek-Místek nastoupil v nejvyšší soutěži za Opavu do 24 utkání, v nichž vstřelil 1 branku. Ve slovenské nejvyšší soutěži zasáhl do 32 zápasů a dal 2 branky.\n\nPrvní druholigové starty a gól si připsal v sezonách 1993/94 a 1994/95 za VP Frýdek-Místek, dalších 249 startů a 94 góly přidal v období 1997/98 – 2008/09 za VP Frýdek-Místek, FC SYNOT, SK LeRK Prostějov, 1. HFK Olomouc, FK Kunovice, SK Dynamo České Budějovice a FC Vysočina Jihlava.\n\nCelkem odehrál více než 250 druholigových zápasů a vstřelil v nich 95 branek, čímž je nejlepším střelcem v historii druhé ligy (od 1993/94 – 1. ročníku v éře samostatnosti; platné před začátkem sezony ).\n\nVe třech po sobě jdoucích ročnících byl nejlepším střelcem soutěže (2005/06 – 2007/08). Jeho tři trofeje pro nejlepšího střelce druhé ligy jsou rovněž rekordem. Dvěma vítězstvími se mohou pyšnit Patrik Holomek, Dani Chigou (Chigou se o jednu výhru podělil s dalšími dvěma střelci) a Jan Pázler, ostatní zatím nebyli kanonýry více než jednou.\n\nMezi muži debutoval v dresu \"„Lipiny“\" v necelých sedmnácti letech na jaře 1993. Poslední ročník MSFL v rámci československých soutěží frýdecko-místečtí vyhráli a vrátili se po třech sezonách do druhé ligy. Od jara 1996 do konce sezony 2001/02 vstřelil v nejvyšší moravsko–slezské soutěži 21 branku.\n\nV divizi (sk. E) hrál za Kopřivnici, Duklu Hranice a Slezan Frýdek Místek. Na jaře 2011 nastupoval v divizi (sk. D) za ČSK Uherský Brod.\n\nOd roku 2012 je hráčem Nedachlebic na Uherskohradišťsku.\n\n"}
{"id": "791360", "url": "https://cs.wikipedia.org/wiki?curid=791360", "title": "Čempionat Kazachstana po chokkeju s šajboj 2011/2012", "text": "Čempionat Kazachstana po chokkeju s šajboj 2011/2012\n\nSezóna 2011/2012 byla 20. sezónou Kazašské ligy. Vítězem se stal tým Bejbarys Atyrau.\n\n\n\n\n\n Oficiální stránky\n"}
{"id": "791366", "url": "https://cs.wikipedia.org/wiki?curid=791366", "title": "Jan Šimek (politik)", "text": "Jan Šimek (politik)\n\nJan Šimek (12. listopadu 1922 – 5. srpna 1978 Praha) byl český a československý politik Komunistické strany Československa, vedoucí tajemník Krajského výboru KSČ pro Západočeský kraj a poslanec Sněmovny lidu Federálního shromáždění za normalizace.\n\nXIV. sjezd KSČ ho zvolil za člena Ústředního výboru Komunistické strany Československa. Do funkce byl formálně kooptován 28. ledna 1970. K roku 1971 se profesně uvádí jako vedoucí tajemník Krajského výboru KSČ pro Západočeský kraj. Tuto funkci zastával v letech 1969–1975. Pak byl šéfredaktorem listu Nová mysl. Byl mu udělen Řád Vítězného února a Řád práce. Získal také vyznamenání Za zásluhy o Lidové milice.\n\nVe volbách roku 1971 zasedl do Sněmovny lidu (volební obvod č. 50 - Plasy, Západočeský kraj). Ve FS setrval do konce funkčního období, tedy do voleb roku 1976.\n\n"}
{"id": "791368", "url": "https://cs.wikipedia.org/wiki?curid=791368", "title": "Komorów (nádraží)", "text": "Komorów (nádraží)\n\nŽelezniční stanice Komorów slouží regionální dopravě v Komorówě, Mazovském vojvodství.\n\nŽelezniční stanice Komorów byla otevřena v roce 1927. Je obsluhována regionálními spoji dopravce Warszawska Kolej Dojazdowa, zkráceně WKD, který provozuje příměstskou osobní železniční dopravu na vlastní železniční síti spojující centrum Varšavy s obcemi Michałowice, Pruszków, Brwinów, Podkowa Leśna, Milanówek a Grodzisk Mazowiecki jihozápadně od Varšavy.\n\nV blízkosti stanice se také nachází parkoviště Park&Ride - parkovaní je placené, parkoviště je nestřežené.\n\n\"Přehled počtu spojů je pouze orientační\"\n\nZe stanice odjíždí spoje do stanic:\n\nCelkový počet spojů, které obsluhuje stanice:\n\nŽelezniční stanicí Komorów prochází železniční tratě:\n\n \n\n\n"}
{"id": "791376", "url": "https://cs.wikipedia.org/wiki?curid=791376", "title": "Finsko na Letních olympijských hrách 1952", "text": "Finsko na Letních olympijských hrách 1952\n\nFinsko na Letních olympijských hrách 1952 v Helsinkách reprezentovalo 258 sportovců, z toho 228 mužů a 30 žena. Nejmladším účastníkem byl Pirkko Pyykönen (16 let, 35 dní), nejstarší pak Konni Huber (59 let, 263 dní) . Reprezentanti vybojovali 22 medaile, z toho 6 zlatých, 3 stříbrné a 13 bronzových.\n\n"}
{"id": "791377", "url": "https://cs.wikipedia.org/wiki?curid=791377", "title": "Japonsko na Zimních olympijských hrách 1980", "text": "Japonsko na Zimních olympijských hrách 1980\n\nJaponsko na Zimních olympijských hrách 1980 v Lake Placid reprezentovalo 50 sportovců, z toho 46 mužů a 4 ženy. Nejmladším účastníkem byla rychlobruslařka Mijoši Kato (17 let, 198 dní), nejstarším pak lední hokejista Satoru Misawa (36 let, 233 dní). Reprezentanti Japonska vybojovali jednu stříbrnou medaili.\n\n"}
{"id": "791379", "url": "https://cs.wikipedia.org/wiki?curid=791379", "title": "Bohumil Šimon (bezpartijní politik)", "text": "Bohumil Šimon (bezpartijní politik)\n\nBohumil Šimon (7. srpna 1920 – ???) byl český a československý politik a bezpartijní poslanec Sněmovny lidu Federálního shromáždění za normalizace.\n\nK roku 1971 se profesně uvádí jako dělník. Po volbách roku 1971 zasedl do Sněmovny lidu (volební obvod č. 116 - Frýdlant nad Ostravicí, Severomoravský kraj). Poslanecký slib složil až dodatečně v říjnu 1972. Ve FS setrval do konce funkčního období, tedy do voleb roku 1976.\n\n"}
{"id": "791380", "url": "https://cs.wikipedia.org/wiki?curid=791380", "title": "Bohumil Šimon", "text": "Bohumil Šimon\n\nJméno a příjmení Bohumil Šimon má více nositelů:\n\n"}
{"id": "791382", "url": "https://cs.wikipedia.org/wiki?curid=791382", "title": "Elena Švehlová", "text": "Elena Švehlová\n\nElena Švehlová (* 17. ledna 1934) byla slovenská a československá politička a bezpartijní poslankyně Sněmovny lidu Federálního shromáždění za normalizace.\n\nK roku 1971 a 1976 se profesně uvádí jako dělnice.\n\nVe volbách roku 1971 zasedla do Sněmovny lidu (volební obvod č. 159 - Nové Mesto nad Váhom, Západoslovenský kraj). Mandát obhájila ve volbách roku 1976 (obvod Nové Mesto nad Váhom). Ve FS setrvala do konce funkčního období, tedy do voleb roku 1981.\n\n"}
{"id": "791392", "url": "https://cs.wikipedia.org/wiki?curid=791392", "title": "Palác Straků z Nedabylic", "text": "Palác Straků z Nedabylic\n\nPalác Straků z Nedabylic nebo také U sedmi čertů či U bílého koníčka je památka nacházející se v Praze na Malé Straně. Je chráněn jako kulturní památka České republiky a jeho adresa je Maltézské náměstí 476/14 (vstup do paláce) a Lázeňská 476/1 (vstup na nádvoří). Sídlí v něm Konzervatoř Jana Deyla a střední škola pro zrakově postižené Praha.\n\nNa místě dnešního paláce stál renesanční dům postavený na přelomu 16. a 17. století. Koncem 17. století ho přestavěl Jan Petr Straka z Nedabylic podle projektu Jana Baptisty Matheye. Ve dvoře domu měl liteckou dílnu sochař a mystik Adrian de Vries.\n\nHistorie jednoho z názvů domu souvisí s podivínskou obyvatelkou Luisou Niemetzovou (Luisa Němcová, 1822—1895), jejímž příběhem se ve své povídce volně inspiroval Ignát Herrmann. O minulosti i současném životě v domě pojednává román \"Černobílé rty\" Petra Maděry.\n\nDnes zde sídlí Konzervatoř Jana Deyla.\n\n"}
{"id": "791394", "url": "https://cs.wikipedia.org/wiki?curid=791394", "title": "Admirál Ackbar", "text": "Admirál Ackbar\n\nAdmirál Gial Ackbar (*44 BBY – †34 ABY) je fiktivní postava ze světa Star Wars. Jedná se o příslušníka rasy Mon Calamari z vodní planety Dac.\n\nV mládí se zajímal o vědu a podmořská studia. Po dokončení vzdělání byl krátce zvolen do rady Korálového města, kde podporoval vědeckou expedici na objevování vesmíru, jež měla začít někdy v průběhu Klonových válek. Jenže tato válka brzy zachvátila i jeho domovinu a mladý Gial Ackbar byl povolán do zbraně. V brzké době se z něj stal kapitán a dostal se mezi stráže Kalamarského krále, kde dále povýšil na vrchního vojenského poradce. Po zbytek války měl na starost ochranu kalamarského prince Lee-Chara.\n\nV roce 19 BBY se Ackbar stal předsedou kalamarské rady, ale krátce po nastoupení do funkce ho čekalo těžké vyjednávání s lidmi imperátora Palpatina, který nařídil planetu Dac zotročit. Ackbarovi se povedlo vytvořit odbojové hnutí a z impéria se nakrátko vymanit, ale odveta Impéria byla rychlá a brutální. Velící imperiální důstojník této operace zajal Ackbara a věnoval ho jako dar svému nadřízenému, Wilhuffovi Tarkinovi. Z Ackbara se stal Tarkinův otrok, ale během svého věznění nelenil a bedlivým pozorováním se naučil mnoho věcí o imperiální armádě, její taktice, doktrínách a tajemstvích úplně všechno, včetně přísně tajných projektů obou hvězd smrti.\n\nAckbar byl nakonec ze zajetí osvobozen skupinou rebelů, kteří chtěli původně zajmout Tarkina, ovšem informace, které tento Mon Calamarijský voják poskytl, byly neocenitelné. Ackbar se vrátil na svou domovinu, kde byl povýšen na admirála. Z této funkce se snažil přesvědčit radu Mon Calamarů o tom, aby se celá planeta přidala k rebelům a poskytla jim kalamarské lodě. Jeho snaha byla málem zhacena Velkomoffem Tarkinem, který ho chtěl znovu zotročit, když si pro něj osobně přijel na Dac. Zde však Tarkin sám málem padl do rukou rebelů a měl co dělat, aby se vrátil živý. Po roce 0 se Ackbarovi povedlo najít ztracené plány na stavbu Mon Calamarských lodí, k čemuž dala vláda planety ochotně souhlas, když se povedlo po zničení Hvězdy smrti planetu osvobodit z imperiálních rukou úplně.\n\nMon Calamari i Quarrenové vstoupili ve velkém množství do řad rebelů a Ackbar působil jako admirál flotily. V roce 4 ABY navrhl plán na zničení druhé hvězdy smrti, jež se nacházela na orbitě měsíce Endor. Osobně velel útoku, jenž měl vyčistit prostor pro malé stíhačky s úkolem zničit jádro hvězdy smrti. Zde však s hrůzou zjistil, že se celá aliance rebelů chytila do léčky, neboť byla jeho flotila rychle obklíčena. Přesto se mu povedlo výbornou strategií vyrovnat se s nepřízní. Dokonce se povedlo zneškodnit i vlajkovou imperiální loď Exekutor.\n"}
{"id": "791396", "url": "https://cs.wikipedia.org/wiki?curid=791396", "title": "Rodinný dům", "text": "Rodinný dům\n\nRodinný dům je menší samostatná budova o jednom nebo několika podlažích (nejvýše dvě nadzemní a jedno podzemní podlaží a podkroví - dle ČSN 73 4301) určená k bydlení, v níž je více než polovina podlahové plochy místností a prostorů určena k bydlení. Obvykle ji obývá jedna rodina nebo skupina osob, která tvoří společně jednu domácnost. Rodinný dům obvykle obsahuje jeden nebo několik málo bytů (maximálně 3 byty - dle ČSN 73 4301) a má jediného vlastníka.\n\nRodinné domy jsou velmi často, ale ne vždy, ve vlastnictví uživatele. Méně často se vyskytuje případ, že majitel rodinného domu pronajme dům někomu jinému.\n\nJako vila se v češtině zpravidla označuje takový rodinný dům, který má kromě bydlení též funkci společenskou a reprezentační a zajímavější architektonické řešení. Rozdíl mezi vilou a rodinným domem není jednoznačně definován a lze jej určovat spíše citem, přičemž rozdíl tkví ve velikosti domu a společenském postavení stavebníka.\n\nPodle urbanistické skladby můžeme dělit rodinné domy na samostatně stojící (neboli izolované), dvojdomy, čtyřdomy, řadové, atriové či terasové. Urbanistické uspořádání zásadně ovlivňuje cenu domu (kvůli rozdílně velkým pozemkům, různě rozsáhlé technické infrastruktuře - délky potrubí, kabelů apod. atd.). Proto je důležité si určit a rozmyslet priority př návrhu/koupi.\n\nPodle polohy v urbanistické struktuře osídlení můžeme dělit rodinné domy na městské, příměstské a venkovské. Obvykle se rodinné domy ve městě dispozičně i architektonicky liší od rodinných domů postavených na vesnici.\n\nPodle způsobu využití můžeme dělit rodinné domy na rezidenční (sloužící pouze k bydlení) a polyfunkční (sloužící k bydlení a nějaké doplňkové činnosti - např. na pozemku ještě kancelář/ordinace/objekty pro chov hospodářských zvířat apod.).\n\nModerní městský rodinný dům vznikl v 19. století ze snahy kombinovat přednosti městského a venkovského způsobu života. Obvykle poskytuje vysokou úroveň bydlení, pohodlí i soukromí, je však poměrně nákladný a energeticky náročný. Ve velkých čtvrtích rodinných domů se zahradami, které tvoří okrajové čtvrti a předměstí velkých měst, rostou náklady na budování i údržbu inženýrských sítí. Vzhledem k malé hustotě osídlení se tu také obtížně zajišťuje veřejná doprava. Obyvatelé se do měst dopravují individuálně auty, což komplikuje městskou dopravu.\n\nOd roku 2021 má začít povinnost vlastníků rodinných domů doložit vodoprávnímu úřadu nebo České inspekci životního prostředí odvoz obsahu jímek (žump) do čistírny odpadních vod. V potvrzení má být uvedeno mimo jiné o kterou jímku šlo, množství odvezeného odpadního obsahu a do jaké čístírny byl obsah odvezen.<ref name=\"aktualne.cz/ekonomika/bydleni/vlastnici-rodinnych-domu-maji-nove-dokladat-ze-obsah-zumpy-n/r~1aa9787c634a11e8bd55ac1f6b220ee8\"></ref>\n\n"}
{"id": "791401", "url": "https://cs.wikipedia.org/wiki?curid=791401", "title": "Richard Tichý", "text": "Richard Tichý\n\nRichard Tichý (* 19. února 1933) byl český a československý politik Československé strany lidové a poslanec Sněmovny lidu Federálního shromáždění za normalizace.\n\nK roku 1971 a 1976 se profesně uvádí jako chemický technik.\n\nVe volbách roku 1971 zasedl do Sněmovny lidu (volební obvod č. 29 – Hostivice, Středočeský kraj). Mandát obhájil ve volbách roku 1976 (obvod Hostivice), volbách roku 1981 (obvod Říčany) a volbách roku 1986 (obvod Hostivice). Ve FS setrval do ledna 1990, kdy byl odvolán Národní frontou v rámci procesu kooptace do Federálního shromáždění po sametové revoluci.\n\n"}
{"id": "791405", "url": "https://cs.wikipedia.org/wiki?curid=791405", "title": "Jozef Juriga", "text": "Jozef Juriga\n\nJozef Juriga (* 9. září 1968) je bývalý slovenský fotbalista, záložník.\n\nHrál za Slovan Bratislava, FC Spartak Trnava, FC Artmedia Petržalka, v Německu za SF Siegen a BV Cloppenburg a poté opět na Slovensku za Ozetu Duklu Trenčín. V evropských pohárech nastoupil v 8 utkáních, v Poháru mistrů ve 2 utkáních, v Poháru vítězů pohárů ve 2 utkáních a v Poháru UEFA ve 4 utkáních. Je mistrem Československa z roku 2002.\n\n6. září 1995 debutoval v A-mužstvu Slovenska v přátelském zápase v Košicích proti Izraeli, který domácí vyhráli 1:0. Juriga nastoupil v základní sestavě a odehrál kompletní utkání.\n\nSvůj první reprezentační gól zaznamenal v domácím přátelském utkání 27. března 1996 proti Bělorusku, které domácí tým vyhrál v Nitře 4:0. Juriga se prosadil v 83. minutě a uzavřel gólový účet zápasu.\n\nZa reprezentaci Slovenska odehrál celkem 6 utkání a vstřelil 2 góly.\n\nGóly Jozefa Jurigy za A-mužstvo Slovenska\n"}
{"id": "791406", "url": "https://cs.wikipedia.org/wiki?curid=791406", "title": "Mária Tomašková", "text": "Mária Tomašková\n\nMária Tomašková (* 26. září 1929) byla slovenská a československá politička a bezpartijní poslankyně Sněmovny lidu Federálního shromáždění za normalizace.\n\nK roku 1971 se profesně uvádí jako agronomka JZD. Ve volbách roku 1971 zasedla do Sněmovny lidu (volební obvod č. 180 – Banská Štiavnica, Středoslovenský kraj).Ve FS setrvala do konce funkčního období, tedy do voleb roku 1976.\n\n"}
{"id": "791410", "url": "https://cs.wikipedia.org/wiki?curid=791410", "title": "Žofie Tschakertová", "text": "Žofie Tschakertová\n\nŽofie Tschakertová (* 19. dubna 1932) byla česká a československá politička a bezpartijní poslankyně Sněmovny lidu Federálního shromáždění za normalizace.\n\nK roku 1971 se profesně uvádí jako dělnice. Ve volbách roku 1971 zasedla do Sněmovny lidu (volební obvod č. 67 – Teplice-jih, Severočeský kraj).Ve FS setrvala do konce funkčního období, tedy do voleb roku 1976.\n\n"}
{"id": "791415", "url": "https://cs.wikipedia.org/wiki?curid=791415", "title": "Marie Tvrzníková", "text": "Marie Tvrzníková\n\nMarie Tvrzníková (2. prosince 1923 – ???) byla česká a československá politička Komunistické strany Československa a poslankyně Sněmovny lidu Federálního shromáždění za normalizace.\n\nK roku 1971 a 1976 se profesně uvádí jako dělnice.\nVe volbách roku 1971 zasedla do Sněmovny lidu (volební obvod č. 24 – Benátky nad Jizerou, Středočeský kraj). Mandát obhájila ve volbách roku 1976 (obvod Benátky nad Jizerou). Ve FS setrvala do konce funkčního období, tedy do voleb roku 1981.\n\n"}
{"id": "791416", "url": "https://cs.wikipedia.org/wiki?curid=791416", "title": "Zdeněk Sejček", "text": "Zdeněk Sejček\n\nZdeněk Sejček (* 2. prosince 1926, Žleby) je historik umění, malíř, grafik a pedagog. V současné době žije v Ronově nad Doubravou, kde se podílí na vydávání místního časopisu \"Městečko na dlani\". Je členem Sdružení českých výtvarných teoretiků a kritiků. Jako akademický malíř se věnuje krajinomalbě, kresbě, grafice a knižní ilustraci.\n\nV Kutné Hoře absolvoval Lindnerův koedukační učitelský ústav. Poté studoval obor výtvarná výchova na Pedagogické fakultě Univerzity Karlovy v Praze u profesorů Cyrila Boudy, Karla Lidického a Martina Salcmana. Současně vystudoval geografii na Přírodovědecké fakultě téže univerzity. V letech 1967-1971 studoval estetiku a dějiny umění na Filozofické fakultě Univerzity Karlovy u Dr. Luďka Nováka. Po absolvování základní vojenské služby vyučoval estetiku na pedagogickém semináři Vysoké školy zemědělské v Praze a výtvarnou výchovu a estetiku na gymnáziu a Střední pedagogické škole v Čáslavi. Celkem 25 let byl předsedou Klubu přátel výtvarného umění v Čáslavi. Je zakladatelem regionální Galerie Antonína Chittussiho v Ronově nad Doubravou.\n\nV roce 1947, při přípravě výstavy k 100. výročí narození malíře a krajana Antonína Chittussiho, se seznámil s Vojslavou Pruchovou, sestrou malíře Jindřicha Pruchy, který tragicky zahynul v prvních týdnech 1. světové války. Vzniklo tak dlouholeté přátelství a dlouhodobá plodná spolupráce, která vyústila nejprve ve vydání rozsáhlé publikace \"Jindřich Prucha v dopisech a vzpomínkách\", 1988, paralelně vznikala monografie s názvem \"Jindřich Prucha: Kresby\", kterou v r. 2004 vydala Národní galerie v Praze. Dalšímu malíři z kraje pod Železnými horami Antonínu Chittussimu věnoval své dílo \"Mladý Chittussi: Monografická studie o mládí a rané tvorbě umělce\", 1965. Jeho publicistická činnost je spjata s časopisem \"Umění a řemesla\", kde průběžně uveřejňuje statě o historii umění v čáslavském regionu. Jako spoluautor se též podílel na vlastivědných publikacích o kraji pod Železnými horami (\"Almanach Ronova nad Doubravou\", 1998 a \"Tam, kde teče Doubravka\", 1998).\n\n\n\nMalířská tvorba ak. malíře Zdeňka Sejčka je zastoupena ve sbírkách Národní galerie v Praze, Galerii Felixe Jeneweina v Kutné Hoře, Galerii Jindřicha Pruchy v Čáslavi a v dalších galeriích i soukromých sbírkách.\n\nSvá díla prezentoval na blíže neurčeném množství výstav; první z nich byla uspořádána již v roce 1945 v galerii Vlašský dvůr v Kutné Hoře. Výběr z výstav v posledních letech:\n\n"}
{"id": "791418", "url": "https://cs.wikipedia.org/wiki?curid=791418", "title": "Palác Thurn-Taxisů", "text": "Palác Thurn-Taxisů\n\nPalác Thurn-Taxisů nebo také Vrtbovský palác je klasicistní palác na Malé Straně v městské části Praha 1 v ulici Letenská 120/5 a 7. Vedle hlavního severního průčelí se palác směrem na západ otvírá do zahrady v zatáčce Letenské ulice. V současné době zde sídlí Anglo-americká univerzita Praha. Objekt je chráněn jako kulturní památka.\n\nČtyři křídla původně dvou barokních domů rekonstruovaných ve druhé polovině 19. století obklopují čtvercový dvůr. \n\nPalác byl po roce 1696 vybudován pro hraběte von Dauna, vojenského velitele Prahy. Stalo se tak přestavbou dvou raně barokních domů. Mezi pozdějšími vlastníky paláce byli např. i Lichtenštejnové. Kolem roku 1726 ho dostavěli Vrtbové a upravili palác podle plánů Františka Maxmiliána Kaňky či Giovanni Battisty Alliprandiho. \n\nV roce 1814 palác získali Thurn-Taxisové a ti ho pak v roce 1871 nechali novoklasicistně upravit podle plánů Jana Bělského.\n\nV roce 2014 proběhla celková rekonstrukce paláce, investorem byla městská část Praha 1. V budově se nachází mateřská škola, která zde byla i před rekonstrukcí, většinu prostor má pronajatu Anglo-americká univerzita Praha a pro veřejnost bude otevřen průchod z Letenské do Vojanových sadů.\n\n"}
{"id": "791428", "url": "https://cs.wikipedia.org/wiki?curid=791428", "title": "Palác Turbů", "text": "Palác Turbů\n\nPalác Turbů nebo také U černého gryfa je památka nacházející se v Praze na Malé Straně na Maltézském náměstí 477/6. Je chráněn jako kulturní památka České republiky.\n\nPůvodní renesanční dům byl barokně přestavěn koncem 17. století. Autorem současné rokokové podoby z 60. let 18. století byl Josef Jäger, který pracoval na objednávku rodu Turbů. V současnosti zde sídlí velvyslanectví Japonského císařství.\n\n"}
{"id": "791437", "url": "https://cs.wikipedia.org/wiki?curid=791437", "title": "Csákánydoroszló", "text": "Csákánydoroszló\n\nCsákánydoroszló je obec v Maďarsku v župě Vas. Území obce sousedí Rakouskem\n\nRozkládá se na ploše 26,61 km² a v roce 2011 zde žilo 1 745 obyvatel.\n"}
{"id": "791439", "url": "https://cs.wikipedia.org/wiki?curid=791439", "title": "Manny Fernandez", "text": "Manny Fernandez\n\nEmmanuel Fernandez (* 27. srpna 1974 v Etobicoke, Toronto, Ontario) je bývalý kanadský hokejový brankář.\n\nPřed vstupem do juniorské soutěže QMJHL, hrával za mládežnický klub Lac St-Louis Lions v QMAAA. V létě 1991 byl vybrán z draftu QMJHL týmem Laval Titan, hned v úvodním prvním kole ze sedmého místa. Stal se tak jediným vybraným brankářem v prvním kole, pod ním skončili v pořadí známý brankáři jako Patrick Lalime nebo Jocelyn Thibault. K týmu Laval Titan se hned připojil a stal se jejím součásti tři roky (1991/94). V první sezoně se střídal na post jedničky s kolegou Éricem Raymondem, ale po jeho odchodu v průběhu sezony se stal jedničkou. V playoff dostal větší důvěru před Françoisem Leblancem. V následujícím ročníku tvořili brankářskou dvojici Fernandez - Leblanc, ve které dostal větší prostor opět Fernandez. S úspěchem v základní části, ve kterém skončili na druhém místě. V playoff nepustil \nLeblanaca do brankoviště a celé playoff tak odchytal sám. Playoff nakonec úspěšně vyhráli a získali tak trofej pro vítěze soutěže President's Cup a postup do Memorial Cup. Mimo jiné získal cenu Guy Lafleur Trophy pro nejužitečnějšího hráče v playoff. V poslední třetí sezoně za Laval Titan byl naprostou jedničkou týmu. Jeho náhradník z minulé sezony odchytal již za Titan čtyři zápasy, dvojku mu dělal Martin Villeneuve, pro kterého to byla první sezona. Statisticky to byla pro Fernandeze nejúspěšnější ročník ale s týmem se jim nepodařilo obhájit titul, ve finále playoff prohráli.\n\nTeprve po první odehrané sezoně v juniorské soutěži byl vybrán ve vstupním draftu NHL týmem Québec Nordiques ze třetího kola z celkového 52., místa. Za Québec Nordiques však neodehrál žádný zápas. Během působení v juniorské soutěži, byla jeho hráčská práva vyměněna 13. února 1994 do organizace Dallas Stars za švédského obránce Tommyho Sjödina a výběru ze třetího kola draftu 1994 (touto volbou byl vybrán americký útočník Chris Drury).\n\nPo juniorské kariéře přešel k organizaci Dallas Stars, který získal jeho hráčská práva. První ročník 1994/95 byl kvůli stávce hráčů v NHL zkrácen. Jedničkou v brankovišti Dallas Stars byl Andy Moog, který ve Stars působil v letech 1993-1997, záda mu kryl Darcy Wakaluk. Proto začínal ve druhém týmu v Kalamazoo Wings, který působil v soutěži International Hockey League. Tam působil jako střídavá jednička s brankářem Mikem Torchianem, podle statistik byl lepší Fernandez. Spolu s Torchianem poprvé debutovali v NHL v ročníku 1994/95. 1. dubna 1995 dostal Fernandez příležitost, postavit se mezi tři tyče v hlavním kádru Dallas Stars. V zápase proti Nashville Predators předvedl 24 zákroků, za které inkasoval tři branky. Následující den dostal příležitost jeho kolega s farmy Torchia, kterému zápas vyšel oproti Fernandezovi lépe. Společně s Torchiou byli posláni zpět na farmu, aby mohli zasahovat do playoff. Vetší důvěru v playoff měl Fernandez. Za skvělé výkony v IHL byl zařazen do druhého All-Star Týmu. Po sezoně nastala změna v organizaci Kalamazoo Wings, tou byla změna názvu na Michigan K-Wings. Sezonu 1995/96 opět začínal na farmě, v Michigan K-Wings se střídal s nováčkem Jordanem Willisem, pro kterého to byla životní sezona. Příležitost v hlavní sestavě dostal Fernandez až po novém roce, v lednu 1996 dostal příležitost k pěti zápasům, za které inkasoval až devatenáct branek, průměr mu činil 4.58 obdržených branek za zápas. Do dalších zápasu již nezasáhl a byl poslán zpět na farmu. Opět dostal větší důvěru v playoff Fernandez, kterému se v IHL dařilo. Třetí ročník v organizaci Dallas Stars byla pro Fernandeze složitější. Po odchodu brankářské dvojky Darca Wakaluka, přišli k týmu lotyšský brankář Arturs Irbe, který usiloval o post jedničky a třetím brankářem se připojil k týmu český brankář Roman Turek. Kvůli přetlaku brankářů v hlavním kádru Stars, chytal pouze na farmě v Michiganu. Jeho náhradníkem byl Roman Turek. Po skončení sezony 1996/97, nastala velká brankářská změna v Dallasu. Dlouholetá brankářská jednička Andy Moog a dvojka Arturs Irbe odešli z týmu. K týmu přišel zkušený kanadský brankář Ed Belfour, který se stal jedničkou v brance až do roku 2002. Na post druhého brankáře se přesunul Roman Turek a třetím náhradníkem se stal Fernandez. Jak bývalo zvykem Fernandez byl opět poslán na farmě v Michiganu, kde byl dlouhodobě jedničkou týmu. Jeho druhým zástupcem v brankovišti byl Jordan Willis, který mu dělal dvojku před dvěma roky. Ročník zahájil v Michiganu, do hlavního kádru Dallas Stars byl povolán v listopadu 1997. Nastoupil do dvou zápasů, 21. listopadu 1997 proti Detroit Red Wings zasáhl k posledním deseti minutám, ze tří střel inkasoval jednu branku. Druhý zápas odchytal 27. listopadu 1997 proti Phoenix Coyotes, zápas odchytal celý a tým dovedl k vítězství. Poté dochytal sezonu v Michiganu, 55 odchytaných zápasů v základní byla tato sezona pro něho nejvytíženější. V závěru sezony 1997/98 zasáhl v jednom utkáni playoff NHL, 26. dubna 1998 nastoupil v závěru utkání proti San Jose Sharks, ve kterém nezaznamenal žádný zákrok. Následující rok probíhal beze změn v brankovišti, jedničkou Ed Belfour a dvoujkou Roman Turek. Dallas Stars změnil působiště farmy, tým přesunul do Houston Aeros. Za Aeros odchytal pouze tento ročník (1998/1999). V týmu byl zvolen brankářskou jedničkou, jeho náhradníkem byl Frédéric Chabot. Povolaný k nastoupení do zápasu NHL byl 18. dubna 1999 proti Colorado Avalanche. Zápas odchytal celý, z 29 střel inkasoval dvě branky, k výhře to ale nestačilo. Fernandez opět dochytal ročník na farmě, s Houston Aeros se probojovali do playoff, postupně vyřadili soupeře Long Beach Ice Dogs, Chicago Wolves a v závěru ve finále porazili Orlando Solar Bears. S týmem se radovali ze zisku Turner Cupu. Klubový úspěch zaznamenal i Dallas Stars, který vyhrál Stanley Cup. Po úspěchu v IHL nastala zlomová sezona pro Fernandeze, Roman Turek odešel z klubu a na pozici brankářské dvojky byl zvolen právě dlouhodobý čekatel Fernandez. Ve složení brankářské dvojici Belfour - Fernandez zahájili sezonu 1999-2000. Jenom tito dva brankáři zasáhli k zápasům Dallas Stars. Fernandez nakonec zasáhl k 25 zápasům, z předešlých pěti let v působení Dallasu nastoupil celkem k deseti zápasů. Další zápasy za klub Dallas Stars již neodchytal. Poslední zápas za Stars odchytal v playoff 30. května 1999 proti New Jersey Devils.\n\n12. června 2000 proběhla výměna hráčů mezi Dallasem Stars a nově založeným klubem NHL Minnesota Wild, z Dallasu se stěhoval do Minnesoty brankář Manny Fernandez a kanadský obránce Brad Lukowich, opačným směrem putovalo třetí výběr ze vstupního draftu NHL 2000 (touto volbou byl vybrán švédský útočník Joel Lundqvist) a čtvrtý výběr ze vstupního draftu NHL 2000 (touto volbou byl vybrán kanadský obránce Aaron Rome). Fernandez se do Minnesoty zapracoval hned do základní sestavy a dokonce se podílel se o post jedničky s novým parťákem Jamie McLennan. K prvnímu historickému zápasu Minnesoty Wild se do brány postavil spoluhráč McLennan, zápas se uskutečnil 6. října 2000 proti týmu Mighty Ducks of Anaheim, který porazil Wild 3:1. Následující den 7. října 2000 dostal příležitost proti Phoenix Coyotes druhý brankář Fernandez, který rovněž nezabránil porážce 4:1. V průběhu sezony se často střídali, nakonec Fernandez odchytal o čtyři zápasy více i statistiky měl lepší než McLennan. Do playoff se Wild neprobojoval a první sezona tak pro ně skončila. Vedení Wild se tak rozhodlo pro změnu v brankovišti, z týmu odešel McLennan, na jeho místo přišel kanadský brankář Dwayne Roloson, který minulý ročník odchytal pouze na farmě v AHL. Roloson se ale dokázal vypracovat nahoru a taktéž jak z předešlé sezony McLennan, se dělil o post jedničky s Fernandezem. Od sezony 2002-2003 byl jedničkou v brankovišti Roloson a Fernandez byl odsunut na post náhradního brankáře. To ale neplatilo pro playoff v ročníku 2002-2003, tam si byli rovni s Rolosonem, který sice odchytal o dva zápasy více, ale lepší úspěch měl Fernandez. Konkurence mezi nimi byla taková, že v ročníku 2003-2004 nepustili žádného jiného brankáře do branky. Sezona 2004-2005 se neuskutečnila z důvodu výluky hráčů v NHL. Bez hokeje nezůstal dlouho, 18. prosince 2004 se dohodl na smlouvě se švédským klubem Luleå HF, který působil v domácí nejvyšší soutěži Elitserien. V Luleå HF odchytal nejvíce zápasů z brankářů, záda mu kryli Kristian Antila nebo Gusten Törnqvist. V playoff ale štěstí neměli, vypadli hned ve čtvrtfinále. V Luleå HF působilo včetně Fernandeze sedm hráčů, kteří kvůli stávky v NHL nehráli za svůj tým. Po skončení výluky se vrátil zpět do Minnesoty Wild, kde se stal od sezony 2005-2006 jasnou brankářskou jedničkou, předčil tak Rolosona, který v průběhu sezony vyměněn do Edmonton Oilers. Na jeho místo se tak přesunul náhradní brankář Josh Harding. V březnu 2006 prodloužil s Wild smlouvu na následující tři roky v hodnotě 13 milionů dolarů. Do nové sezony 2006-2007 přišel k týmu nováček do soutěže finský brankář Niklas Bäckström, který se hned zapracoval do hlavní sestavy. Přednost dostal zkušený Fernandez, později dostával více prostoru Bäckström, který tak odsunul Joshe Hardinga na pozici třetího brankáře. V březnu 2007 se Fernandez zranil, to učinilo Bäckström jasnou jedničkou do konce sezony a playoff. Za výborné výkony si Fernandez a Bäckström vysloužili trofej William M. Jennings Trophy pro brankáře, s nejmenším počtem inkasovaných branek. Další zápasy v dresu Wild již nepřidal jelikož byl vyměněn. Poslední zápas před zraněním odchytal 6. března 2007 proti San Jose Sharks, který ale nedochytal.\n\n1. července 2007 byl vyměněn z Minnesoty Wild do Boston Bruins za českého útočníka Petra Kaluse a výběr ze čtvrtého kola vstupního draftu NHL 2009 (touto volbou byl vybrán švédský útočník Alexander Fallström). Jedničkou v bráně byl americký brankář Tim Thomas. Fernandez odchytal na začátku sezony pouhé čtyři zápasy, přivodil si vážné zranění kolene. Operaci se podrobil v prosinci 2007, dlouhodobá rehabilitace jej donutila předčasně ukončit ročník. Pozici druhého brankáře převzal Alex Auld, který do týmu přišel v prosinci 2007. Do sezony 2008-2009 se uzdravil, a vrátil se do sestavy jako druhý brankář. Spolu s Timem Thomasem dovršili v základní části s nejmenším počtem inkasovaných branek, tím si vysloužili trofej William M. Jennings Trophy, kterou Fernandez vyhrál podruhé. Po vypršení smlouvy neprodloužilo vedení Bruins smlouvu Fernandezovi, jelikož počítali na nadcházející sezonu 2009-2010 brankářské složeni Tim Thomas - Tuukka Rask. Po skončení smlouvy se stal nechráněným volným hráčem. Žádný z klubů NHL neprojevilo o něho zájem. Žádné oficiální ukončení kariéry neoznámil, do branky se již nepostavil. Poslední zápas odchytal za Bruins 11. dubna 2009 proti Buffalo Sabres.\n\n\n\nLegenda\n\n"}
{"id": "791440", "url": "https://cs.wikipedia.org/wiki?curid=791440", "title": "Hradubice", "text": "Hradubice\n\nHradubice je neoficiální společný název pro obě největší východočeská města Hradec Králové a Pardubice, které dělí vzdálenost pouhých 20 kilometrů, a pro budoucí konurbaci vzniklou jejich předpokládaným splynutím.\n\nNázev se přenesl i na silnici I/37 spojující obě krajská města, která se běžně označuje jako Hradubická nebo Hradubická silnice.\n"}
{"id": "791445", "url": "https://cs.wikipedia.org/wiki?curid=791445", "title": "InnoGames", "text": "InnoGames\n\nInnoGames GmbH je německá společnost zabývající se vývojem a provozováním online her. Byla založena roku 2003 Eike a Hendrikem Klindworthými a Michaelem Zillmerem. V červnu toho roku vydali svoji první hru Divoké kmeny. Jednalo se pouze o koníček vývojářů, ale počet hráčů jim rychle narůstal. V roce 2005 hra měla již 50 000 hráčů, a tak už firmu měli jako normální zaměstnání. V roce 2007 vznikla hra The West a o 2 roky později hra Grepolis. Poté na konci května 2012 založili hru Forge of Empires, která během několika let získala miliony hráčů po celém světě. V dalších letech začal vývoj her Divoké kmeny 2, Rising Generals nebo Elvenar.\n"}
{"id": "791452", "url": "https://cs.wikipedia.org/wiki?curid=791452", "title": "Moket", "text": "Moket\n\nMoket (angl.: \"moquette\", něm.: \"Mokett\") je vzorovaný nábytkový plyš s řezaným vlasem. \nVětšina moketů se vyrábí technikou dvojplyšů, obzvlášť cenné mokety se tkají na prutových tkacích strojích. Z minulosti jsou známé žakárové, listové, potiskované a \"leptané\" mokety. \n\nTkanina sestává ze 3-5 systémů osnov a útků (základní, vazný, vlasový), vlasová osnova zpravidla z různobarevných nití (až v 8 barvách). Všechny příze jsou skané v rozsahu 25-70 tex x 2. Základní tkanina moketu je z bavlněné příze, vlasové niti jsou z mohéru, vlny, bavlny nebo i z umělých vláken. \n\nVlasové osnovní niti pro potištěné mokety se před tkaním jednotlivě potiskují navinuté na bubnu s průměrem odpovídajícím střídě požadovaného vzoru. Nitě se pak v patřičném pořadí svinují na cívky, které se předkládají tkacímu stroji. Protože tato technika byla velmi nákladná, přestala se asi od poloviny 20. století k výrobě moketů používat. \n\nPod označením moket se v obchodech nabízejí \n"}
{"id": "791457", "url": "https://cs.wikipedia.org/wiki?curid=791457", "title": "Seznam tvrzí v Kraji Vysočina", "text": "Seznam tvrzí v Kraji Vysočina\n\nSeznam tvrzí nacházejících se v Kraji Vysočina, seřazených podle abecedy:\n\n\n\n\n\n\n\n\n\n\n\n\n\n\n\n\n\n\n\n"}
{"id": "791467", "url": "https://cs.wikipedia.org/wiki?curid=791467", "title": "Pavol Uher", "text": "Pavol Uher\n\nPavol Uher, též Pavel Uher (* 20. května 1931), byl slovenský a československý politik Komunistické strany Slovenska a poslanec Sněmovny lidu Federálního shromáždění za normalizace.\n\nK roku 1971 se profesně uvádí jako ředitel družstevního podniku.\n\nVe volbách roku 1971 zasedl do Sněmovny lidu (volební obvod č. 160 – Trenčín, Západoslovenský kraj). Ve FS setrval do konce funkčního období, tedy do voleb roku 1976.\n\n"}
{"id": "791470", "url": "https://cs.wikipedia.org/wiki?curid=791470", "title": "Miroslav Urban (politik)", "text": "Miroslav Urban (politik)\n\nMiroslav Urban (14. října 1926 – 28. března 2003) byl český a československý politik Komunistické strany Československa a poslanec Sněmovny lidu Federálního shromáždění za normalizace.\n\nK roku 1971 a 1976 se profesně uvádí jako vedoucí okresního veterinárního zařízení.\n\nVe volbách roku 1971 zasedl do Sněmovny lidu (volební obvod č. 93 – Blansko, Jihomoravský kraj). Mandát obhájil ve volbách roku 1976 (obvod Brno-venkov-Blansko), volbách roku 1981 (obvod Brno-venkov-Blansko). Ve FS setrval do konce funkčního období, tedy do voleb roku 1986.\n\n"}
{"id": "791471", "url": "https://cs.wikipedia.org/wiki?curid=791471", "title": "Vykročiv z kolébky, navěky obíhá...", "text": "Vykročiv z kolébky, navěky obíhá...\n\nVykročiv z kolébky, navěky obíhá... (anglicky „Out of the Cradle, Endlessly Orbiting...“, nebo také „Out of the Cradle“) je krátká sci-fi povídka britského spisovatele Arthura C. Clarka z roku 1959.\n\nRuský vědec vzpomíná na svou kariéru během 20. století. Děj se odehrává v alternativní historii.\n\nNa přelomu století bilancuje nejmenovaný ruský vědec svou kariéru. Poznamená, že jedenadvacáté století začíná až 1.1. 2001 a nikoli 1.1. 2000, jak se většina laické veřejnosti domnívá. Svou vědeckou dráhu odstartoval na kosmodromu v Kapustin Jaru a dotáhl to až na hlavního koordinátora projektu Ares - první expedice na Mars s lidskou posádkou.\n\n20 let po vypuštění Sputniku 1 se na měsíční základně konstruují 3 kosmické lodi - Alfa, Beta a Gama. Byl to velký mezinárodní projekt a ruský vědec vzpomíná na mladého amerického asistenta Jima Hutchinse, který zde pobýval i se svou ženou. Během zkoušek motorů Alfy 1 se omluvil a někam zmizel. Zanedlouho se základnou rozléhal zvuk sirény, všeobecný poplach vystřídaný hlasem předsedy Astronautického úřadu Moshe Steina z reproduktoru. Stein oznamuje, že během posledních 9 měsíců probíhal utajovaný experiment - narození člověka ve vesmíru. Malý George Jonathan Hutchins je důkazem, že člověk teprve teď skutečně dobyl vesmír.\nČesky vyšla povídka v následujících sbírkách nebo antologiích:\n\n\n"}
{"id": "791472", "url": "https://cs.wikipedia.org/wiki?curid=791472", "title": "Miroslav Urban", "text": "Miroslav Urban\n\nJméno a příjmení Miroslav Urban má více nositelů:\n\n"}
{"id": "791476", "url": "https://cs.wikipedia.org/wiki?curid=791476", "title": "Jaroslav Vanek", "text": "Jaroslav Vanek\n\nJaroslav Vanek (3. září 1929 - 11. ledna 1992) byl slovenský a československý politik a bezpartijní poslanec Sněmovny lidu Federálního shromáždění za normalizace.\n\nK roku 1971 se profesně uvádí jako soustružník. Ve volbách roku 1971 zasedl do Sněmovny lidu (volební obvod č. 139 - Ružinov-sever, Bratislava). Ve FS setrval do konce funkčního období, tedy do voleb roku 1976.\n\n"}
{"id": "791479", "url": "https://cs.wikipedia.org/wiki?curid=791479", "title": "Finsko na Letních olympijských hrách 1948", "text": "Finsko na Letních olympijských hrách 1948\n\nFinsko na Letních olympijských hrách 1948 v Londýně reprezentovalo 129 sportovců, z toho 123 mužů a 6 žena. Nejmladším účastníkem byl Denis Johansson (20 let, 119 dní), nejstarší pak Albert Ravila (50 let, 218 dní) . Reprezentanti vybojovali 20 medaile, z toho 8 zlatých, 7 stříbrné a 5 bronzových.\n\n"}
{"id": "791480", "url": "https://cs.wikipedia.org/wiki?curid=791480", "title": "Cetkovský", "text": "Cetkovský\n\nPříjmení Cetkovský nosí více různých osobností:\n\n"}
{"id": "791481", "url": "https://cs.wikipedia.org/wiki?curid=791481", "title": "Juraj Varholík", "text": "Juraj Varholík\n\nJuraj Varholík (* 20. dubna 1933) byl slovenský a československý politik Komunistické strany Slovenska, předseda SSM a poslanec Sněmovny lidu Federálního shromáždění za normalizace.\n\nPůsobil jako funkcionář komunistických mládežnických organizací a autor propagačních politických publikací. Členem KSS byl od roku 1954, v roce 1969 absolvoval stranickou školu KSSS v Moskvě. V mládežnických organizacích se angažoval od počátku 50. let.\n\nJeho politická kariéra vyvrcholila počátkem 70. let za normalizace. K roku 1971 se profesně uvádí jako předseda Ústředního výboru Socialistického svazu mládeže ČSSR. Do funkce byl zvolen v listopadu 1970 na ustavující konferenci této organizace, která po invazi vojsk Varšavské smlouvy do Československa opětovně ustavila monopolní prokomunistickou výchovu mládeže v ČSSR (náhradou za rozložený Československý svaz mládeže). Předtím zastával post předsedy Federální rady dětí a mládeže ČSSR. Do funkce předsedy ÚV SSM byl potvrzen na 1. sjezdu SSM v září 1972.\n\nZastával i stranické posty. Už v roce 1961 se zmiňuje coby účastník zasedání Ústředního výboru Komunistické strany Slovenska. XIV. sjezd KSČ ho zvolil členem Ústředního výboru Komunistické strany Československa.\n\nVe volbách roku 1971 zasedl do Sněmovny lidu (volební obvod č. 184 - Bardejov, Východoslovenský kraj). Ve FS setrval do konce funkčního období, tedy do voleb roku 1976.\n\n"}
{"id": "791483", "url": "https://cs.wikipedia.org/wiki?curid=791483", "title": "Grenadina", "text": "Grenadina\n\nGrenadina je sirup vyrobený z granátových jablek. Své uplatnění nachází především v míchaných nápojích, hlavně pro svou sytě červenou barvu a specifickou hořkosladkou chuť. Typickým nápojem z grenadiny je \"Tequila sunrise\". Koupit se dá téměř výhradně ve specializovaných prodejnách.\n"}
{"id": "791485", "url": "https://cs.wikipedia.org/wiki?curid=791485", "title": "Dominik Filip", "text": "Dominik Filip\n\nJméno a příjmení Dominik Filip se může vztahovat k následujícím osobnostem:\n\n"}
{"id": "791487", "url": "https://cs.wikipedia.org/wiki?curid=791487", "title": "Dobromila Vávrová", "text": "Dobromila Vávrová\n\nDobromila Vávrová (12. ledna 1932 - 7. ledna 2015) byla česká a československá politička Komunistické strany Československa a poslankyně Sněmovny lidu Federálního shromáždění a České národní rady za normalizace. Po roce 1989 komunální politička za KSČM.\n\nV lednu 1969 po provedení federalizace Československa zasedla do České národní rady. Zde setrvala do konce funkčního období, tedy do roku 1971. K roku 1971 a 1976 se profesně uvádí jako tkadlena. Podle údajů z roku 1986 pracovala coby tkadlena v n. p. Veba.\n\nVe volbách roku 1971 zasedla do Sněmovny lidu (volební obvod č. 75 - Náchod, Východočeský kraj). Mandát obhájila ve volbách roku 1976 (obvod Náchod), volbách roku 1981 (obvod Náchod) a volbách roku 1986 (obvod Náchod). Ve FS setrvala do konce funkčního období, tedy do svobodných voleb roku 1990. Netýkal se jí proces kooptace do Federálního shromáždění po sametové revoluci.\n\nPoliticky se angažovala i po sametové revoluci. V komunálních volbách roku 2006 byla zvolena do zastupitelstva obce Police nad Metují za KSČM (byla uváděna coby důchodkyně).\n\n"}
{"id": "791488", "url": "https://cs.wikipedia.org/wiki?curid=791488", "title": "Dolnodunajská nížina", "text": "Dolnodunajská nížina\n\nDolnodunajská nížina, v Rumunsku též Rumunská nebo Valašská nížina (rumunsky \"Câmpia Română,\" bulharsky \"Дунавска равнина,\" \"Dunavska ravnina,\" srbsky \"Влашка низија,\" \"Vlaška nizija)\" je nížina na dolním toku Dunaje od Železných vrat, kde Dunaj proráží Karpaty, po jeho deltu. Leží převážně na území Rumunska a Bulharska, její nejzápadnější část zasahuje i do Srbska (této zakarpatské části Srbska se říká \"Тимочка Крајина / Timočka Krajina\" podle řeky Timok, pravostranného přítoku Dunaje).\n\nZe severu a západu nížinu ohraničují Karpaty, z jihu pak Balkanidy (Stara planina).\n\n"}
{"id": "791493", "url": "https://cs.wikipedia.org/wiki?curid=791493", "title": "Lýdie Vladimirovna Litvjaková", "text": "Lýdie Vladimirovna Litvjaková\n\nLidija Vladimirovna Litvjaková ( , 18. srpna 1921, Moskva – 1. srpna 1943, Donbas) byla sovětská stíhací pilotka v době druhé světové války. Bránila svou vlast 10 měsíců v bitvách na Volze a na Donu. Stala se nejúspěšnějším a dodnes nepřekonaným ženským leteckým esem. Sestřelila nejméně 12 nepřátelských letadel. Nazývali ji \"bílou lilií od Stalingradu\".\n\nNarodila se v Moskvě. Od dětství ji přitahovalo létání, a tak od 14 let chodila do aeroklubu Osoaviachimu (obdoba Svazarmu). V 15 letech již prvně sama pilotovala letadlo. Po absolvování Chersonské letecké školy pracovala v Kalininském aeroklubu jako učitelka létání. V tomto období vyškolila 45 letců. V roce 1937 sovětské státní orgány zatkly a popravily jejího otce.\n\nPo napadení Sovětského svazu v létě 1941 požádala o vstup do letectva, žádost však byla zamítnuta pro nedostatek zkušeností. Sovětské letectvo bylo přitom v té době nuceno nasazovat množství nezkušených pilotů, kteří měli nalétáno jen několik letových hodin. Její žádosti bylo vyhověno v říjnu 1941, když Marina Raskovová hledala profesionální pilotky do 122. ženského leteckého oddílu. V únoru 1942 byla zařazena do ženského 586.IAP (stíhacího leteckého pluku), jednoho ze tří ženských leteckých pluků 122. smíšené letecké skupiny (takzvané Noční čarodějnice). Absolvovala výcvik na strojích Jakovlev Jak-1 a poprvé se účastnila vzdušných bojů nad Saratovem.\n\nV srpnu 1942 sestřelila ve spolupráci s dalším stíhačem německý bombardér Ju 88. Následující měsíc byla převelena k 437. IAP, náležící k 287. IAD, 8.letecké armády Jihovýchodního frontu, který se účastnil vzdušných bojů u Stalingradu. Krátkou dobu tehdy létala na stroji La-5.\n\n13. září 1942 při svém druhém bojovém letu sestřelila nad Stalingradem Ju 88 a Bf 109. Pilotem stíhacího letadla Bf 109 byl Erwin Maier, trojnásobný nositel Železného kříže, který měl na svém kontě 11 vzdušných vítězství. 27. září palbou na vzdálenost necelých 30 metrů zlikvidovala další Ju 88. Nedlouho poté sestřelila spolu s Raisou Běljajevovou Bf 109.\n\nKoncem roku 1942 byla převelena k elitnímu 9. GIAP, kterému velel Lev Šestakov. U tohoto útvaru zaznamenala jeden sestřel a byla znovu převelena, tentokrát k 296. IAP. 11. února 1943 sestřelila další dva Ju 88 a ve spolupráci jeden Fw 190. V následujících dnech musela po zásahu nouzově přistát na nepřátelském území. Před zajetím německými vojáky se bránila střelbou z pistole. Naštěstí útočníky zahnal letoun IL-2, následně přistál, vzal Lidii provizorně na palubu a dopravil ji do bezpečí. 23. února 1943 získala za své úspěchy Řád rudé hvězdy. Brzy se vdala za stíhacího letce Alexeje Solomatina.\n\n22. března 1943 v oblasti Rostova na Donu sestřelila při útoku na německé bombardéry jeden nepřátelský stroj. Následně se pustila do boje se šesti doprovodnými Bf 109. V tomto boji byla těžce raněna, ale byla ještě schopna přistát na základně. Po propuštění z nemocnice však neposlechla příkazu lékařů, aby si svá zranění doléčila doma, ale po týdnu se vrátila zpět k jednotce.\n\nKoncem května 1943 zaznamenala zvláštní sestřel, když se jí podařilo zničit německý pozorovací balón, jehož posádka korigovala dělostřeleckou palbu na frontě. Tento balón měl silné krytí protiletadlovou obranou, a pilotům se nedařilo přiblížit se na účinný dostřel. Litvjaková přišla s vlastním plánem na zneškodnění balónu a ten po schválení provedla. Frontovou linii proletěla ve větší vzdálenosti od cíle a k balónu se přiblížila strmým letem z týlu nepřítele se sluncem v zádech. Německá protivzdušná obrana nestihla zareagovat a balón střelbou zapálila. Za tento úspěch později obdržela Řád rudého praporu. 21. května 1943 padl v boji její manžel Alexej F. Solomatin. V důsledku zranění či poruchy letadla nezvládl přistání a ve vraku letadla jí uhořel před očima.\n\n15. června 1943 sestřelila v leteckém souboji další Ju 88 a Bf 109, a utrpěla další zranění. 18. července byla Lidija sestřelena a zachránila se na padáku. Toho dne sestřelili i její nejlepší přítelkyni Kaťu Budanovou, která však v hořícím stroji zahynula.\n\nNa přelomu července a srpna 1943 probíhaly v oblasti řeky Mius těžké boje mezi sovětskými vojsky a německou 6. armádou. Tak jako jinde i zde byly pozemní boje úzce spojeny s činností letectva. V té době byla Litvjaková již poměrně známou osobností, o které často psal nejen sovětský tisk. V důsledku nedoléčených zranění, silného duševního i fyzického vypětí, po ztrátě manžela a nejlepší přítelkyně se začaly objevovat známky vyčerpání.\n\n1. srpna 1943 Lidija Litvjaková vzlétla čtyřikrát. Během prvních tří bojových letů sestřelila dvě nepřátelská letadla samostatně a jedno ve spolupráci. Ze čtvrtého letu se však její Jak-1b s číslem 23 již nikdy nevrátil. Letadlo se s ní zřítilo u samoty Koževňa nedaleko obce Dmitrivka v okrese Šachťarsk. Lidija Litviaková byla prohlášena za nezvěstnou. Velení divize připravilo návrh na udělení titulu Hrdina Sovětského svazu, avšak nejen z důvodu podezření, že padla do zajetí, bylo udělení vyznamenání odloženo.\n\nPo skončení války ji její spolubojovníci dále hledali. Až v roce 1979 její ostatky náhodně identifikovali u vesnice Dmitrijevka jižně od města Krasnyj Luč na Ukrajině. Přesné okolnosti její smrti nejsou dodnes známy.\n\n5. května 1990 jí prezident SSSR Michail Gorbačov posmrtně udělil titul Hrdina Sovětského svazu.\n\nV červenci 2019 vydala Izraelská metalová skupina Desert song s názvem \"Fortune favors the brave\" o Lýdii a jejím hrdinství.\n\n"}
{"id": "791494", "url": "https://cs.wikipedia.org/wiki?curid=791494", "title": "Štefan Vdovjak", "text": "Štefan Vdovjak\n\nŠtefan Vdovjak (5. srpna 1923 - 17. prosince 1993) byl slovenský a československý politik Komunistické strany Slovenska a poslanec Sněmovny lidu Federálního shromáždění za normalizace.\n\nK roku 1971 se profesně uvádí jako strojvedoucí ČSD.\n\nVe volbách roku 1971 zasedl do Sněmovny lidu (volební obvod č. 195 - Gelnica, Východoslovenský kraj). Ve FS setrval do konce funkčního období, tedy do voleb roku 1976.\n\nPohřben byl v obci Prakovce.\n\n"}
{"id": "791510", "url": "https://cs.wikipedia.org/wiki?curid=791510", "title": "Bohuslav Večeřa", "text": "Bohuslav Večeřa\n\nBohuslav Večeřa (14. května 1925 – 25. července 1977) byl český a československý politik Komunistické strany Československa, ministr zemědělství a výživy federální vlády ČSSR a poslanec Sněmovny lidu Federálního shromáždění za normalizace.\n\nVyučil se obuvníkem a působil na dělnických postech. Od roku 1950 zastával různé stranické funkce v resortu zemědělství. Působil v Jihlavě a v letech 1957–1967 byl tajemníkem Krajského výboru KSČ v Liberci, později Krajského výboru KSČ pro Severočeský kraj. V roce 1970 absolvoval studium na Vysoké škole ÚV KSSS v Moskvě. V první vládě Lubomíra Štrougala a druhé vládě Lubomíra Štrougala zastával v letech 1970 post ministra zemědělství (oficiálně 1970–1971 Ministr – předseda Výboru pro zemědělství a výživu, 1971 ministr zemědělství, 1971–76 ministr zemědělství a výživy).\nVe volbách roku 1971 zasedl do Sněmovny lidu (volební obvod č. 110 – Znojmo, Jihomoravský kraj). Ve FS setrval do konce funkčního období, tedy do voleb roku 1976. Po odchodu z ministerské funkce působil jako velvyslanec ČSSR v Bulharsku.\n\nV 1. polovině 70. let byl veden dle tzv. Mitrochinova archivu jako důvěrník KGB. Kontaktním důstojníkem KGB mu byl V. F. Jašečkin.\n\n"}
{"id": "791511", "url": "https://cs.wikipedia.org/wiki?curid=791511", "title": "Prenzlau", "text": "Prenzlau\n\nPrenzlau (dolnoněmecky \"Prentzlow\", česky také \"Přemyslav\") je město v severovýchodním Německu, ve spolkové zemi Braniborsko, sídlo zemského okresu Uckermark. Leží na Meklenburské jezerní plošině na řece Ucker. Žije zde obyvatel.\n\n"}
{"id": "791514", "url": "https://cs.wikipedia.org/wiki?curid=791514", "title": "Finsko na Letních olympijských hrách 1936", "text": "Finsko na Letních olympijských hrách 1936\n\nFinsko na Letních olympijských hrách 1936 v Berlíně reprezentovalo 108 sportovců, z toho 103 mužů a 5 žen. Nejmladším účastníkem byl Rauni Essman (18 let, 118 dní), nejstarší pak Yngve Pacius (50 let, 51 dní) . Reprezentanti vybojovali 19 medailí, z toho 7 zlatých, 6 stříbrných a 6 bronzových.\n\n"}
{"id": "791519", "url": "https://cs.wikipedia.org/wiki?curid=791519", "title": "Standard Template Library", "text": "Standard Template Library\n\nStandard Template Library (STL) je softwarová knihovna jazyka C++, která výrazně ovlivnila mnoho částí standardní knihovny C++. STL poskytuje čtveřici komponent – algoritmy, kontainery, funkční objekty (objekty, které mohou být volány jako funkce) a iterátory. Knihovna STL by měla být dodávána s každým překladačem jazyka C++.\n\nSTL poskytuje soubor základních tříd jazyka C++, jako jsou kontejnery či asociativní pole, které mohou pracovat s libovolnými datovými typy, ať už vestavěnými (int, bool,…) nebo uživatelsky definovanými datovými strukturami za předpokladu, že umožňují jisté základní operace (jako kopírování či přiřazení). STL algoritmy jsou nezávislé na kontejnerech, což značně snižuje složitost knihovny.\n\nZákladním mechanismem knihovny STL jsou šablony. Díky tomuto řešení je možné dosáhnout polymorfismu řešeného v rámci kompilace (compile-time polymorfismus). Ten je obvykle efektivnější než tradiční run-time polymorfismus. Moderní kompilátory jsou navíc přizpůsobeny k minimalizaci negativních následků abstrakce plynoucích z masivního použití STL.\n\nSTL knihovna byla první vytvořenou knihovnou generických algoritmů a datových struktur C++, která sleduje čtyři základní myšlenky: generické programování, abstrakce (bez ztráty efektivity kódu), přizpůsobení Von Neumannově architektuře a hodnotovou sémantiku.\n\nSTL obsahuje sekvenční kontejnery, asociativní kontejnery a kontejnerové adaptéry. Standardní sekvenční kontejnery zahrnují vektor (vector), obousměrnou frontu (deque) a seznam (list). Standardní asociativní kontejnery jsou set, multiset, bitset, map a multimap. Kontejnerové adaptéry představují třídy queue, priority_queue, a stack. Kontejnerové adaptéry nepředstavují doslova třídy kontejnerů, jde pouze o třídy, které poskytují specifické rozhraní a funkčně spoléhají na některý z kontejnerů.\n\nSTL implementuje pět různých typů iterátorů. Jsou to vstupní iterátory, výstupní iterátory, dopředné iterátory, obousměrné iterátory a iterátory s libovolným přístupem (random-access iterátory). \n\nIterátory jsou důležitým nástrojem umožňujícím obecnost knihovny STL. Například algoritmus pro obrácení sekvence prvků může být implementován použitím obousměrných iterátorů a následně může být stejná implementace využita s použitím listu, vectoru či deque. Uživatelsky vytvořené kontajnery musí pouze poskytnout iterátor, který implementuje rozhraní jednoho z pěti standardních iterátorů a následně všechny algoritmy z STL mohou být na kontajner použity. \n\nV knihovně STL je zahrnuto velké množství algoritmů pro provádění operací jako hledání či třídění. \n\nSTL inkluduje třídy, které přetěžují operátory (operátor ()). Třídy s touto schopností se nazývají funkční objekty nebo funktory. Jsou užitečné především pro získání a uchování stavové informace ve funkci, jenž je poslána nějaké další funkci. Jako funkční objekt může být použit i klasický pointer na funkci.\n\n\n\n"}
{"id": "791522", "url": "https://cs.wikipedia.org/wiki?curid=791522", "title": "Prasátko (Medvídek Pú)", "text": "Prasátko (Medvídek Pú)\n\nPrasátko ( \"\") je fiktivní postava z knih a filmů Medvídek Pú od Alana Alexandera Milna. Jako všichni ostatní hrdinové byl vytvořen na základě plyšové hračky autorova syna. Je nejlepší přítel Medvídka Pú, ale je blízký i Kryštůfkovi Robinovi.\n\nV originální barevné verzi E. H. Sheparda má jasně růžovou kůži a zelený svetr, zatímco ve verzi od Disneyho má svetr růžový. Je druhý nejmenší ze všech zvířátek, hned po Klokánkovi. Prasátkův hlas je pisklavý.\n\nPrasátko je poprvé uvedeno ve třetí kapitole Medvídka Pú, i když se objevuje i dříve na ilustraci ve druhé kapitole. Prasátko se vyskytuje i v dalších kapitolách (V, VI, VII, VIII, IX, a X).\n\nJiž v první knize prožívá prasátko několik dobrodružství, například když prasátko dává Ijáčkovi narozeninový balonek, který poté praskne). Také když se snaží podvést Klokanici v převleku za Klokánka apod. V druhé knize pomáhá stavět Ijáčkův dům, potkává tygra, ztratí se v mlze a zachrání Medvídka Pú a Sovu. Za tento čin pro něj složí Pú píseň.\n\nPrasátko umí číst a psát. V jedné z ilustrací knihy druhé se objevuje prasátko podepisující se jiným jménem („Piglit“), i když by se měl podepsat Prasátko („Piglet“). Přesto mu Ijáček rád říkává Prasátko.\n\nPrasátkovo oblíbené jídlo jsou žaludy. Jednou si jeden žalud zasadilo kousek od svého domu a doufá, že jich v budoucnu bude mít víc.\n\nPrasátko žije ve velkém domě ve středu buku ve Stokorcovém lese, vedle nápisu „Soukromý pozemek Williema“. William je Prasátkův dědeček. Později v druhé knize se Prasátko odstěhovalo k Medvídkovi Pú.\n\nNa Prasátko se zapomnělo v prvním filmu \"Medvídek Pú a Medový strom\" (1966) od režiséra Wolfganga Reithermana, později bylo nahrazeno za Sysla.\n\nMnoho rodin protestovalo proti rozhodnutí kanálu Disney vyloučit Prasátko. Kanál Disney nakonec ustoupilo a objevilo se v dalším filmu \"Medvídek Pú a bouřlivý den\" (1968). O dvacet let později Prasátko hrálo také malou roli ve filmu \"Falešná hra s králíkem Rogerem\" (1988). Také bylo hostem v seriálu \"Disney's House of Mouse\".\n\nPrasátko od Disneyho má růžovou kůži a červeno rudý svetřík. Lze ho najít v parku Walta Disneyho, kde se s ním lze seznámit a pozdravit ho.\n\nDisney natočil film \"Prasátko a jeho velký příběh\" (2003), kterým přesvědčuje o tom, že i to, co je malé, může dokázat velké věci. Děj filmu spočívá v tom, že zvířátka nechají Prasátko omylem doma. Později, když ho hledají podle jeho památníčku, si uvědomí, že Prasátko je velkým hrdinou.\n\n\n"}
{"id": "791524", "url": "https://cs.wikipedia.org/wiki?curid=791524", "title": "Pepe Jeans", "text": "Pepe Jeans\n\nPepe Jeans London (někdy i zkráceně Pepe Jeans) je britská značka džínového a sportovního oblečení, kterou v roce 1973 založili Nitin, Arun a Milan Shah v Londýně v ulici Portobello Road. Začínala jako maloobchodní značka a nyní je již mezinárodně známou značkou. Má pobočky ve více než 80 státech světa.\n\nV roce 1973 společnost založili tři bratři: Nitin Shah, Arun Shah a Milan Shah. Nitin a jeho tři bratři později založili svou vlastní společnost Sholemay Ltd trading stejně jako Pepe Jeans. Byla pojmenována \"Pepe\", protože to bylo krátké slovo, které šlo napsat bez větších potíží.\nV roce 1975 počet obchodů vzrostl na čtyři. Jeden ze stánků byl na Kensington Market v Londýně, kde bylo prodejní místo pro úspěšné prodejce džínového oblečení. S rozšířením jejich podnikání otevřeli butik na Kings Road v Londýně. Poté otevřeli další butik na Carnaby Street a prostory 7,5 km (25 000 stop) kanceláří a skladu majetku na Avonmore Trading Estate. Během osmdesátých let získala džínová společnost evropského významu. První obchod Pepe Jeans v Indii byl založen v roce 1989. India in 1989. V současné době je značka na špičce výroby a kvality džínového oblečení a těší se z podílu na trhu s více než 25 procenty.\n\nPísně \"Heart and Soul\" od T'Pau a \"How Soon Is Now?\" od The Smiths byly v letech 1987 a 1998 použity pro reklamu společnosti. Také první reklamní zkušeností supermodelky Kate Moss byla reklama pro Pepe Jeans.\n\nSoučasné logo společnosti pochází z roku 1992.\n\nSpolečnost Pepe Jeans je řízena skupinou Torreal, investiční společností španělského podnikatele Juana Abella.\n\nOficiální stránky společnosti\n"}
{"id": "791526", "url": "https://cs.wikipedia.org/wiki?curid=791526", "title": "Turnianská kotlina", "text": "Turnianská kotlina\n\nTurnianská kotlina je podcelek geomorfologického celku Slovenský kras, nachází se v jižní části východního Slovenska. Kotlinu ohraničuje na jihu planina Dolný vrch, ze západu Silická planina a ze severu planina Horný vrch a Zádielská planina. Na východě navazuje na Košickou kotlinu. Kotlinou protéká řeka Turňa, jejíž vody napájejí Hrhovské rybníky v centrální části kotliny. Na styku kotliny s okolními krasovými planinami vzniklo několik vyvěraček (Lúčna, Jablonská, Evetes). Severní okraj kotliny pokrývají vinice.\n\nV kotlině leží šest samostatných obcí: Silická Jablonica, Hrušov, Jablonov nad Turňou, Hrhov, Dvorníky-Včeláre a Zádiel.\n"}
{"id": "791535", "url": "https://cs.wikipedia.org/wiki?curid=791535", "title": "Přechod Země", "text": "Přechod Země\n\nPřechod Země (anglicky „Transit of Earth“) je krátká sci-fi povídka britského spisovatele Arthura C. Clarka z roku 1971.\n\nKosmonaut během nehody ztratí šanci na svou záchranu. Je uvězněn na povrchu Marsu a jediné, co může udělat je zaznamenat přechod Země s Měsícem přes sluneční kotouč. Děj se odehrává v alternativní historii.\n\nKosmonaut Evans nahrává záznam a poselství pro příští misi. Při jejich přistání povolil permafrost a pětičlenná posádka rakety zůstala uvězněná na povrchu Marsu. Nemají šanci na záchranu, dochází jim kyslík. Mohou pouze sledovat, jak se kosmická loď Olympus odpoutává od Phobosu a směřuje k Zemi. Čtyři členové výpravy na Mars již zemřeli, teď je na řadě Evans. Může si zvolit vlastní smrt - udušením (stoupající obsah CO), vyjít do vzduchoprázdna bez kyslíku nebo si vzít tabletku s jedem. Je to těžké dilema.\n\nNež se tak stane, splní poslední vědecký úkol, stane se svědkem přechodu Země přes Slunce. Zachytí událost teleskopem s připevněným rekordérem a odešle data na Zemi. Píše se rok 1984 a on bude prvním člověkem, který tuhle scenérii uvidí. Další podmínky k tomuto úkazu nastanou až za 100 let, kdy budou Slunce, Země i Mars v jedné přímce. Evans se dostane do historie.\n\nPo nafilmování přechodu se Evans rozhodne, že si vezme marsovské vozítko a odjede zemřít do pustin Chaosu II, území, které chtěli vědci prozkoumat, neboť zde zaznamenali formy života.\nČesky vyšla povídka v následujících sbírkách nebo antologiích:\n\n\n"}
{"id": "791537", "url": "https://cs.wikipedia.org/wiki?curid=791537", "title": "Finsko na Letních olympijských hrách 1932", "text": "Finsko na Letních olympijských hrách 1932\n\nFinsko na Letních olympijských hrách 1932 v Los Angeles reprezentovalo 40 mužů. Nejmladším účastníkem byl Einari Teräsvirta (17 let, 245 dní), nejstarší pak Ville Kyrönen (41 let, 205 dní) . Reprezentanti vybojovali 25 medailí, z toho 5 zlatých, 8 stříbrných a 12 bronzových.\n\n"}
{"id": "791552", "url": "https://cs.wikipedia.org/wiki?curid=791552", "title": "Katedrála svatého Martina z Tours (Utrecht)", "text": "Katedrála svatého Martina z Tours (Utrecht)\n\nKatedrála sv. Martina v Utrechtu (nizozemsky \"Sint-Maarten Domkerk van Utrecht\") je historická katedrála utrechtské diecéze (dnes utrechtské provincie v Nizozemí), jeden z největších gotických kostelů v severním Holandsku, hlavní svatostánek biskupů tohoto regionu. Zasvěcen je sv. Martinovi. V roce 1580 ho převzali kalvinisté. Jde o cenný doklad gotické architektury, jediný kostel v Nizozemí ve stylu klasické francouzské gotiky. Dominantou svatyně je západní věž vysoká 112,3 m, objevující se v řadě malířských děl, např. na Gentském oltáři Huberta a Jana van Eyck.\n\nBouřlivá historie utrechtské katedrály sahá do 7. století. Kolem roku 630 zde vznikla dřevěná kaple zasvěcená sv. Martinovi (nebo sv. Tomášovi), založená franskými misionáři, kteří byli v této oblasti podporováni merovejskými králi. Původní místo kaple není známo, jisté je, že ji zničili pohanští Frísové. Svatý Willibrord († 739), arcibiskup křesťanského Fríska, vybudoval na místě kamenný kostel, který zde stál do 9. století, kdy byl zničen při nájezdu Normanů. V 10. století jej obnovil biskup Balderik. Utrechtské biskupství vzniklo koncem 8. stol. a bylo roku 799 začleněno do arcibiskupství kolínského. Balderikova katedrála shořela a další románský kostel byl vybudován za biskupa Adalbolda II. (vysvěcen v roce 1023). Tehdy již byl Utrecht významným městem Svaté říše římské. Od doby panování Sálské dynastie byl císař čestným kanovníkem katedrály. V Utrechtu zemřeli císařové Konrád II. Sálský (1039) a Jindřich V. Sálský (1125); oba byli pochováni katedrále ve Špýru, v utrechtské katedrále však jsou uložena srdce obou. Památkou na nejvýše postavené osoby v říši jsou tzv. \"císařské kameny (keizerssteentjes\"), umístěné v presbytáři.\n\nAdalboldova katedrála vydržela do roku 1253, kdy v Utrechtu vypukl požár, který zpustošil téměř celé město. O rok později tehdejší hierarcha Hendrik van Vianden inicioval vybudování nové, gotické katedrály. Práce na velké svatyni podle vzoru katedrály v Kolíně nad Rýnem trvaly až do 16. století. V roce 1295 roku byl vysvěcen gotický presbytář. Západní věž byla vystavěna v letech 1321-1382. Rok 1515 se považuje za datum ukončení stavby celé katedrály.\n\nReformace, která zasáhla i Nizozemí, přinesla konec období vlády katolických biskupů v Utrechtu. V roce 1572 v rámci kalvinisty iniciovaného ikonoklasmu (obrazoborectví) byla zničena bohatá výzdoba interiéru kvůli různým zpodobením Panny Marie a svatých, jež byla v příkrém rozporu s učením Jana Kalvína stran výzdoby křesťanské svatyně. V roce 1580 vládnoucí místa přiřkla katedrálu kalvinistům, kteří ji spravovala s přetržkou v letech 1673/1674 , kdy Utrecht okupovala vojska francouzského krále Ludvíka XIV. V této době se v katedrále konaly katolické bohoslužby. Osud obyvatel města katolického vyznání byl v 16. a 17. století těžký: své bohoslužby konali v \"schuilkerken\" - svatyních zřízených většinou v měšťanských domech. Kromě toho se modlili v kapli sv. Gertrudy, která se stala katolickou katedrálou. Roku 1853 roku bylo znovuzřízeno arcibiskupství utrechtské, jehož sídlem se stal kostel sv. Kateřiny, náležející ve středověku karmelitánům.\n\n1. srpna roku 1674 Utrecht postihlo tornádo, v jehož důsledku se zřítila hlavní loď kostela, svůj díl na neštěstí ovšem nesla i vadná konstrukce a různé nedodělky ve stavebních pracích v této části svatyně. Dochovaná část stavby byla uzavřena na západní straně transeptu (příčné lodi) provizorní stěnou. Ruiny hlavní lodě byly odstraněny teprve roku 1826; na vyklizeném místě vznikl \"Domplein (Dómské náměstí)\". Chátrání dómu pokračovalo ještě celé 19. století. Věž byla kompletně sanována v letech 1901–1931. Kostel v 19. a na počátku 20. století restaurován, zřícená hlavní loď však již nikdy rekonstruována nebyla, třebaže bylo opakovaně diskutováno její znovuvybudování. V roce 2004, k 750. výročí položení základního kamene gotického dómu, byla její podoba znázorněna kovovou konstrukcí.\n\n\nV současnosti katedrála sestává z presbytáře, transeptu a budov dřívějšího biskupství, přiléhajících ke katedrále z jižní strany. Západní věž je dnes samostatná stavba.\n\nPresbytář sestává ze tří oblouků, čtvrtý je uzavřený polygonální (7/12). K presbytáři přiléhají boční lodě pravoúhlého půdorysu, lemované věncem kaplí. Po severní straně presbytáře se nachází sakristie a pokladnice. V úplnosti se zachoval transept, zatímco z původního korpusu hlavní lodě zůstaly dochovány pouze dva oblouky jižní boční lodě. Ikonografické doklady vypovídají o tom, že bazilikový pětilodní korpus měl původně sedm oblouků a k severní straně katedrály přiléhala dvoulodní kaple.\n\nPresbytář má formu charakteristickou pro klasickou gotiku. Bezprostřední vliv na podobu této části svatyně měla katedrála v Kolíně nad Rýnem; utrechtské biskupství podléhalo kolínskému arcibiskupství. Vnitřní prostor je vertikálně členěn do tří pater - mezilodní arkády, triforium, okna. Vnitřní prostor je zakryt křížovou klenbou podepřenou příporami, které v horní partii přiléhají ke stěnám, pod triforiem pak ke svazkovým pilířům. Je použito klasické členění oken a triforia, v apsidě dvojdílné, v ostatních čtyřdílné. Zcela odlišného vzhledu je ochoz, integrovaný s věncem kaplí. Kaple mají půdorys protáhlého nepravidelného šestiúhelníku. Uvnitř je použit systém přípor, které přecházejí v pilíře, zakončené fiálami. Architektura kaplí není jednotná, jsou zaklenuty jak křížovými, tak hvězdicovými klenbami; jejich styl je pozdně gotický.\n\nZ budov biskupství navazujících z jihu se dochovaly tři křídla křížové chodby a k nim z jižní strany přiléhající kapitulář o sedmi prostorách.\n\nBohatá původní výzdoba byla zničena nebo odstraněna při obrazoboreckých bouřích v roce 1572. Dochovaly se dva pozdněgotické triptychy, ovšem se značným poškozením především na hlavách postav Marie a svatých. V kapli Rudolfa van Diepholt se zachovala gotická malba představující Ukřižování. Z děl náhrobního umění vyniká gotický tumbový náhrobek biskupa Gwijde van Henegouwen (bratra Jana II., vévody Holandska a Hainatu, který byl rovněž biskupem Utrechtu v letech 1301-1317), tumbový s postavou hierarchy uprostřed a postavami svatých na bocích tumby (s hlavami zničenými obrazoborci).\n\nVěž vypínající se do výše 112,32 m, známá jako \"Domtoren\" byla vybudována na kvadratickém půdoryse a sestává ze tří částí (bloků). V nejnižší se dříve nacházela privátní kaple biskupa, výše pak prostory pro strážce (věž plnila i ochrannou a strážní funkci). Střední část má obdobný půdorys, ale je o něco užší; uvnitř jsou zavěšeny zvony. Nejvyšší část pak má oktogonální půdorys, stěny zdobí různá okna, slepá okna a výklenky s bohatou výzdobou zdůrazňující vertikální rozměr věže. Věž je zakončena špičatou helmicí.\n\nStavba věže se stala předmětem kritiky obrazoborce Geerta Groota, který napsal speciální traktát \"Contra turrim Traiectensem\" (\"Proti utrechtské věži\") zavrhující marnost této investice. Na druhé straně architektura věže byla inspirací pro stavitele dalších kostelů. m. j. v Amersfoortu, Rhenen či Groningen.\n\nV současnosti je věž významným objektem turistiky. Každá ze tří částí je obehnána balustrádou a po překonání 465 schodů se vstoupí na hlavní rozhlednou plošinu, situovanou u paty helmice. Z ní je vynikající rozhled na panorama Utrechtu a okolí, při dobré viditelnosti lze dohlédnout na blízká města - Haag, Haarlem, Rotterdam a Amsterdam.\n\nUvnitř střední částí věže visí 14 zvonů, mezi nimi 7 historických, dochovaných ze souboru 13 zvonů, které odlil roku 1505 Gerhard van Wou, věhlasný mistr zvonař, působící kromě Nizozemí i v německém Sasku a Durynsku. Největší z nich se jmenuje \"Salvator\". Sedm nových zvonů bylo odlito ve slévárně Eijsbouts w Asten. Všechny zvony bijí pouze na Nový rok o půlnoci a při příležitosti zahájení \"Festivalu staré hudby (Festival Oude Muziek Utrecht)\" ve 12:00.\n\nHistorie varhan v katedrále sahá až k roku 1342. Velké varhany postavili v letech 1825-1831 stavitelé varhan Johan a Jonathan Bätz (Utrecht), přičemž využili částečně i materiál píšťal z 16. a 18. století. Tyto varhany byly v letech 1974-1975 kompletně restaurovány, přičemž byly odstraněny různé úpravy, k nimž mezitím došlo. Nástroj má celkem 50 rejstříků (3698 píšťal) se třemi manuály a pedály.\n\nUtrechtská katedrála s charakteristickou věží se od počátku, již od gotického období objevuje na řade malířských děl. Zobrazování katedrály zobecnělo v 15. a 16. století v nizozemském, dolnorýnském a také gdaňském malířství. K nejstarším vyobrazení náleží m.j. Gentský oltář (1432, katedrála sv. Bavona v Gentu) a Madonna z Autun (cca 1435, Louvre v Paříži) malíře Jana van Eycka. Na Gentském oltáři je katedrála vyobrazena ve střední části scény adorace Beránka Božího. Z pozdějších děl je to \"Ukřižování\" od Mistra Utrechtského. Motiv utrechtské katedrály je znám i v malířství miniatur (příkladem může být miniatura \"Modlitby krále Davida\" (cca 1450-1460). V dolnorýnském malířství je to m.j. portrét neznámého muže od Mistra Sv. Bartoloměje (cca 1460)), Wallraf-Richartz-Museum v Kolíně nad Rýnem). Utrechtská katedrála se objevila v \"Kalvárii\" malíře Mistra z Frankfurtu (pravděpodobně známého jako Hendrik van Wueluwe), namalované kolem roku 1520 (Städel Museum, Frankfurt nad Mohanem) a také v triptychu Tří králů malíře Jacoba van Utrecht (kolem 1520, Wallraf-Richartz-Museum). V Národním muzeu ve Wroclawi je vystaven obraz \"Modlitba sv. Hieronima\" anonymního nizozemského malíře(kolem roku 1475), kde pozadí tvoří krajina se siluetou utrechtské svatyně. Dále je věž katedrály vyobrazena na pozadí krajinného cyklu na reversu pravého křídla Jeruzalémského triptychu v bazilice Panny Marie v Gdańsku (uložen v Národním muzeu ve Varšavě).\n\nZ děl nizozemského malířství 17. století vyniká obraz \"Město\" malíře Joosta C. Droochsloot (kolem 1630, Utrecht, Centraal Museum), de facto panorama Utrechtu.\n\n\n"}
{"id": "791557", "url": "https://cs.wikipedia.org/wiki?curid=791557", "title": "Baletní terminologie a prvky", "text": "Baletní terminologie a prvky\n\nBaletní terminologie a prvky pojednává o baletní terminologii s důrazem na jednotlivé baletní prvky.\n\nV baletu jsou pozice a různé cviky.\n\nPozice:1.,2.,3.,4.,5.,6.,7.\nCviky: jelení skok, provaz, placka, releve, pase, arabeska, demiplie, diagonal, švihy, padebure, poskoky, přísuny, polka, pirueta, atd\n\nBaletní názvosloví je odvozené převážně z francouzského jazyka a většina výrazů doslovně popisuje prováděný prvek.\n\n- Francouzský název pro dřevěnou tyč, které se tanečník přidržují při cvičení na sále.\n\nZáklady orientace v sále - Balladine\n\nBod 1 - 8 – Pomyslné body v prostoru, kam se tanečník dívá, či má natočený trup apod. Když se postavíme čelem k divákům (tzv. en\n\nface), před námi je bod 1, 45° šikmo vpravo je bod 2, po naší pravici bod 3, šikmo vpravo dozadu bod 4, přímo za námi bod 5, šikmo\n\nvlevo dozadu bod 6, přímo vlevo bod 7 a šikmo vlevo dopředu bod 8.\n\nA\n\npohyby. Většinou jde o variaci několika kroků, která se tančí u tyče i na volnosti.\n\nB\n\n- Také název typického ženského kostýmu v romantickém baletu. Může mít dlouhou lehkou tylovou sukni, nebo také krátkou zdviženou sukénku z tuhého tylu.\n- Francouzský název pro dřevěnou tyč, které se tanečníci přidržují při cvičení na sále.\n\nC\n\n\nČ\n\n\nD\n\n\nE\n\n\nF\n\n\nG\n\n\nCH\n\n\nI\n\n\nJ\n\n\nK\n\n\nL\n\n\nM\n\n\nN\n\n\nO\n\n\nP\n\n\nR\n\n\nS\n\nŠ\n\n\nT\n\n\nV\n\n\nZ\n\n\n\n"}
{"id": "791559", "url": "https://cs.wikipedia.org/wiki?curid=791559", "title": "Mauno Manninen", "text": "Mauno Manninen\n\nErkki Mauno Gustaf Manninen (26. června 1915, Helsinky – 14. září 1969 Kangasniemi) byl finský ředitel divadla, malíř a básník. Nejznámější je jako zakladatel divadla Intimiteatteri. Jeho rodiči byli básník Otto Manninen (1872–1950) a spisovatelka Anni Swanová (1875–1958). Jeho bratry byli překladatel a spisovatel Antero Manninen (1907−2000) a básník Sulevi Manninen (1909−1936).\n\nManninen založil Intimiteatteri roku 1949. Na jeho provoz utratil všechny své a matčiny peníze, těžce se zadlužil a pohádal se s bratrem Anterem.\n\nV roce 1965 se Manninen oženil se vdovou po Reinhardu Heydrichovi Linou Heydrichovou. Po krátkém manželství se rozvedl a až do konce života se neoženil. Dožil v Kangasniemi.\n"}
{"id": "791567", "url": "https://cs.wikipedia.org/wiki?curid=791567", "title": "Nedožery-Brezany", "text": "Nedožery-Brezany\n\nNedožery-Brezany (německy \"Mauth bei Deutschproben\", maďarsky \"Nádasérberzseny\") jsou obec na Slovensku v okrese Prievidza v Trenčínském kraji. Obec vznikla v roce 1964 spojením obcí Nedožery a Brezany. Žije zde  obyvatel.\n\nPrvní písemná zmínka o obci Nedožery pochází z roku 1264, o Brezanech z roku 1267.\n\nDominantou je římskokatolický kostel z roku 1939, spojený se starším gotickým kostelem svaté Heleny z roku 1409. V části obce Nedožery se nachází kaple ze začátku 19. století.\n\n\n"}
{"id": "791578", "url": "https://cs.wikipedia.org/wiki?curid=791578", "title": "Spartakus: Bohové arény", "text": "Spartakus: Bohové arény\n\nSpartakus: Bohové arény (v anglickém originále Spartacus: Gods of the Arena) je šestidílná minisérie amerického televizního kanálu Starz, která je prequelem k seriálu \"Spartakus\". V USA se začala vysílat 21. ledna 2011. Minisérie je zaměřena na postavu Gannica (Dustin Clare), prvního gladiátora, který se stal šampiónem Capuii. Obsazení hlavních rolí je stejné jako v seriálu: John Hannah (Batiatus), Lucy Lawless (Lucretia), Peter Mensah (Oenomaus), Nick Tarabay (Ashur), Lesley-Ana Brandt (Naevia) a Manu Bennett jako Crixus.\n\nMinisérie pojednává o krvavé historii domu Batiátů a městě Capua před příchodem Spartaka. Quintus Lentulus Batiatus se stává lanistou, když zdědí ludus po svém otci. Chce vyjít ze stínu svého otce a dosáhnout tak uznání svého vlastního jména. Po svém boku má nádhernou manželku jménem Lucretia, která pomáhá svému manželovi získat vše, po čem on touží za jakoukoliv cenu. Batiatus vloží celé své jmění do muže, který mu pomůže vyhrát slávu a peníze, jeho nejlepší gladiátor Gannicus; výborný bojovník, který zachází s meči jako samotný titán. Na scéně se objeví Crixus, koupený, nedisciplinovaný rekrut. Neučesaný Gal snáší posměchy a výhrůžky smrti, dokud se nestane druhým nejlepším gladiátorem po Gannicovi. Z Onomea se stává Doktóre, zatímco dva nerozluční Syřané Ashur a Dagan se stávají úhlavními nepřáteli. Ashur se snaží dokázat, že je také vážený bojovník. Veteráni, jako Barca a Gannicus vidí Crixe jako budoucího šampióna, ale obávají se o své pozice.\n\n"}
{"id": "791583", "url": "https://cs.wikipedia.org/wiki?curid=791583", "title": "Beskydský bundáš", "text": "Beskydský bundáš\n\nBeskydský bundáš (zvaný též slezský ovčák, ovčácký bundáš, beskydský ovčák) bylo původní beskydské plemeno psa využívané pro práci na horských loukách Beskyd, kde pomáhal bačům hlídat ovce. Dle pověsti byl výborný ovčák, ale špatný hlídač, proto ho Goralé zkřížili s německým ovčákem. Z tohoto spojení se narodila čistě bílá štěňátka, která podědila ty nejlepší vlastnosti po obou rodičích. V 50. letech 20. století byl ještě hojně vídán. V 70. letech měla proběhnout regenerace plemene, ale to se nezdařilo.\n\nO dřívější vlastní existenci beskydského bundáše se zmiňuje prof. MVGr. Antonín Hrůza (* 1. ledna 1865 Plzeň, † 10. března 1950 Brno), který stál u zrodu organizovaného chovu slovenských čuvačů.\n\nBeskydský bundáš byl středně velký pes ovčáckého typu se vztyčenýma ušima. Kohoutkovou výšku měl dle A. Hrůzy 45 až 55 cm. Podobal se slovenskému čuvači, ale kohoutkovou výškou a hlavně vztyčenýma ušima zregenerovanému chodskému psu. Beskydský bundáš byl výhradně bílé barvy. Osrstění měl dlouhé a huňaté, podsadu velmi hustou. Právě bohaté osrstění (tzv. bunda) mu dalo název bundáš – maďarský výraz „bunda“ znamená „kožich“ (původně uherský kožich) čili bundáš znamená huňatý pes. \n\nBeskydskému bundáši se také říkalo slezský ovčák – z těchto názvů se usuzuje, že plemeno bylo chováno zejména v oblasti Těšínského Slezska, kde bylo vždy součástí typického folklóru. V 70. letech 20. století existovalo toto plemeno nejen v Beskydech či na severní Moravě, ale také na Českomoravské vysočině a v severních Čechách.\n\n"}
{"id": "791587", "url": "https://cs.wikipedia.org/wiki?curid=791587", "title": "Vans", "text": "Vans\n\nVans je americká firma vyrábějící obuv a oblečení založená Paulem Van Dorenem v roce 1966, sídlící v Kalifornii. Historicky první pobočka firmy Vans se nachází na 704 East Broadway ve městě Anaheim. Boty Vans nosí především mladí a teenageři.\n\nZnačka Vans byla založena roku 1966 Paul Van Dorenem. Van Doren, který se narodil v roce 1930 v Bostonu. Jeho matka pracovala v Randyho obuvnické firmě, kde poté, co opustil školu, pracoval i on sám. Po nějaké době se stal výkonným ředitelem této firmy. Paul Van Doren však celý svůj život toužil si založit svou vlastní firmu, což také dokázal se svými přáteli a svým bratrem Jim Van Dorenem.\n\nFirmu založili v Cypress v Kalifornii, později otevřeli maloobchodní prodejnu na 704 East Broadway. Obliba značky Vans pomalu, ale jistě stoupala – vrchol přišel v roce 1982, kdy se ve filmu Fast Times at Ridgemont High objevil hlavní hrdina, Sean Penn, v modelu Vans Slip-On. Díky tomu se začaly boty Vans prodávat po celých Spojených státech a později i po celém světě.\n\nV roce 2000 se Vans umístila na prvním místě v seznamu nejlepších malých společností v Americe časopisu Forbes.\n\n\n"}
{"id": "791589", "url": "https://cs.wikipedia.org/wiki?curid=791589", "title": "Fotografie v Lucembursku", "text": "Fotografie v Lucembursku\n\nFotografie v Lucembursku je často spojována se dvěma významnými muži, kteří se v Lucembursku narodili, ale odešli ještě když byli velmi mladí: Edward Steichen (1879-1973) byl Američan, který dělal vynikající módní a válečné fotografie v první polovině 20. století, zatímco Gabriel Lippmann (1845-1921) jako Francouz získal Nobelovu cenu za fyziku za své úspěchy v barevné fotografii. Existuje však celá řada dalších Lucemburčanů, kteří dokumentovali rozvoj města Lucemburku a země jako celku od 50. let 19. století až do současnosti. Jako v mnoha zemích byl vývoj techniky, řemesla a umění fotografie v Lucembursku mimo jiné důsledkem změn technologie, zlepšování ekonomických podmínek a míry uznání fotografie jako svéprávné formy umění.\n\nPierre Brandebourg (1824-1878), který založil první fotografický ateliér v Lucemburku, studoval umění na akademiích v Paříži, Antverpách a Mnichově a posléze se začal věnovat fotografii profesionálně. Díky své pečlivé kompozici a osvětlení portrétů, které označoval jako \"chez Brandebourg\" se stala jeho práce velmi populární. Brandebourg pořídil také řadu fotografií rozvíjejícího se průmyslu v Lucembursku v 60. letech 19. století, z nichž některé jsou uloženy ve veřejně přístupných archivech Lucemburské Photothèque.\n\nGabriel Lippmann (1845-1921) se narodil v Lucembursku, ale působil a tvořil ve Francii. Navázal na výzkum Clauda Félixe de Saint-Victora, který se společně s Alexandrem Becquerelem pokoušel o první barevnou fotografii, ale nedokázali ji ještě trvale a spolehlivě ustálit. To se poprvé povedlo právě jemu v roce 1891. V jednom období byl také prezidentem francouzské fotografické společnosti Société française de photographie.\n\nPaul Kutter (1863–1937) byl dalším z průkopníků fotografie v Lucemburku. Pocházel ze švýcarského Flumsu a své první studio otevřel v roce 1883 poblíž lucemburského Bocku. Jeho syn Edouard i jeho vnuk Edouard pokračovali v rodinném podniku v Lucemburku po celou řadu let.\n\nCharles Bernhoeft (1859–1933) pořizoval portréty královské rodiny stejně jako mnoho krajin, které prodával jako pohlednice. V roce 1895 se podílel na založení prvního lucemburského ilustrovaného týdeníku \"Das Luxemburger Land in Wort und Bild,\" který však vyšel pouze 9 krát. Vydal celou řadu luxusních fotografických alb, ilustrovaných magazínů a několik sérií pohlednic, z nichž jedna obsahovala 1 600 různých obrázků. Reklama uváděla, že v jeho firmě \"Editions photographiques Bernhoeft\" pracovalo 20 lidí. Větší úspěch měl po svém jmenování dvorním fotografem v roce 1891. Jeho první fotografické studio v Lucemburku sídlilo na rue du Génie (nyní ulice Monterey) č. p. 1, ale v roce 1900 již postavil nový působivý třípodlažní \"Atelier Bernhoeft\" na rohu rue de l'Arsenal (Grand-Rue) a boulevardu Royal. Pro portréty používal široce dostupné carte de visite a kabinetky.\n\nEdward Steichen (1879-1973) se narodil také v Lucembursku, ale usadil se ve Spojených státech amerických. Studoval výtvarné umění v Milwaukee, Londýně a v Paříži, kde se stýkal s uměleckou avantgardou. Seznámil se s americkým fotografem Alfredem Stieglitzem, se kterým v roce 1905 založil newyorskou Galerii 291. Oba významně ovlivnili pohled na moderní umění ve Spojených státech. Kromě toho se přátelil s fotografem českého původu Drahomírem Josefem Růžičkou. V prvním období tvorby se věnoval široké paletě motivů v duchu secesní a symbolistické poetiky od krajin po portréty a výjevy ze společnosti. Po roce 1919 zdokonaloval techniku čisté fotografie, v tvorbě se projevily vlivy glamouru, nové věcnosti a konstruktivismu. Fotografoval módu i portréty známých osobností. V letech 1917 – 1919 stál v čele fotografického průzkumu americké armády ve Francii, ve stejné funkci pracoval i u námořnictva v Pacifiku. Během druhé světové války vedl organizaci Naval Aviation Photographic Unit, což byla skupina válečných fotografů Námořnictva Spojených států amerických. V letech 1947 až 1962 byl kurátorem fotografického oddělení Muzea moderního umění v New Yorku. V průběhu čtrnácti let zde uspořádal 65 výstav, z nichž největší byla v roce 1955 \"The Family of Man\". Jeho fotografie \"Měsíční svit na rybníku\" (1904), byla v únoru 2006 prodána za 2.928.000 USD v aukci Sotheby's New York. Fotografie patří k raným piktorialistickým dílům. Jedná se o jednu z prvních skutečně barevných fotografií vytvořených ušlechtilým gumotiskem.\n\nBatty Fischer (1877–1958) byl lucemburský dentista, ale je připomínán spíše díky své sbírce 10 000 fotografií, které bohatě dokumentují vývoj města od konce 19. století až do 50. let století dvacátého. Mnohé z těchto dokumentů zachycují budovy, zejména fasády a umělecké povrchové úpravy, o které měl zvláštní zájem. Jeho snímky se často vyznačují nějakou neobvyklou živostí, jak se mu dařilo zachycovat předměty v rámci běžné činnosti a někdy vtipně líčí své volné chvíle. Na rozdíl od jiných dochovaných fotografií z Lucemburku ze stejného období, jsou Fischerovy snímky neobvyklé svým počtem a kontinuitou. Fotografoval prakticky každý víkend, když měl volno. Chodil po městě, fotografoval a na zadní stranu snímků psal krátký historický popis. Tímto způsobem systematicky dokumentoval vývoj města od Belle Époque až do poválečných let.\n\nYvon Lambert (* 1955) pracoval jako nezávislý fotoreportér a absolvoval řadu zahraničních reportáží se zaměřením na sociální otázky. V roce 1990 a 1991 strávil dlouhou dobu v Neapoli, po čemž vydal svou první knihu \"Naples, un hiver\" (1993). Od roku 1993 procestoval několik zemí střední Evropy. V roce 1995 v rámci projektu: \"D'est en ouest, chemins de terre et d'Europe\" (Od východu na západ, cesty po evropských farmách) pořádaném společností Centre Georges Pompidou v Paříži zodpovídal za fotografování venkova v Rumunsku. Jeho práce byly následně vystaveny v Centru Pompidou. V témže roce se zúčastnil \"Grand Prix de la Ville de Vevey\", získal ocenění \"Prix du Grand Format\" za svůj projekt \"Histoires de Frontières\". Na podzim roku 2004 strávil několik týdnů v New Yorku, kde fotografoval život v ulicích města. To vedlo k výstavě v \"Maison du Luxembourg à New York\" s titulem \"Chroniques New-Yorkaises\".\n\nMarianne Majerus (* 1956), žijící nyní v Londýně, se specializuje na fotografování portrétů a zahrad. Přispěla k řadě knih o zahradnictví a získala několik ocenění. V roce 2010 byla jednou ze tří fotografů roku jmenovaných společností International Garden Photographer of the Year za snímek \"Layered landscape: a moment captured\".\n\nPatrick Galbats (* 1978) je nezávislý fotograf a fotoreportér, který dokončil řadu umělecky provedených reportáží. Od roku 2002 do roku 2006 působil v lucemburském týdeníku \"Revue\". Od roku 2007 pracuje jako fotograf na volné noze. V roce 2001 pořídil sérii fotografií v lucemburském centru Pénitentiaire. V roce 2003 dokončil projekt o lidech žijících na ulici a narkomanech, který byl po dokončení vystaven na hlavním nádraží. V roce 2004 společnost National Audiovisual Centre zveřejnila jeho projekt \"DOïNA\", cyklus snímků, které vytvořil během tří cest do Rumunska (2001-2003). V roce 2004 představil reportáž \"Un autre regard sur Haïti\" pro \"Objectif Tiers Monde\", která odhaluje podmínky panující na Haiti po odchodu Jeana-Bertranda Aristida.\n\nFrançois Besch (* 1963)\n\nLucemburská Photothèque v distriktu Cloche d'Or spravuje několik velkých kolekcí fotografií města pořízených od roku 1855 do současnosti a čítá celkem asi 4 miliony snímků. První akvizice (1985), zvažujíce to nejdůležitější, se skládala z kolekce Bernarda Wolffa a historických pohledů od různých fotografů z posledního období opevnění Lucemburku, sbírka fotografií Batty Fischera dokumentujících rozvoj města v 19. a 20. století a vzácná série originálů, kterou pořídil Edward Steichen. Všechny archivy v Photothèque jsou ve všední dny v úředních hodinách volně přístupné veřejnosti a také jsou k dispozici papírové kopie snímků.\n\n"}
{"id": "791590", "url": "https://cs.wikipedia.org/wiki?curid=791590", "title": "Křídla Sovětů", "text": "Křídla Sovětů\n\nKřídla Sovětů je název několika sportovních klubů.\n\n\n"}
{"id": "791591", "url": "https://cs.wikipedia.org/wiki?curid=791591", "title": "Al-Valíd I.", "text": "Al-Valíd I.\n\nAl–Valíd I. (668–23. února 715 Damašek), celým jménem \"al–Valíd ibn Abdulmalik\", byl arabský chalífa z rodu Umajjovců vládnoucí v letech 705–715. Za jeho vlády došlo k další vlně arabské expanze a chalífát dosáhl největšího územního rozsahu.\n\nAl – Valíd se narodil roku 668 jako nejstarší syn chalífy Abdulmalika. Jeho nástupnictví nebylo zpočátku jisté. V rámci dohod mezi chalífou Marvánem a nejvyššími arabskými autoritami získal přednost jeho strýc Abdul´azíz. Abdul´azíz však předčasně zemřel, což umožnilo al – Valídovi roku 705 nastoupit na trůn.\n\nProtože se za vlády Abdulmalikovy podařilo nastolit rovnováhu a vnitřní klid v chalífátu, mohlo dojít za al – Valídovy vlády k další vlně muslimské expanze. Válečné podniky, které započaly v posledních letech vlády al – Valídova otce, byly s úspěchem dokončeny. Al – Valíd se při nich opíral o schopnosti svých arabských velitelů či konvertitů, jimž byla poskytována náležitá moc při vedení vojsk a následně i značná autonomie na dobytých územích.\n\nV západní polovině říše pokračovala expanze podél pobřeží severní Afriky. Poté, co se Arabové pod vedením Hassana ibn al-Nu´mana al-Ghassáního zmocnili roku 698 byzantského Kartága, narazili na tvrdý odpor berberských kmenů v oblasti Atlasu (dnešní Alžírsko). Jejich vůdkyně Káhina (\"Věštkyně\") byla poražena až kolem roku 702. Berbeři na pomezí chalífátu pak uzavřeli spojenectví s Araby a houfně začali přijímat Islám. Stali se tak hnací silou při podmaňování svých soukmenovců v Maghrebu a následném útoku pře Gibraltarský průliv, na což by pravděpodobně Arabové v tak vzdálených končinách neměli dostatek vlastních sil.\n\nPravděpodobně roku 703 se správcem Magrebu stal Músa ibn Nusair. Do roku 710 se mu podařilo s pomocí Berberů ovládnout zbývající severoafrické pobřeží, přičemž byzantská moc byla zcela eliminována. Arabové a Berbeři vstoupili do Tangeru a jejich moc se tak rozšířila k Atlantskému oceánu. Jediným městem, které odolávalo byla Ceuta, která měla pravděpodobně spojení se zázemím na protější straně Gibraltarského průlivu, kde se rozkládala tehdy upadající říše Vizigótů. Již v této době muslimové budovali v západním Středomoří loďstvo, které operovalo v oblasti Sicílie, Sardinie, Baleár a také rychlými útoky zkoumalo situaci na Pyrenejském poloostrově.\n\nMúsa ibn Nusair uzavřel kolem roku 710 spojenectví s hrabětem Juliánem z Ceuty, který krátce předtím odrazil jeho útok. Julián poté podporoval arabský útok na Pyrenejský poloostrov. Arabové vyslali nejprve průzkumnou výpravu a roku 711 se na poloostrově vylodil Tárik ibn Zijád s 8 000 Araby a Berbery. V červenci téhož roku došlo pak k osudové bitvě u Guadalete, známé také jako bitva u Jerez de la Frontera, kde byli Vizigóti pod vedením svého krále Rodericha poraženi. Roku 712 se pak do Evropy přeplavil i Músa ibn Nusair a spolu s Tárikem dokončili dobytí Vizigótské říše, přičemž k roku 715 se muslimové dostali až k Pyrenejím.\n\nDalším místem, kde došlo k významným úspěchům, byl maloasijský prostor. V Byzantské říši tehdy vládl podruhé císař Justinián II. (685 – 695, 705 – 711), jeho hrůzovláda říši oslabila, a proto Arabové vedení chalífovým bratrem Maslamou roku 707 dobyli řadu pohraničních pevností. Roku 708 zvítězili v bitvě u Amoria a o rok později dokonce přes Helespont pronikli do Thrákie. Do roku 711 si pak podmanili Kilikii a v roce 714 získali částečnou kontrolu nad Galatií. V této době byly také pacifikovány divoké kmeny, žijící severně od Antiochie, které působily předchozím vladařům, obzvláště Mu´ávijovi I., značné problémy.\n\nK výrazné expanzi došlo také v prostoru střední Asie. Zdejší hranice se na několik desetiletí po expanzi proti Peršanům ustálila. Abdulmalikův vojevůdce al-Hadždžádž ibn Júsuf, vítěz nad vzdorochalífou Abdulláhem ibn az-Zubajrem, měl ve správě všechny východní provincie. Jemu podřízení správci pak zahájili útoky, které přinesly Arabům společnou hranici s východními velmocemi.\n\nVelitel Chorásánu Kutajba ibn Muslim zahájil v roce 706 útok, který směřoval směrem na Bucharu, Samarkand, Ferganu a Taškent. Do roku 715 se mu podařilo oblasti ovládnout, přičemž využíval nejen vojenské úspěchy, ale také obratnou politikou, využívající rozporů zdejších knížat. Kutajba ibn Muslim je často nechával ve svých funkcích, pouze jim jako nadřízené stanovil arabské vojenské velitele a výběrčí daní. Chalífát tak získal společnou hranici s Čínou.\n\nPři pobřeží Arabského moře ovládli na přelomu 7. a 8. století Arabové Balúčistán. Na území dnešního Afghánistánu vpadl vojevůdce Muhammad ibn al–Kásim ath–Thakaff a roku 708 se mu podařilo ovládnout Kábul. Mezi tím došlo v Arabském moři k incidentu, při němž byly indickými piráty přepadeny a zajaty arabské vdovy a jejich děti přeplavující se z Cejlonu do Iráku. Arabové žádali vydání pozůstalých a jejich majetku. Indický vládce Sindu však odmítal situaci řešit. Proto na příkaz al–Hádždže, Muhammad ibn al – Kásim roku 711 překročil Indus a vpadl do Sindu, kde porazil zdejšího krále, tažení bylo završeno pádem Multánu. Arabové měli dále plán podmanit si ještě Kašmír, ale po smrti al – Valída se jeho nástupce rozhodl na hranicích udržovat mír. Sind se tak stal arabskou provincií a zároveň základnou pro nájezdy do Rádžputány a Gudžarátu, které ale byly Gudžary po roce 712 odraženy.\n\nTěmito úspěšnými operacemi na téměř všech hranicích chalífátu (jedinou výjimkou byl Kavkaz), dosáhla říše svého největšího rozsahu a rozprostírala se od pobřeží Atlantského oceánu na západě po řeku Indus na východě. Od Kavkazu a Aralského jezera na severu po oblasti Sahary a Somálska na jihu.\n\nZa vlády Abdulmalika a al – Valída došlo k zásadnímu rozvoji kulturnímu i sociálnímu. Rozvíjelo se zejména výtvarné umění. Arabové nebyli schopni pěstovat kulturu na úrovni vyspělé byzantské či perské civilizace. Proto docházelo v době umajjovské k přílivu cizích architektů, umělců a řemeslníků do center chalífátu. Většinu nejvýznamnějších umajjovských architektonických děl nalezneme zejména v oblasti Syropalestiny a dochovaná díla nesou tedy především byzantské prvky.\n\nAl – Valíd pokračoval ve výstavbě Skalního chrámu v Jeruzalémě. Za jeho vlády byl chrám dokončen sklenutím chrámu zlacenou kopulí, která byla přenesena z křesťanského chrámu v Balabakku. Dále byla přestavěna mešita v Medině a upraveno prostranství se sloupořadími okolo Ka´by v Mekce. Nedochovanou stavbou a později značně poškozenou byla mešita v Damašku. V prostorách těchto a dalších staveb byla pořízená nákladná a bohatá mozaiková výzdoba.\n\nZ ostatních uměleckých oborů vynikali Arabové od počátku v básnictví. Jedním z nejvýznamnějších básníků, který v této době působil byl Umar ibn Abí Rabí´a, tvůrce milostné poezie pocházející z Mekky. Mezi dalšími pak vynikli zejména básníci al – Ardží, al – Ahvas, Kuthajr Azza. Básníci v této době měli výrazný vliv na veřejné mínění, protože částečně plnili úlohu žurnalistů.\n\nPostupně se také začala rozvíjet arabská hudba a zpěv, které byly výrazně ovlivněny byzantskými a perskými vzory. Arabové se nejen naučili pokročilejší technice při hraní na hudební nástroje, ale naučili se je v této době také vyrábět. Střediskem těchto oborů byla spíše Medina a Mekka, kde dokonce v této době vznikly i první hudební a pěvecké školy.\n\nCo se týče sociálních reforem a hospodářství pokračoval al – Valíd v reformách svého otce. Administrativa byla záměrně posílena, poddaní byli připoutáni k půdě a zároveň docházelo k obnovám stávající a budování nové hospodářské infrastruktury. V oblasti Sýrie, Palestiny a Mezopotámie tak vzrostl počet zavlažovaných polí, což díku relativnímu klidu umožnilo zvýšit produkci a zároveň příjmy do státní pokladny. Závaděly se nové druhy hospodářských zvířat i plodiny – dovážené ze vzdálenějších koutů říše.\n\n"}
{"id": "791593", "url": "https://cs.wikipedia.org/wiki?curid=791593", "title": "Peněženka Google", "text": "Peněženka Google\n\nPeněženka Google () je platební systém od společnosti Google. Peněženka Google nově obsahuje i starší platební systém od společnosti Google - Google Checkout. Ke koncovému uživateli se dostává prostřednictvím předinstalované aplikace v chytrém mobilním telefonu. Hlavním důvodem pro využívání této aplikace je možnost platit NFC telefonem na podporovaných platebních terminálech. Mezi další funkce patří zobrazování nabídek prodejců v nejbližším okolí a nebo může Peněženka Google fungovat jako věrnostní karta. Google představil aplikaci na tiskové konferenci 26. května roku 2011. Aplikace byla spuštěna 19. září 2011.\n\nDo aplikace lze dostat finanční prostředky dvěma způsoby:\n\nPři prvním spuštění je třeba nastavit 4 místný pin, který chrání aplikaci před zneužitím při ztrátě telefonu. Každý nový uživatel dostane od Google $10 na vyzkoušení služby.\n\nV NFC telefonech je aplikace navázána k tzv. Secure Elementu, kde uchovává veškerá citlivá data. K tomuto zabezpečovacímu prvku může přistupovat velmi málo aplikací, přístup je udělován na základě velice přísných podmínek.\n\nV USA běží platební systém necelý rok. Podporuje jej zde mnoho obchodníků.\n\nAplikace není zatím oficiálně podporována ani v jednom z evropských států.\n\nV Česku je internetová peněženka oficiálně podporována, z českých účtů nelze dostat do aplikace finanční prostředky a na českém play marketu nelze aplikaci do telefonu stáhnout. Objevilo se pár pokusů zaplatit s neoficiálně portovanou aplikací Peněženka Google v Česku, na bezkontaktních platebních terminálech s podporou PayPass funguje aplikace bezproblémově.\n\n\n"}
{"id": "791594", "url": "https://cs.wikipedia.org/wiki?curid=791594", "title": "Karađorđevo (Bačka Topola)", "text": "Karađorđevo (Bačka Topola)\n\nKarađorđevo ( ) je vesnice v autonomní oblasti Vojvodina v Srbsku. Administrativně je součástí opštiny Bačka Topola. V roce 2011 zde žilo 468 obyvatel.\n\n"}
{"id": "791596", "url": "https://cs.wikipedia.org/wiki?curid=791596", "title": "Janusz Rudnicki", "text": "Janusz Rudnicki\n\nJanusz Rudnicki (* 13. listopadu 1956, Kędzierzyn-Koźle, Polsko) je polský spisovatel a novinář.\n\nJako novinář působil v protikomunistickém hnutí Solidarita, po zavedení výjimečného stavu v roce 1981 byl internován. V roce 1983 emigroval do Německa. Vystudoval slavistiku a germanistiku na hamburské univerzitě. Své texty publikuje v literárním měsíčníku \"Twórczość\", je stálým spolupracovníkem deníku Gazeta Wyborcza, jeho fejetony vycházejí také v MF Dnes. \n\n\n\n\n\n"}
{"id": "791607", "url": "https://cs.wikipedia.org/wiki?curid=791607", "title": "Karađorđevo", "text": "Karađorđevo\n\nKarađorđevo je název více míst v Srbsku:\n\n"}
{"id": "791609", "url": "https://cs.wikipedia.org/wiki?curid=791609", "title": "Ditch Witch", "text": "Ditch Witch\n\nDitch Witch je americká značka specializovaných zemních strojů vyráběných firmou Charles Machine Works, Inc., která funguje pod svým současným názvem od roku 1949. Společnost sídlí v Perry v Oklahomě.\n\nZnačka začala existovat ve 40. letech 20. století, kdy byl vytvořen kompaktní hloubící stroj, aby nahradil ruční práce pro určitý druh zemních prací.\n\nDitch Witch se specializuje na navrhování a výrobu vysoce kvalitních specializovaných zemních strojů. Společnost je výrobcem strojů několika kategorií, jako jsou rýhovače, vibrační pluhy, elektronické lokátory sítí, systémy pro horizontální řízené vrtání, vrtací trubky, vrtací nářadí a hlavy, řetězy, zuby a pastorky, sací bagry, rypadlové nosiče nářadí a kompaktní nosiče nářadí.\n\nV roce 1902 se německý přistěhovalec Carl Frederick Malzahn s rodinou přestěhoval z Minnesoty do Perry v Oklahomě, kde se svými syny, Charliem a Gusem, otevřel kovárnu. Obchod prosperoval a o několik let později s příchodem ropného boomu se jeho dílna začala specializovat na opravy nástrojů pro ropná pole v okolí.\n\nCharlieho syn Ed Malzahn pochopil, že je důležité přizpůsobovat podnikání měnící se poptávce, a tak na konci 40. let začal uplatňovat své strojírenské ambice, které vedly ke zjednodušení procesu tehdy velmi zdlouhavé instalace inženýrských sítí, elektřiny, vody, plynu a telefonních linek. Ed a jeho otec Charlie společnou prací v rodinné dílně vytvořili prototyp prvního rýhovače. Nazvali ho DWP, celým jménem Ditch Witch Power.\n\nPrvní komerční DWP byl představen v roce 1949. Byl to první mechanizovaný kompaktní rýhovač vyvinutý pro pokládku domovních přípojek. Nejen, že DWP vyřešil letitý problém pro dodavatele inženýrských sítí, ale také připravil cestu pro vytvoření kompaktního rýhovače a efektivnějšího způsobu instalace všech typů inženýrských sítí.\n\nS rostoucí popularitou Malzahnova rýhovače se Charlieho dílna vyvinula v Charles Machine Works, Inc., která stále udržuje své sídlo v Perry v Oklahomě. Kromě rýhovačů dnes vyrábí širokou škálu zemních stavebních zařízení nesoucích název Ditch Witch.\n\nV roce 2005 se stala generální ředitelkou společnosti Charles Machine Works, Inc. Tiffany Sewell-Howard, vnučka Eda Malzahna. Zakladatel společnosti, Ed Malzahn však ve svých více než osmdesáti letech stále slouží jako prezident společnosti a předseda představenstva.\n\nSídlo organizace Ditch Witch v Perry je rozsáhlým areálem, který má rozlohu 30 akrů (120 000 m²). Je zde výrobní závod, školící a testovací centrum a centrum výzkumu a vývoje. V současnosti zaměstnává sppolečnost Ditch Witch více než 1 300 lidí.\n\nRýhovač Ditch Witch byl časopisem Fortune dvakrát vyhlášen „jedním ze 100 nejlepších amerických produktů na světě“. V roce 2002 byl rýhovač DWP označen za historickou památku strojírenství v Americké společnosti strojních inženýrů.\n\n"}
{"id": "791610", "url": "https://cs.wikipedia.org/wiki?curid=791610", "title": "Seznam turkických dynastií a zemí", "text": "Seznam turkických dynastií a zemí\n\nZde je neúplný seznam historických dynastií, které byly v určitém čase turkické, nebo země, jejichž vládcové byly turkičtí mluvčí a současné země s významnými turkickými populacemi nebo s úředním turkickým jazykem. Turkické národy vytvořily nejméně 116 států, kaganátů, bejliků, říší, kočovních říší, sultanátů v historii až do současnosti.\n\n\nTato republika je uznána pouze Tureckem.\n\n\n\n\n\n\n\n\n\n\n\n\n\n"}
{"id": "791612", "url": "https://cs.wikipedia.org/wiki?curid=791612", "title": "Pyramidový neuron", "text": "Pyramidový neuron\n\nPyramidový neuron (pyramidová buňka) je nervová buňka, pojmenovaná pro svůj typický pyramidový tvar, vyskytující se v mozkové kůře, hippocampu a amygdale.\nV mozkové kůře se pyramidové neurony vyskytují v kůře primární motorické (nazývané též somatická motorická oblast), která se nachází podél precentrálního závitu čelního laloku.\n\nPyramidové buňky patří mezi největší neurony v mozku, u člověka mají jejich buněčná těla velikost kolem 20μm. Dendrity pak mají v průměru od půl do několika mikrometrů, délka jednoho jednotlivého dendritu je obvykle okolo několika stovek mikrometrů, ovšem vzhledem k větvení může celková délka dosáhnout až několika centimetrů. Axony pyramidových neuronů jsou dlouhé a značně větvené, čímž dosahují délky mnoha centimetrů.\n\nPro pyramidový neuron je charakteristické trojúhelníkovité buněčné tělo, jediný axon, velký apikální dendrit, mnohonásobné bazální dendrity a dále také přítomnost dendritických trnů.\n\nApikální dendrit vyvstává z vrcholu těla pyramidového neuronu, jedná se o jediný silný výběžek, ovšem několikrát větvený, počet větvení narůstá se zvyšující se vzdáleností od těla neuronu.\n\nBasální dendrity vyrůstají z báze těla pyramidového neuronu, přičemž bazální dendritický strom se skládá ze tří až pěti dendritů, počet větvení se vzdáleností od těla neuronu narůstá.\n\nDendritické trny přijímají většinu excitačních impulsů, které do pyramidového neuronu vstupují. Jejich fyziologickou rolí je zvětšení receptivního povrchu neuronu, což zvyšuje schopnost neuronu zpracovat a integrovat množství informací. Dendritické trny nejsou přítomny na těle pyramidového neuronu, jejich počet směrem od těla vzrůstá.\nKe specializaci pyramidových neuronů dochází v rané fázi vývoje mozku. Progenitorové buňky se vážou na neurální linii v subkortikální a subventrikulární zóně, nezralé pyramidové buňky migrují do mozkové kůry, kde se dále diversifikují. Jednou třídou molekul ovlivňujících vývoj pyramidových buněk a axonálního hledání cesty jsou endokabanoidy.\n\nDále byl prokázán vliv růstových faktorů jako například Ctip2 a Sox5 na řízení směru axonů pyramidových neuronů.\n\nU potkanů byl prokázán velký počet rychlých změn pyramidových neuronů v průběhu časného postnatálního vývoje. Mezi 3. a 21. dnem pyramidové neurony dvojnásobně zvětšily velikost těla, pětinásobně prodloužily délku apikálního dendritu a délku bazálních dendritů prodloužily třináctkrát. Dále došlo ke snížení klidového membránového potenciálu, snížení odporu membrány a zvýšení maximálních hodnot akčního potenciálu.\nStejně jako u většiny ostatních neuronů, jsou u pyramidových neuronů dendrity vstupními oblastmi, zatímco axon je oblastí výstupní. Velké množství větvení umožňuje pyramidovému neuronu přijímat a vysílat signály na mnoho dalších neuronů.\nPyramidové neurony mají mnoho iontových kanálů řízených napětím, velké množství Na, Ca a K kanálů je na dendritech, několik kanálů se nachází také na těle neuronu, přičemž kanály stejného typu zde mají odlišné vlastnosti. Napětím řízené Ca kanály na dendritech pyramidových buněk jsou aktivovány prahovými potenciály excitačních vstupů a zpětně se šířícími akčními potenciály. Rozsah zpětného šíření akčních potenciálů v dendritech pyramidových buněk závisí na K kanálech, které poskytují mechanismus pro kontrolu aplitudy akčních potenciálů.\n\nSchopnost pyramidových neuronů integrovat informace zavisí na počtu a rozložení obdržených synaptických vstupů. Jednotlivá pyramidová buňka\nobdrží okolo 30000 excitačních vstupů (EPSP) a 1700 inhibičních vstupů (IPSP), přičemž excitační vstupy končí výhradně na dendritických trnech, zatímco inhibiční vstupy končí na těle nebo axonu. Pyramidové neurony používají jako excitační neurotransmitter glutamát a jako inhibiční neurotransmitter GABA (kyselina gama-aminomáselná).\n\nAxony pyramidových neuronů společně tvoří kortikospinální dráhu (pyramidovou), která spojuje mozkovou kůru s míchou. Tyto nervové výběžky sestupují mozkovým kmenem a prodlouženou míchou, transportují informaci motoneuronům a zprostředkují tak volní pohyby těla. Axony pyramidových neuronů překřižují střední rovinu, ovládají tedy vždy kontralatelární (protější) část těla, pravá primární motorická kůra tedy kontroluje svaly na levé straně těla a levá primární motorická kůra kontroluje svaly na pravé straně těla. Pyramidové buňky jsou pro určitou část těla vždy specificky umístěny, neúměrně velké jsou oblasti pro obličej a ruce, z důvodu zajištění velmi jemné a přesné motoriky velkým počtem pyramidových buněk.\n\nKontrolou svalů rukou a řeči se zabývá více jak polovina veškeré primární motorické kůry. Vlákna vystupující z mozkové kůry pocházejí v naprosté většině případů právě od pyramidových buněk nebo od vřetenovitých buněk, přičemž pyramidové buňky jsou více početné, větší a jsou zdrojem dlouhých nervových vláken vedoucích do míchy a mohutných subkortikálních vláknových svazků, které přechází z jedné části mozku do druhé.\n\nPrimární motorická kůra byla zmapována díky elektrodové stimulaci částí precentrálního závitu mozku a následnému pozorování vyvolaných pohybů částí těla, mapa motorické kůry byla nazvána motorický homunculus.\nKaždý pyramidový neuron stimuluje svalový stah několika příbuzných svalů, které působí společně a spolupodílí se tedy na svalových funkcích.\nBetzovy buňky jsou obří pyramidové buňky nalézající se pouze v motorické kůře. Tyto buňky tvoří populace rozsáhlých myelinizovaných vláken s průměrným průměrem 16 mikrometrů. Vlákna Betzových buněk vedou nervové impulzy do míchy rychlostí přibližněa 70 m.s, což je nejvyšší rychlost přenosu jakéhokoliv signálu z mozku do míchy. Celkový počet vláken Betzových buněk v kortikospinální dráze je více než 34 tisíc, což činí přibližně 3% z celkového počtu vláken kortikospinální dráhy, který se pohybuje okolo jednoho milionu. Je pravděpodobné, že Betzovy buňky vlastními krátkými kolaterály, které vedou zpět do kůry inhibují sousední regiony míchy, čímž \"ostří\" hranice excitačního signálu.\n"}
{"id": "791613", "url": "https://cs.wikipedia.org/wiki?curid=791613", "title": "Dolný vrch", "text": "Dolný vrch\n\nPlanina Dolný vrch je krajinný podcelek Slovenského krasu ležící jeho v východní části. Má délku přibližně 17 km. Po její délce probíhá slovensko-maďarská hranice. Na slovenské straně vyplňuje většinu planiny Národní park Slovenský kras, na maďarské straně většinu zaujímá Národní park Aggtelek.\n\nPlanina na západě začíná mezi Bukovských vrchem a Nižných vrchem nad Silickou Jablonickou, příkré severní svahy, s převýšením 200 až 400 m, padají k říčce Turňa a do Turnianské kotliny, východní okraj tvoří úzký cíp, který končí v údolí soutokem Turňy a Bodvy. Bodva tvoří celou jižní hranici Dolného vrchu, která leží celá na maďarské straně. Svahy jsou na jižní straně mírnější, rozčleněné jednotlivými údolími. Planina má největší šířku 3,5 km, v nejužším místě, na východě, jen úzká jen 300 m.\n\nNejvyšší body planiny jsou ve střední části - Pavlovský vrch (611 m n. m.) a Žmaň 579 ( m n. m.) - oba na slovenské části, na maďarské straně Holý vrch (555 m n. m.). Na planině je cca 200 závrtů, řada škrapů, propadlin a propastí, krasových dutin. Méně je tu ponorů, vyvěraček a horizontálních jeskyní. Nejhlubší propastí slovenské části je Natrhnutá priepasť s hloubkou 112 metrů, dále pak Hlinoš s hloubkou 110 m. Na maďarské straně je to propast Vecsem-bükki-zsomboly hluboká 236 m. Celkem je na Dolnom vrchu zdokumentováno více než 200 krasových jevů (propastí, jeskyní a propadlin). Na této krasové planině provádí podrobný speleologický průzkum nejvíce Česká speleologická společnost, ZO 1-11 Barrandien.\n\n"}
{"id": "791616", "url": "https://cs.wikipedia.org/wiki?curid=791616", "title": "Svatý Ivo", "text": "Svatý Ivo\n\nSvatý Ivo může být:\n"}
{"id": "791618", "url": "https://cs.wikipedia.org/wiki?curid=791618", "title": "Pinealocyt", "text": "Pinealocyt\n\nPinealocyt je jedním ze dvou buněčných typů epifýzy (nadvěsek mozkový, šišinka), což je endokrinní žláza v mezimozku. Kromě vlastních pinealocytů (\"pinealocyti cardinales\"), které se taktéž nazývají hlavní buňky, se zde nachází i intersticiální neurogliové buňky (\"gliocyti pineales\").\n\nV epifýze jsou vlastní pinealocyty uspořádané do řetězců a shluků, kolem kterých se nachází intersticiální buňky a velké množství cév. \n\nPinealocyty jsou deriváty nervových buněk mající specifický hvězdicovitý tvar díky četným cytoplazmatickým výběžkům, které končí zduřením v těsné blízkosti cév. Jejich jádra jsou často nepravidelná, ovoidní a lze v nich nalézt nápadná jadérka. V cytoplazmě, která je bazofilní, se nachází velký počet mitochondrií a často tukové kapénky. Sousedící pinealocyty někdy spojuje nexus, tedy tzv. gap junction.\n\nHlavním úkolem pinealocytů je produkce a sekrece hormonu melatoninu, který je tvořen z prekursoru serotoninu. Využívají k tomu dva své enzymy - serotonin N-acetyltransferázu a N-acetylserotonin O-methyltransferázu. Výběžky pinealocytů umožňují transport melatoninu ke stěně kapilár, kterými prostupuje a vstupuje do krevního oběhu. Uvolňování melatoninu je stimulováno sympatickými nervy. Melatonin je potřeba pro správný cirkadiánní rytmus a jeho zvýšená produkce (při nedostatku světla) pomáhá navozovat spánek.\n\nPoruchy syntézy melatoninu způsobují problémy s pravidelným tělesným režimem. Při dlouhotrvajících potížích mohou způsobit insomnii i psychické narušení osobnosti. Existují také nádory, benigní i maligní, odvozené od pinealocytů. Jejich výskyt však není častý a tvoří pouhých 0,5% ze všech mozkových nádorů. Postihují nejčastěji osoby mezi 15-25 lety. \n"}
{"id": "791624", "url": "https://cs.wikipedia.org/wiki?curid=791624", "title": "Jozef Baláži", "text": "Jozef Baláži\n\nJozef Baláži (také Balázsy) (2. listopad 1919, Bratislava – 30. květen 1998, Bratislava) byl slovenský fotbalista a fotbalový tréner. Vystudoval právnickou fakultu Univerzity Komenského v Bratislavě, titul doktora práv záskal v roce 1949. Za úspěšnou reprezentaci byl oceněn titulem mistr sportu. Za dlouholetou příkladnou hráčskou činnost mu v roce 1997 udělil Slovenský fotbalový svaz Cenu fair play MUDr. Ivana Chodáka.\n\nV lize odehrál 157 utkání a dal 20 gólů. Hrál za Slovan Bratislava, se kterým získal v letech 1949–1951 třikrát československý titul a za OAP Bratislava (slovenský titul 1942/43). Za slovenskou reprezentaci nastoupil dvakrát a dal 1 gól (1943), za československou reprezentaci hrál ve 3 utkáních a dal 1 gól (v přátelském zápase s Rakouskem). Za čs. reprezentační B-tým nastoupil v 7 utkáních a v roce 1937 nastoupil v 1 utkání za čs. dorosteneckou reprezentaci.\n\nPo ukončení aktivní sportovní činnosti pokračoval 40 let jako úspěšný trenér fotbalu. Trénoval Slovan Bratislava \"A\", dorost \"A\" a žáky, Slovan Vídeň a v Rapidu Bratislava žáky. S dorostem \"A\" Slovanu vybojoval titul mistra ČSSR v roce 1961. Hráči, kteréž trénoval, s hrdostí vzpomínají na jeho odborné a lidské kvality.\n\n"}
{"id": "791627", "url": "https://cs.wikipedia.org/wiki?curid=791627", "title": "Ubuntu pro Android", "text": "Ubuntu pro Android\n\nUbuntu pro Android je softwarová platforma odvozená od linuxové distribuce Ubuntu. Sponzorovaná a vyvíjená je společností Canonical.\n\nUbuntu pro Android pracuje jako samostatná aplikace, kterou je třeba doinstalovat do Android zařízení přes aplikaci Google Play. Zařízení je možné poté připojit k speciálně upravené dokovací stanici, která po připojení k monitoru vytvoří z Android zařízení klasický stolní počítač.\n\nUbuntu pro Android je navržené pro použití na smartphonech a tomu odpovídá i instalační velikost, která se pohybuje okolo 2 GB. Aplikace vyžaduje alespoň jedno-jádrový procesor a 512 MB paměti RAM.\n\n\n\nUbuntu pro Android bylo poprvé představeno na kongresu Mobile World Congress 2012. Po příchodu aplikace Ubuntu pro Android začaly zároveň práce na dalším projektu. Jedná se o upravenou distribuci Ubuntu, která je použitelná na smartphonech jako samostatná platforma. Vedle iOS, Android, Windows Phone se zařazuje další mobilní platforma.\n\nUbuntu Mobile je modifikované pro použití na smartphonech a po připojení k dokovací stanici vytvoří klasický desktop s grafickým prostředím Unity.\n\n\nTelefon v kapse by se skutečně choval „pouze“ jako chytrý telefon, po připojení do doku by z něj bylo možné vytvořit desktop, který přitom bude moci stále přistupovat i k čistě androidím aplikacím. Pokud bude telefon vybavený alespoň dvoujádrovým čipsetem, Tegrou 3 aj., výkonný by měl být dostatečně. Právě tento koncept v roce 2011 zkoušela Motorola, její desktopová nadstavba ale nebyla uživateli přijata.\n\nV současné době Canonical plánuje také uvedení vlastní série dokovacích stanicí a ostatního příslušenství, mezi které spadají především kabely k monitoru a bezdrátová klávesnice s myší. Výrobce ale není dosud znám.\n"}
{"id": "791630", "url": "https://cs.wikipedia.org/wiki?curid=791630", "title": "Mikuláš Čírka", "text": "Mikuláš Čírka\n\nMikuláš Čírka (* 4. prosince 1929, Bratislava) je bývalý slovenský fotbalista, levý obránce.\n\nV československé lize nastoupil ve 114 utkáních. Hrál za Křídla vlasti Olomouc a Slovan Bratislava, se kterým získal v roce 1955 mistrovský titul. Za reprezentační B-tým nastoupil v roce 1955 ve 2 utkáních.\n\n"}
{"id": "791631", "url": "https://cs.wikipedia.org/wiki?curid=791631", "title": "Jaroslav Stuka", "text": "Jaroslav Stuka\n\nJaroslav Stuka, pseudonym Wilkonski nebo Vilkoňský, (29. prosince 1883 Prostějov – 22. února 1968 Praha) byl český sbormistr, hudební skladatel a pedagog.\n\nPo absolvování reálky v Prostějově studoval na varhanické škole Leoše Janáčka v Brně. Vedle toho však řídil divadelní orchestry v Praze, Brně, Plzni a ve Lvově. Těsně před vypuknutím války složil v Praze státní zkoušky ze zpěvu a klavíru.\n\nZa války byl odveden do Olomouce, ale dále se mohl věnovat hudbě. Byl sbormistrem hudebního sdružení \"Žerotín\" a řídil i jeho orchestr. Po válce se stal ředitelem hudební školy spolku a ředitelem a šéfem opery prvního stálého českého divadla v Olomouci. Začátkem dvacátých letech odešel do Prahy a stal se šéfem operety v Divadle na Vinohradech. Tady uvedl na scénu většinu svých operet. Po zániku operetní části divadla již nebyl v trvalém angažmá. Pohostinsky dirigoval, vyučoval hudbě a věnoval se skladbě.\n\nKromě celé řady operet je autorem četných chrámových skladeb. Komponoval i orchestrální skladby, komorní hudbu a napsal učebnice harmonie a hudebních forem. \n\n\n\n\n"}
{"id": "791632", "url": "https://cs.wikipedia.org/wiki?curid=791632", "title": "Codecademy.com", "text": "Codecademy.com\n\nCodecademy.com je webová stránka zaměřená na vyučovaní programovacích jazyků online, interaktivní a zábavnou cestou. Autoři Zach Sims a Ryan Bubinski ji vytvořili kvůli frustraci s jinými způsoby vyučování programování. Nejenže vytvořili základní lekce, ale vytvořili platformu pro ostatní, pomocí které mohou pro ostatní vytvářet další lekce programování. Vše je zdarma. Aktualně jsou vyučovány jazyky Javascript, HTML, Python a Ruby.\n\n\nPo splnění první lekce budete požádáni o registraci. Zaregistrováním se stanete plnohodnotným členem webu. Získáte tak přístup k veškerému obsahu (pokud si v menu nastavíte, můžete mít přístup k experimentálnímu obsahu) tohoto webu.\n\nMůžete se vrhnout na libovolnou lekci, nebo postupovat od začátku do konce. Web má aktuálně 22 lekcí, viz tabulka výše. Při plnění jednotlivých úkolu vám web bude interaktivním způsobem pomáhat lekci splnit za pomocí rad, nápověd, nebo ostatních uživatelů v případě nějakého složitějšího problému s kterým vám automatický systém nebude schopen pomoci.\n\nLekce jsou tvořeny zkušenými uživateli. Pokud jste zkušený programátor a chcete přispět ostatním uživatelům a pomoci jim naučit se jazyk, který vy už perfektně ovládáte. Tak neváhejte a přidejte se k týmu codecademy.com. Web poskytuje návody, best practices, videa i fórum kde se můžete informovat jak na to.\n\nJedná se o projekt, který byl vytvořen v roce 2012. Funguje tak, že každý týden vám po zaregistrování vaší emailové adresy přijde upozornění (zpravidla v pondělí), že je na webu další lekce programování. Projekt byl založen na základě novoročního předsevzetí, že se lidé naučí během jednoho roku, jednoduchou formou programovat.\n\n<nowiki>Codeyear.com</nowiki> je propagační stránka <nowiki>codecademy.com</nowiki>, web slouží k přilákání lidi na samotný web <nowiki>codecademy.com</nowiki>.\n\n\n"}
{"id": "791633", "url": "https://cs.wikipedia.org/wiki?curid=791633", "title": "Charles Darwin (rozcestník)", "text": "Charles Darwin (rozcestník)\n\nJméno Charles Darwin neslo více osob:\n\n\n"}
{"id": "791640", "url": "https://cs.wikipedia.org/wiki?curid=791640", "title": "Parní slovotvorný stroj", "text": "Parní slovotvorný stroj\n\nParní slovotvorný stroj (anglicky „The Steam-Powered Word Processor“) je krátká sci-fi povídka britského spisovatele Arthura C. Clarka z roku 1986. Povídka pojatá jako satirická esej pojednává o vynálezu jistého vikáře Charlese Cabbage (odkaz na anglického matematika a vynálezce Charlese Babbage).\n\nČesky vyšla povídka ve sbírce \"Směr času\" (Polaris, 2002) v překladu Josefa Hořejšího.\n\nPředmluva\n\nV předmluvě pisatel předznamenává nová fakta o významném, leč již téměř zapomenutém vynálezci Charlesi Cabbage, která objevil po letech vyčerpávajícího pátrání.\n\nČlánek\n\nAčkoli byla rodina Cabbagů zámožná (v roce 1800 byla nejbohatší rodinou v Sussexu a někteří tvrdí, že v celé Anglii), Charles byl nejmladší z jedenácti dětí a tudíž nebyla velká pravděpodobnost, že zdědí větší část. Než dosáhl věku 30 let, všech jeho 10 sourozenců zemřelo při různých nehodách a neštěstích. Určitý vliv na tyto tragédie měla jeho sbírka zbraní, orientálních jedů a jedovatých plazů.\n\nCo se týče motivu reverenda Cabbage zkonstruovat složitý Slovní stav, tento osvětlila korespondence mezi ním a Faradayem. Reverend cítil odpor ke své povinnosti vést každý týden zdlouhavou dvouhodinovou mši v podstatě na stejné téma. Cabbage se pouští do konstrukce, přičemž se dopouští prvního omylu – opomíjí elektrickou energii. Hodlá využít soustavu trubic, ventilů a čerpadel pohánějících varhany v kostele. K pohonu je třeba veškeré energie výkonné parní mlátičky. Stav operuje pomocí děrných kartiček, což sebou nese gigantický úkol umístit na kartičky nejen celou Bibli, ale i kompletní Crudenovu konkordanci.\n\nÚsilí reverenda Cabbage nezůstává nepovšimnuto a z vyšších míst si na ně posvítí arcibiskup z Canterbury. Když zjistí, že varhany nebudou schopny dlouhou dobu sloužit svému účelu, jeho pobouření nezná mezí. Káže rozebrat parní slovotvorný stroj, jinak očekává vikářovu rezignaci. Nadto se bude muset kostel znovu vysvětit. Zoufalý reverend učiní poslední zkoušku, při níž stroj exploduje.\n\nReverend opouští církev, ženu a třináct dětí a uprchne do Austrálie. Jeho jméno je vyloučeno ze slušné společnosti.\n\nDoslov\n\nBritské muzeum vlastní jeden výtisk \"Kázání v páře\", o němž jeho rodina dlouho tvrdila, že byl vytištěn na jeho Slovním stavu. Není možno určit, zda se jedná o originál či podvrh. Nicméně Charles Cabbage se při příznivějších okolnotech mohl zařadit po bok takových technických géniů jako James Watt, George Stephenson nebo Isambard Kingdom Brunel.\n"}
{"id": "791641", "url": "https://cs.wikipedia.org/wiki?curid=791641", "title": "Pierre Brandebourg", "text": "Pierre Brandebourg\n\nPierre Paul Brandebourg nebo Peter Brandenbourg (1824–1878) byl lucemburský malíř a portrétní fotograf, pořizoval však také záběry na město. Byl prvním, kdo otevřel v Lucemburku vlastní fotografické studio.\n\nNarodil se Charlesi Brandebourgovi, zahradníkovi a Anně Lambertové. Po absolvování vysoké školy na lucemburské Athénée nejdříve studoval u lucemburského malíře Jeana-Baptista Freseze. Pak studoval umění na akademiích v Paříži, Antverpách a Mnichově. Po návratu do Lucemburku 4. května 1850 se oženil s Catherine Kranenwitterovou z Rollingergrundu.\n\nJejich syn Charles (Carl) (1851–1906) a také jejich vnuk Emile, pokračovali v jejich stopách a v Lucemburku pracovali jako fotografové.\n\nAčkoliv byl Brandebourg uznáván jako schopný umělec se svými obrazy mužů v práci a výjevů z přístavu v Antverpách nebo lucemburských továren na ocel, měl potíže se sám uměním uživit. Začal se proto věnovat fotografii a otevřel si v Lucemburku první fotografický ateliér na Rybím trhu. Díky své pečlivé kompozici a osvětlení portrétů, které označoval jako \"chez Brandebourg\" se stala jeho práce velmi populární. Brandebourg pořídil také řadu fotografií rozvíjejícího se průmyslu v Lucembursku v 60. letech 19. století.\n\nZemřel v roce 1878 ve svém domě v ulici Amélie v Lucemburku. Většina z jeho malovaných obrazů a fotografií je v soukromém vlastnictví. Některé jsou také uloženy ve veřejně přístupných archivech Lucemburské Photothèque. Jeho fotografickou živnost převzal Charles Bernhoeft.\n\n"}
{"id": "791642", "url": "https://cs.wikipedia.org/wiki?curid=791642", "title": "Baraolt", "text": "Baraolt\n\nBaraolt nebo Munții Baraolt je prostřední ze tří pohoří, která ze severu lemují Brašovskou kotlinu v Rumunsku. Patří k Vnitřním Východním Karpatům. Z hlediska rumunského členění rumunských Východních Karpat patří do střední skupiny zvané Carpații Moldo-Transilvani \"(Moldavsko-transylvánské Karpaty),\" můžeme se ale setkat i s jeho přiřazením k jižní skupině zvané Carpații de Curbură \"(Obloukové Karpaty).\" Nejvyšší vrchol Vârful Havad dosahuje 1019 m n. m.\n\nBaraolt se táhne severojižním směrem. Z východu, jihu i západu ho obtéká řeka Olt, která také odvodňuje Brašovskou kotlinu. Na severu ho pravostranný přítok Oltu odděluje od pohoří Harghita. Největší město v okolí je Sfântu Gheorghe na jihovýchodním úpatí.\n"}
{"id": "791644", "url": "https://cs.wikipedia.org/wiki?curid=791644", "title": "Jak jsme byli na Marsu", "text": "Jak jsme byli na Marsu\n\nJak jsme byli na Marsu (anglicky „How We Went to Mars“) je krátká humorná sci-fi povídka britského spisovatele Arthura C. Clarka z roku 1938. Tato Clarkova raná povídka byla publikována (stejně jako další dvě - Cestujte po drátě! a Ústup ze Země) v britském fanzinu \"Amateur Science Stories\".\n\nTématem díla je let několika britských vědců raketou na Mars, kde se setkají s místní civilizací.\n\nČesky vyšla povídka ve sbírce \"Směr času\" (Polaris, 2002) v překladu Petra Cahy.\n\nKosmonautika je na vzestupu a veřejnost má o tuto novou technickou disciplínu velký zájem, zejména poté, co raketa Britské raketové společnosti přistane po úspěšném stratosférickém letu v budově parlamentu. K rozmachu přispěli i lovci publicity z Hickleboroughtovy raketové společnosti, když nafingovali nález sovětské rakety na území Anglie.\n\nSpolečností vyvíjejících rakety přibývá, mají na svědomí stále více nehod a poničených nemovitostí. Britská raketová zkonstruuje větší kosmickou loď pokřtěnou na „Chloubu galaxie“. Poslední přeživší členové společnosti nastoupí dovnitř a raketa (poté, co poničila několik zahrad a zapálila několik skleníků) se vznese do vzduchu. Po určitých lapáliích v kosmu přistane posádka na Marsu, kde je dýchatelná atmosféra. Za chvíli se objeví Marťané a vezmou pozemskou raketu do vleku. Ve městě Xzgtpkl se návštěvníkům dostane oficiálního uvítání. Expedice se snaží, aby neudělala lidem ostudu - v zájmu příštích kontaktů. Jeden z členů výpravy se rozhodne na Marsu zůstat, důvod vypravěč nehodlá rozebírat vzhledem k tomu, že dotyčný má na Zemi ženu a děti.\n\nPo týdnu odlétá raketa zpět na Zemi. Přistává v londýnském Hyde Parku, čímž zapříčiní vypaření jezírka Serpentina. Posádka končí na policejní stanici, přesto s uspokojením, že obohatila lidstvo o nové poznatky.\n"}
{"id": "791645", "url": "https://cs.wikipedia.org/wiki?curid=791645", "title": "Warszawa Reduta Ordona", "text": "Warszawa Reduta Ordona\n\nŽelezniční zastávka Warszawa Reduta Ordona slouží regionální dopravě ve Varšavě, Mazovském vojvodství.\n\nZastávka Warszawa Reduta Ordona byla otevřena v roce 1974. Je obsluhována regionálními spoji dopravce Warszawska Kolej Dojazdowa (WKD), který provozuje příměstskou osobní železniční dopravu na vlastní železniční síti spojující centrum Varšavy s obcemi Michałowice, Pruszków, Brwinów, Podkowa Leśna, Milanówek a Grodzisk Mazowiecki jihozápadně od Varšavy.\n\n\"Přehled počtu spojů je pouze orientační\"\n\nZe zastávky odjíždí spoje do stanic:\n\nCelkový počet spojů, které obsluhuje zastávka:\n\nŽelezniční zastávkou Warszawa Reduta Ordona prochází železniční tratě:\n\n\n\n\n"}
{"id": "791648", "url": "https://cs.wikipedia.org/wiki?curid=791648", "title": "Perșani", "text": "Perșani\n\nPerșani (čti \"[peršan]\") nebo Munții Perșani je nejzápadnější ze tří pohoří, která ze severu lemují Brašovskou kotlinu v Rumunsku. Patří k Vnitřním Východním Karpatům. Z hlediska rumunského členění rumunských Východních Karpat patří do střední skupiny zvané Carpații Moldo-Transilvani \"(Moldavsko-transylvánské Karpaty),\" můžeme se ale setkat i s jeho přiřazením k jižní skupině zvané Carpații de Curbură \"(Obloukové Karpaty).\" Nejvyšší vrchol Măgura Codlei nad městem Codlea dosahuje 1294 m n. m.\n\nPerșani se táhne severojižním směrem. Z východu, severu i severozápadu ho obtéká řeka Olt, která také odvodňuje Brašovskou kotlinu. Na jihovýchodě teče levostranný přítok Oltu Bârsa. Na jihozápadě navazuje nejvyšší rumunské pohoří Fagaraš, které už patří k Jižním Karpatům. Pohořím Perșani prochází přes průsmyk Perșani (619 m) důležitá železnice i silnice č. 1 (E68), vedoucí z Brašova na západ do Sibině.\n"}
{"id": "791655", "url": "https://cs.wikipedia.org/wiki?curid=791655", "title": "Pavol Gostič", "text": "Pavol Gostič\n\nPavol Gostič (* 5. listopadu 1966 Stropkov) je bývalý slovenský fotbalista, útočník. Po skončení aktivní kariéry působí jako trenér mládeže.\n\nS fotbalem začínal v Tesle Stropkov. Hrál za Duklu Banská Bystrica, Slovan Bratislava, 1. FC Košice, Inter Bratislava, Lokomotivu Košice, Artmédii Petržalka a DAC Dunajská Streda. V evropských pohárech nastoupil v Poháru mistrů ve 4 utkáních a dal 1 gól a v Poháru UEFA nastoupil ve 4 utkáních. Se Slovanem získal v roce 1992 ligový titul. Za reprezentaci Slovenska nastoupil ve 2 utkáních.\n\n"}
{"id": "791667", "url": "https://cs.wikipedia.org/wiki?curid=791667", "title": "Pruszków WKD", "text": "Pruszków WKD\n\nŽelezniční zastávka Pruszków slouží regionální dopravě v Pruszkowie, Mazovském vojvodství.\n\nZastávka Pruszków je obsluhována regionálními spoji dopravce Warszawska Kolej Dojazdowa (WKD), který provozuje příměstskou osobní železniční dopravu na vlastní železniční síti spojující centrum Varšavy s obcemi Michałovice, Pruszków, Brwinów, Podkowa Leśna, Milanówek a Grodzisk Mazowiecki jihozápadně od Varšavy.\n\nZastávka má dvě nástupiště:\n\nV blízkosti zastávky se také nachází parkoviště Park&Ride - parkovaní je placené, parkoviště je nestřežené.\n\n\"Přehled počtu spojů je pouze orientační\"\n\nZe zastávky odjíždí spoje do stanic:\n\nCelkový počet spojů, které obsluhuje zastávka:\n\nŽelezniční zastávkou Pruszków prochází železniční tratě:\n\n\n\n\n"}
{"id": "791672", "url": "https://cs.wikipedia.org/wiki?curid=791672", "title": "František Veselý (politik KSČ)", "text": "František Veselý (politik KSČ)\n\nFrantišek Veselý (26. května 1923 Želečské Radimovice – 1996 Tábor) byl český a československý generál ČSLA, politik Komunistické strany Československa, poslanec Sněmovny lidu Federálního shromáždění a Sněmovny národů Federálního shromáždění za normalizace.\n\nV letech 1938 až 1940 absolvoval Obchodní školu v Táboře. Po jejím ukončení se živil až do roku 1947 jako dělník. V letech 1947 – 1950 pracoval jako elektrárenský úředník. V únoru 1951 byl na základě stranického náboru aktivován jako důstojník z povolání a rovnou v hodnosti kapitána. V letech 1956 až 1957 absolvoval při Vojenské akademii Klementa Gottwalda tzv. Akademický zdokonalovací kurz pro vyšší velitele. Roku 1962 vystudoval Vojenskou akademii generálního štábu SSSR K. J. Vorošilova v Moskvě. Až do roku 1968 potom velel 4. tankové divizi. Pak působil na velitelství Středního vojenského okruhu v Táboře coby zástupce velitele pro operační a bojovou přípravu a od července 1969 jako velitele pro operační a bojovou přípravu na nově utvořeném velitelství Západního vojenského okruhu v Táboře. V listopadu 1969 přešel na post velitele 1. armády v Příbrami. Od října 1971 do října 1985 velel Západnímu vojenskému okruhu v Táboře. Do zálohy odešel v lednu 1986. 1. října 1966 byl jmenován do hodnosti generálmajora, 1. října 1971 se stal generálporučíkem a 1. května 1975 generálplukovníkem.\n\nAngažoval se i politicky XV. sjezd KSČ ho zvolil kandidátem Ústředního výboru Komunistické strany Československa. XVI. sjezd KSČ ho ve funkci potvrdil. Ve volbách roku 1971 zasedl do Sněmovny lidu (volební obvod č. 21 – Kutná Hora, Středočeský kraj).Ve volbách roku 1976 přešel do Sněmovny národů (obvod Tábor). Mandát obhájil ve volbách roku 1981 (obvod Tábor). Ve FS setrval do konce funkčního období, tedy do voleb roku 1986.\n\n"}
{"id": "791674", "url": "https://cs.wikipedia.org/wiki?curid=791674", "title": "Jiří Nantl", "text": "Jiří Nantl\n\nJiří Nantl (* 18. července 1979 Brno) je český politik, v letech 2012 až 2013 první náměstek ministra školství, mládeže a tělovýchovy ve vládě Petra Nečase a současný ředitel Středoevropského technologického institutu Masarykovy univerzity (CEITEC MU), člen ODS. \n\nVystudoval politologii na Fakultě sociálních studií MU, kde také vyučuje Veřejnou správu, poté práva na Právnické fakultě MU a Corporate Law na Nottingham Trent University. Jako student pracoval v akademické samosprávě, a to i na národní úrovni - byl členem a v letech 2002 až 2005 také předsedou Studentské komory Rady vysokých škol (RVŠ) a místopředsedou RVŠ.\n\nV rámci Masarykovy univerzity působil např. jako její kancléř, ředitel právních a korporátních vztahů, tajemník Správní rady či předseda Ediční rady. Na Ministerstvu školství, mládeže a tělovýchovy pak dříve vykonával funkci ředitele odboru vysokých škol. Je členem např. Národního týmu expertů Boloňského procesu v České republice, pracovní skupiny České konference rektorů pro reformu terciárního vzdělávání nebo předseda řídícího výboru programu Erasmus v ČR. V rámci reformy českého vysokého školství prosazuje větší prostupnost mezi jednotlivými stupni studia, zvýšení významu bakalářského vzdělání, zavedení kratšího praktického vzdělávání bez zisku akademického titulu nebo možnost habilitace i pro osoby z praxe bez titulu Ph.D.\n\nV dubnu 2012 se o něm spekulovalo jako o pravděpodobném budoucím ministrovi školství, mládeže a tělovýchovy, tím se však stal Petr Fiala a Jiří Nantl byl jmenován jeho prvním náměstkem.\n\nOd roku 2015 je členem ODS. V krajských volbách v roce 2020 je lídrem této strany v Jihomoravském kraji.\n\n"}
{"id": "791675", "url": "https://cs.wikipedia.org/wiki?curid=791675", "title": "Terezie Vlčková", "text": "Terezie Vlčková\n\nTerezie Vlčková (22. dubna 1927 - 2010) byla česká a československá politička Československé strany lidové a poslankyně Sněmovny lidu Federálního shromáždění za normalizace.\n\nK roku 1971 a 1976 se profesně uvádí jako členka JZD.\nVe volbách roku 1971 zasedla do Sněmovny lidu (volební obvod č. 103 - Prostějov, Jihomoravský kraj). Mandát obhájila ve volbách roku 1976 (obvod Prostějov). Ve FS setrvala do konce funkčního období, tedy do voleb roku 1981.\n\n"}
{"id": "791680", "url": "https://cs.wikipedia.org/wiki?curid=791680", "title": "Helena Vojtíšková", "text": "Helena Vojtíšková\n\nHelena Vojtíšková (* 17. června 1934) byla česká a československá politička a bezpartijní poslankyně Sněmovny lidu Federálního shromáždění za normalizace.\n\nK roku 1971 se profesně uvádí jako dělnice. Ve volbách roku 1971 zasedla do Sněmovny lidu (volební obvod č. 34 - České Budějovice-sever, Jihočeský kraj). Ve FS setrvala do konce funkčního období, tedy do voleb roku 1976.\n\n"}
{"id": "791683", "url": "https://cs.wikipedia.org/wiki?curid=791683", "title": "Zdeněk Vondrák", "text": "Zdeněk Vondrák\n\nZdeněk Vondrák (* 19. října 1927) byl český a československý generál ČSLA, politik Komunistické strany Československa a poslanec Sněmovny lidu Federálního shromáždění za normalizace.\n\nPatřil mezi významné postavy ČSLA v 60. a 70. letech 20. století. Od července 1964 do října 1967 velel jako podplukovník 49. motostřeleckému pluku. Pak odešel do Slaného na post zástupce velitele 1. tankové divize pro bojovou přípravu. V červenci 1968 stal náčelníkem štábu této divize. V lednu 1969 převzal velení 1. tankové divize a na této pozici setrval do května 1969, kdy přešel do přípravné školy při Vojenské politické akademii Klementa Gottwalda Praha pro studium v zahraničí. Po absolvování tohoto přípravného kurzu vystudoval Vojenskou akademii generálního štábu SSSR K. J. Vorošilova v Moskvě. Ze studia se do Československa vrátil v srpnu 1971. Jako plukovník se poté stal velitelem 20. motostřelecké divize v Karlových Varech a na této pozici zůstal do listopadu 1974, kdy přešel do posádky Příbram. K 6. říjnu 1974 byl prezidentem republiky jmenován do hodnosti generálmajora. V Příbrami působil coby zástupce velitele 1. armády a na tomto postu setrval do října 1978. Pak přesídlil do Prahy, kde působil až do konce své aktivní služby jako náčelník vojenské katedry na ČVUT.\n\nAngažoval se i politicky. Ve volbách roku 1971 zasedl do Sněmovny lidu (volební obvod č. 45 - Karlovy Vary, Západočeský kraj). Ve FS setrval do konce funkčního období, tedy do voleb roku 1976.\n\n"}
{"id": "791691", "url": "https://cs.wikipedia.org/wiki?curid=791691", "title": "Ján Vranic", "text": "Ján Vranic\n\nJán Vranic (28. října 1917 – ???) byl slovenský a československý politik Komunistické strany Slovenska a poslanec Sněmovny lidu Federálního shromáždění za normalizace.\n\nK roku 1971 se profesně uvádí jako horník. Ve volbách roku 1971 zasedl do Sněmovny lidu (volební obvod č. 194 – Rožňava, Východoslovenský kraj). Ve FS setrval do konce funkčního období, tedy do voleb roku 1976.\n\n"}
{"id": "791693", "url": "https://cs.wikipedia.org/wiki?curid=791693", "title": "Vlasta Výbošťoková", "text": "Vlasta Výbošťoková\n\nVlasta Výbošťoková (* 20. února 1929) byla česká a československá politička a bezpartijní poslankyně Sněmovny lidu Federálního shromáždění za normalizace.\n\nK roku 1971 se profesně uvádí jako dělnice. Ve volbách roku 1971 zasedla do Sněmovny lidu (volební obvod č. 105 - Třebíč, Jihomoravský kraj).Ve FS setrvala do konce funkčního období, tedy do voleb roku 1976.\n\n"}
{"id": "791696", "url": "https://cs.wikipedia.org/wiki?curid=791696", "title": "Jarmila Zadražilová", "text": "Jarmila Zadražilová\n\nJarmila Zadražilová (11. ledna 1924 – ???) byla česká a československá politička Komunistické strany Československa a poslankyně Sněmovny lidu Federálního shromáždění za normalizace.\n\nK roku 1971 a 1976 se profesně uvádí jako dělnice.\nVe volbách roku 1971 zasedla do Sněmovny lidu (volební obvod č. 100 – Jihlava, Jihomoravský kraj). Mandát obhájila ve volbách roku 1976 (obvod Jihlava). Ve FS setrvala do konce funkčního období, tedy do voleb roku 1981.\n\n"}
{"id": "791700", "url": "https://cs.wikipedia.org/wiki?curid=791700", "title": "Bilantova Lhota (tvrz)", "text": "Bilantova Lhota (tvrz)\n\nTvrz Bilantova Lhota stávala na ostrohu nad řekou Sázavou, asi 300 metrů od kapličky ve vesnici Dobrovítova Lhota.\n\nO historii tvrze nemáme žádné písemné zprávy. Archeologický výzkum zasadil existenci tvrze do 2. poloviny 13. století a za jejím zánikem stál pravděpodobně požár. August Sedláček se jí ve svém díle pokusil ztotožnit se zaniklou tvrzí Mrázova Lhota, po které se psal vladyka Jan. Tato tvrz se však objevuje až ve 14. století.\n\nVlastní hradní jádro chránila spolu s prudkým srázem také dvojice příkopů (vnitřní a vnější). Vnější, dnes asi 3 metry hluboký, příkop chránil předhradí, vnitřní, asi 6 metrů hluboký, příkop pak jádro hradu. Jakékoliv stopy po zástavbě se nedochovaly.\n\n"}
{"id": "791704", "url": "https://cs.wikipedia.org/wiki?curid=791704", "title": "Elizabeth Eastlake", "text": "Elizabeth Eastlake\n\nElizabeth Eastlake (17. listopadu 1809 – 2. října 1893), roz. Rigby, byla britská historička umění, literární kritička, kreslířka a cestovatelka.\nElizabeth se narodila do středostavovské rodiny, otec později zemřel a matka se znovu provdala. Už od raného dětství se Elizabeth ráda věnovala kreslení, bavilo ji poznávání odlišných kultur a čtení, dostalo se jí vynikajícího vzdělání v oblasti dějin umění a literatury. Když v rané dospělosti onemocněla plicní chorobou, odjela na léčení do Švýcarska a pak procestovala i Německo a Pobaltí, o němž napsala cestopis. Elizabeth se nepodařilo najít muže, s nímž by založila rodinu, takže se zaměřila na svou kariéru. Dlouhodobě přispívala do konzervativního literárně kritického časopisu \"The Quarterly Review\" a navázala blízké přátelství s tehdejším šéfredaktorem tohoto časopisu Johnem Gibsonem Lockhartem. Roku 1849 se provdala za Charlese Eastlakea, který se později stal prvním ředitelem londýnské Národní galerie. Během svého dlouhého života se sblížila s řadou slavných viktoriánů, například se spisovatelem Charlesem Dickensem a Effie Ruskinovou, ženou malíře Johna Ruskina.\nElizabeth vystupuje jako filmová hrdinka ve snímku „Effie“, kde ji hraje Emma Thompson, a jako literární hrdinka v románě „Smrt Múz“ Marie Michlové (Torst, 2012).\n\n"}
{"id": "791713", "url": "https://cs.wikipedia.org/wiki?curid=791713", "title": "Eurábie", "text": "Eurábie\n\nEurabia, nebo česky Eurábie, je složenina související s arabizací a islamizací Evropy („evropská Arábie“). Tento sociálně-politický neologismus je používán v některých politických diskuzích a publicistice. Objevuje se také v projevech odpůrců islámu a islamofobie, ty jej spojují s různými konspiracemi.\n\nPředstavy o Euarábii vychází z předpokladu, že díky vyššímu přistěhovalectví a přírůstku muslimů se islám v Evropě stane za několik málo generací hlavním náboženstvím.\n\nTermín byl propagován např. autorkou Gisele Littmanovou, která pod pseudonymem Bat Ye'or popsala v knize\" EURAB: The Euro-Arab Axis\" (2005) budoucí spojení mezi Evropou a arabským světem. Dle ní se v současnosti rodí nová eurabská civilizace, která definitivně vymaže tu evropskou.\n\nV českém prostředí nese tento název webový portál, zabývající se publikací převzatých citovaných zpráv na téma islámu v Evropě. Někdy bývá označován za štvavý a bojující proti muslimům i jejich domnělým příznivcům, podle \"Respektu\" jsou na něm publikovány nenávistné texty a s dalšími weby kolem \"Parlamentních listů\" jej pojí radikálně pravicový a nacionalistický pohled na svět. Podle Františka Kostlána ze sdružení Romea.cz spravuje tyto weby „ultrakonzervativní až extremistická“ skupina a jde jim o to, aby skupina „kolem akce D.O.S.T., Petra Hájka a Ladislava Jakla z Pražského hradu, Vlastenecké fronty, časopisu Národní myšlenka apod. získala na společenské prestiži“. Dle vlastních slov se zaměřuje především na islám coby politickou ideologii. Web je provozován – stejně jako Protiproud, EUportal, EUserver, Eportal a Freeglobe – na subdoméně \"Parlamentních listů\", jejichž provozovatelem je společnost s ručením omezeným OUR MEDIA.\n\n"}
{"id": "791716", "url": "https://cs.wikipedia.org/wiki?curid=791716", "title": "Blažena Zderadičková", "text": "Blažena Zderadičková\n\nBlažena Zderadičková (24. července 1924 - ???) byla česká a československá politička Komunistické strany Československa a poslankyně Sněmovny lidu Federálního shromáždění za normalizace.\n\nK roku 1971 se profesně uvádí jako dělnice. Bytem v obci Kostelec u Křížků.\n\nVe volbách roku 1971 zasedla do Sněmovny lidu (volební obvod č. 28 - Říčany, Středočeský kraj). Ve FS setrvala do konce funkčního období, tedy do voleb roku 1976.\n\n"}
{"id": "791720", "url": "https://cs.wikipedia.org/wiki?curid=791720", "title": "Jindřich Zedník", "text": "Jindřich Zedník\n\nJindřich Zedník (11. prosince 1924 - ???) byl český a československý politik Komunistické strany Československa a poslanec Sněmovny lidu Federálního shromáždění za normalizace.\n\nK roku 1971 se profesně uvádí jako strojní zámečník. Ve volbách roku 1971 zasedl do Sněmovny lidu (volební obvod č. 104 - Kostelec na Hané, Jihomoravský kraj). Ve FS setrval do konce funkčního období, tedy do voleb roku 1976.\n\n"}
{"id": "791723", "url": "https://cs.wikipedia.org/wiki?curid=791723", "title": "Olympijská hymna", "text": "Olympijská hymna\n\nOlympijská hymna je oficiální hudební skladba, která je hrána vždy při zahajovacím\na závěrečném ceremoniálu olympijských her, patří mezi základní olympijské symboly jako\nnapříklad olympijská vlajka nebo olympijský oheň.\n\nV roce 1958 se touto hymnou oficiálně stala kantáta Spyridona Samarase,\nautorem slov je Kostis Palamas. Poprvé byla tato skladba použita oficiálně již v roce 1896 při prvních letních olympijských hrách v Athénách. \n\nPodle platného ustanovení Olympijské charty je výhradním držitelem autorských práv k této hymně Mezinárodní olympijský výbor. K oficiálnímu uznání však došlo až v roce 1958, kdy ji MOV věnovala vdova po Samarasovi.\n\nOd roku 1900 až do roku 1952 byly olympijské hry zahajovány různými hudebními skladbami, jejich výběr prováděl vždy organizační výbor\npříslušných olympijských her, do té doby olympijské hry neměly žádnou oficiální hymnu. Baron de Coubertin považoval za skutečnou hymnu OH Beethovenovu IX. symfonii. Jednotlivé olympijské hry pak mají své vlastní unikátní olympijské hymny obvykle i dnes.\n\nHymnu speciálně složenou pouze pro Letní olympijské hry 2012 budou patrně\ninterpretovat britské skupiny Coldplay a Muse.\n"}
{"id": "791733", "url": "https://cs.wikipedia.org/wiki?curid=791733", "title": "Stannis Baratheon", "text": "Stannis Baratheon\n\nStannis Baratheon je fiktivní postava z knižní série Píseň ledu a ohně. Je to druhý syn Steffona Baratheona a mladší bratr Roberta Baratheona. Po smrti svého bratra, který nezanechal právoplatného dědice, získal nárok na Železný Trůn, který mu však byl odepřen všemi stranami.\n\nStannis je vysoký, tvrdě stavěný muž s lemem černých vlasů, stroze střiženým vousem, hlubokýma modrýma očima a masivní hranatou čelistí. S lidmi jedná stroze a upřímně, nelibost dává najevo skřípáním zubů. Je charakteristický svým neúprosným smyslem pro spravedlnost a absolutním nedostatkem empatie a smyslu pro humor.\n\nStannis vyrůstal v Bouřlivém Konci, sídle rodu Baratheonů. Už ve svém dětství byl přísný a asketický, beze smyslu pro humor. Při vzpouře svého bratra proti vládnoucímu rodu Targaryenů, známé jako Robertova Rebelie, dokázal udržet Bouřný Konec proti mnohonásobné přesile. Na konci obléhání už byli obránci nuceni jíst krysy a kůži z bot, zrádci nebyli popravováni, ale drženi v kobkách, pro případ, že by bylo třeba jíst lidské maso. Tehdy získal svého nejvěrnějšího služebníka, Davose Mořského, slavného pašeráka. Ten do hradu propašoval zásobu cibulí, která posádku udržela naživu do konce obléhání. Stannis jej za to pasoval na rytíře a věnoval mu hrad a pozemky, za jeho minulost pašeráka mu však usekl poslední články prstů na levé ruce. Robert jej pak poslal dobýt Dračí Kámen, poslední državu Targaryenů a útočiště jeho posledních žijících členů. Ti uprchli dlouho před tím, než mohl Stannis zakročit, ale Robert mu všechny jeho zásluhy upřel. Jakmile se stal králem, Bouřný konec, který po právu připadal Stannisovi, dal Renlymu, svému nejmladšímu bratrovi, a Stannisovi nechal Dračí Kámen, o mnoho chudší a méně vlivný hrad. Stannis tuto křivdu nikdy Robertovi neodpustil. Při jeho svatbě se Selyse Florent Robert znesvětil jeho svatební lože a zplodil na něm bastarda, Edrika Bouři. Stannis nemá žádného syna, jenom dceru Shireen, která je od narození znetvořená.\n\nTěsně před příchodem Neda Starka se odebírá na Dračí Kámen, uražen volbou nového pobočníka. Svá podezření ohledně původu dětí krále Roberta (které jsou plodem incestu mezi královnou Cersei a jejím bratrem, serem Jaime \"Králokatem\" Lannisterem) sdělil Jonu Arrynovi, který byl otráven. Ned Stark mu později jeho podezření (a tedy právoplatný nárok na trůn) potvrzuje.\n\nStannis shromáždil celou sílu Úzkého Moře na Dračím Kameni a plánuje útok. Také přijímá víru v ohnivého boha R'hllora, uzavírá spojenectví s rudou kněžkou Melisandrou a rozesílá po celém Západozemí dopisy, v nichž si nárokuje Železný Trůn a rozšiřuje fakt o původu Robertových dětí. Také obléhá Bouřný Konec, a snaží se přimět svého bratra Renlyho, aby mu přísahal poslušnost. Ten odmítá, a hodlá Stannise porazit v bitvě a zabít ho, těsně před bitvou jej však zabije stínový vrah, vyvolaný Melisandrou. Stannisova vina na tomto všem nebyla nikdy jednoznačně prokázána. Později Melisandra pomocí stejného kouzla dobude Bouřný Konec a Stannis může táhnout na Královo Přístaviště, hlavní město Západozemí. Málem se mu to povede, na poslední chvíli mu však vpadne do zad lord Tywin a jeho noví spojenci, Tyrellové.\n\nStannis přišel o všechny své spojence a vazaly, zůstal mu pouze Dračí Kámen a z významných rodů pouze Florentové. Jmenuje Davose svým novým pobočníkem a spolu s Melisandrou předpoví smrt tří povstaleckých králů: Robba Starka, Joffreyho Baratheona a Balona Greyjoye. Když všichni tři skutečně zemřou, Melisandra na krále naléhá, aby upálil Edrika Bouři a tím probudil kamenného draka z Dračího Kamene. Davos však Edrika včas pošle pryč a pak přečte Stannisovi dopis od Noční Hlídky, která volá o pomoc. Stannis jako jediný volání vyslyší a rozdrtí Mance Nájezdníka, krále za Zdí. Od Noční Hlídky pak požaduje hrady pro své lordy, Jona Sněha chce legitimizovat a učinit jej Starkem ze Zimohradu.\n\nJe zmíněno, že Stannis je na zdi a posílá vyslance k severským lordům. Lord Manderly však popravil Davose a lord Karstark je ve skutečnosti na straně Lannisterů. Stannis chce od severu zaútočit na Boltony.\n\nStannis se potýká s neochotou Noční Hlídky a severských lordů. Nakonec se mu podaří na svou stranu získat Morse Umbera, který požaduje hlavu Mance Nájezdníka a který se odmítá postavit proti svému bratru Hotherovi. Stannis hodlá zaútočit na sídlo Boltonů, Hrůzov, namísto toho ale vytáhne proti Pahorku v Hlubokém Lese, který dobude a zajme Ašu Greyjoy. Poté táhne na Zimohrad, kde se opevnil Roose Bolton, cestou jej však zastihne sněhová bouře a kniha jej opouští tři dny cesty od Zimohradu. Jon Sníh dostane dopis, ve kterém mu Ramsay Bolton, syn Roose Boltona, sděluje, že Stannise zabil a přivlastnil si jeho meč.\n\nV ukázkové kapitole je Stannis stále naživu, zajmul Theona Greyjoye a hodlá jej upálit pro velezradu. Odhaluje zradu Karstarků a zněškodňuje je, posílá svého rytíře Justina Masseyho do Essosu, aby za peníze, vypůjčené od braavosské banky najal žoldnéře. Morsi Umberovi se podařilo lstí zabít jednoho z Boltonových velitelů, Aenyse Freye. Podle Theona nemá Stannis šanci na přežití, ten však má nějaký tajný plán.\n\n"}
{"id": "791735", "url": "https://cs.wikipedia.org/wiki?curid=791735", "title": "100 největších Rumunů", "text": "100 největších Rumunů\n\n100 největších Rumunů, v originále Mari români, byla televizní soutěž, kterou dle licencovaného modelu BBC 100 největších Britů (v Česku Největší Čech), uspořádala roku 2006 rumunská veřejnoprávní stanice Televiziunea Română. Hlasující měli hledat největší osobnosti rumunských dějin. Vítězem ankety se stal středověký moldavský kníže Štěpán III. Veliký.\n\n\n"}
{"id": "791740", "url": "https://cs.wikipedia.org/wiki?curid=791740", "title": "Bitva u Gazaly", "text": "Bitva u Gazaly\n\nBitva u Gazaly byla bitva mezi Spojenci a Osou v létě 1942, která skončila drtivým vítězstvím Osy a obsazením důležitého libyjského přístavu Tobruk.\n\nPo této porážce se demoralizovaná britská 8. armáda stáhla před Rommelem skoro až k Alexandrii. Až na konci července se jí podařilo postup osy zastavit u El Alameinu. Po prolomení německých linií byl Afrikakorps už jen na ústupu. Bitva o Gazalu a obsazení Tobruku byl největší úspěch německých a italských sil v severní Africe. Zároveň to byl Rommelův největší úspěch v jeho vojenské kariéře, po němž byl povýšen na polního maršála.\n\nDne 26. května 1942 Rommel předešel případnému britskému útoku u Gazaly zahájením vlastní ofenzivy. Po klamném manévru na severu se motorizované jednotky Osy stočily k jihu kolem nebezpečných minových polí a bašty Svobodných Francouzů Bir Hacheimu. Britové se však pevně drželi u Bir el-Gubi a přinutili Rommela zastavit postup krátce poté, co udeřil na britskou 150. brigádu, aby si uvolnil zásobovací komunikace. Nakonec však přes veškeré, vesměs špatně koordinované, britské útoky dosáhl úspěchu. 13. června Rommel znovu zaútočil a 21. června obsadil, po dvoudenním boji, Tobruk.\n\n\n"}
{"id": "791741", "url": "https://cs.wikipedia.org/wiki?curid=791741", "title": "Latvijas hokeja līga 2011/2012", "text": "Latvijas hokeja līga 2011/2012\n\nSezóna 2011/2012 byla 21. sezónou Lotyšské ligy. Mistrem se stal tým Liepājas Metalurgs-2.\n\n\n\n\n\n Oficiální stránky ligy\n"}
{"id": "791745", "url": "https://cs.wikipedia.org/wiki?curid=791745", "title": "Saravát", "text": "Saravát\n\nSaravát (arabsky: \"جبال السروات\", anglicky: \"Sarawat Mountains\", česky také \"Džibál as-Saravát\") je rozsáhlý horský systém rozkládající se na území Saúdské Arábie a Jemenu. \n\nRozkládá se podél pobřeží Rudého moře od Akabského zálivu u hranic s Jordánskem až k jihozápadnímu cípu Arabského poloostrova v délce asi 2100 kilometrů a šířce okolo 200 kilometrů. Pobřeží Rudého moře je od Saravátu odděleno horkou suchou pouští zvanou Tiháma.\n\nSeverní část horského systému tvoří pohoří Hidžáz o délce asi tisíc kilometrů. Nejvyšší vrcholem je Džabal al-Lawz s 2 580 metry. Střední část, jižně od Mekky, tvoří pohoří Asír. Nejvyšším vrcholem této části i celé Saúdské Arábie je Džabal Saudá. Na jihu poloostrova se nacházejí Jemenské hory. Tato oblast tvoří nejvyšší část pohoří a nalezneme zde všechny vrcholy nad 3 000 metrů, včetně nejvyšší hory Nabí Šu'ajb s nadmořskou výškou 3 666 metrů.\n\nOblast Saravátu vždy poskytovala vhodnější podmínky pro osídlení než okolní suché pouště. V místech s vyšší nadmořskou výškou a větším objemem ročních srážek se proto soustřeďovala značná část populace západní části Arabského poloostrova. Horské provincie Saúdské Arábie i Jemenu proto patří mezi místa s nejvyšší hustotou zalidnění v porovnání s ostatními částmi obou zemí. Mezi nejvýznamnější města patří například Mekka, Medína, Abhá nebo Saná.\n"}
{"id": "791755", "url": "https://cs.wikipedia.org/wiki?curid=791755", "title": "Návrhový vzor Fluid Logic", "text": "Návrhový vzor Fluid Logic\n\nNávrhový vzor Fluid Logic byl publikován v díle \"Real World Java EE Patterns\" vydané v roce 2009 Adamem Bienem. Jedná se o návrhový vzor využívající se při vývoji software, který do sebe musí implementovat prvky dynamických jazyků. Vzor byl navržen a je prezentován pomocí programovacího jazyka Java, který je spustitelný v prostředí JVM, stejně jako i mnoho nově vznikající dynamických jazyků.\n\nJava je statický jazyk zdůrazňující silné typování, proto je vhodná pro implementování dobře definované a stabilní business logiky. Tento programovací jazyk však není stavěný na algoritmy, které se často mění, protože každá změna aplikace vyžaduje její kompilaci a nové nasazení do produkčního prostředí.\n\nSilné typování a statické podoba jazyka nese tudíž i negativa. Pro různé účely je lepší využít možností dynamických jazyků než jazyku Java. Těmito jazyky mohou být například JavaScript, Ruby nebo Python. V jazyce Java se nám jen stěží podaří interpretovat business logiku aplikace za jejím běhu. Mohli bychom využít různé nástroje, jako je například ANTLR (http://www.antlr.org/), a vytvořit si vlastní doménově specifický jazyk (DSL), který by byl zpracováván a interpretován za běhu programu. S vytvořením vlastního tímto DSL je však spojeno obrovské úsilí ohledně designu, testování a dokumentace.\n\n\nProblém s vložením vlastním skriptů, které by náš program mohl dynamicky zpracovávat byl vyřešen v \"Java 6 Standard Edition\". V Java specifikaci označené jako JSR-223 (\"Scripting for the Java Platform\") je navrženo vhodné API, které nám nabízí interakci s více než 100 skriptovacími jazyky. Je dokonce možné vložit java objekt do objektu \"ScriptEngine\" a učinit ho tak dostupným pro zpracování dynamickým jazykem. Inicializace samotného \"ScriptEngine\" vezme jen pár řádek kódu a je ukázána níže na příkladu. Použití skriptovacích jazyků není závislé na žádném prostředí a může být využito jak případech aplikací, které musí běžet v různých Java EE kontejnerech, tak v případech, kde postačuje nasazení platformy Java SE. Protože návrhový vzor úzce souvisí s \"Java Scripting API\", tak proto podrobněji vysvětluji a ukazuji na příkladech jeho využití, aby bylo jasně patrné, čeho všeho lze implementováním vzoru Fluid Logic dosáhnout.\n\nTřída \"Calculator\", definovaná níže v kódu, je naprogramována tak, aby zpracovala výraz předaný jako parametr metodě \"calculate\".\n\nNyní si ukážeme, jak třídu \"Calculator\" využít a spustit kód z JavaScript v Javě pomocí \"Java Scripting API\". Můžete si všimnout, že při generování výrazu \"2 * 2 * FIVE\", jsme využili konstantu, kterou jsme si ve třídě \"Calculator\" nadefinovali a vložili do skriptového kontextu.\n\nJak jsme již napsali dříve, návrhový vzor Fluid Logic je vhodný zejména pro jeho možnost jednoduchého přemístění dynamického kódu nebo jeho změny. Kód může být nahrán z mnoha zdrojů. V další části si ukážeme, jak může být kód dynamicky nahrán ze souboru, jsou však možné i jiné varianty, například nahrání kódu uloženého v databázi nebo ze vzdáleného souboru umístěného na síti.\n\nNyní ukážu, jak je možné nahrát dynamicky kód ze souboru a nechat ho zpracovat pomocí \"Java Scripting API\". Znovu se jedná o kód napsaný v JavaScriptu.\n\nDalší příklad nám ukazuje, jak je možné vytvořit metodu a poté jí opakovaně volat pomocí rozhraní \"Invocable\".\nPokud námi zvolený dynamický jazyk podporuje objektově orientované programování, tak je možné využití objektů i pomocí \"Java Scripting API\". \nDalší příklad nám ukáže jak můžeme vzít objekt ze skriptovacího jazyka a použít ho jako implementaci javovského rozhraní.\n\nPoslední příklad ukazuje na využití javovských tříd ve skritovacím jazyce. Na příkladu je zdrojový kód z \"JavaScriptu\", který následně lze snadno nahrát jako souboru a spustit ho. Výsledkem bude vytvoření okna a vypsání „hello“ na standardní výstup.\n\nPříklad dalších podporovaných dynamických jazyků, které mají vytvořeny svůj \"ScriptEngine\", tudíž mohou interpretovány a stát se tak součástí business logiky aplikace.\n\nJRuby, Groovy, BeanShell, JACL, Jaskell, Java\n\nJawk, Jelly, JEXL, Javascript, Jython, OGNL\n\nEEP, xPath, XSLT, Pnuts, Scheme, sl\n\n"}
{"id": "791770", "url": "https://cs.wikipedia.org/wiki?curid=791770", "title": "Bagration", "text": "Bagration\n\nBagration je gruzínské jméno:\n\n\n\n"}
{"id": "791777", "url": "https://cs.wikipedia.org/wiki?curid=791777", "title": "Michelup a motocykl", "text": "Michelup a motocykl\n\nMichelup a motocykl je román z roku 1935 od známého českého prozaika Karla Poláčka.\n\nHlavní postavou je obyčejný měšťan Michelup, který žije klasickým způsobem, jeho zvláštní slabostí je ale koupě čehokoli ve slevě. Jeho dům je přecpaný všemi možnými věcmi, které pořídil jen proto, že byly za výhodnou cenu. Přitom je úplně jedno, jestli dotyčný předmět potřebuje či nikoliv. Z jeho domu se pomalu, ale jistě stává skladiště. Největší trable však přicházejí s koupí motocyklu, na kterém celý příběh stojí.\n\nMichelup po návštěvě v Americe zavítá do lázní spolu s rodinami Kafkových a Hájkových. Zde velmi levně pořídí motocykl po zemřelém synovi zelinářky. Michelup však neumí řídit a svůj nový majetek musí dostat domů. Navíc se s novým přírůstkem pojí i mnoho dalších nákladů, např. doprava stroje na nádraží nebo platba stěhovákům, aby mu jej dopravili do domu (nebude přece platit za garáž).\n\nMichelup brzy motocykl začne nesnášet, zabírá mu místo v bytě, nemá ho jak využít a vidí jej jako předmět, který začíná rozvracet rodinu. Tyto události zapříčiní změnu jeho chování, je nevrlý a hádá se dokonce i s manželkou, kterou měl dříve tak rád. I jeho přátelé se od něj začínají odvracet a on vidí jediné řešení v prodání toho prokletého motocyklu. Veškeré jeho snahy o prodej ale končí mizerně, hlavně proto, že nikomu nechce dovolit si motocykl vyzkoušet (musel by ho vynést z domu). S prvním zájemcem se pohádá o ceně. Michelup chce hotové peníze a zájemce mu nabídne pouze protiúčet. S druhým zájemcem se setká v luxusním baru, ten ho však podvede, o koupi zájem nemá a Michelup navíc musí zaplatit útratu i za něj.\n\nTohle všechno způsobí ještě větší proměnu osobnosti, hlavní hrdina ztrácí veškeré naděje, ani v práci již nedosahuje takových výsledků jako dříve. Rozhodne se, že když už ten stroj má, nějak ho i využije, a proto si najme řidiče, mladého hocha, kterého později kvůli problémům vyhodí a opět shání nového. Po všech nesnázích a trablech nadejde konečně okamžik, kdy se pekelného stroje \"nešťastnou\" náhodou zbaví. Při rychlé jízdě dojde k nehodě, kdy se motocykl srazí s drahým vozem ředitele Hartenegga. Nikomu se nic nestalo, ale stroj je zničen. Ředitel pozná svého starého řidiče Ludvíka (nyní ve službách Michelupa) a s radostí ho přijme zpět, navíc kvůli možné nechtěné publicitě a bohatě odškodní Michelupa. Tím se jeho život vrací do starých kolejí, s tím rozdílem, že další dovolenou pro jistotu zůstane doma.\n"}
{"id": "791779", "url": "https://cs.wikipedia.org/wiki?curid=791779", "title": "Finsko na Letních olympijských hrách 1928", "text": "Finsko na Letních olympijských hrách 1928\n\nFinsko na Letních olympijských hrách 1928 v Amsterdamu reprezentovalo 69 sportovců, z toho 67 mužů a 2 ženy. Nejmladším účastníkem byl Ada Onnela (17 let, 353 dní), nejstarší pak Bertel Broman (38 let, 346 dní) . Reprezentanti vybojovali 25 medailí, z toho 8 zlatých, 8 stříbrných a 9 bronzových.\n\n"}
{"id": "791812", "url": "https://cs.wikipedia.org/wiki?curid=791812", "title": "Krysa dinagatská", "text": "Krysa dinagatská\n\nKrysa dinagatská (\"Crateromys australis\") z rodu \"Crateromys\" je jeden z největších myšovitých hlodavců. Patří do skupiny obláčkových krys, které žijí jen na Filipínách. Má hnědou barvu a bílý konec ocasu. I s ocasem měří 55 cm.\n\nJejí jediný exemplář byl popsán v roce 1975 na severu ostrova Dinagat; od té doby po ní marně pátrala řada vědeckých expedic, a proto byla považována za vyhynulou. Teprve v lednu 2012 se tuto krysu podařilo vyfotografovat a natočit českým badatelům Václavu a Miladě Řehákovým.\n\n"}
{"id": "791818", "url": "https://cs.wikipedia.org/wiki?curid=791818", "title": "Finsko na Letních olympijských hrách 1924", "text": "Finsko na Letních olympijských hrách 1924\n\nFinsko na Letních olympijských hrách 1924 v Paříži reprezentovalo 121 mužů. Nejmladším účastníkem byl Hjalmar Nyström (20 let, 106 dní), nejstarší pak Robert Huber (46 let, 98 dní) . Reprezentanti vybojovali 37 medailí, z toho 14 zlatých, 13 stříbrných a 10 bronzových.\n\n"}
{"id": "791823", "url": "https://cs.wikipedia.org/wiki?curid=791823", "title": "Podblanická galerie", "text": "Podblanická galerie\n\nPodblanická galerie ve Vlašimské bráně zámku Vlašim je stálá expozice děl podblanických umělců a prodejní výstava obrazů. Expozice čítá několik desítek děl podblanických umělců, interiér dále doplňují obrazy, malířské náčiní a další předměty malíře Mgr. Stanislava Příhody, který zde i nadále umělecky působí. Podblanickou galerii podporuje město Vlašim. \n\nNovogotická brána při vstupu do parku byla vybudována v roce 1846. Prvními doloženými obyvateli tohoto objektu byli Karel a Františka Čížkovi. Karel Čížek měl za úkol hlídat přední část parku, dohlížet nad pořádkem a starat se o věžní hodiny. Zemřel roku 1934. Pak ve Vlašimské bráně žila rodina Havránkova a Laurova, v místnosti současného ateliéru se narodil v roce 1943 Zdeněk Laur. \n\nV letech 1967 až 1972 byla Vlašimská brána využívána jako konspirační místo Státní bezpečnosti pod krycím jménem Věž. \n\nDo roku 1980 bránu užívali zahradníci jako svoji šatnu a sklad, v letech 1980 - 2006 zde měl ateliér vlašimský malíř Mgr. Stanislav Příhoda (*1936). \n\nVlašimská brána byla v letech 2005 a 2006 zrekonstruována v rámci projektu spolufinancovaného Evropskou unii. Záměrem projektu a podmínkou poskytnutí dotace bylo zpřístupnění prostor Vlašimské brány veřejnosti. Odtud už byl jen krok ke zřízení Podblanické galerie, která je od května 2006 přístupná veřejnosti a představuje díla profesionálních i neprofesionálních výtvarníků z Podblanicka. Obrazy, plastiky, keramiku a další exponáty umělci věnovali nebo zapůjčili. Část prostor je vyhrazena pro stálou expozici a část pro samostatné výstavy. Na hlavním přístupovém schodišti je vyhrazené místo pro prezentaci současných malířů Podblanicka spolupracujících s Podblanickou galerii. Návštěvníci mohou nahlédnout i do ateliéru Stanislava Příhody. Český svaz ochránců přírody Vlašim je dlouhodobým nájemcem a provozovatelem Vlašimské brány, ve spolupráci s malířem a pedagogem Stanislavem Příhodou tak doplňuje svůj dlouhodobý program zaměřený na ochranu a péči o přírodní a kulturní dědictví Podblanicka.\n\nJosef Adamec, Majka Blažejová, Josef Burkhard, Marcela Černá, Richard Dušek, Jan Dvořák, Radek Dvořák, Milan Exner, Jan Hejtmánek, Lubomír Hejzlar, Milan Houdek, Oldřich Jahodář, František Jerman, František Kocoura, Žofie Kopecká-Horská, Antonín Král, Jan Kronus, Miroslav Kříženecký, František Matula, František Motejzík, Vladimír Motyčka, František Mrkvička, Jana Petrásková, Josef Polívka, Denisa Prokopová, Stanislav Příhoda, Pavel Rajdl, Jaroslav Sůra ml., Jaroslav Sůra st., Jaroslav Svoboda, Drahomíra Svobodová, Iva Švajcrová, Vít Švajcr, Josef Tříška, Svatopluk Zapletal.\n\nExpozice galerie se také podrobněji věnuje některým výtvarníkům a lidem s vazbou na objekt Vlašimské brány:\nJosef Adamec, Karel Čížek a Františka Čížková, Richard Dušek, Milan Exner, Oldřich Jahodář, František Jerman, František Kupsa, František Motejzík, Vladimír Pecháček, Josef Polívka, František Příhoda, Anna Roškotová.\n\nPři ČSOP Vlašim byl v roce 2006 založen Klub přátel Podblanické galerie. Pro členy je zajišťován zajímavý výtvarný program (besedy, shromažďování dokumentace, výstavy, občasník).\n\n"}
{"id": "791828", "url": "https://cs.wikipedia.org/wiki?curid=791828", "title": "Josef Černý (voják)", "text": "Josef Černý (voják)\n\nJosef Černý (13. září 1916, Mořkov, Rakousko-Uhersko – 10. září 1970, Suchdol nad Odrou, Československo) byl český voják, který se za druhé světové války účastnil bojů na východní frontě v oddílech pod vedením Ludvíka Svobody. Zmíněn je též ve Svobodově knize \"Z Buzuluku do Prahy\". Ve své vojenské kariéře dosáhl hodnosti podplukovníka.\n\nČerný se narodil v Mořkově čp. 117. Sloužil u sedláků a následně se vyučil pekařem. Roku 1939 odešel z Československa do Polska, kde se setkal s dalšími vlastenci odhodlanými bojovat proti fašismu. Dostal se až do Sovětského svazu, kde se 31. července 1942 stal v Buzuluku příslušníkem 1. československého armádního sboru, kterému velel Ludvík Svoboda. Účastnil se bojů na východní frontě druhé světové války, například u Sokolova (jako člen samopalné čety), Žaškova či v Dukelském průsmyku. V bojích na Dukle byl těžce zraněn a jeho léčení si vyžádalo čas až do konce druhé světové války. V roce 1945 se stal velitelem roty 1. československé samostatné tankové brigády. V 50. letech dvacátého století byl propuštěn z armády a učil na Vojenské akademii v Hranicích na Moravě. Zemřel tragicky při návratu z návštěvy u generála Svobody v Praze. Pohřben je na mořkovském evangelickém hřbitově. Dne 7. května 2010 u příležitosti 65. výročí osvobození obce Rudou armádou byla pplk. Černému na základní škole v Mořkově odhalena pamětní deska.\n\nČerný byl nositelem čtrnácti československých, sovětských a polských vyznamenání, mj.:\n"}
{"id": "791841", "url": "https://cs.wikipedia.org/wiki?curid=791841", "title": "Prague Society for International Cooperation", "text": "Prague Society for International Cooperation\n\nThe Prague Society for International Cooperation je nevládní organizace, oficiálně založená roku 1997, jejíž počátky se objevují však několik desetiletí dřív, zakořeněné v disidentských hnutích proti Komunistickým režimům v Centrální Evropě. Prostřednictvím organizovaní neoficiálních shromáždění politikých, diplomatických, podnikatelských a akademických autorit, The Prague Society tvoří a udržuje síť lidí, kteří díky svým různým pozicím a prostředím, ve kterým můžou neformálně probírat komplexní témata dnešního světa, navazovat kontaky a navzájem se inspirovat, se mohou prosadit a uskutečnit ve světě opravdové, a pozitivní změny.\nOd roku 2000 The Prague Society a The Global Panel Foundation společně udělují ceny Hanno R. Ellenbogen za velkou veřejnou službu.\nCeny HRE obdrželi: Vladimir Ashkenazy, Madeleine Albright, Václav Havel, Lord Robertson of Port Ellen, Miloš Forman, Michal I. Rumunský, Alexander Milinkevich, Desmond Mullan, Dalai Lama, Adam Michnik, Wesley Clark, Jiří Dienstbier, Andrés Pastrana, Věra Čáslavská, Iva Drápalová, Tony Fitzjohn, Souad Mekhennet, Magda Vášáryová, Zdeněk Tůma.\n\n\n"}
{"id": "791845", "url": "https://cs.wikipedia.org/wiki?curid=791845", "title": "Amateur Science Stories", "text": "Amateur Science Stories\n\nAmateur Science Stories byl vědeckofantastický fanzin, jehož vyšly pouze 3 čísla v období od října 1937 do března 1938 (říjen 1937, prosinec 1937 a březen 1938).\n\nRedaktorem fanzinu byl Douglas W. F. Mayer z Leedsu, který zde publikoval mj. první tři povídky tou dobou začínajícího spisovatele Arthura C. Clarka (Cestujte po drátě!, Ústup ze Země, Jak jsme byli na Marsu). První dvě zmíněné povídky poté vyšly v kolekci \"The Best of Arthur C. Clarke: 1937-1955\" (Sphere Books, 1973). V této kolekci je však nesrovnalost - úvod k Clarkovým povídkám uvádí název fanzinu \"Amateur Science Fiction Stories\", ačkoli na jiném místě je správný název \"Amateur Science Stories\".\n\nDalším z autorů, jimž vyšly ve fanzinu povídky byl např. britský spisovatel žánru sci-fi William Frederick Temple.\n\n"}
{"id": "791854", "url": "https://cs.wikipedia.org/wiki?curid=791854", "title": "Ladislav Suchomel", "text": "Ladislav Suchomel\n\nLadislav Suchomel (* 21. července 1930 v Tišnově) je aktivista protikomunistického odboje a Konfederace politických vězňů, kterému prezident ČR Václav Klaus propůjčil dne 28. října 2011 Řád Tomáše Garrigua Masaryka za vynikající zásluhy o rozvoj demokracie, humanity a lidská práva.\n\nVyučil se knihkupcem v brněnské Občanské tiskárně, brzy po únoru 1948 se zapojil do protikomunistických akcí - vylepoval letáky, spolu s dalšími se podílel se na osvobození politických vězňů z brněnské psychiatrické léčebny. Jeho skupina, která si říkala Jánošíci, v odboji pokračovala přepadáváním komunistických funkcionářů na vesnicích, zejména na Tišnovsku. Při těchto akcích však cíleně nikoho nezabili ani nezranili. Během přípravy svého odchodu do zahraničí v roce 1949 padli do léčky Státní bezpečnosti a byli zatčeni. \nLadislav Suchomel byl odsouzen na 19 let, z trestu si odpykal 14 let, propuštěn byl až v roce 1963. \n\nPo návratu z vězení pracoval v uranových dolech v Dolní Rožínce, k profesi knihkupce se mohl vrátit až v roce 1968. Začal pracovat v brněnské prodejně Charity na dnešním Dominikánském náměstí, kde působil až do odchodu do důchodu. I během této doby byl šikanovaný a sledovaný Státní bezpečností. Po roce 1989 se stal členem Konfederace politických vězňů, účastní se školních besed o komunistickém bezpráví.\n\n"}
{"id": "791856", "url": "https://cs.wikipedia.org/wiki?curid=791856", "title": "Olt", "text": "Olt\n\nOlt je název několika zeměpisných objektů:\n\n\nOd názvu Olt je také odvozen název:\n\n"}
{"id": "791860", "url": "https://cs.wikipedia.org/wiki?curid=791860", "title": "Archibald Václav Novák", "text": "Archibald Václav Novák\n\nArchibald Václav Novák (častěji uváděn jako A. V. Novák, vlastním jménem Václav Novák) (28. dubna 1895 Vodňany – 8. srpna 1979 Černošice) byl český cestovatel, spisovatel, nakladatel a komunální politik. Ve 20. a 30. letech 20. století se proslavil jako autor cestopisů a populární beletrie s exotickou tematikou.\n\nArchibald Václav Novák se narodil 28. dubna 1895 ve Vodňanech jako nejmladší ze synů soudního úředníka. Dětství bylo ovlivněno úmrtím otce a nelehkou finanční situací rodiny. V pěti letech navíc přišel o levé oko. Vyučil se zedníkem, později odešel do Prahy studovat stavební průmyslovku. V době první světové války pracoval v několika stavebních kancelářích jako stavební technik. V tomto období se také oženil s bankovní úřednicí Marií Hohausovou.\n\nPo válce, v roce 1919, se i s manželkou vydal do Francouzské polynésie na ostrov Tahiti. Plánoval se zde usadit, ale chtěl také zjistit stav observatoře, zřízené roku 1910 v Papeete M. R. Štefánikem. Cestoval přes Spojené státy americké, kde si na další cestu vydělával mimo jiné psaním článků do krajanského tisku a přednáškami pro Čechy a Slováky žijící v USA. Nedlouho po příjezdu do Ameriky, 26. prosince 1919, se manželům Novákovým narodil v New Yorku syn Václav.\n\nPobyt v Americe trval téměř rok - teprve v srpnu 1920 pokračoval Archibald Václav Novák s rodinou v cestě na Tahiti přístavu Papeete. Ukázalo se, že relita na ostrovech není tak ideální, jak si Novák představoval. Štefánikovu observatoř nalezl opuštěnou a bez vybavení. Nevyšly ani plány na získání vlastního pozemku. Pobyt na Tahiti tak nakonec trval pouze tři měsíce. Archibald Václav Novák během této doby procestoval ostrov Tahiti, navštívil i sousední ostrov Moorea a také Závětrné ostrovy Huahine, Raiatea, Tahaa a Bora-Bora. Vydal se i na korálový ostrov Anaa v souostroví Tuamotu, aby se seznámil se způsobem lovu perel.\n\nKoncem listopadu 1920 opustili manželé Novákovi Tahiti a vrátili se do Spojených států. Zde strávili ještě půl roku, kdy si vydělávali na návrat do vlasti.Do Československa se vrátili v létě roku 1921. Usadili v Černošicích. A. V. Novák navázal na svou přednáškovou a publikační činnost a bohatě využil dojmy z USA a zejména z Tahiti. S přednáškami, doprovázenými „světelnými obrazy“ - promítáním diapozitivů - objížděl celou republiku. Záhy také začal vydávat ve vlastním „Nakladatelství knih cestovatele A. V. Nováka“ první romány a povídky z exotického prostředí Francouzské Polynésie. Pikantní milostné příběhy si získaly velkou oblibu čtenářů. Novákova první a také nejúspěšnější kniha „Povídky z Tahiti, ostrovů hříšné lásky“ vyšla mezi lety 1922 – 1947 celkem v sedmi vydáních a prodalo se jí na dvacet tisíc výtisků. Kromě beletrie psal také cestopisy, ve kterých zachytil své vlastní zážitky z cest.\n\nÚspěch knih a přednášek umožnil A. V. Novákovi podniknout v letech 1926 – 1927 další cestu, tentokrát do Asie. Na cestu se vydal tentokrát sám. Navštívil Cejlon (dnes Srí Lanka), Indii, Barmu (dnes Myanmar), Malajsko (dnes Malajsie), Singapur, Sumatru, Francouzskou Indočínu (dnešní Vietnam a Kambodžu), Čínu a Japonsko. Do vlasti se vrátil přes Koreu a Sovětský svaz Transsibiřskou magistrálou. Po návratu pořádal nové přednášky o zemích, které navštívil. Vydal další romány a povídky a svou cestu popsal ve čtyřech cestopisech.\n\nA. V. Novák se angažoval i politicky, po návratu z asijské cesty byl za Českou stranu národně sociální zvolen do obecního zastupitelstva obce Dolní Mokropsy. Ve volbách, konaných v květnu 1938 byl zvolen starostou obce. V úřadu působil až do konce války. V těžké válečné době se plně věnoval práci pro obec. Několikrát se octl v ohrožení života pro anonymní udání. Po válce se Novák snažil obnovit vydavatelskou činnost, ale politické změny po roce 1948 přinesly zánik nakladatelství a vyloučení z veřejného života. V dalších letech se marně snažil prosadit, pro režim byl nepohodlný. Společenských změn a pádu totality se nedožil, zemřel 8. srpna 1979 ve věku 84 let.\n\n\n\n\n\n"}
{"id": "791866", "url": "https://cs.wikipedia.org/wiki?curid=791866", "title": "František Suchý Pražský", "text": "František Suchý Pražský\n\nFrantišek Suchý, označovaný jako František Suchý Pražský nebo Komárenský (21. dubna 1891, Březové Hory – 13. června 1973, Praha) byl český hudební skladatel a spisovatel, sběratel a upravovatel lidových písní.\n\nVystudoval učitelský ústav v Příbrami. Stal se učitelem v Městci Králové a v Dymokurech. V letech 1913–1914 byl mimořádným posluchačem Pražské konzervatoř a hudební vzdělání si prohloubil studiem u Arthura Nikische v Lipsku. V roce 1916 byl odveden na vojnu a po válce učil v Sučanech. V roce 1921 se stal odborným učitelem v Turčianskom Svätom Martině a později ředitelem měšťanské školy v Komárně. Založil a řídil \"Turčianskou filharmonii\", dirigoval \"Orchestrální sdružení Osvětového svazu v Komárně\" a byl sbormistrem komárenského \"Spevokolu\". Po vyhlášení Slovenského státu se vrátil do Prahy a působil na školách v Bubenči a v Košířích. Řídil \"Orchestrální sdružení pražských učitelů\".\n\nPo celý život sbíral a upravoval lidové písně. Zabýval se rovněž loutkářstvím a psal hudbu pro loutkové divadlo. Rozsáhlá byla i jeho činnost literární a publicistická.\n\n\n\n\n\n\n\n\n\n"}
{"id": "791879", "url": "https://cs.wikipedia.org/wiki?curid=791879", "title": "Team StarKid", "text": "Team StarKid\n\nTeam StarKid je americký divadelní spolek, který byl založen roku 2009 bývalými studenty Michiganské univerzity. U vzniku stáli Darren Criss, Brian Holden, Matt Lang a Nick Lang.\n\nTato kočovná společnost má v současné době oficiální sídlo v Chicagu.\n\nPředtím než oficiálně v roce 2009 vznikl Team StarKid, také známý pod názvem StarKid Production, se budoucí členové objevovali v seriálu (LWL), který byl ke zhlédnutí online, tvořili si své muzikálové hry a hráli v nich na Michiganské univerzitě hudby, divadla a tance.\n\nNázev „Team StarKid“ pochází z jedné repliky, kterou pronáší Lauren Lopezová jako postava Draca Malfoye v muzikálu \"A Very Potter Musical\".\n\nTeam StarKid vytvořili 19. června 2009 svůj kanál na servru Youtube pod názvem \"StarKidPotter\". Od té doby mají více než 100 milionů zhlédnutí.\n\nTeam StarKid vystoupili poprvé se svou muzikálovou hrou \"Harry Potter, The Musical\", 9. dubna roku 2009 v dramatickém centru Walgreen na univerzitě v Michiganu. Aby nedošlo k porušení autorských práv a k soudnímu sporu s Warner Bros., spolek se rozhodl změnit název své hry na \"A Very Potter Musical\".\n\nTeam StarKid se zaregistrovali na Youtube 19. června 2009 a svou hru tam nahráli 5. července 2009.\n\nTento muzikál paroduje 1., 4., 6. a 7. díl knihy o Harrym Potterovi, ačkoliv veškerý děj se odehrává během Harryho druhého roku v Bradavicích. Muzikál byl vyhlášen časopisem \"Entertainment Weekly\" jako jeden z deseti nejlepších videí roku 2009.\n\nDruhý muzikál \"Me and My Dick\" vznikl na podzim roku 2009. Scénář napsali Matt Lang, Nick Lang, Brian Holden a Eric Kahn Gale a hudbu vytvořili A.J. Holmes, Carlos Valdes a Darren Criss. Poté vzniklo album, které bylo jako první studentský počin z muzikálové vysoké školy vyhlášeno na 11. místě v žebříčku \"Billboard Charts\", což je ukazatel popularity písní a alb v USA.\n\n\"A Very Potter Sequel\" navazuje na předchozí hudební představení \"A Very Potter Musical\". Paroduje 1., 3. a 5. díl knihy od J. K. Rowlingové, ale děj je nastaven jako první rok Harryho života v Bradavicích. Muzikál byl poprvé uveden na scénu 14. května 2010 a je ke zhlédnutí na Youtube od 22. července 2010. Většina písní byla nahrána do alba \"A Very StarKid Album\", které se umístilo na 14. místě v žebříčku \"iTunes Pop Charts\". \"A Very Potter Sequel\" byl nominován na Mashable Award v kategorii za nejlepší online video.\n\nPrvního listopadu Team StarKid oznámili, že pracují na svém novém muzikálu pod názvem \"Starship\". Děj se odehrává na planetě velkých brouků, kde jeden z nich, kterého hraje Joey Richter, najde lidskou vesmírnou loď a chce se stát vesmírným strážcem. Vyprodaná představení byla k vidění v Chicagu 11. a 12. února 2011 a měla premiéru i v New Yorku a v Los Angeles. Na Youtube byl muzikál umístěn 30. dubna 2011.\n\n\"Holy Musical B@man!\" je parodie na \"DC Universe's Batman\". Muzikál byl uveden v Chicagu 22. března 2012 a na Youtube byl nahrán 13. dubna 2012.\n\nPoslední muzikálová parodie Harryho Pottera od týmu Starkid. Vyšel 11. srpna 2012 a herci měli na jeho nacvičení pouze dva dny, protože Darren Criss byl zaneprázdněn svou rolí v Glee natolik, že mu to prostě na jindy nevycházelo. Tento muzikál je jediný, při kterém mají herci na jevišti v rukou scénáře a roli Lenky Láskorádové si zahrála Evanna Lynch, která ji ztvárnila ve filmech o Harrym Potterovi.\n\nParodie na pohádkový Disney příběh Aladin z roku 1992. Premiéra byla v červenci 2013 v Chicagu.\n\nParodie na Star Wars.\n\nMuzikál o čísti americké historie, s pouze šesti herci. Joey Richter zde ztvárňuje hned několik rolí najednou, i v jednom okamžiku. Muzikál je zcela unikátní svým koncem – můžete si vybrat, kdo zemře.\n\nMuzikál o historii lidstva. Premiéra byla v roce 2016.\n\nTGWDLM je hororová komédie, která nás provází životem Paula, obyčejného chlapa, \"který nemá rád muzikály\", zatímco v Hatchefieldu vypukne nečekaná invaze mimozemšťanů, kteří přetváří svět na muzikál. Muzikál měl premiéru v roce 2018 v prosinci.\n\nV roce 2007 Matt Lang, Nick Lang, Eric Kahn Gale, Brian Holden, Darren Criss, Lauren Lopez, Elona Finlay, Chris Allen, Meredith Stepien a Jim Povolo produkovali online seriál \"Little White Lie\", který se v roce 2009 objevil na Youtube.\nSeznam členů Team StarKid a jejich role:\n\n\n"}
{"id": "791885", "url": "https://cs.wikipedia.org/wiki?curid=791885", "title": "LOL (^^,)", "text": "LOL (^^,)\n\nLOL <(^^,)> je první studiové album švédského producenta taneční hudby Basshuntera.\n\n"}
{"id": "791887", "url": "https://cs.wikipedia.org/wiki?curid=791887", "title": "Tyler Mane", "text": "Tyler Mane\n\nTyler Mane (skutečně Daryl Karolat, narozen 8. prosince 1966) je kanadský herec a bývalý wrestler. Původem je kanaďan, vysoký 206 cm. Wrestlingu se věnoval, často pod jmény \"The Skywalker\", \"Nitron\" či \"The Big Sky\", od roku 1989 do roku 1996, kdy kariéru ukončil a zaměřil se na herectví. Známý je hlavně z filmů jako X-Men nebo také Halloween z roku 2007, kde si zahrál masového vraha Michaela Myerse.\n\n\n"}
{"id": "791898", "url": "https://cs.wikipedia.org/wiki?curid=791898", "title": "Lesnický park", "text": "Lesnický park\n\nLesnický park je významný objekt lesního hospodářství, ve kterém se hospodaří podle zásad lesnického parku.\n\nLesnický park by se měl stát vzorovým objektem trvale udržitelného lesního hospodářství, který by dokázal sladit všechny zájmy a aktivity v daném území a který by trvale poskytoval všechny funkce, které je schopen plnit:\n\nV Česku byl jako první lesnický park vyhlášen Lesnický park Křivoklátsko v roce \n2010. V roce 2011, Mezinárodním roce lesů, byl na Brněnsku zřízen Lesnický park Masarykův les Křtiny a na Českolipsku a Mladoboleslavsku Lesnický park Bezděz, v roce 2017 pak péčí Lesů ČR lesnický park Podkomorské lesy u Brna.\n\nLesnické parky jsou součásti mezinárodní sítě modelových lesů The International Model Forest Network (IMFN).\n\n\n"}
{"id": "791906", "url": "https://cs.wikipedia.org/wiki?curid=791906", "title": "Jana Holcová", "text": "Jana Holcová\n\nJana Holcová (* 21. dubna 1975 Praha) je česká herečka. Vystudovala herectví na katedře alternativního a loutkového divadla Divadelní fakulta Akademie múzických umění v roce 1999. Její ročník pod vedením Miroslava Krobota vytvořil v roce 1997 základ dnešního divadelního souboru Dejvického divadla. Působí také v divadle Miriam. Kromě divadla působí také ve filmu, seriálech a reklamách.\n\nNěkolik let byla partnerkou hereckého kolegy z Dejvického divadla Davida Novotného.\n\n\n\n\n"}
{"id": "791921", "url": "https://cs.wikipedia.org/wiki?curid=791921", "title": "Bitva u Mnichova Hradiště", "text": "Bitva u Mnichova Hradiště\n\nBitva u Mnichova Hradiště (německy: \"Schlacht bei Münchengrätz\") byla svedena 28. června 1866 během prusko-rakouské války. Navazovala na bitvu u Podolí. Skončila vítězstvím Pruského království nad Císařstvím rakouským.\n\n\n"}
{"id": "791925", "url": "https://cs.wikipedia.org/wiki?curid=791925", "title": "Friedrich Karl Wunder", "text": "Friedrich Karl Wunder\n\nFriedrich Karl Wunder ( 27. října 1815 v Bayreuthu - 30. prosince 1893 v Hannoveru) byl litografem a také prvním a nejznámějším hannoverským fotografem v 19. století. Vytvořil množství portrétů významných osobností a důležité obrazové dokumenty k dějinám města Hannover.\n\nFriedrich Wunder byl považován až do své smrti za nestora německých fotografů.\n\n\nO jeho dětství není známo skoro nic. Zřejmě získal vzdělání zaměřené uměleckým směrem, vyučil se litografem. V tomto oboru pracoval od roku 1835 v Baumgartenově tiskárně, o pět let později (1840) po smrti majitele G. Fr. Baumgarta převzal její vedení.\n\n21. listopadu 1841 získal občanská práva města Hannover a 22. ledna 1842 se oženil s Louise Baumgarte.\n\nOd roku 1841 podnikal první pokusy v oboru daguerrotypie, kolem 1844 otevřel fotoateliér v tiskárně ve starém městě (\"Marktstraße\" 440, po změně číslování roku 1845 č. 24).\n\nRoku 1846 vytiskl „Plán královského sídelního města Hannover“ od Andrease Christopha Friedricha Sohnrey s nově vybudovaným hlavním nádražím.\n\nRoku 1854 se účastnil průmyslové výstavy ve skleněném paláci v Mnichově.\n\nRoku 1856 získal dům č. 3 na Nové cestě. 1859 byla tiskárna prodána. \n\nKrátce po založení Fotografického svazu v Berlíně roku 1863 byl v letech 1864 až 1868 jeho členem.\n\nRoku 1868 obdržel medaili za své práce, jež zaslal na 2. výstavu fotografických prací v Hamburku.\n\nFriedrich Wunder byl pohřben se svou ženou v rodinném hrobě zakoupeném již roku 1869 na Engesohderském hřbitově v Hannoveru, později sem přibyli i synové Karl a Otto.\n\nK jeho nejznámějším dílům patří:\n\n\n\n\n\nRoku 1868 mu byla udělena bronzová medaile na fotografické výstavě v Hamburku.\n\n\n"}
{"id": "791943", "url": "https://cs.wikipedia.org/wiki?curid=791943", "title": "Směr času", "text": "Směr času\n\nSměr času je sbírka povídek britského spisovatele science fiction Arthura Charlese Clarka.\n\nByla publikována v roce 2002 nakladatelstvím Polaris. Redaktoři Miroslav Kocián a Bohuslav Svoboda ji sestavili z anglických sbírek \"The Collested Stories\" a \"The Best From Fantasy and Science Fiction (Fifth Series)\". Na překladu se podílela pětice lidí: Jitka Skoupá, Lucie Baselová, Petr Caha, Ladislava Vojtková, Petr Kotrle a Josef Hořejší.\n\nSbírka obsahuje i trojici nejstarších Clarkových povídek z let 1937-1938, které vyšly původně v britském fanzinu \"Amateur Science Stories\".\nJsou to: Cestujte po drátě!, Jak jsme byli na Marsu a Ústup ze Země.\n\n\n"}
{"id": "791946", "url": "https://cs.wikipedia.org/wiki?curid=791946", "title": "Národní park Vápencové Alpy", "text": "Národní park Vápencové Alpy\n\nNárodní park Vápencové Alpy ( ) je národní park v Rakousku. Rozkládá se na rozloze 208,56 km² v horské oblasti Hornorakouské předhůří. Skládá se ze dvou částí, horské zalesněné oblasti Reichraminger Hintergebirge a horského masivu Sengsengebirge.\n\nSídlem společnosti národního parku (\"Nationalpark Gesellschaft\") je\nMolln.\nDalší návštěvnická centra se nacházejí v Reichramingu a ve Windischgarstenu. V návštěvnických centrech se konají výstavy a je zde možno získat informační materiály a informace o probíhajících akcích.\n\nRozloha národního parku činí 20 856 hektarů. Z toho 89 % tvoří vlastní jádro národního parku a 11 % zaujímá lesnicky a zemědělsky využívaná ochranná zóna.\nZ hlediska vlastnického členění je 88 % plochy parku v majetku lesnické společnosti \"Österreichische Bundesforste AG\", 11 % je v soukromém vlastnictví a 1 % je ve vlastnictví obcí.\n\nLidé žili v oblasti národního parku již v době kamenné. Dokladem toho jsou kamenné nástroje z období 65 000–30 000 př. n. l. zpracované tzv. levalloiskou technikou, nalezené v jeskyni Rameschhöhle spolu s pozůstatky jeskynního medvěda a lva, vlka a kozorožce.\nDalší nálezy artefaktů lovců doby kamenné z období 18 000 až 10 000 př. n. l. pochází z jeskyně \"Nixloch\" u obce Losenstein.\n\nV oblasti obce Windischgarsten byly nalezeny sekery a hroty kopí z období 1000 př. n. l.. Jsou známkami osídlení a migrace lidí horskými průsmyky v té době.\n\nVzhledem ke stupni zachování nedotčené přírody a krajiny v této části Horních Rakous, hraničící s Dolními Rakousy a Štýrskem, byla v roce 1976 vyhlášena přírodní rezervace \"Naturschutzgebiet Sengsengebirge\".\n\nPrvní plány pro vznik národního parku \"Reichraminger Hintergebirge\" se datují do roku 1983. V roce 1990 pak byla zahájena příprava vyhlášení Národního parku Vápencové Alpy. V roce 1996 byl hornorakouským parlamentem přijat zákon o Národním parku. 21. července 1997 byl pak národní park vyhlášen a 25. července 1997 slavnostně otevřen. Jeho rozloha činila 16 509 hektarů. V témže roce park získal mezinárodní statut národního parku IUCN II.\n\nRozloha parku byla v roce 2001 zvětšena na 18 400 hektarů a v roce 2003 byla zvětšena na 20 856 hektarů.\n\nV roce 2004 byl národní park zahrnut mezi území chráněná podle Ramsarské úmluvy a jako chráněné území v soustavě Natura 2000 - a to jak jako ptačí oblast, tak i evropsky významná lokalita podle Směrnice Rady č. 92/43/EHS.\n\nV roce 2009 následovala další úprava rozlohy parku v návaznosti na rozhodnutí komise EU z 12. prosince 2008.\n\nNejvyšším vrcholem je Hoher Nock s výškou 1963 m n. m.\n\nÚzemí je z 80 % zalesněno smíšeným lesem; dominují smrk, jedle a buk.\n\nV národním parku se nachází přes 200 km nedotčených potoků a 800 pramenů.\n\nGeologicky je území národního parku tvořeno horninami vápencového typu.\n\nV oblasti Národního parku Vápencové Alpy bylo dosud bylo objeveno přes 70 jeskyň. Největší jeskynní systém je Klarahöhle, objevený v roce 2004. Nejhlubší jeskyní je Krestenbergschacht s hloubkou 412 metrů od vstupu nacházejícího se v nadmořské výšce 1165 m n. m. V národním parku existují i ledové jeskyně, přístupné pouze zkušeným jeskyňářům. V Sengsengebirge je to \"„Eiskapelle“ (Ledová kaple)\". Tuto jeskyni tvoří 60 m dlouhý, 30 m široký a 6 m vysoký dóm. V některých letech zůstává až do podzimu ve středu prostoru ledový pilíř. Dříve tato jeskyně byla nazývána místními také jako \"„Teufelskapelle“ (Ďáblova kaple)\".\n\nV parku žije 30 druhů savců, 80 druhů hnízdících ptáků, 1500 druhů motýlů. Flóru představuje 1000 druhů kvetoucích rostlin, kapraďorostů a mechorostů.\n\nV parku žijí medvěd, rys, vydra, plch, bobr a mnohé druhy netopýrů. Dále mnoho druhů chráněných ptáků, mezi nimi : čáp černý, holub doupňák, jestřáb lesní, jeřábek lesní, krahujec obecný, ledňáček říční, lejsek malý, lelek lesní, linduška luční, orel skalní, orlík krátkoprstý, ostříž lesní, skorec vodní, sluka lesní, sokol stěhovavý, strakapoud bělohřbetý, tetřev hlušec, tetřívek obecný, včelojed lesní, volavka popelavá a výr velký.\n\nMezi ohrožené druhy plazů patří : ještěrka obecná, ještěrka živorodá, slepýš křehký, užovka hladká, užovka obojková, užovka stromová a zmije obecná.\n\nZ více než 850 doložených rostlinných druhů je 102 na červeném seznamu ohrožených druhů rostlin v Horním Rakousku.\n\nÚzemí národního parku je pod zvláštní ochranou, je však protkáno hustou sítí turistických cest. Okolní obce tuto oblast využívají výhradně pro ekoturistiku.\n\nV chráněné oblasti existuje 20 horských pastvin, z nichž jen několik málo je obhospodařováno.\n\n\n"}
{"id": "791949", "url": "https://cs.wikipedia.org/wiki?curid=791949", "title": "Novosvětské sedlo", "text": "Novosvětské sedlo\n\nNovosvětské sedlo (polsky \"Przełęcz Szklarska\", německy \"Neuweltpass\") je dopravně významné sedlo, oddělující od sebe Jizerské hory a Krkonoše. Na českém území má charakter sedla, na území Polska má charakter průsmyku. I v Česku je nazývané občas Novosvětský průsmyk. Prochází jím mezinárodní silnice I/10 z Prahy do polského přístavu Štětín, která tu kulminuje v nadmořské výšce 886 m. Do roku 2007 (vstup do Schengenského systému) se tu nacházel česko-polský hraniční přechod Harrachov – Jakuszyce.\n"}
{"id": "791950", "url": "https://cs.wikipedia.org/wiki?curid=791950", "title": "Basketbal na Letních olympijských hrách 1992", "text": "Basketbal na Letních olympijských hrách 1992\n\nTurnaj se odehrál v rámci XXV. olympijské hry ve dnech 25. července - 10. srpna 1992 v Barceloně.\n\nTurnaje se zúčastnilo 12 mužstev, rozdělených do dvou šestičlenných skupin ze, z nichž první čtyři postoupily do play off, kde se hrálo o medaile. Týmy, které skončily ve skupině na pátém a šestém místě, hrály o 9. - 12. místo. Olympijským vítězem se stalo mužstvo Spojených států.\n\n USA - Angola 116: 48 (27:7, 64:16, 90:34)\n\n26. července 1992 (16:30) – Barcelona\n\n26. července 1992 (20:30) – Barcelona\n\n26. července 1992 (22:30) – Barcelona\n\n27. července 1992 (14:30) – Barcelona\n\n27. července 1992 (20:30) – Barcelona\n\n27. července 1992 (22:30) – Barcelona\n\n29. července 1992 (11:30) – Barcelona\n\n29. července 1992 (20:30) – Barcelona\n\n29. července 1992 (22:30) – Barcelona\n\n31. července 1992 (11:30) – Barcelona\n\n31. července 1992 (20:30) – Barcelona\n\n31. července 1992 (22:30) – Barcelona\n\n2. srpna 1992 (9:30) – Barcelona\n\n2. srpna 1992 (11:30) – Barcelona\n\n2. srpna 1992 (22:30) – Barcelona\n\n SNS - Venezuela 78 :64 (17: 9, 34:16, 49:34)\n\n26. července 1992 (9:30) – Barcelona\n\n26. července 1992 (11:30) – Barcelona\n\n26. července 1992 (14:30) – Barcelona\n\n27. července 1992 (9:30) – Barcelona\n\n27. července 1992 (11:30) – Barcelona\n\n27. července 1992 (16:30) – Barcelona\n\n29. července 1992 (9:30) – Barcelona\n\n29. července 1992 (14:30) – Barcelona\n\n29. července 1992 (16:30) – Barcelona\n\n31. července 1992 (9:30) – Barcelona\n\n31. července 1992 (14:30) – Barcelona\n\n31. července 1992 (16:30) – Barcelona\n\n2. srpna 1992 (14:30) – Barcelona\n\n2. srpna 1992 (16:30) – Barcelona\n\n2. srpna 1992 (20:30) – Barcelona\n\n Chorvatsko - Austrálie 98 :65 (25: 9, 41:31, 66:36)\n\n4. srpna 1992 (14:30) – Barcelona\n\n4. srpna 1992 (16:30) – Barcelona\n\n4. srpna 1992 (20:30) – Barcelona\n\n4. srpna 1992 (22:30) – Barcelona\n\n Chorvatsko - SNS 75 :74 (15:21, 30:40, 56:56)\n\n6. srpna 1992 (16:30) – Barcelona\n\n6. srpna 1992 (22:30) – Barcelona\n\n USA - Chorvatsko 117:85 (23:22, 56:42, 89:56)\n\n8. srpna 1992 (22:00) – Barcelona\n\n Litva - SNS 82 :78 (18:15, 39:33, 57:55)\n\n8. srpna 1992 (13:00) – Barcelona\n\n Brazílie - Portoriko 86 :84 (20:26, 43:49, 64:63)\n\n6. srpna 1992 (14:30) – Barcelona\n\n6. srpna 1992 (20:30) – Barcelona\n\n Brazílie - Austrálie 90 :80 (26:20, 44:38, 61:59)\n\n8. srpna 1992 (11:00) – Barcelona\n\n Německo - Portoriko 96 :86 (24:22, 45:46, 67:62)\n\n8. srpna 1992 (20:00)– Barcelona\n\n Angola - Čína 79 :69 (18:19, 40:35, 62:53)\n\n4. srpna 1992 (9:00) – Barcelona\n\n4. srpna 1992 (11:00) – Barcelona\n\n Španělsko - Angola 78 :75 (22:15, 41:39, 55:53)\n\n6. srpna 1992 (11:00) – Barcelona\n\n Venezuela - Čína100:97 (23:29, 51:51, 74:76)\n\n6. srpna 1992 (9:00) – Barcelona\n\n1. USA\n2. Chorvatsko\n3. Litva\nTurnaj se odehrál v rámci XXV. olympijské hry ve dnech 25. července - 10. srpna 1992 v Barceloně\n\nTurnaje se zúčastnilo 8 družstev, rozdělených do dvou čtyřčlenných skupin. První dva týmy postoupily do play off o medaile, týmy na třetím a čtvrtém místě hrály 5. - 8. místo. Olympijským vítězem se stalo družstvo Společenství nezávislých států.\n\n Kuba - SNS 91:89 (25:13, 44:44, 68:70)\n\n30. července 1992 (13:00) – Barcelona\n\n30. července 1992 (20:00) – Barcelona\n\n1. srpna 1992 (13:00) – Barcelona\n\n1. srpna 1992 (22:00) – Barcelona\n\n3. srpna 1992 (11:00) – Barcelona\n\n3. srpna 1992 (13:00) – Barcelona\n\n USA - Československo 111:55 (23:18, 53:33, 79:44)\n\n30. července 1992 (16:30) – Barcelona\n\n30. července 1992 (20:00) – Barcelona\n\n1. srpna 1992 (11:00) – Barcelona\n\n1. srpna 1992 (20:00) – Barcelona\n\n3. srpna 1992 (20:00) – Barcelona\n\n3. srpna 1992 (22:00) – Barcelona\n Čína - Kuba 109:70 (21:16, 57:30, 82:49)\n\n5. srpna 1992 (13:00) – Barcelona\n\n5. srpna 1992 (22:00) – Barcelona\n\n SNS - Čína 76:66 (28:16, 43:35, 55:48)\n\n7. srpna 1992 (22:00) – Barcelona\n\n USA - Kuba 88:74 (25:27, 44:44, 62:63)\n\n7. srpna 1992 (13:00) – Barcelona\n\n Československo - Brazílie 74:62 (10:22, 24:34, 48:49)\n\n5. srpna 1992 (11:00) – Barcelona\n\n5. srpna 1992 (20:00) – Barcelona\n\n Španělsko - Československo 59:58 (4:17, 25:29, 38:40)\n\n7. srpna 1992 (11:00) – Barcelona\n\n Brazílie - Itálie 86:83p (17:18, 41:41, 57:63, 78:78)\n\n7. srpna 1992 (20:00) – Barcelona\n\n1. SNS\n2. Čína\n3. USA\n\n"}
{"id": "791951", "url": "https://cs.wikipedia.org/wiki?curid=791951", "title": "Miroslav Žahour", "text": "Miroslav Žahour\n\nMiroslav Žahour (30. ledna 1921 - 20. prosince 1978) byl český a československý vysokoškolský pedagog, politik Komunistické strany Československa a poslanec Sněmovny lidu Federálního shromáždění za normalizace.\n\nK roku 1971 se profesně uvádí jako tajemník Ústavu marxismu-leninismu Univerzity Palackého v Olomouci. Na této škole se za počínající normalizace v roce 1969 podílel na politických a profesních útocích proti reformně orientovaným učitelům. V září 1969 se stal členem dočasné \"komise pro řízení vnitřního života strany\" na univerzitě.\n\nVe volbách roku 1971 zasedl do Sněmovny lidu (volební obvod č. 123 - Olomouc, Severomoravský kraj). Ve FS setrval do konce funkčního období, tedy do voleb roku 1976.\n\n"}
{"id": "791954", "url": "https://cs.wikipedia.org/wiki?curid=791954", "title": "StarCraft: Brood War", "text": "StarCraft: Brood War\n\nStarCraft: Brood War je datadisk pro cenami ověnčenou real-time strategickou video hru StarCraft. Byl vydán v roce 1998 pro Windows a Mac OS, vyvinut spolupráci Saffire a Blizzard Entertainment. Datadisk přinesl nové kampaně, muziku, další jednotky pro každou rasu a vylepšení. Kampaně navazují na příběh z původního StarCraftu. Sequel pokračuje příběhem tam, kde StarCraft Brood War končí.\n\nBrood War byl kritiky dobře přijat. Recenzenti chválili to, že hra byla vyrobena spíše jako kompletní hra než pouze bonus. K datu 31. března 2007 se StarCraftu a datadisku Brood War prodalo skoro deset milionů kopií celkově. Hra je obzvlášť populární v Jižní Koreji, kde se profesionální hráči a týmy účastní her, jsou sponzorováni a soutěží v televizních utkáních.\n\nStejně jako v původní hře StarCraft, i zde má hráč možnost hrát tři kampaně za každou z následujících tří velkých vesmírných civilizací: záhadných Protossů, Terranů původem ze Země, a odporných Zergů. Příběh začíná pár hodin po skončení příběhu původní hry a přímo na něj navazuje.\n\nI když Tassadar v odvážném sebevražedném útoku zabil Zergské Nadvědomí (díky tomu začali Protossové vedle pozdravu \"En Taro Adun\" využívat i pozdrav \"En Taro Tassadar\"), nedokázal tímto činem zabránit dalšímu plenění protosského domovského světa Aiur Zergy, kteří prováděli bez vedení nahodilé, za to však devastující útoky. Soudce Aldaris sice protestoval, ale nakonec přistoupil na Zeratulův návrh ke stažení zbývajících protosských sil na Shakuras, svět, který si temní templáři po svém vyhnání před tisíci lety zvolili jako nový domov, Evakuaci provedli přes warpovou hvězdnou bránu, který však brzy začali napadat zdivočelí Zergové. Fénix s Jezdci Jima Raynora se dobrovolně nabídli, že místo warpové brány ochrání, dokud nebude evakuace hotová.\n\nUprchlíci se na Shakurasu pustili do budování sídla, jež pojmenovali Nový Antioch, a domnívali se, že Fénix i Raynor zemřeli, neboť nedorazili. Ve skutečnosti zůstali na Aiuru, aby průchod mezi oběma světy odtamtud uzavřeli. S hrůzou však zjistili, že Shakuras byl již také zamořený Zergy. Khalajci spolu s temnými templáři a jejich vlastními technologiemi zlikvidovali dva cerebraty, kteří zřejmě Zergům na Shakurasu veleli, když tu se objevila zergyně Sarah Kerriganová. Protossové ji chtěli ihned zabít, ale ta jim řekla, že tito cerebrati byli její nepřátelé, a že už není běsnící nestvůrou, jakou byla, když ještě žilo Nadvědomí, ale je nyní zcela osvobozená od jeho vlivu. Nabídla tedy Protossům informace, které je budou zajímat. V nexu temných templářů, kde se uprchlíci z Aiuru setkali s matriarchou temných templářů Raszagal (jedinou, kdo si ještě pamatoval vyhnání z Aiuru před tisíci lety a Aduna). Kerriganová tedy promluvila: na Charu roste nové Nadvědomí. K jeho růstu se spojili cerebrat Daggoth s dalšími, jakými byli tyto dva na Shakurasu, ale je dosud nezralé, tedy nemá roj vůbec pod kontrolou. Aldaris prohlásil, že lže a je zkažena do morku, ale Raszagal ho umlčela. Kerriganová dále vysvětlila, že ho musí zničit, než doroste a převezmě kontrolu nad všemi Zergy, i jí. Na oplátku jim nabídla pomoc při hledání dvou krystalů Khalis a Uraj k aktivaci xel'nažského chrámu, jenž by vyhladil všechny Zergy na povrchu Shakurasu.\n\nBěhem mise na Braxis získali první krystal (který tam Protossové kdysi nechali, když začal \"Aeon of Strife\"), ale při cestě k nalezení druhého krystalu narazili na blokádu dosud neznámých Terranů, kteří se nazývali Představenstvo spojené Země (UED – United Earth Directorate). Po překonání blokády se dostali na Char, kde spolu s Kerriganovou získali druhý krystal a prohlédli si nedospělé nové Nadvědomí.\n\nPo návratu na Shakuras je čekalo nemilé překvapení. Aiurští uprchlíci, vedení soudcem Aldarisem nesouhlasili se spoluprací s Kerriganovou, a vyhlásili válku temným templářům a Artanisovým Khalajcům, když Raszagal označila Aldarise za zrádce a nařídila jeho zabití. Po intenzivním boji se Artanis i se Zeratulem, které znepokojil matriarchy rozkaz, probojovali až k Aldarisovi, a snažili se s ním vyjednávat. Jenže Aldaris odmítal jakékoliv diskuze a než stihl vysvětlit motiv své vzpoury, dorazila na scénu Kerriganová a zabila ho sama.\n\nProtossům se vysmála, že je jen využila, a ze Shakurasu odešla s tím, že jsou nyní obklíčeni Daggothovými Zergy, které musí tak jako tak zničit pomocí dvou krystalů z xel'nažského chrámu, čímž ji velice usnadní splnění jejích \"vlastních plánů\". Tak tedy Artanis se Zeratulem v chrámu spojili krystaly Khaly i temnoty a obrovskou novou modré energie Shakuras kompletně očistili od Zergů, ovšem s pocitem, že konali jako hlupáci.\n\nDo sektoru Koprulu nedávno dorazila expediční armáda ze Země pod velením admirála DuGalla na rozkaz UED (Představenstvo spojené Země). Ačkoliv se kolonisté, uvízlí v Koprulu sektoru rozvíjeli nezávisle na Zemi, byli sledováni a jakmile se objevili Zergové a Protossové, rozhodlo se UED, že hrozbu obou mimozemských ras zlikviduje, stejně jako Dominium a diktátora Arcturuse Mengska.\n\nArmáda UED se po neúspěšné blokaci Protossů na Braxisu setkala na předměstí metropole Boralis s poručíkem někdejší Konfederace, Samirem Duranem, jenž vedl protidominijské povstání a UED slíbil spolupráci. Duran po bitvě o Boralis varoval DuGalla o odpovědi Dominia, proto dalším cílem UED byla na jeho návrh loděnice Dylar, kde se montovaly obří bitevníky pro Dominium. Mnoho jich dokázala UED ovládnout, ale pak následovala velká bitva bitevníků s armádou Dominia, vedenou generálem Edmundem Dukem.\n\nAčkoliv DuGalle Duranovi nevěřil, protože ho považoval za zrádnou krysu, přesto přistoupil na misi na Zergy zpustošený Tarsonis, někdejší metropoli Konfederace. V troskách hlavního města se nacházela ještě funkční rušička psionických vln. DuGalle měl na základě konfederačních poznatků o Zergách (dosti chabých) rozkaz Zergy zotročit a Duran vysvětlil, že tato rušička misi ohrozí, proto ji musí zničit. Po dlouhé bitvě se Zergy UED rušičku nakonec zajistilo a DuGalle nařídil její demolici.\n\nDalším krokem bylo napadení hlavního světa Dominia: Korhal. Tento svět se již dokázal vzpamatovat z konfederačního jaderného útoku a na povrchu uprostřed pouští rostla nová velkoměsta, jež chránila početná letka bitevníků a jaderný arzenál. Vyřadit oboje najednou bylo momentálně nad časové možnosti UED, proto se rozhodli vyřadit z provozu jen jedno z toho, aby pak vedli hlavní útok na metropoli Dominia, město Augustgrad. Císař Arcturus Mengsk se pokusil z města uprchnout na vlajkové lodi Norad III, ale byl dostižen letkou UED. Než mohl být Mengsk zatčen, objevil se na scéně Jim Raynor a Protossové, kteří se z Korhalu i s Mengskem, jemuž dle tvrzení Raynora \"zachraňují zadek\" odwarpovali pryč.\n\nUED Mengska, Protossy a Raynora vystopovalo na zdevastovaném Aiuru, kde jim chtělo zabránit v úniku přes warpovou hvězdnou bránu. Když byla jejich snaha téměř úspěšná, začali zničehonic útočit na pozice UED Zergové, o něž se měl dle dohody postarat Samir Duran. Když po něm DuGalle a jeho viceadmirál Alexej Stukov chtěli vysvětlení, vymlouval se na rušení signálu. Tento zergský chaotický útok umožnil Mengskovi, Raynorovi i Protossům uniknout z Aiuru. Stukov se vrátil na Braxis, aby tam znovu postavil z Tarsonisu ukořistěnou rušičku psionických vln. Admirál DuGalle byl tímto vývojem zaskočen a nechápal, proč Stukov nesplnil rozkaz rušičku na Tarsonisu zničit. Nařídil proto Duranovi, aby ho vystopoval, popravil, a rušičku vyhodil do vzduchu.\n\nSamir Duran Stukova uvnitř rušičky našel a zastřelil ho. Než Stukov zemřel, stihl DuGalla informovat o tom, že je Duran zrádce a má zřejmě něco společného se Zergy. Také mu vysvětlil, proč je tato rušička psionických vln důležitá, bez nich Zergy nikdy neporazí. Duran z místa záhadně zmizel a Zergové potichu vnikli dovnitř, když nejspíš Duran aktivoval příkaz k autodestrukci. Zbylá DuGallova jednotka musela příkaz včas vypnout, probíjejíc se přes hordy Zergů. Když byla rušička konečně plně v moci UED, zaměřila se pozornost generála DuGalla na Char a nové Nadvědomí.\n\nRušička sice na Charu vyřadila velkou část Zergů z možnosti provádět organizovanou obranu, což UED hodně usnadnilo provést na vulkanickém světě výsadek, ale tři Daggothovi cerebrati dokázali okolo nového Nadvědomí vytvořit skálopevnou obranu, každý se svou vlastní předností. Přesto se UED dokázala probojovat až k Nadvědomí a s využitím silných neurostimulátorů ho pozemšťané zotročili. Jakmile se tak stalo, přestali se Zergové bránit. Na scénu se vrátil Samir Duran, aby DuGallovi představil Královnu čepelí Sarah Kerriganovou. Ta předala admirálovi varování, že již shromáždila všechny síly k obraně Koprulu sektoru před invazí pozemšťanů, a že jeho dny jsou sečteny.\n\nPoté zpravodajci stvořili dokument, respektive propagandu o úspěchu DuGallovy mise v Koprulu sektoru s minimálními ztrátami, ovládnutí Dominia, Zergů, čímž zabránili tomu, aby kdy napadli Zemi, a vyhnání Protossů. Dokument také zmínil Stukovovu smrt, ale lhal o příčině jeho úmrtí: místo na Braxisu \"zemřel\" při invazi na Char a byl pohřben se všemi poctami v rakvi, jež nechali volně putovat po vesmíru.\n\nI přes varování, jaké Kerriganová přednesla DuGallovi, neměla proti nadvládě UED s čím válčit, protože UED s dorostlým Novým Nadvědomím ovládalo i roj. Proto uprchla i se Samirem Duranem na Tarsonis, kde se ji povedlo převzít kontrolu nad jedním cerebratem, čímž získala první klíč k tomu mít k dispozici armádu. Avšak i přesto ji poslouchalo jen minimum Zergů kvůli spuštěné rušičce psionických vln na Braxisu. Kerriganová poté shromáždila \"spojence\": Mengska, Raynora a Fénixe k boji proti UED. Ačkoliv ji Mengsk nenáviděl, půjčil ji svoje PSI emitéry, pomocí kterých nedávno vyhladil Tarsonis spolu s Konfederací, protože viděl, že je ona jedinou možností, jak UED porazit a obnovit Dominium.\n\nEmitéry využila k tomu, aby ovládla dostatečný počet Zergů, aby zničila rušičku na Braxisu. Zde ji pomohl Raynor zničením špatně hlídaných generátorů energie. Jakmile byla rušička zničena, mohla Kerriganová spolu s cerebratem konečně plně ovládnout jeho rod, část roje. Mengsk, Raynor a Fénix poté diskutovali o možnosti, že když teď má Kerriganová pod kontrolou část roje, mohla by ho jednou obrátit proti nim, ale její záměr porazit UED má smysl a bez ní by byl boj nemožný. Dalším cílem měl být Korhal, kde se utábořily hlavní síly UED, ale k tomu potřebovala dostatek surovin, aby její roj zesílil. Proto tedy nejprve na Kerriganové pokyn napadli koncern Kel-Morian na světě Moria, jenž byl znám svým surovinovým bohatstvím.\n\nNa Korhalu pak se svými spojenci provedla bleskový úder proti hlavním silám UED, které podporovaly některé zotročené zergské rody (broods) z Charu. I přes takto kvalitní zergsko-terranskou obranu dokázala Kerriganová se svými spojenci vyhnat UED z korhalské metropole Augustgradu. Hlavní síly UED se stáhly na Char. Další kroky pak Kerriganová konzultovala už jen se Samirem Duranem a dospěla k závěru, že je potřeba se vypořádat se \"spojenci\". Nařídila proto překvapivý útok na síly obnovujícího se Dominia a Fénixovy Protossy. Ze začátku byla nadmíru úspěšná, ale generál Edmund Duke s Fénixem zahájili protiofenzivu. Ačkoliv bojovali udatně, oba dva v bitvě padli, spolu s většinou jejich jednotek, což rozčílilo Mengska i Raynora. Po jejich odstranění se Kerrioganová cítila unavená neustálými boji a masakry, jež prováděla, proto se stáhla na Tarsonis odpočinout si, a Mengskovi ponechala Korhal, aby si obnovil své Dominium.\n\nJenže již po dvou dnech Kerriganovou a Durana přepadla na Tarsonisu mohutná invaze Zergů, zotročených od UED, a ti zničili v bleskurychlém útoku čtyři z pěti zergských úlů, jež Kerriganová ovládala, což ji dostalo do obklíčení. Duran si však všiml, že se nedaleko utábořil vědecký tým UED. Kerriganové došlo, že nové Nadvědomí ještě nedokáže ovládat Zergy až na Tarsonisu, proto je zde nutný tento \"vědecký\" tým, jenž se stal primárním cílem. Po zabití třiceti věců se zotročené zergské rody obrátily proti jednotkám UED, jež byly přinuceny se stáhnout z Tarsonisu, a připojily se ke Kerriganové, nebo byly zničeny.\n\nJakmile se vzpamatovali z událostí na Tarsonisu, vzala Kerriganová Durana a svůj roj na Shakuras, \"promluvit\" si s matriarchou Raszagal. Ta se však nacházela na vyvýšeném hlavním městě Shakurasu Talematros, jež bylo dobře bráněno a posíleno o všechny síly z Aiuru, včetně speciálních pylonů, jež znemožňovaly Zergům letecké operace. Útok musel být veden po zemi. Duran nabídl možnost, jak to provést, protože znal protosské technologie. Umístil pět náloží pod tyto pylony a odpálil je dálkově všechny najednou. Tím připravil celé město o energii a Kerriganová tak získala možnost vniknout do paláce s Razsagal, aby ji mohla unést.\n\nPoté kontaktovala Zeratula, kterého vydírala tím, že měla Raszagal jako rukojmí, aby jeho temní templáři pro ni zabili nové Nadvědomí na Charu. Zeratul byl podezřívavý, nezapomenul Kerriganové její vraždu Aldarise a další zločiny, ale na naléhání Raszagal udělal, co se po něm chtělo, přeci jen bylo Nadvědomí také nebezpečné. I přes značnou obranu ze strany UED a zotročených zergských rodů byla mise úspěšná a Zeratul osobně nové Nadvědomí popravil. Zeratul poté požadoval okamžitý návrat své matriarchy, ale ta odmítla odejít.\n\nŠokovaný Zeratul si uvědomil, že Kerriganová musela nějakým způsobem buď Raszagal infikovat, nebo ovládnout její mysl. Ve skutečnosti to Kerriganová provedla ještě dříve, než se Zeratulovi vůbec poprvé ukázala na Shakurasu. Duran o šest hodin později zpravil Kerriganovou o stavu roje: po smrti Nadvědomí jsou všechny rody roje opět pod její mocí a flotila UED opustila Char. Avšak Zeratulovi a jeho templářům se povedlo probojovat se k místu, kde držela Raszagal, a ti ji zavřeli do statické komory, aby ji pak teleportovali na Shakuras. Než to však stihli udělat, dokázala Kerriganová Protossy na místě, odkud připravovali transport, povraždit. Jen Raszagal a Zeratula chtěla živé. Když se po bitvě Zeratul na místě objevil, viděl Raszagal a hlavně její mysl v zuboženém stavu, který už nelze vrátit zpět. Proklel proto Kerriganovou a sám raději svou matriarchu zabil, aby ji uchránil před osudem horším než smrt. Ta, než zemřela, poděkovala Zeratulovi za záchranu před vlivem Kerriganové a požádala ho, aby ochránil její kmen. Když to Kerriganová viděla, tak místo toho, aby Zeratula zabila, ho nechala odejít, aby trpěl s pocitem viny a ztráty cti z toho, že sám musel zabít svou matriarchu. Ostatní temní templáři se vrátili na Shakuras, aby našli Artanise a pověděli mu, co se stalo…\n\nSám Zeratul odletěl jinam, zmaten z toho, co se stalo. Jeden z jeho templářů vystopoval protosský signál na nedalekém \"temném měsíci\", kam se tedy vydal s tím, že dle záznamů tam Protossové nikdy nežili ani neměli kolonii, proto si myslel, že se tam nachází Artanis. Zeratul s malou skupinou bojovníků narazili na Terrany, kteří tam dělali na Protossech, zamrzlých ve statickém poli, pokusy. Zeratul povypínal pylony, čímž tyto Protossy usmrtil, ale vyvstávala otázka, jaktože Terrani dokázali postavit protosské pylony. Pokračoval dál v pátrání a narazil na protosské fotonové kanóny, po jejichž vyřazení na něj zaútočil bitevník, který byl na místo přivolán protosskou, zjevně ukradenou technologií. Pak dál našel další statické buňky, z jejichž počítačů vyčetl, že tito Terrani četli protosskou esenci, aby se dověděli co nejvíc o tajemství protosských válečníků. Toto Zeratula hodně naštvalo. V další buňce nalezne buď protosského archona, nebo Zergy nakaženého Terrana. V další buňce nalezl zase statické pole, ale tentokrát v něm nebyl Protoss, ale zergling. V počítači byla opět informace o zpracování genetického materiálu, ale kromě toho něco ještě mnohem horšího. Byl proveden experiment kombinace esence Protossa a genů Zerga, čemuž Zeratul nemohl uvěřit. Pustil se do dalšího pátrání, až narazil na dobře bráněný terranský komplex, kde našel poslední statické pole, v němž nebyl ani Protoss ani Zerg, ale nestvůra, jakou nikdy v životě neviděl. Zeratul v ten moment zbělal hrůzou, když se z počítače dozvěděl, že se jedná o prototyp protosskozergského hybrida. Tu se na místě objevil Samir Duran, jenž své dílo stihl pochválit a prozradil, že on sám je tisíce let starý, a není tudíž \"Samir Duran,\" ani ve skutečnosti nepracoval pro Kerriganovou, ale pro daleko mocnějšího pána, jenž spal celé věky, ale nyní je připraven se díky těmto hybridům \"pustit do díla\". Zeratul neměl slov, ale varoval Durana před tím, jak bude takový hybrid nebezpečný, když v sobě má to nejlepší z Protossa i Zerga. Odpověděl, že to samozřejmě ví a je jen dílkem k dokončení velkého cyklu, pokud by ho Zeratul chtěl zabít, může, ale ve skutečnosti jsou takové základny s hybridy ve stázi rozesety po celém vesmíru a nikdy je nemůže najít všechny. Osudu, který byl předurčen v době, kdy byl vesmír ještě mladý, stejně neunikne. Již brzy se všichni hybridi probudí k životu… Zeratul tedy hybrida zabil. Duran sice zmizel, ale Zeratul si byl jistý, že i když není schopen ostatním pořádně vysvětlit, co viděl, nevypadá budoucnost vůbec růžově.\n\nMezitím se Kerriganová usadila na plošině oblétávající Char, kde se musela bránit třem armádám, navíc Samir Duran z pro ní neznámého důvodu zmizel. Čelila vojskům obnoveného Dominia, Protossům pod vedením Artanisem a DuGallovým zbytkům expedičních vojsk UED. Sama měla k dispozici jen málo Zergů, neboť většina roje byla stále dole na Charu a nestihne se vrátit včas. Nicméně se ukázalo, že všechny tři sjednocené armády byly podobně oslabené a nemohly využít svůj plný potenciál. Proto je Kerriganová po těžkém boji z charské plošiny brzy jednoho po druhém smetla.\n\nGenerál DuGalle se tedy s torzem svých jednotek vracel s hanbou na Zem. Napsal dopis na rozloučenou své ženě, kde přijal plnou zodpovědnost za smrt Alexeje Stukova i za neúspěch expedice. Poté si nabil pistoli a zastřelil se. Krátce na to dorazily na plošinu okolo Charu ostatní rody Zergského roje a ty pak v čele s Kerriganovou dohnaly ustupující vojska UED a kompletně je do jednoho zničily, aby se direktoriát UED na Zemi nikdy nedozvěděl, co se v Koprulu sektoru ve skutečnosti stalo. Sama Kerriganová se korunovala Královnou čepelí, nechala Protossy v čele s Artanisem i Terrany v čele s Mengskem obnovit své civilizace, ale s tím, že se i oni jednoho dne před ní skloní. Jim Raynor a Zeratul po těchto událostech, jež vešly ve známost jako \"Válka rodů\" neboli \"Brood War\" stáhli na čas do ústraní. Kerriganová se sice stala nejmocnějším vladařem v Koprulu sektoru, ale i ona tušila, že se něco závažného děje…\n\n\n"}
{"id": "791957", "url": "https://cs.wikipedia.org/wiki?curid=791957", "title": "Paul Kutter", "text": "Paul Kutter\n\nPaul Robert Kutter (5. října 1863, Flums – 15. března 1937, Lucemburk) byl jedním z prvních průkopníků fotografie v Lucembursku. Pocházel ze švýcarského Flumsu a své první studio otevřel v roce 1883 poblíž lucemburského Bocku. Jeho syn Edouard i jeho vnuk Edouard pokračovali v rodinném podniku v Lucemburku po celou řadu let.\n\nSvé první fotostudio otevřel v roce 1883 na rue Wiltheim č.p. 3 poblíž lucemburského Bocku. V roce 1904 přemístil své podnikání na rue du Génie č.p. 3, (nyní ulice Monterey), kde do roku 1903 pracoval fotograf Charles Bernhoeft.\n\nKutterův prvorozený syn Edouard Frédéric Henri (1887–1978), se přidal ke svému otci jako učeň v roce 1898. Paul Kutter měl ještě tři další syny a sice: Joseph Kutter (1894–1941), jeden z významných lucemburských malířů; Bernard (1889–1961), který také fotografoval; a Paul Kutter junior (1899-1941). Měl také dceru Catherine Louise Marie (1891–1958). Jeho syn Edouard i jeho vnuk Edouard pokračovali v rodinném podniku v Lucemburku po celou řadu let.\n\nNěkteré z jeho fotografií jsou uloženy ve veřejně přístupných archivech Lucemburské Photothèque.\n\n"}
{"id": "791959", "url": "https://cs.wikipedia.org/wiki?curid=791959", "title": "Eduard Clam-Gallas", "text": "Eduard Clam-Gallas\n\nHrabě Eduard Clam-Gallas (14. března 1805, Praha – 17. března 1891, Vídeň) byl rakouský generál. Byl nejstarším synem hraběte Kristiána Kryštofa Clam-Gallase (1771–1838), Beethovenova patrona, a hraběnky Josefíny Clary-Aldringenové (1777–1828).\n\nRoku 1823 vstoupil do armády, nejdříve byl rytmistrem (kapitánem) prvního jezdeckého pluku v Praze v roce 1831, poté komandér (1835), plukovník (1840) a nakonec generálem (1846).\n\nV roce 1848 byl odvelen do Itálie. Pod velením generála Josefa Radeckého řídil brigádu, která se vyznamenala u Santa Lucie poblíž Vicenzy a v bitvě u Custozy. Byl vyznamenán vojenským řádem Marie Terezie a povýšen na polního podmaršálka (ekvivalent dvojhvězdičkového generála, velitele divize).\n\nV dubnu 1849 se stal velitelem sedmihradského armádního sboru (7 000 pěšáků, 1 600 koní a 36 kanónů). Během letního sedmihradského tažení byl poražen Józefem Bemem, ale po této porážce byl schopen zvítězit nad Sándorem Gálem a jeho Székelskou (Sikulskou) armádou. Po okupaci Székelska, Sikulska se spojil s Lüdersem a společně porazili Bema u Segesváru.\n\nOd roku 1850 byl v čele I. armádního sboru Čechy ve Vídni a během druhé italské války za nezávislost (1859) se zúčastnil bitvy u Magenty a u Solferina. Jeho chyby neměly vliv na jeho kariérní postup a byl povýšen na generála jezdectva.\n\nV roce 1861 byl přijat do Říšské dvorské rady před tím, než se stal v roce 1865 císařským hofmistrem.\n\nV průběhu prusko-rakouské války utrpěl ponižující porážku v bitvě u Jičína, za níž se dostal před válečný soud, ale byl zproštěn obvinění díky svému vysokému společenskému postavení. Údajně pak ale musel na významné akce nosit na ruce červenou stuhu. Proto už moc do společnosti nechodil a poslední léta strávil na odpočinku ve Frýdlantě a Liberci v Čechách (dnešní Česko).\n\nRoku 1850 se oženil s Klotildou z Dietrichsteinu (1828–1899), dědičkou knížete Josefa Františka z Dietrichsteinu (1798–1858) a švagrovou Alexandra Mensdorff-Pouillyho, staršího ministra Rakouského císařství a Clam-Gallasova druha ve zbrani z bitvy u Magenty. Měli jediného syna Františka a dvě dcery, Eduardinu a Klotildu.\n\n"}
{"id": "791963", "url": "https://cs.wikipedia.org/wiki?curid=791963", "title": "Lenka Krobotová", "text": "Lenka Krobotová\n\nLenka Krobotová (* 10. března 1977 Plzeň) je česká herečka, dcera herce a režiséra Miroslava Krobota a herečky Hany Doulové.\n\nVystudovala činoherní herectví na DAMU. V roce 2000 se stala členkou souboru \"Dejvického divadla\". Vedle tohoto divadla působí i jako filmová a rozhlasová herečka. S manželem Václavem Havelkou má syny Šimona a Eliáše.\n\n\n\n\n\n\n\n\n\n"}
{"id": "791964", "url": "https://cs.wikipedia.org/wiki?curid=791964", "title": "Itóova buňka", "text": "Itóova buňka\n\nItóovy buňky (též buňky stelární, někdy lipocyty; podle japonského anatoma 伊東 俊夫 Itó Tošio 1904 － 1991) jsou typickými buňkami subendotelového prostoru jater (rovněž znám pod názvem perisinusoidový prostor Disseův). Ve svých vakuolách ukládají vitamín A a jsou důležitým činitelem v procesu regenerace poškozených jater, nicméně neméně významnou úlohu hrají i v procesech patologických.\n\nTvar Itóových buněk je hvězdicovitý, odtud i jejich alternativní název – buňky stelární. Vedle četných lipidových kapének obsahují filamenta aktinu, myosinu a desminu. Za patologických stavů svůj vzhled mění a spíše se podobou přibližují fibroblastům, či myofibroblastům.\n\nPro Itóovy buňky je typické ukládání vitaminu A (je zde soustředěno 50-80% vitaminu A v celém těle) v tukových kapénkách ve formě retinyl esteru. Ve fyziologických podmínkách je udržování homeostázy vitaminu A těmito buňkami nezastupitelné.\n\nItóovy buňky produkují růstový faktor, který je podstatnou složkou při regeneraci jater - vyvolává dělení jaterních buněk a tím nahrazení jaterní tkáně. Nicméně opakované poškození jater vede během své regenerace rovněž ke zmnožení vaziva a společně s dalšími procesy k fibrotizaci (viz níže). Schopnost nahrazení jaterní tkáně u některých laboratorních zvířat je velice vysoká – např. u potkana mohou játra nahradit až 75 % své hmoty za 1 měsíc.\n\nKromě své regenerační funkce jsou však Itóovy buňky rovněž zásadním činitelem v procesu fibrotizace, jež vede až k cirhóze. V poškozené jaterní tkáni se v místě léze tyto buňky nakumulují a začnou produkovat zvýšené množství fibrózní matrix. Ta za účasti cytokinů redukuje tvorbu klasické matrix. Aktivované Itóovy buňky se schopností kontraktility mohou při zvýšení kontrakce snížit průtok krve játry. Fibróza je původně reverzibilní, ale postupem času přechází do nevratného stádia.\n"}
{"id": "791965", "url": "https://cs.wikipedia.org/wiki?curid=791965", "title": "Gasztony", "text": "Gasztony\n\nGasztony je obec v Maďarsku v župě Vas. Území obce sousedí s Rakouskem.\n\nRozkládá se na ploše 14,27 km² a v roce 2011 zde žilo 436 obyvatel.\n"}
{"id": "791967", "url": "https://cs.wikipedia.org/wiki?curid=791967", "title": "Cementoblast", "text": "Cementoblast\n\nCementoblast je aktivní buňka podílející se na permanentní dostavbě zubního cementu. Vzniká z folikulárních buněk okolo kořene zubu.\n\nCementoblasty jsou aktivní buňky nacházející se v celulárním kořenovém cementu. Produkují organickou matrix kořenového systému. Cement je díky nim schopen se částečně regenerovat (při zlomenině kořene dochází k hojení novotvorbou cementu a dentinového svalku). Cementoblasty jsou tkání ektomezenchymového původu a spolu s tkání epitelového původu (sklovinný orgán s ameloblasty tvořícími sklovinu) tvoří zubní zárodek.\n\nCementoblasty jsou buňky kulovitého tvaru s poměrně velkým jádrem a obvykle jedním jadérkem. Morfologií se podobají fibroblastům. Mají všechny organely typické pro buňky syntetizující a sekretující proteiny. Typický je výrazný Golgiho aparát, drsné endoplazmatické retikulum, velký počet mitochondrií a cytoplazma bohatá na vezikuly. Při histologickém barvení se používá hematoxylin, eosin a von Kossa barvivo.\n\nZubní cement je mineralizovaná vrstva, která pokrývá kořen a krček zubu a svou strukturou se velmi podobá kosti. Vznik zubního cementu se nazývá \"cementogeneze\" a hlavní roli v ní hrají právě cementoblasty. Cementoblasty se ukládají jako epiteloidní vrstva na povrchu dentinu a staví cement, podobně jako osteoblasty vytváří kost. Rozlišujeme cement acelulární (primární) a celulární (sekundární), které se ukládají ve vrstvách.\n\nPrimární, také označovaný jako acelulární cement, se ukládá jako prvá vrstva na dentin a pokrývá zub od krčku až ku vrcholu kořene. Někdy, v apikální části kořene, může chybět. Do tohoto primárního cementu jsou zakotvena kolagenní vlákna závěsného zubního aparátu. Cement, obvykle na úzkém pruhu, v krajině zubního krčku, překrývá ukončení skloviny, řidčeji končí právě na její hranici. Sekundární cement, také označovaný jako celulární, se ukládá na vrstvičku primárního cementu a je výrazně vytvořen hlavně v dolní třetině zubního kořene a na apexu. Tento sekundární cement je tvořen lamelami, mezi kterými se nalézají dutinky, v nichž jsou uloženy buňky cementu - cementocyty.\n\n\n"}
{"id": "791968", "url": "https://cs.wikipedia.org/wiki?curid=791968", "title": "De Havilland Aircraft Company", "text": "De Havilland Aircraft Company\n\nDe Havilland Aircraft Company byl britský letecký výrobce působící od roku 1920 do roku 1963. Společnost postavila celou řadu úspěšných letounů a průkopnických letounů, mezi které patřil i první proudový linkový dopravní letoun de Havilland Comet.\n\nHistorie společnosti se začala psát v roce 1920, když společnost Airco, ve které Geoffrey de Havilland působil jako hlavní konstruktér, byla prodána svým majitelem společnosti Birmingham Small Arms Company. Ta však měla zájem jen o budovy a nikoli o výrobu letadel. Proto se de Havilland rozhodl založit novou společnost pod svým jménem. Společnost byla založena 25. září 1939 v Stag Lane poblíž Edgware u Londýna. K de Havillandovi se připojilo mnoho bývalých kolegů a přátel. Společnost byla v roce 1932 přemístěna do Hatfieldu v Hertfordshire. Původní výroba na letišti Stag Lane byla oficiálně uzavřena v roce 1934, ale vlastní továrna byla zachována pro výrobu motorů.\n\nNejprve se de Havilland soustředil na výrobu jedno a dvoumístných dvouplošníků, které přímo navazovaly na řadu letounů DH společnosti Airco, ale byly poháněny vlastními motory společnosti de Havilland s označením Gipsy. Dále se ještě před válkou společnost proslavila řadou „Můr“ (Moth), které zahrnovaly například letouny Tiger Moth nebo Gipsy Moth, které se zařadily pro svou praktičnost a nízkou cenu mezi nejslavnější předválečné letouny, které se vyráběly po tisících kusech po celém světě. Tyto letouny ustanovily mnoho světových leteckých rekordů, mnoho z nich bylo pilotováno de Havillandem osobně a například pilotka Amy Johnsonová přeletěla sama na stroji Gipsy Moth v roce 1930 z Anglie do Austrálie.\n\nSpolečnost se od počátku soustředila i na výrobu dopravních letadel, což by v té době perspektivní trh. Letouny DH 84 Dragon se staly prvními letouny irské letecké společnosti Aer Lingus, která později létala i s letouny DH 86B Dragon Express a DH 89 Dragon Rapide. Společnost de Havilland pokračovala ve výrobě vysoce výkonných letounů, včetně velmi rychlého dvoumotorového poštovního letounu DH 88 Comet. Jeden z nich zvítězil v leteckém závodu „MacRobertson Air Race“ z Anglie do Austrálie v roce 1934.\n\nNa počátku 2. světové války společnost de Havilland vyráběla pro Královské letectvo cvičné a dopravní letouny Tiger Moth, Dragon Rapide a Airspeed Oxford. Tyto letouny byly dodávány po celou válku. V roce 1940 de Havilland koupil společnost Airspeed, kterou dál provozoval jako dceřinou společnost. Během druhé světové války se společnost rovněž věnovala intenzivnímu výzkumu proudových motorů.\nNávrhy letounů s výbornými výkony a používání dřevěných konstrukcí vyvrcholilo pravděpodobně nejslavnějším modelem společnosti, kterým byl letoun de Havilland Mosquito. Letoun byl postaven hlavně ze dřeva kvůli nedostatku hliníku během 2. světové války. Ačkoliv návrh letounu původně vzbuzoval nedůvěru díky své dřevěné konstrukci, tato nedůvěra rychle přerostla v nadšení a letounu se nakonec přezdívalo „Dřevěný zázrak“. Jeho pokračovatelem byl ještě výkonnější letoun de Havilland Hornet.\n\nPo druhé světové válce de Havilland pokračoval ve vývoji špičkových letounů a to jak na vojenském (letouny Hornet, Vampire a Venom), tak i na civilním poli. Několik vážných nehod však otřáslo pověstí společnosti. Například experimentální letoun de Havilland DH 108 Swallow havaroval v ústí řeky Temže, přičemž zahynul syn zakladatele společnosti Geoffrey de Havilland Jr. Společnost získala v roce 1948 i větší letecký závod na letišti Hawarden v Broughton poblíž Chesteru. Výroba v tomto závodě doplňovala výrobu v Hatfieldu.\n\nLetoun de Havilland Comet vstoupil do služby v roce 1952. Jednalo se první, dychtivě očekávaný, komerční proudový dopravní letoun, který byl pochopitelně zdrojem britské národní pýchy. Letoun Comet však postihly tři tragické nehody během dvou let provozu. V roce 1952 došlo také ke katastrofální nehodě prototypu letounu DH 110 během leteckého dnu „Farnborough Airshow“. Letoun se během letu rozpadnul, přičemž trosky usmrtily několik desítek návštěvníků leteckého dnu.\n\nKvůli problémům s únavou materiálu byly zbývající letouny Comet odstaveny z provozu v roce 1954. Společnost de Havilland poté vyvinula značné úsilí, aby postavila novou verzi, která byla větší i silnější. Tento letoun, označený Comet 4, měl umožnit dopravním letounům společnosti de Havilland návrat na nebe v roce 1958. Poté se však ve Spojených státech začaly vyrábět letouny Boeing 707 a Douglas DC-8, které byly jednak rychlejší a jejich provoz byl i více ekonomický. Objednávky letounu Comet 4 byly nakonec vesměs zrušeny.\n\nV roce 1959 společnost Hawker Siddeley koupila společnost de Havilland (vlastnila jí od ledna 1960), ale až do roku 1963 jí zachovala jako oddělenou společnost. 1. července 1963 se společnost de Havilland stala divizí společnosti Hawker Siddeley Aviation Ltd. a všechny typy letounů, které byly v té době ve výrobě nebo ve vývoji, změnily své označení z „DH“ na „HS“ (viz například letoun Hawker Siddeley Trident). Slavné označení „DH“ a jméno de Havilland však žilo dál spolu se stovkami letounů řady Moth a spolu se značným množstvím dalších rozličných typů, které létaly a ještě létají po celém světě.\n\nDe Havilland se vrátil do světa dopravních letounů v roce 1962 linkovým strojem Trident. Nicméně stroj byl navržen, aby vyhovoval potřebám jedné letecké společnosti – British European Airways. Pro ostatní letecké společnosti byl letoun nezajímavý a dávaly přednost konkurenčnímu třímotorovému stroji Boeing 727. De Havilland (Hawker Siddeley) tak postavil jenom 117 letounů Trident, zatímco Boeing prodal více než 1 800 strojů verze 727.\n\nDe Havilland se také angažoval na poli vývoje raket dlouhého doletu (dceřiná společnost de Havilland Propellers) vývojem kapalinové balistické rakety Blue Streak. Tento projekt byl zrušen v roce 1960.\n\n\n\n\n\n\n\n\n\nSpolečnost de Havilland měla celou řadu dceřiných společností po celém světě. Byly to de Havilland Aircraft Pty Ltd (australská pobočka), de Havilland Aircraft of Canada Ltd (kanadská pobočka), de Havilland Engine Company (motory), de Havilland Propellers (vrtule, řízené střely), de Havilland Aeronautical Technical School (škola) a Airspeed Ltd. Další pobočky byly založeny v Indii, Jižní Africe a na Novém Zélandu. Následuje popis několika z nich.\n\nSpolečnost de Havilland Canada Aircraft of Canada Ltd. byla založena v roce 1928, aby vyráběla letouny řady Moth pro výcvik kanadských letců a po válce se zabývala i vývojem vlastních typů letounů, které se hodily do drsných kanadských podmínek. Společnost de Havilland Canada působila jako státní podnik (\"Canadian Crown Corporation\"), poté jako dceřiná společnost firmy Boeing, potom opět jako státní podnik a nakonec byla začleněna do skupiny Bombardier Inc. a letoun Dash 8 zůstal i nadále ve výrobě se zvláštním důrazem na tichý provoz v porovnání s letouny srovnatelné velikosti.\n\nSpolečnost de Havilland Australia (DHA) byla jako první dceřiná společnost založena v březnu 1927 jako de Havilland Aircraft Pty. Ltd. V roce 1930 byla společnost přemístěna z Melbourne do Sydney, kde působila hlavně jako pobočka mateřské společnosti, která se zabývala hlavně montáží, opravami a dodáváním náhradních dílů pro letouny de Havilland. Až do druhé světové války se společnost de Havilland Australia (DHA) nezabývala vývojem a výrobou vlastních letounů. Poté začala společnost vyrábět cvičné stroje DH 82 Tiger Moth v Bankstown, Nový Jižní Wales.\n\nBěhem 2. světové války DHA navrhla malý kluzák pro přepravu vojáků, který měl být použit při invazi australských sil do Japonska. Nesl označení DH-G1 a bylo postaveno jen 6 kusů. Společnost také zahájila výrobu letounů Mosquito, které byly od roku 1944 dodávány RAAF. V Bankstownu bylo nakonec v letech 1943 až 1948 vyrobeno 212 těchto letounů. Některé z nich sloužily u RAAF až do roku 1953.\n\nLicenční výroba letounů de Havilland Vampire byla zahájena v roce 1948. První ze 190 vyrobených strojů poprvé vzlétnul v roce 1949.\n\nDalší vlastní návrh společnosti DHA, de Havilland Australia DHA-3 Drover, byl vyráběn od roku 1948 do roku 1953. Bylo vyrobeno jen 20 strojů hlavně pro Královskou leteckou lékařskou službu (\"Royal Flying Doctor Service of Australia\"), Trans Australia Airlines a Qantas. DHA-3 Drover byl třímotorový lehký transportní letoun odvozený od typu DH.104 Dove, který mohl nést 6 až 8 pasažérů.\n\nPodnik de Havilland Australia je v současné době vlastněn společností Boeing Australia nejprve pod názvem Hawker de Havilland Aerospace. 6. února 2009 Boeing oznámil, že společnost mění svůj název na Boeing Aerostructures Australia.\n\nTak jako byl de Havilland významným výrobcem letounů, byl i neméně významným výrobcem leteckých motorů. To byla neobvyklá praxe. Obvyklé bylo, že vývojem a výrobou motorů se zabývaly specializované společnosti. Společnost však vyráběla úspěšné motory „Gipsy“. Ty i jejich vylepšené verze „Gipsy Major“ byly velice úspěšné a populární do té míry, že byly použity u téměř všech letounů společnosti a nakupovali je i jiní výrobci letounů. Motory Gipsy byly ve své době (30. léta 20. století) poměrně neobvyklé, protože to byly řadové motory. V té době se těšily mnohem větší oblibě hvězdicové motory, popřípadě motory s protiběžnými písty. Společnost de Havilland byla také konkurentem společností Rolls-Royce Limited a Metropolitan-Vickers při vývoji prvních proudových motorů. Společnost posléze vyráběla proudové motory de Havilland Goblin a de Havilland Ghost pro své první proudové stíhačky a pro letouny de Havilland Comet.\n\n\n\n"}
{"id": "791970", "url": "https://cs.wikipedia.org/wiki?curid=791970", "title": "Směr času (povídka)", "text": "Směr času (povídka)\n\nSměr času (anglicky „Time's Arrow“) je vědeckofantastická povídka britského spisovatele Arthura C. Clarka z roku 1950.\n\nČesky vyšla povídka ve sbírce \"Směr času\" (Polaris, 2002) v překladu Josefa Hořejšího.\n\nProfesor Fowler se svými dvěma asistenty odkrývá stopy doposud neznámého ještěra. Když se mladí asistenti doví, že nedaleko nich si zřídili tábor významní fyzikové dr. Barnes a dr. Henderson, začnou spekulovat o jejich motivech. Profesor Fowler odjíždí za fyziky stále častěji, aniž by asistentům cokoli prozradil. Půjde zřejmě o velkou věc.\n\n\nProfesor Fowler pracuje se svými asistenty Bartonem a Davisem na odkrývání zkamenělých stop velkého ještěra zatím neznámého druhu. Daří se jim odhalovat postupně jednu stopu za druhou. Po několika desítkách metrů je patrné, že zvíře začalo zrychlovat. Paleontologové doufají, že odkryjí pozůstatky kostí ze zápasu ještěra s obětí. Je evidentní, že ještěra něco upoutalo, náhle změnil směr a vzdálenost mezi jednotlivými stopami dokazuje, že běžel.\n\nMezitím je nedaleko expedice postaven tábor dvojice známých fyziků dr. Barnese a dr. Hendersona. Profesor Fowler je pozván na čaj. Oba mladí asistenti se dohadují, o co se může jednat. Je nezvyklé, že tito známí vědci provádí svůj výzkum právě zde – vedle vykopávek. Davis se dříve fyzice věnoval a má tedy určitou představu o výzkumech slavných vědců. Oba naléhají na Fowlera, aby jim prozradil něco více o práci fyziků, ale ten je vázán mlčenlivostí. Jeho návštěvy v táboře sousedů jsou čím dál častější. Davis s Bartonem si domyslí, že se jedná o velmi důležitý objev, možná něco se zpětným směrem času. Dr. Henderson jim slíbí, že se vše dozví, ale až po potvrzení experimentů.\n\nJednoho dne odjíždí Henderson s Fowlerem v džípu do tábora. Asistenti pokračují v odkrývání stop, už jsou téměř u konce. Když se profesor dlouho nevrací, Davis vyleze na kopec, aby se podíval, zda už alespoň vyrazil z tábora. Je svědkem exploze, po níž celý tábor naprosto zmizí z povrchu země, jakoby nikdy neexistoval. Běží oznámit novinu Bartonovi, který mezitím odkryl zkamenělý vzorek pneumatik džípu, jehož kříží obrovská stopa ještěra.\n\n\n"}
{"id": "791984", "url": "https://cs.wikipedia.org/wiki?curid=791984", "title": "Třída Narval", "text": "Třída Narval\n\nTřída Narval byla třída diesel-elektrických oceánských ponorek francouzského námořnictva z doby studené války. Celkem bylo postaveno šest jednotek. Všechny byly vyřazeny v letech 1982–1992. Ponorka \"Espadon\" se dochovala jako muzeum.\n\nJednalo se o první novou poválečnou třídu francouzských ponorek, jejíž projekt ovlivnily jak americké modernizační programy GUPPY, tak německá ponorka typu XXI, provozovaná po válce francouzským námořnictvem jako \"Roland Morillot\". V letech 1949–1954 bylo objednáno celkem šest jednotek této třídy. Do služby byly zařazeny v letech 1957–1960.\n\nJednotky třídy \"Narval\":\nVýzbroj ponorek tvořilo osm 550mm torpédometů, z toho šest na přídi a dva na zádi. Torpéd bylo neseno 14 kusů. Sonar byl typu DUUA 1. Pohonný systém tvořily dva diesely Schneider a dva elektromotory. Nejvyšší rychlost dosahovala 16 uzlů na hladině a až 18 uzlů pod hladinou.\n\nV letech 1965–1970 ponorky prošly komplexní modernizací, zaměřenou zejména na jejich pohonný systém, elektroniku a výzbroj. Původní diesely nahradily tři nové dieselgenerátory SEMT-Pielstick 12 PA4. Záďové torpédomety byly odstraněny, přičemž se celkový počet torpéd zvýšil na 20. Dostaly též nové sonary DSUV 2 a DUUX 2.\n"}
{"id": "791993", "url": "https://cs.wikipedia.org/wiki?curid=791993", "title": "Roomet Jakapi", "text": "Roomet Jakapi\n\nRoomet Jakapi (* 18. dubna 1973 Tartu) je estonský filosof a hudebník.\n\nPo gymnáziu vystudoval teologii na Tartské univerzitě. Roku 2002 obhájil v angličtině disertační práci na téma \"Filosofie G. Berkeleyho\". Od roku 2003 působí na Tartské univerzitě.\n\nVe své odborné a badatelské činnosti se věnuje raně novověké filosofii, především Lockovi a Berkeleymu, kterých se týkají jeho publikované stati. Je členem Mezinárodní Berkeleyho společnosti (International Berkeley Society) a vystupuje na jejích konferencích.\n\nSpolu s Allanem Plekkseppem zformoval hudební skupinu Kreatiivmootor.\n\n\n"}
{"id": "791997", "url": "https://cs.wikipedia.org/wiki?curid=791997", "title": "Mark Epstein", "text": "Mark Epstein\n\nMark Epstein MD (* 1953) je americký psychiatr známý svými pracemi o buddhismu a psychoterapii. \n\nJe absolventem Harvard College a Harvard Medical School. Od svých dvaceti let praktikuje buddhismus pod vedením Josepha Goldsteina a Jacka Kornfielda. V současné době vyučuje v postgraduálním studiu psychoterapie a psychoanalýzy na Newyorské univerzitě a zároveň pracuje jako psychiatr v soukromé praxi. \n\n\n"}
{"id": "791999", "url": "https://cs.wikipedia.org/wiki?curid=791999", "title": "Jozef Weber", "text": "Jozef Weber\n\nJozef Weber (* 25. prosince 1970, Bytča, Československo) je bývalý československý fotbalista, záložník a fotbalový trenér.\n\nZačínal v Žilině, hrál za AC Sparta Praha, FC Union Cheb, FC Petra Drnovice a FK Jablonec. Se Spartou získal dvakrát mistrovský titul. V lize odehrál 408 utkání a dal 25 gólů. V současné době opět působí jako hráč FK Drnovice, kde hraje za B-tým III. třídu okresní soutěže.\n\nOd jara 2012 působil jako hlavní trenér Bohemians Praha 1905. V sezoně 2012/13 postoupil s klubem zpět do Gambrinus ligy. V březnu 2014 byl po sérii špatných výsledků z funkce odvolán (Bohemians 1905 bojoval o záchranu) a nahradil jej Luděk Klusáček. V červnu 2014 se ujal role trenéra v MFK Karviná a v sezoně 2015/16 s ním poprvé v klubové historii slavil postup do první ligy. Klub se v následující sezoně 2016/17 bez problémů udržel v první lize. Po neutěšených výsledcích byl však v další sezoně Jozef Weber od týmu odvolán již v průběhu podzimu, a to po 13. ligovém kole. V průběhu sezóny 2017/2018 se ujal týmu FK Mladá Boleslav.\n\n"}
{"id": "792001", "url": "https://cs.wikipedia.org/wiki?curid=792001", "title": "Řízení", "text": "Řízení\n\nŘízení může označovat:\n\n\n\n\n\n\n"}
{"id": "792004", "url": "https://cs.wikipedia.org/wiki?curid=792004", "title": "Jan Saidl", "text": "Jan Saidl\n\nJan Saidl (* 21. září 1970) je bývalý český fotbalista, útočník.\n\n1. ligu hrál za Spartu Praha, Hradec Králové, Duklu Praha, České Budějovice a Duklu Příbram.\n\nSe Spartou získal dvakrát mistrovský titul, v nejvyšší soutěži nastoupil ve 177 zápasech, vstřelil 37 branek (do 1992/1993: 48/10, od 1993/1994: 129/27). Dvakrát se mu podařilo docílit hattricku (jednou v československé a jednou v české lize): v sobotu 21. listopadu 1992 vstřelil Na Julisce všechny branky Dukly při nečekané výhře nad Slovanem Bratislava v poměru 3:2 (obě branky Slovanu dal Štefan Maixner), v pátek 24. listopadu 1995 – tedy o 3 roky a 3 dny později – byl jediným střelcem domácích Českých Budějovic v nerozhodném zápase s Chebem (3:3).\n\nNa podzim 1989 odehrál 3 zápasy v Poháru mistrů evropských zemí.\n\n\nVe druhé lize dal 16 branek za Kladno (5 na jaře 1994 a 11 na podzim 1994), posledních 5 startů ve 2. nejvyšší soutěži si připsal v dresu FC MUS Most 1996 na podzim 1999.\n\nHrál také za Vyšehrad (jaro 2000 – 2001 a jaro 2003), Sadskou (2001–2002), v Rakousku (podzim 2002), Měchenicích (2003–2009) a Dolních Břežanech (2009/2010: 23/13, podzim 2010: 11/9).\n\n"}
{"id": "792029", "url": "https://cs.wikipedia.org/wiki?curid=792029", "title": "Warszawa Raków", "text": "Warszawa Raków\n\nŽelezniční zastávka Warszawa Raków slouží regionální dopravě ve Varšavě, Mazovském vojvodství.\n\nZastávka Warszawa Raków byla otevřena v roce 1927. Je obsluhována regionálními spoji dopravce Warszawska Kolej Dojazdowa (WKD), který provozuje příměstskou osobní železniční dopravu na vlastní železniční síti spojující centrum Varšavy s obcemi Michałovice, Pruszków, Brwinów, Podkowa Leśna, Milanówek a Grodzisk Mazowiecki jihozápadně od Varšavy.\n\n\"Přehled počtu spojů je pouze orientační\"\n\nZe zastávky odjíždí spoje do stanic:\n\nCelkový počet spojů, které obsluhuje zastávka:\n\nŽelezniční zastávkou Warszawa Raków prochází železniční tratě:\n\n\n\n\n"}
{"id": "792030", "url": "https://cs.wikipedia.org/wiki?curid=792030", "title": "Gentský oltář", "text": "Gentský oltář\n\nGentský oltář je složený tabulový oltář, který byl vyroben na objednávku Jose Vijdta pro jeho rodinnou kapli Jana Bohoslovce v katedrále sv. Bavona v Gentu v Belgii . Na oltáři byl nalezen nápis, který uvádí, že práce na něm započal Hubert van Eyck, \"«maior quo nemo repertus (největší ze všech)»\", a zakončil je jeho bratr Jan, \"«arte secundus (druhý v umění)»\", roku 1432. Dodnes není jasné, který z obou bratrů přispěl ke vzniku díla více. Podle uvedeného nápisu se má za to, že Hubert dílo započal a Jan jej dokončil. 6. května roku 1432 byl oltář vysvěcen.\n\nOltář sestává z 12 panelů ve dvou řadách, osm z nich je malováno po obou stranách. Na nich je vyobrazeno 258 lidských postav. Výška oltáře ve střední části je 3,5 m, jeho šířka v rozloženém stavu 5 m. Hlavním tématem díla je vykoupení lidstva Kristovou obětí.\n\nNa vnější straně uzavřeného oltáře je vyobrazen donátor a jeho manželka, modlící se před sochami Jana Křtitele a Jana Evangelisty. Ve střední řadě je vyobrazena scéna Zvěstování Panny Marie. Postavy Marie a archanděla Gabriela jsou rozděleny vyobrazením okna, z nějž je vidět panorama města; předpokládá se, že znázorňuje pohled z okna domu Vijdtů. Podle jiného názoru by mohlo jít o výhled z ateliéru van Eycka v Gentu; to by mohlo objasnit, kde umělec žil a pracoval.\n\nV horní řadě obrazů jsou prezentovány postavy starozákonních proroků a pohanských věštkyň, předpovídajících příchod Vykupitele.\n\nV otevřeném stavu se rozměry oltáře zdvojnásobí.\n\nVe středu horní řady obrazů je vyobrazení Boha-Otce, sedícího na trůnu (v některých pramenech se tato postava interpretuje jako Kristus). U jeho nohou leží koruna, symbolizující nadvládu nade všemi císaři. Po levé straně Boha je vyobrazena Panna Marie, po pravé Jan Křtitel. Vedle nich jsou obrazy Hold andělských kůrů, andělů bez křídel; jeden z nich (sv. Cecilie) hraje na varhany. Na krajních panelech řady jsou vyobrazeni nazí Adam a Eva; nad nimi jsou v malých obloukových panelech vyobrazeny scény oběti Kaina a Abela a zabití Abela Kainem.\n\nUprostřed spodní řady je scéna Klanění Beránku božímu, symbolizujícímu Krista. Tento ústřední motiv celého oltáře diváka jakoby vtahuje do svého děje. Krajina je detailně propracovaná a celá je prolita světlem. Nad oltářem se vznáší Duch svatý v podobě bílé holubice, v popředí je umístěna fontána — symbol křesťanství. V popředí vlevo od fontány je skupina starozákonních proroků - ti, kdo \"„uvěřili v Krista dříve, než přišel“\" (proroci, církevní otcové, pohan Vergilius v bílém – \"„křesťan duchem“\"), v popředí vpravo dvanáct apoštolů, za nimi pak papežové, biskupové a řeholníci, nahoře vpravo pak průvod panen a mučednic.\n\nHorní řada\nSpodní řada\nV roce 1566, v době války mezi Flandrami a Španělskem byl oltář přenesen z kostela do věže sv. Bavona a poté na gentskou radnici. Zvítězivší gentští protestanté se rozhodli darovat oltář anglické královně Alžbětě jako výraz díků za její pomoc ve válce. Následník donátora oltáře byl však proti a dosáhl toho, že oltář zůstal ve městě. Poté, co roku 1584 vládu v Gentu získali katolíci, byl oltář umístěn na původní místo.\n\nV roce 1781 rakouský císař Josef II. při návštěvě kostela vyjádřil nespokojenost s nezahalenými postavami Adama a Evy. Panely s jejich vyobrazeními byly sňaty a přeneseny do klášterní knihovny.\n\nV roce 1792 Francouzi odvezli čtyři centrální části oltáře do Louvru. Napoleon chtěl získat i boční části oltáře; bylo navrženo vyměnit je za Rubensovy obrazy, ale gentští radní tuto výměnu odmítli. Když se Ludvík XVIII. po Napoleonově porážce stal francouzským králem, roku 1815 odvezené čtyři panely Gentu vrátil.\n\nPozději vikář kostela odcizil několik panelů oltáře a prodal je bruselskému obchodníkovi. Ten a anglický starožitník Edward Solly přeprodali panely pruskému králi Fridrichu Vilémovi III. pro berlínské císařské muzeum.\n\nV roce 1861 belgická vláda za 50 000 franků koupila panely s vyobrazeními Adama a Evy. Části oltáře byly umístěny v muzeu v Bruselu.\n\nZa první světové války se německá vojska, obsadivší Belgii v roce 1914, snažila najít části Gentského oltáře v Bruselu i v Gentu. Kanovník kostela sv. Bavona v Gentu se čtyřmi pomocníky ukryli části oltáře až do konce války v roce 1918. Podle podmínek Versailleské mírové smlouvy z roku 1919 se Gentu vrátily boční panely, jež získalo Prusko roku 1821 pro Císařské muzeum.\n\nV noci z 10. na 11. dubna roku 1934 byl ukraden panel s vyobrazením \"«Spravedlivých soudců»\". Gentský biskup dostal prostředky na to, aby mohl vyplatit odměnu milion belgických franků za jeho nalezení. 25. listopadu téhož roku 1934 \"Arsen Coudertire\" z Gentu na smrtelném loži vypověděl, že panel ukradl on a ukryl ho ve svém stole. Panel se nicméně najít nepodařilo, a proto byla v roce 1945 tato část oltáře nahrazena kopií malíře Jefa Vandervekena.\n\nBelgičtí fašisté hodlali celý oltář darovat Hitlerovi. 16. května roku 1940 byl na třech nákladních autech odvezen do Francie a uložen na zámku v Pau v jižní Francii. S fašistickou vládou bylo podepsáno ujednání, že oltář bude možno odvézt pouze se souhlasem tří stran - gentského starosty, představitele vichistické vlády a německého zmocněnce. V září roku 1942 si představitelé Německa vyžádali předání oltáře. Ze zámku v Pau ho převezli do Paříže a připojili k dalším uměleckým skvostům, jež shromáždili ve Francii pro Hitlerovo muzeum v Linci a pro sbírku Hermanna Göringa. Poté oltář odvezli do zámku Neuschwanstein v Bavorsku.\n\nKoncem války se fašisté rozhodli uložit umělecké poklady v opuštěných dolech v Altaussee. 10. dubna 1945 přijelo do Salzburgu několik nákladních aut s těžkými bednami. Hauptsturmführer SS Helmut von Hummel s pomocníky ze štábu Alfreda Rosenberga se rozhodli zničit vše, co bylo v šachtách uloženo. Skupině rakouských partyzánů se podařilo dostat doly pod kontrolu a Ernst Kaltenbrunner rozkázal odstřely v šachtách zastavit.\n\n8. května roku 1945 Třetí americká armáda obsadila doly. Oltář byl poté dopraven do Mnichova a 20. srpna téhož roku se vrátil zpět do Belgie.\n\n"}
{"id": "792033", "url": "https://cs.wikipedia.org/wiki?curid=792033", "title": "Sapa", "text": "Sapa\n\nTTTM Sapa (vietnamsky Trung Tâm Thương Mại Sapa, v překladu „obchodní centrum Sapa“), zkráceně jen Sapa, lidově Malá Hanoj, Pražská Hanoj či Malý Saigon, je vietnamské velkoobchodní centrum a tržnice, označované médii za město ve městě, působící od přelomu let 1999 a 2000 v areálu bývalého písnického masokombinátu a libušské drůbežárny v Praze. Bývalý masokombinát spadá hlavní částí do Písnice, nejvýchodnější částí do Kunratic.\n\nMasokombinát Libuš (Masokombinát Písnice, Masospol Písnice) a Drůbežářské závody Libuš (Pražské drůbežářské závody, naposledy Drůbežářský podnik Libuš a. s.) přestaly fungovat na konci 90. let 20. století. Masokombinát zanikl roku 1999 poté, co byl modernizován a obchodní skupina Satrapa, pod vlivem Františka Chvalovského, jej poté převzala a zkrachovala. Zánik drůbežářských podniků je přičítán vytunelování, na němž se prý podílela rodina bývalého komunistického ministra zemědělství Miroslava Tomana.\n\nBezprostředně po krachu obou potravinářských závodů se jejich areály dostaly do vlastnictví vietnamské firmy.\n\nNa ploše cca 35 hektarů zde podniká přes 7 tisíc osob, převážně Vietnamců. Krom běžného sortimentu vietnamských trhovců, jako je oblečení, domácí potřeby nebo potraviny, se zde nachází i řada restaurací a nabízejí i služby určené též českým Vietnamcům, například pojištění, transfery peněz do Vietnamu, letenky, právní a poradenský servis, svatební salón, fotosalon, specializované knihkupectví atd. Funguje zde vietnamská školka s celodenním provozem. Vietnamské děti, které již umí výborně česky, se zde doučují základy vietnamštiny; v jazykovém centru se vietnamští dospělí i děti doučují češtinu. Sídlí zde také redakce několika vietnamských periodik či nahrávací studio. Je zde i velké množství heren – gamblerství podle iDnes vietnamská komunita u svých členů poměrně toleruje, a proto je velkým problémem. Jsou zde dva kulturní sály pro více než pět set lidí, ročně se zde koná kolem 50 tradičních asijských svateb, ale také plesy a jiné kulturní akce. Probíhají zde oslavy tradičních asijských svátků, na podzim například Trung Thu, oslava luny „uprostřed podzimu“, zakončená lvím tancem, která zahrnuje dětský den s pouťovými atrakcemi (kolotoče, autíčka), soutěžemi pro děti a odměňováním dětí, které dosáhly nejlepších školních výsledků. Zejména o sobotách a nedělích se sem sjíždějí Vietnamci z celého Česka a nakupují zde zboží pro své obchody – Sapa jim slouží jako velkoobchod, „vietnamské Makro“. Tržnice je otevřená i českým návštěvníkům, ti zde nemají vážnější potíže.\n\nV říjnu 2011 starosta Libuše uvedl, že oficiálně žije v Libuši 3,5 až 4 tisíce Vietnamců, reálně až k 9 tisícům. Vietnamci obývají asi 10 % bytů v městské části. Předsedkyně Výboru pro multikulturní soužití zastupitelstva městské části Praha-Libuš Pavla Jedličková v dubnu 2010 uvedla, že do Sapy zamířilo množství Vietnamců, kteří kvůli krizi přišli o práci a vytvářejí zde ghetto, které je záležitostí republikové bezpečnosti. Podle ní má SAPA vlastní vnitřní systém pravidel a je srdcem a mozkem vietnamské komunity v České republice. V tržnici kromě Vietnamců podnikají také Číňané, Poláci, Turci, Indové, ale i Češi. Tržnice má dopravní značky s unikátními dodatkovými tabulkami mj. ve vietnamštině.\n\nVlastníkem areálu a provozovatelem tržnice je společnost SAPARIA a. s., zapsaná do obchodního rejstříku 5. října 1999, v jejích statutárních orgánech byli a jsou výhradně lidé s vietnamskými jmény. Původně bylo jmění rozděleno na listinné akcie na majitele, 19. prosince 2006 byly nahrazeny 576 listinnými akciemi na jméno v nominální hodnotě po 10 000 Kč (základní jmění společnosti tedy je 5,76 milionu Kč). Převod akcií je od dubna 2011 podmíněn souhlasem valné hromady, přičemž je stanovena podmínka, aby prodávající (pokud neprodává všechny své akcie) ani kupující neměl po transakci menší než 1% podíl na společnosti.\n\nPražští hasiči si od počátku uvědomovali, že tržnice je rizikovým místem, a proto zde v září 1999 uspořádali cvičení zásahu.\n\nDne 20. listopadu 1999 zde pak vypukl opravdový požár, následkem výbuchu v jedné z kójí. Šířil se neobyčejně rychle, hasiči přijeli půl hodiny před půlnocí, zásah komplikovali obchodníci, kteří se snažili zachraňovat své zboží. Zasahovalo celkem 21 jednotek, z toho 9 z Hasičského záchranného sboru Praha, dalších 5 z pražských podniků a 7 dobrovolných z městských částí. Zraněno bylo osm hasičů, z toho dva vážněji. Škoda byla odhadnuta na 200 milionů korun a za příčinu požáru bylo určeno úmyslné zapálení.\n\nDne 7. září 2008 došlo v areálu k požáru. Podle předsedy Česko-vietnamské společnosti Marcela Wintera byl požár způsobený tím, že se areál za pochodu přestavuje, a tři oficiální protipožární kontroly po požáru 7. září prý neshledaly ani jednu závažnou závadu.\n\nDne 6. listopadu 2008 v půl jedné ráno došlo v areálu k dalšímu rozsáhlému požáru skladů textilu a obuvi, v těsném sousedství skladu pyrotechniky, který byl v rámci zásahu vyklizen. Nezpůsobil ztráty na životech, vznikly kvůli němu ale škody přibližně 200 milionů korun. Hasičský zásah patřil mezi ty, při nichž bylo nasazeno nejvíce požárních sil v historii České republiky. Účastnilo se ho 954 hasičů z 81 jednotek z 6 krajů, vystřídalo se zde 80 % pražských hasičů. Hašení trvalo 181 hodin, dostání ohně pod kontrolu 19 hodin. Požár byl tak svým rozsahem a nasazením sil a prostředků větší než zásah při požáru Průmyslového paláce na Výstavišti, který se odehrál 16. října, měsíc před největším požárem Sapy.\n\nZápach byl cítit ve větší části Prahy, na Praze 4 nebylo doporučeno vycházení. Policejní vyšetřování na základě výpovědí svědků zamítlo verzi, že šlo o žhářství, a připustili verze nedbalosti a technické závady. Byly zjištěny stavební úpravy v rozporu s dokumentací i porušení protipožárních předpisů a policie je vyšetřovala jako podezření z obecného ohrožení. Provozovatel dostal od hasičů pokutu půl milionu Kč, na horní hranici sazby. Po požáru provedli systematickou kontrolu dalších tržnic v Praze, ale nikde jinde už tak závažné nedostatky neobjevili. Vzniklé škody přesáhly škody 200 milionů korun.\n\nPodle starosty Koubka až 40 % Vietnamců přišlo do Libuše po roce 2007, ale asi 10 % z nich přišlo vlivem krize o práci a vytvářejí tak podhoubí pro kriminalitu. Problémem ve vztahu ke starousedlíkům je podle poslankyně Jany Černochové i odlišný životní styl Vietnamců, jichž například bydlí i 60 v jednom bytě a lidé podle ní ve svých popelnicích nacházejí odpad z tržnice s údajně až 10centimetrovými červy. Libušští starousedlíci z domu Na Domovině 1 svépomocí hlídali dům před Vietnamci, kteří prý do jejich domu chodili užívat halucinogenní látky a společné prostory domu užívali jako záchod. Zastupitelka Pavla Jedličková, která byla v té době předsedkyní Výboru pro multikulturní soužití MČ Praha-Libuš, vyzvala Saparii, a. s., aby situaci s Vietnamci v tomto domě řešila. Společnost to však odmítla s tím, že je obchodní společností, která není zodpovědná za chování Vietnamců v Libuši obecně.\n\nPo požáru v listopadu 2008 zřídil bezpečnostní výbor zastupitelstva městské části Praha-Libuš koordinační skupinu pro řešení situace v tržnici. Skupina se však sešla jen třikrát a její činnost vyzněla do ztracena. Městská část Praha-Libuš v roce 2010 v souvislosti se situací na svém území vyčítala pražskému magistrátu, že nemá žádnou integrační politiku, zatímco policie a odbor pro azylovou a migrační politiku ministerstva vnitra alespoň nějakou snahu projevily. Starosta Libuše Petr Mráz zaslal koncem března 2010 ministru vnitra dopis, v němž varoval, že hrozí založení skutečné domobrany, ale ministr jej podle iDnes odbyl tím, že žádný nárůst kriminality v Libuši neregistruje. Od roku 2010 je pro dohlížení na pořádek v areálu určen speciální sedmičlenný policejní tým.\n\nV květnu 2011 inspektoři Státní zemědělské a potravinářské inspekce nařídili uzavřít sklad potravin v budově B1 a zakázali použít zde uskladněných asi 25 tun potravin, protože zde našli myší trus, pobíhající hlodavce, volně pohozený jed na hlodavce a některé potraviny okousané hlodavci a znečištěné močí, přičemž ve skladu byl cítit silný zápach a zatuchlina. Asi 400 kg potravin bylo v době kontroly odvezeno k likvidaci. V předcházejících týdnech inspekce z podobných důvodů nařídila uzavření dvou supermarketů na jiných místech, Kaufland a Ahold.\n\nV polovině října 2011 sněmovní výbor pro obranu a bezpečnost za účasti pražského primátora Bohuslava Svobody projednával vytvoření speciálního policejního týmu a strategie k řešení problémů tržnice, mezi nimiž byla zmiňována distribuce drog, prostituce a prodej pašovaného zboží a padělků značkového zboží.\n\nPodle místopředsedkyně sněmovního výboru Jany Černochové přerostl vážný komunální problém v celorepublikový (stejný názor prezentovala již dříve zastupitelka městské části Pavla Jedličková poté, co se na jaře 2009 nepohodla s představitelem Saparie, a. s.). Starosta Libuše Jiří Koubek ocenil, že se problém dostal na půdu sněmovny. Na primátora sněmovní výbor apeloval, aby nepodlehl tlakům na změnu územního plánu.\n\n16. listopadu 2011 projednával branný a bezpečnostní výbor poslanecké sněmovny informaci tajné služby, že se v areálu vyskytují drogy, perou se tam špinavé peníze, dochází k velkým daňovým únikům a vyloučit se nedá ani organizovaný zločin. Podle společnosti Saparia probíhá v Sapě podnikatelská činnost v souladu s českými právními předpisy a občasné přestupky nájemců či návštěvníků tvoří jen velmi malé procento z obrovského počtu. Předseda sněmovního výboru pro obranu a bezpečnost František Bublan a policejní prezident Petr Lessy potvrdili, že se zde neodehrává zvýšená trestná činnost, ale Lessy zmínil možnost výskytu drog, praní špinavých peněz a daňových úniků a napojení případného organizovaného zločinu na státní správu a z toho vyplývající nízkou objasněnost trestné činnosti. Idnes.cz zmínila podezření, že kontroly jsou nedůsledné a podnikatelé jsou o nich informováni předem.\n\nSdružení Člověk v tísni uspořádalo o situaci v tržnici setkání s vietnamskými studenty. Ti rovněž tvrdili, že obchod s drogami, prostitucí nebo padělky značkového zboží jsou okrajovými jevy, které se týkají jen jednotlivců. Informace o blížících se kontrolách se podle nich sice občas po tržnici šíří, ale většinou jde jen o fámy. Problémem podle citovaných vietnamských studentů je, že ve vedení společnosti Saparia jsou starší lidé, kteří neumějí dostatečně česky a neumějí komunikovat s médii a reklamními agenturami, a také zanedbání investic, které se podílelo na nedávném požáru.\n\nZa rok 2011 policie v Sapě prověřila 2000 lidí a 350 prodejních míst, přičemž zadržela 10 hledaných a 10 vyhoštěných osob, 17 lidí s nelegálním pobytem a odhalila 17 případů drogové kriminality. Spolu s obchodní inspekcí a celní správou policie zabavila zboží za 137,3 milionů Kč. Na jaře 2012 přislíbila Saparia a. s. do konce roku 2013 zavřít většinu podniků zaměřených na hazard, například 8 z 12 kasin, přičemž městská část plánovala zakázat hazard v celé městské části.\n\nV polovině dubna 2012 nařídil stavební úřad městské části Praha 12 demolici čtyř plechových budov, které nemají patřičná povolení. Jednou z těchto budov je restaurace.\n\nSaparia a. s. získala rovněž areál bývalých drůbežářských závodů v Xaverově v Horních Počenicích. Bezpečnostní výbor Zastupitelstva hl. m. Prahy projednával situaci v areálech Sapa a Xaverov například 17. května 2010. Stejně jako dosud v Sapě, také v Xaverově byla zjištěna nepovolená stavební činnost a užívání prostor v rozporu s posledním kolaudovaným stavem.\n\n8. července 2008 došlo v tržnici k ubodání Vietnamce. 27. července 2009 byla v jednom z kontejnerů nalezena další mrtvola, ve značném stupni rozkladu, 3. září 2009 policie zatkla 24letého cizince podezřelého z vraždy.\n\nNávštěvníky zdejšího buddhistického chrámu jsou jednak zdejší mniši, kteří bydlí přímo v chrámu, nosí hnědý šat a každý den zde oslavují Buddhu, jednak další lidé, kteří chrám navštěvují v určité dny, obyčejně první den nového měsíce nebo patnáctého nového měsíce. Jako obětní dary Vietnamci nosí Buddhovi například čerstvé ovoce, květiny nebo vonné tyčinky. V přízemí je místnost, kam věřící přinášejí obětiny, v patře budovy se nachází modlitební místnost s větším oltářem a sochami. Podle zástupce předsedy společnosti Le Duy Ky není chrám uzavřený a zájemci ho mohou navštívit.\n\nVietnamské buddhistické sdružení v ČR usiluje o postavení nového, většího chrámu v zamýšleném vietnamském kulturním centru vedle areálu Sapa, jak v dubnu 2012 oznámila novinářům kněžka a předsedkyně sdružení Vu Thi Thu. Pro kulturní centrum již bylo zakoupeno 1,2 ha pozemků mezi areálem Sapa a Vídeňskou ulicí, ale dosud se nepodařilo získat stavební povolení.\n\nDne 17. dubna 2012 uspořádala občanská sdružení META a Klub Hanoi pro veřejnost komentovanou prohlídku areálu, jejímž cílem bylo ukázat, že Sapa není divokou asijskou džunglí. Návštěvníci měli možnost zhlédnout mateřskou školu, buddhistický chrám nebo prodejnu tradičních vietnamských potravin.\n\nOd roku 2016 zde fungují pravidelné exkurze od skupiny Sapa Trip, které účastníkům odhalují nejen areál obchodního centra, ale přibližují i vietnamskou gastronomii, vietnamskou komunitu a jejich kulturu v Česku.\n\nSpolečnost Saparia v listopadu 2011 oznámila, že připravuje podklady pro významnou modernizaci areálu. IDnes.cz zmínila údajné spekulace, podle nichž se má areál až o několik hektarů rozšířit, zatímco vedení města i městské části se pomocí územního plánu chce snažit rozšíření zabránit. Vietnamci již koupili pozemky od areálu směrem k Vídeňské ulici. Má zde být mimo jiné postaven největší buddhistický chrám v České republice. V říjnu 2011 předložila Saparia plán na přestavbu areálu ministerstvu životního prostředí v rámci procesu EIA. Přestavba by podle něj měla být dokončena do roku 2020. Bývalá budova jatek se má přeměnit v restauraci, laboratoř v lékařskou ordinaci a čistírna odpadních vod v restauraci a společenské prostory. Sklady mají zabírat asi 15,9 ha; 22,5 ha by zabíraly obchody, restaurace, provozovny řemesel a služeb a zdravotnické zařízení. Po dokončení rekonstrukce by v areálu mělo pracovat asi 1240 lidí v 600 provozovnách, uvnitř areálu má být parkoviště pro 1488 aut a vně areálu pro dalších 250. Má vzniknout kancelářská budova, 6 lékařských ordinací a mateřská škola pro 120 dětí.\n\nDruhá generace vietnamců v Sapě také zakládá startupy, které se snaží digitalizovat obchody v Sapě.\n\nV Sapě byl natáčen český film Miss Hanoi, vyšetřující vraždu v souvislosti s vietnamskou komunitou.\n\n\n"}
{"id": "792035", "url": "https://cs.wikipedia.org/wiki?curid=792035", "title": "Finsko na Letních olympijských hrách 1920", "text": "Finsko na Letních olympijských hrách 1920\n\nFinsko na Letních olympijských hrách 1920 v Antverpách reprezentovalo 63 sportovců, z toho 62 mužů a 1 žena. Nejmladším účastníkem byl Erkka Wilen (22 let, 31 dní), nejstarší pak Nestori Toivonen (55 let, 130 dní) . Reprezentanti vybojovali 34 medailí, z toho 15 zlatých, 10 stříbrných a 9 bronzových.\n\n"}
{"id": "792036", "url": "https://cs.wikipedia.org/wiki?curid=792036", "title": "Warszawa Aleje Jerozolimskie WKD", "text": "Warszawa Aleje Jerozolimskie WKD\n\nŽelezniční zastávka Warszawa Aleje Jerozolimskie WKD slouží regionální dopravě ve Varšavě, Mazovském vojvodství.\n\nZastávka Warszawa Aleje Jerozolimskie WKD byla otevřena v roce 1974. Je obsluhována regionálními spoji dopravce Warszawska Kolej Dojazdowa (WKD), který provozuje příměstskou osobní železniční dopravu na vlastní železniční síti spojující centrum Varšavy s obcemi Michałovice, Pruszków, Brwinów, Podkowa Leśna, Milanówek a Grodzisk Mazowiecki jihozápadně od Varšavy.\n\nV bezprostřední blízkosti této zastávky se nachází i železniční zastávka Warszawa Aleje Jerozolimskie (PKP), jejímž provozovatelem jsou PKP Polskie Linie Kolejowe.\n\n\"Přehled počtu spojů je pouze orientační\"\n\nZe zastávky odjíždí spoje do stanic:\n\nCelkový počet spojů, které obsluhuje zastávka:\n\nŽelezniční zastávkou Warszawa Aleje Jerozolimskie WKD prochází železniční tratě:\n\n\n\n\n"}
{"id": "792038", "url": "https://cs.wikipedia.org/wiki?curid=792038", "title": "Okres Sárvár", "text": "Okres Sárvár\n\nOkres Sárvár ( ) je okres v Maďarsku v župě Vas. Jeho správním centrem je město Sárvár.\n\nV okrese jsou dvě města a 40 vesnic.\n"}
{"id": "792043", "url": "https://cs.wikipedia.org/wiki?curid=792043", "title": "Okres Celldömölk", "text": "Okres Celldömölk\n\nOkres Celldömölk ( ) je okres v Maďarsku v župě Vas. Jeho správním centrem je město Celldömölk.\n\nV okrese jsou dvě města a 26 vesnic.\n"}
{"id": "792044", "url": "https://cs.wikipedia.org/wiki?curid=792044", "title": "Proximity Prague", "text": "Proximity Prague\n\nProximity Prague je komunikační agentura sídlící v Praze. Je součástí mezinárodní sítě Proximity Worldwide a přidružena k síti BBDO.Na českém trhu působí od dubna 2014 ve strategické alianci s agenturou Mark BBDO. Specializuje se na tvorbu kampaní a budování značek, Customer Experience Management, Customer Relationship Management jakož i analýzy, výzkumy a speciální projekty.\n\nMezi klienty Proximity Prague patří například:\n\nInspirace: Kampaň vznikla na objednávku společnosti T-Mobile Czech Republic pro podporu zahájení prodeje chytrého mobilu iPhone 4s od společnosti Apple ve firemních prodejnách T-mobile dne 28. října 2011. Kreativní řešení se volně inspirovalo příběhem o Králi lesa, který v knize Zlatá ratolest popsal antropolog James Frazer: v aricijském háji u jezera Nemi rostl posvátný strom se zlatou ratolestí, kterou neustále střežil velekněz, zvaný Král lesa. Platilo, že kdokoliv mohl Krále lesa beztrestně zabít, ulomit zlatou ratolest a tím se stal novým Králem lesa (se všemi výhodami i zápory této funkce).\n\nPrůběh akce: 28. října v 8 ráno z 10 vybraných prodejen T-mobile vyběhlo 10 špičkových freerunnerů pod vedením Jima Dohnala. Každý T-runner nesl v batohu nový iPhone 4s a jeho aktuální polohu na mapě bylo možné pomocí GPS sledovat on-line na Facebooku. Komu se podařilo T-runnera chytit (stačilo se dotknout), získal jeho iPhone. Pokud by ho do 12 hodin nikdo nechytil, zůstal by mu iPhone jako odměna.\n\nVýsledek: Netradiční kampaň s minimálními náklady měla značný ohlas v médiích a úspěšně splnila své cíle. Všichni T-runneři byli chyceni.\nBěhem své existence získala Proximity Prague řadu ocenění na nejvýznamnějších světových i domácích festivalech a soutěžích reklamy. Mezi ty nejcennější patří: Cannes Lion, Echo, John Caples, Eurobest a Effie.\n\n"}
{"id": "792047", "url": "https://cs.wikipedia.org/wiki?curid=792047", "title": "Margita Adamová", "text": "Margita Adamová\n\nMargita Adamová (* 18. prosince 1933) byla československá politička ze Slovenska maďarské národnosti a bezpartijní poslankyně Sněmovny národů Federálního shromáždění za normalizace.\n\nK roku 1971 a 1976 se profesně uvádí jako dělnice.\n\nVe volbách roku 1971 zasedla do slovenské části Sněmovny národů (volební obvod č. 115 - Lučenec, Středoslovenský kraj). Mandát obhájila ve volbách roku 1976 (obvod Lučenec). Ve FS setrvala do konce funkčního období, tedy do voleb roku 1981.\n\n"}
{"id": "792051", "url": "https://cs.wikipedia.org/wiki?curid=792051", "title": "František Suchý Brněnský", "text": "František Suchý Brněnský\n\nFrantišek Suchý, označovaný jako František Suchý Brněnský (9. dubna 1902 Libina – 12. července 1977 Brno), byl český hobojista a hudební skladatel.\n\nStudoval na brněnské konzervatoři hru na hoboj u Matěje Wagnera a skladbu u Jaroslava Kvapila. Ve skladbě se zdokonalil v mistrovské škole u Vítězslava Nováka. V letech 1927–1947 působil jako první hobojista \"Brněnského rozhlasového orchestru\". Po roce 1947 byl profesorem teoretických předmětů a hry na hoboj na brněnské konzervatoři a od roku 1949 přednášel i na Janáčkově akademii múzických umění v Brně. Věnoval se také komorní hudbě. Založil a vedl \"Moravské dechové kvinteto\". Působil rovněž jako předseda brněnské pobočky \"Svazu československých skladatelů\".\n\n\n\n\nDále zkomponoval řadu písní, písňových cyklů a mnoho scénické hudby a hudby k rozhlasovým pořadům.\n\n\n"}
{"id": "792052", "url": "https://cs.wikipedia.org/wiki?curid=792052", "title": "Ján Andrýs", "text": "Ján Andrýs\n\nJán Andrýs (* 18. prosince 1927) byl český a československý politik a bezpartijní poslanec Sněmovny národů Federálního shromáždění za normalizace.\n\nK roku 1971 se profesně uvádí jako předseda ZV ROH. Ve volbách roku 1971 zasedl do české části Sněmovny národů (volební obvod č. 39 - Hradec Králové, Východočeský kraj). Ve FS setrval do konce funkčního období, tedy do voleb roku 1976.\n\n"}
{"id": "792053", "url": "https://cs.wikipedia.org/wiki?curid=792053", "title": "Grodzisk Mazowiecki Jordanowice", "text": "Grodzisk Mazowiecki Jordanowice\n\nŽelezniční zastávka Grodzisk Mazowiecki Jordanowice slouží regionální dopravě v Grodzisku Mazowieckim, Mazovském vojvodství.\n\nŽelezniční zastávka Grodzisk Mazowiecki Jordanowice byla otevřena v roce 1933. Je obsluhována regionálními spoji dopravce Warszawska Kolej Dojazdowa, zkráceně WKD, který provozuje příměstskou osobní železniční dopravu na vlastní železniční síti spojující centrum Varšavy s obcemi Michałovice, Pruszków, Brwinów, Podkowa Leśna, Milanówek a Grodzisk Mazowiecki jihozápadně od Varšavy.\n\n\"Přehled počtu spojů je pouze orientační\"\n\nZe zastávky odjíždí spoje do stanic:\n\nCelkový počet spojů, které obsluhuje zastávka:\n\nŽelezniční zastávkou Grodzisk Mazowiecki Jordanowice prochází železniční tratě:\n\n\nŽelezniční zastávku obsluhují také regionální autobusy a to linky: 2, 6 (ve školní dny), 8 (ve všední dny), 9.\n\n\n\n"}
{"id": "792054", "url": "https://cs.wikipedia.org/wiki?curid=792054", "title": "Horizontální buňka", "text": "Horizontální buňka\n\nHorizontální buňka je neuronová buňka nacházející se v sítnici oka. Horizontální buňky vysílají neurity napříč vnitřní plexiformní vrstvou sítnice a tvoří tak laterální spoje mezi fotoreceptory (tyčinky a čípky) a bipolárními buňkami sítnice. Hrají důležitou roli při zpracování světelného signálu v rámci zrakové dráhy na úrovni sítnice.\n\nHorizontální buňky jsou stejně jako fotoreceptory, bipolární buňky a většina amakrinních buněk neschopny generovat akční potenciály a na podnět reagují graduálními změnami jejich membránového potenciálu. Horizontální buňky jsou lokalizovány ve vnitřní plexiformní vrstvě, kde propájejí fotoreceptory s bipolárními buňkami.\nHorizontální buňky působí výhradně inhibičně - podílejí se na organizaci receptivních polí bipolárních a gangliových buněk. Jako receptivní pole buňky se označuje oblast sítnice, která při stimulaci světlem způsobí změnu v jejím membránovém potenciálu. \nNejhojněji zastoupené jsou receptivní pole typu \"center-surround\" (střed-okolí). Toto uspořádání způsobuje, že gangliová buňka bude generovat akční potenciály s nejvyšší frekvencí, když bude převládat rozdíl v osvětlení mezi středem jejího receptivního pole a jeho okrajem. Tento efekt je způsoben tím, že fotoreceptory, které se nacházejí v okrajové oblasti recepčního pole, jsou na bipolární buňku napojeny nepřímo, přes horizontální buňku. Receptory v středové oblasti recepčního pole naopak posílají signál přímo na bipolární buňku. Tato laterální inhibice napomáhá vnímání rozdílů v lokálním osvětlení a významně se podílí na schopnosti rozeznávat kontrast.\n\nExistují dvě třídy horizontálních buněk v sítnici obratlovců. Typ L (zkratka pro \"luminosity\") reaguje na celou škálu viditelného světla stupňovanou hyperpolarizací membrány. Typ C (zkratka pro \"chromaticity\") odpovídá na světelný podnět hyperpolarizací nebo depolarizací v závislosti na vlnové délce daného stimulu, v závislosti na tom na jaký typ fotoreceptorů jsou napojené. Savci mají horizontální buňky jenom typu L.\nDůležitá vlastnost horizontálních buněk je způsob propojení mezi jednotlivými buňkami stejného typu. Pomocí mezerových spojů tvoří soubuní, v důsledku čeho je receptivní pole jednotlivé horizontální buňky větší, než jenom plocha, na kterou dosáhne pomocí svých neuritů.\n"}
{"id": "792055", "url": "https://cs.wikipedia.org/wiki?curid=792055", "title": "Grodzisk Mazowiecki Piaskowa", "text": "Grodzisk Mazowiecki Piaskowa\n\nŽelezniční zastávka Grodzisk Mazowiecki Piaskowa slouží regionální dopravě v Grodzisku Mazowieckim, Mazovském vojvodství.\n\nŽelezniční zastávka Grodzisk Mazowiecki Piaskowa byla otevřena v roce 1936. Je obsluhována regionálními spoji dopravce Warszawska Kolej Dojazdowa, zkráceně WKD, který provozuje příměstskou osobní železniční dopravu na vlastní železniční síti spojující centrum Varšavy s obcemi Michałovice, Pruszków, Brwinów, Podkowa Leśna, Milanówek a Grodzisk Mazowiecki jihozápadně od Varšavy.\n\n\"Přehled počtu spojů je pouze orientační\"\n\nZe zastávky odjíždí spoje do stanic:\n\nCelkový počet spojů, které obsluhuje zastávka:\n\nŽelezniční zastávkou Grodzisk Mazowiecki Piaskowa prochází železniční tratě:\n\n\nŽelezniční zastávku obsluhují také regionální autobusy a to linka: 8 (ve všední dny).\n\n\n\n"}
{"id": "792057", "url": "https://cs.wikipedia.org/wiki?curid=792057", "title": "Pavel Auersperg", "text": "Pavel Auersperg\n\nPavel Auersperg (19. listopadu 1926 Praha – 1. května 1987 Praha) byl český a československý politik Komunistické strany Československa a poslanec Sněmovny národů Federálního shromáždění za normalizace.\n\nV letech 1949-1954 působil na Vysoké škole politické a sociální v Praze jako asistent Fakulty mezinárodních vztahů, kde předtím v letech 1946-1950 studoval.\n\nČlenem KSČ se stal roku 1954. Od roku 1956 působil jako pracovník Ústředního výboru Komunistické strany Československa, v letech 1963-1964 řídil kancelář tehdejšího 1. tajemníka KSČ Antonína Novotného. V letech 1966-1974 působil jako vedoucí oddělení mezinárodní politiky Ústředního výboru Komunistické strany Československa. XIII. sjezd KSČ ho zvolil za kandidáta Ústředního výboru Komunistické strany Československa. do funkce člena ÚV KSČ byl převeden k 26. září 1969. XIV. sjezd KSČ, XV. sjezd KSČ a XVI. sjezd KSČ ho ve funkci potvrdil. V ÚV KSČ setrval do roku 1986. Od roku 1974 byl odpovědným sekretářem časopisu Otázky míru a socialismu. V roce 1976 získal Řád práce. Kromě toho mu byl udělen i Řád Vítězného února.\n\nDlouhodobě zasedal v nejvyšším zákonodárném sboru. Ve volbách roku 1971 zasedl do české části Sněmovny národů (volební obvod č. 4 - Praha 4, hlavní město Praha). Mandát obhájil ve volbách roku 1976 (obvod Praha 4) a volbách roku 1981 (obvod Praha 4). Ve FS setrval do konce funkčního období, tedy do voleb roku 1986. Před svou smrtí působil jako velvyslanec Československa v Nizozemsku.\n\n\n"}
{"id": "792059", "url": "https://cs.wikipedia.org/wiki?curid=792059", "title": "Zita Babilonská", "text": "Zita Babilonská\n\nZita Babilonská (8. května 1927 – 20. ledna 2013) byla slovenská a československá politička a bezpartijní poslankyně Sněmovny národů a Sněmovny lidu Federálního shromáždění za normalizace.\n\nK roku 1971 a 1976 se profesně uvádí jako dělnice.\n\nVe volbách roku 1971 zasedla do slovenské části Sněmovny národů (volební obvod č. 114 - Ružomberok, Středoslovenský kraj). Mandát obhájila ve volbách roku 1976 (obvod Ružomberok). Ve volbách roku 1981 přešla do Sněmovny lidu (obvod Ružomberok). Ve FS setrvala do konce funkčního období, tedy do voleb roku 1986.\n\n"}
{"id": "792063", "url": "https://cs.wikipedia.org/wiki?curid=792063", "title": "Ondrej Bagoňa", "text": "Ondrej Bagoňa\n\nOndrej Bagoňa, též Andrej Bagoňa (26. listopadu 1936 – 27. prosince 1997) byl slovenský a československý politik Komunistické strany Slovenska a poslanec Sněmovny národů Federálního shromáždění za normalizace.\n\nK roku 1971 se profesně uvádí jako hornický předák.\n\nVe volbách roku 1971 zasedl do slovenské části Sněmovny národů (volební obvod č. 120 – Prievidza, Středoslovenský kraj). Ve FS setrval do konce funkčního období, tedy do voleb roku 1976.\n\n"}
{"id": "792065", "url": "https://cs.wikipedia.org/wiki?curid=792065", "title": "Výrobní salám", "text": "Výrobní salám\n\nVýrobní salám je druh českého měkkého salámu, který jednotliví výrobci vyrábějí podle svých vlastních receptur. Většinou se jedná o méně kvalitní výrobek, jehož složení odpovídá i cena. Výrobní salámy od některých výrobců neobsahují žádné kvalitní maso a skládají se ze strojně odděleného drůbežího masa, vepřových kůží a sádla, pitné vody, sóji, škrobu, zahušťovadel, barviv, zvýrazňovačů chuti a jiných přídatných látek. Jiné výrobky sice obsahují hovězí i vepřové maso, ovšem na prvním místě ve složení je pitná voda. Během výroby se všechny suroviny promíchají a uvaří.\n\nVýrobní salám je používán jako jedna ze složek různých salátů (vlašský, pařížský apod.), kde nejsou jeho špatné senzorické vlastnosti tak nápadné. Je také používán jako imitace jiných výrobků, např. šunky v průmyslově vyráběné tzv. šunkové pizze. \n"}
{"id": "792068", "url": "https://cs.wikipedia.org/wiki?curid=792068", "title": "Královská akademie výtvarných umění v Antverpách", "text": "Královská akademie výtvarných umění v Antverpách\n\nKrálovská akademie výtvarných umění v Antverpách je umělecká akademie v Antverpách v Belgii. Je jedna z nejstarších v Evropě. Byla založena v roce 1663 Davidem Tenierem mladším, malířem rakouského arcivévody Leopolda Wilhelma (1614 – 1662) a donem Juanem de Austria.\n\nTeniers byl mistrem Cechu svatého Lukáše, jehož členy byli umělci a také někteří řemeslníci. Požádal krále Filipa IV. španělského, pod jehož vládu v té době Antwerpy spadaly, o založení Akademie výtvarných umění v Antverpách. Královská akademie se stala mezinárodně uznávaným institutem pro výtvarné umění, architekturu a design. Od devatenáctého století přitahuje akademie mladé umělce ze zahraničí. Irský, německý, nizozemský, polský umělec, který hledal solidní klasický výcvik, cestoval do Antverp. Pod vedením Gustava Wapperse (1803–1874) Hendrik Conscience (1812–1883) akademie prošla velkou změnou. Významná umělecká sbírka akademie byla vystavena ve vlastním prostoru galerie. V roce 1880 se na Antverpskou akademii zapsal slibný mladý umělec Henry Van de Velde. Byl jedním z průkopníků architektury a designu 20. století. V letech 1885 a 1886 strávil krátkou dobu v Antverpské akademii před svým odjezdem do Francie také Vincent van Gogh. V roce 1885 se král Leopold II. (1835–1909 ) inspiroval pařížským Ecole des Beaux-Arts a založil v Antwerpách školu výtvarných umění \"National Higher Institute for Fine Arts Antwerp (Nationaal Hoger Instituut voor Schone Kunsten).\"\n\nV roce 1946 se fakulta architektury stala nezávislým ústavem The National Higher Institute of Architecture. Dalším klíčovým momentem v historii akademie se stal rok 1963. Začal jedinečný nový kurz \"Fashion Design\". Tento kurz byl úspěšný od počátku, ale na počátku osmdesátých let se stal světovou špičkou. \"Antverpy Six\" s Dirk Bikkembergs, Walter Van Beirendonck, Marina Yee, Dries Van Noten, Dirk Van Saene a Ann Demeulemeester byly v médiích žhavými tématy. Stylově extrémně rozmanití měli tito mladí umělci obrovský dopad na současnou módní scénu. Módní program lákal stále více talentů z celého světa. V roce 1995 \"Antverpská akademie\" a \"Institut Henryho Van de Velde\" byly zařazeny jako fakulty do \"University College of Antwerp (Hogeschool Antwerpen).\"\nIhned po založení Antverpské akademie byly pro jeho zasedací síň namalovány tři velké obrazy. \"Antwerpy, zdravotní sestra malířů\", autor Theodoor Boeyermans (1665, 188 x 454 cm), výtvarné ztvárnění slavné umělecké minulosti města. Portréty Petra Paula Rubense a Anthonyho van Dycka ukazují tvořící studenty. V centru je alegorie \"Antverpia pictorum nutrix (Antwerpy, sestra malířů)\". Bůh Chronos doprovází další mladé studenty, kteří prezentují své umělecké dílo. Bůh Scaldis, ztělesnění antverpské řeky Scheldt, drží v ruce roh hojnosti jako symbol bohatého uměleckého dědictví města.\n\n"}
{"id": "792069", "url": "https://cs.wikipedia.org/wiki?curid=792069", "title": "Reciproká rovnice", "text": "Reciproká rovnice\n\nReciproká rovnice je taková rovnice, jejíž levou stranu tvoří reciproký polynom. Ten je charakteristický symetričností svých koeficientů. První je stejný (popř. opačný) jako poslední, druhý je stejný (popř. opačný) jako předposlední atd. Je zřejmé, že máme-li reciproký polynom sudého stupně (tedy má lichý počet členů), existuje zde prostřední koeficient, ke kterému neexistuje symetrický člen.\n\nJsou-li si symetrické koeficienty rovny, jedná se o rovnici prvního druhu. Jsou-li však symetrické koeficienty opačné, jedná se o rovnici druhého druhu. Dále podle stupně polynomu rozlišujeme rovnici sudého a lichého stupně.\n\nNechť je dán reciproký polynom  formula_1 \n\nPak výraz  formula_2  nazýváme\n\nPříklad:\n\na) reciproká rovnice 1. druhu, sudého stupně:  5x − 7x + 3x − 7x + 5 = 0\nb) reciproká rovnice 2. druhu, lichého stupně:  6x − 2x + 2x − 6 = 0\n\n\nZ výše uvedených skutečností je zřejmé, že je-li číslo c řešením rec. rovnice, pak je také číslo 1/c jejím řešením.\n\nReciproké rovnice jsme schopni těmito metodami řešit do určitých stupňů:\n\nformula_10 … rovnice 1. druhu, lichého stupně – kořen  formula_11.\n\nVydělením rovnice dvojčlenem (x+1) dostaneme rovnici\n\nformula_12 … rovnice 1. druhu, sudého stupně – řešení substitucí\n\nformula_13\n\nformula_14\n\nformula_15  substituce    formula_16\nformula_17 … řešení této kvadratické rovnice jsou  formula_18\n\nZpětné dosazení\n\n9 = x + 1/x\n\nx − 9x + 1 = 0\n\nformula_19\n\n\n3 = x + 1/x\n\nx − 3x + 1 = 0\n\nformula_20\n\nZadaná rovnice má pět kořenů:  formula_21\n\n"}
{"id": "792074", "url": "https://cs.wikipedia.org/wiki?curid=792074", "title": "Philco", "text": "Philco\n\nPhilco je původně americká značka vyrábějící domácí elektrospotřebiče.\n\nKořeny značky Philco sahají do roku 1892 kdy byla ve Filadelfii založena společnost \"Heilos Electric Company\", jejímž prvním výrobkem se stala akumulátorová baterie. V roce 1906 společnost přijala název Philco. Továrny, kde dnes výrobky značky Philco vznikají, splňují nejen ty nejpřísnější normy na kvalitu a zpracování, ale i na ochranu životního prostředí.\n\n(výrobními středisky se stávají Argentina, Kanada a Spojené království)\n\n"}
{"id": "792078", "url": "https://cs.wikipedia.org/wiki?curid=792078", "title": "Finsko na Letních olympijských hrách 1912", "text": "Finsko na Letních olympijských hrách 1912\n\nFinsko na Letních olympijských hrách 1912 v Stockholmu reprezentovalo 164 sportovců, z toho 162 mužů a 2 ženy. Nejmladším účastníkem byl Vilhelm Lindgren (17 let, 4 dny), nejstarší pak Bror Brenner (57 let, 3 dny). Reprezentanti vybojovali 26 medailí, z toho 9 zlatých, 8 stříbrných a 9 bronzových.\n\n"}
{"id": "792091", "url": "https://cs.wikipedia.org/wiki?curid=792091", "title": "High School DxD", "text": "High School DxD\n\nHigh School DxD (v japonském originále ハイスクールD×D, \"Haisukúru Dí Dí\") je japonská light novel série od spisovatele Ičiei Išibumiho, kterou ilustruje Mijama-Zero. Příběh se zaměřuje na Issei Hyodoa, perverzního studenta střední školy Kuoh Academy, který se chce stát králem harému. Na svém prvním rande je však zabit padlým andělem a následně je oživen Riou Gremory, ďáblem, které spolu s její ďábelskou rodinou bude sloužit. Prohlubující se vztah mezi ním a Riou ohrožuje anděly, padlé anděly a ďábly.\n\n\"High School DxD\" začalo serializaci v září 2008 ve svazku časopisu \"Dragon Magazine\" společnosti Fujimi Shobo. Do března 2018 bylo vydáno v japonštině dohromady 25 svazků. Od července téhož roku je série publikována pod novým názvem \"True High School DxD\". Dosud, tedy do února roku 2020, vyšly zatím 4 svazky. Manga od Hirodžimi Mišima začala serializaci v červenci 2010 v \"Dragon Magazine\" a od března 2011 pokračovala v časopise \"Monthly Dragon Age\". Do dubna 2018 bylo vydáno v japonštině dohromady 11 svazků.\n\nPrvní řada anime, kterou vyrobilo studio TNK, byla vysílána od 6. ledna 2012 do 23. března 2012 na japonské stanici AT-X. V Severní Americe je anime licencováno firmou Funimation, ve Spojeném království Manga Entertainment a v Austrálii Madman Entertainment. Druhá řada anime s názvem \"High School DxD New\" (ハイスクールD×D NEW, \"Haisukúru Dí Dí Njú\") byla vysílána od 7. července 2013 do 22. září 2013. Třetí řada s názvem \"High School DxD BorN\" (ハイスクールD×D BorN, \"Haisukúru Dí Dí Bón\") se vysílala mezi 4. dubnem 2015 a 20. červnem 2015. Zatím poslední, čtvrtá řada byla vysílána od 10. dubna 2018 do 3. července 2018 a nese název \"High School DxD Hero\" (ハイスクールD×D Hero, \"Haisukúru Dí Dí Híró\").\n\nKuoh Academy (駒王学園, Kuó Gakuen) je bývalá dámská střední škola, do které mohou nyní chodit muži i ženy. Nicméně skrývá tajemství. Část zdejších studentů jsou totiž andělé (天使, Tenši), padlí andělé (堕天使, Datenši) a ďáblové (悪魔, Akuma), o kterých lidští studenti nevědí. Jedním ze studentů je Issei Hyodo, který vede pokojný život a navštěvuje druhý ročník. Během normálního školního dne byl nečekaně pozván na rande dívkou jménem Yuma Amano. Po rande pozvala Yuma Isseiho do přilehlého parku, kde se začala dožadovat jeho smrti. Představila se jako padlý anděl, Raynare, a následně ho zabila. Před svou smrtí stačil Issei přivolat Riu Gremory, studentku třetího ročníku školy Kuoh Academy, která ho následně oživila. Druhého dne ráno se probudil s pomyšlením, že vše, co se stalo, byl pouhý sen. Issei byl však zabit dalším padlým andělem a opět oživen Riou. Dalšího dne se probudil ve svém pokoji, kde našel Riu zcela nahou. Rias mu nakonec odlahuje svoji identitu ďábla a prozrauje, že při oživení byl reinkarnován v ďábla a ona se tak stala jeho mistrem.\n\nIšibumi seskupil svazky do příběhových oblouků. První příběhový oblouk se jmenuje \"The Red Dragon Emperor's Awakening\" (赤龍帝覚醒, \"Sekirjútei kakusei\") a obsahuje první dva svazky. Název druhého oblouku zní \"Birth of the Breast Dragon Emperor\" (乳龍帝誕生, \"Chichirjútei tandžó\") a jsou v něm obsaženy svazky tři až šest. \"The Heroic Oppai Dragon\" (英雄（ヒーロー）おっぱいドラゴン, \"Híró Oppai Doragon\") je složen ze sedmého až dvanáctého svazku. Ve čtvrtém příběhovém oblouku pojmenovaném \"The Legend of Oppai Dragon and his Lively Companions\" (おっぱいドラゴンと愉快な仲間たちの伝説, \"Oppai Doragon to jukaina nakamatači no densecu\") se nachází svazky čtrnáct až dvacet jedna. Pátým, finálním obloukem je \"Red Dragon Emperor of the Blazing Truth × White Dragon Emperor of the Morning Star: The True Dragon(s) of the Kuoh Academy\" (猛烈な真実の赤い龍天皇×朝の星の白龍帝：Kuohアカデミーの真の龍, \"Mórecuna šindžicu no akai rjú ten'nó × asa no hoši no haku rjú tei: Kuoh akademí no šin no rjú\"). V light novel sérii \"High School DxD\" začal dvacátým druhým a skončil dvacátým pátým svazkem. Příběhový oblouk však pokračuje v seuqelové sérii \"True High School DxD\". Dohromady zatím, s vydáním čtvrtého svazku \"True High School DxD\", obsahuje devět svazků.\n\nNásledující seznam obsahuje výčet některých postav ze série \"High School DxD\". Jména jsou zapsána v angličtině, v závorce se nachází jejich český přepis.\n\n\"High School DxD\" započalo light novel sérií od spisovatele Ičiei Išibumiho a ilustrátora Mijami-Zero. \"High School DxD\" bylo publikováno od 20. září 2008 do 20. března 2018. Dohromady vzniklo 25 svazků. V červenci 2012 vyšel společně se svazkem \"Dragon Magazine\" bonusový příběh ve stylu bunkobon pojmenovaný \"The First Errand: Ophis Edition\" (はじめてのおつかい・オーフィス編, \"Hadžimete no ocukai: Ófisu hen\"). Dějově se odehrává po dvanáctém svazku a zaměřuje na dračici Ophis, jak se snaží žít ve světě lidí. V listopadu 2019 si americký nakladatel Yen Press licencoval anglické vydání série s plánovanou publikací v roce 2020.\n\nPo vydání finálního 25. svazku Išibumi informoval o nové, sequelové light novel sérii pojmenované \"True High School DxD\" (真はいすくーるDxD, \"Šin Haisukúru Dí Dí\"). Její příběh pokračuje tam, kde původní série skončila. První svazek s názvem \"Welsh Dragon of the New School Term\" (新学期のウェールズ・ドラゴン, \"Šin gakki no u~éruzu doragon\") vyšel 20. července 2018. Dne 20. srpna 2019 byl publikován třetí svazek. Čtvrtý svazek byl vydán dne 20. února 2020 a uzavírá dějovou linii s Hadesem \"Alliance of Hell\" (地獄の盟主連合, \"Džigoku no meišu rengó\").\n\nLight novel série tvoří také vedlejší příběhy, které doplňují hlavní dějovou linii. Dohromady vyšly v sérii \"High School DxD\" tři svazky a to 8, 13 a 15. Souběžně s hlavními sériemi vychází i třetí s názvem \"High School DxD DX.\" (ハイスクールＤ×Ｄ DX., \"Haisukúru Dí Dí DX.\") a každý její svazek je tvořen jenom vedlejšími příběhy. První svazek \"DX.1 Love Song to the Reincarnated Angel\" (DX.1 転生天使にラブソングを, \"DX.1 Tensei tenši ni rabu song wo\") vyšel 10. března 2015 jako součást blu-ray vydání anime a v normální podobě 20. března 2015. Zatím poslední, v pořadí pátý, svazek nesoucí název \"DX.5 Superhero Trial\" (ＤＸ.5 スーパーヒーロートライアル, \"DX.5 Súpáhírótoraiaru\") byl vydán 20. března 2019.\n\nManga od Hirodžimi Mišima začala serializaci v červenci 2010 v \"Dragon Magazine\" a od března 2011 pokračovala v časopise \"Monthly Dragon Age\". První svazek byl vydán nakladatelstvím Fujimi Shobo dne 7. června 2011. Do 9. dubna 2018 bylo vydáno v japonštině dohromady 11 svazků.\n\nSpin-offová manga s názvem \"High School DxD: Asia and Koneko's Secret Contracts!?\" (ハイスクールD×D アーシア&小猫 ヒミツのけいやく!?, \"Haisukúru Dí Dí: Ášia ando Koneko himicu no keijaku!?\"), jejíž ilustrátorem je Hiroiči, byla serializovaná v časopise \"Monthly Dragon Age\" mezi říjnem roku 2011 a dubnem 2012. Jedná se o vedlejší příběh, který se odehrává po desátém svazku mangy a zaměřuje se na první ďábelskou práci Asii Argento. Dne 7. března 2012 byla vydána v tankóbonu. V angličtině je manga licencovaná nakladatelem Yen Press. První svazek byl publikován v angličtině 27. května 2014 a poslední 13. listopadu 2018.\n\nDruhá spin-offová manga pojmenovaná \"High School DxD: The Work of a Devil\" (ハイスクールD×D アクマのおしごと, \"Haisukúru Dí Dí: Akuma no ošigoto\") se dočkala serializace v dubnu 2013 ve svazku \"Monthly Dragon Age\" a jejím ilustrátorem je SODA. Manga je složena z krátkých příběhů, které se nachází v light novel série. Dne 9. září 2013 byla vydána v tankóbonu.\n\nAnime adaptace byla premiérově vysílána od 6. ledna 2012 do 23. března 2012 na satelitní stanici tokijské televize AT-X. Seriál režíroval Tecuja Janagisawa a produkovala jej společnost TNK. AT-X vysílala seriál bez cenzury, nicméně televize TV Kanagawa, jenž seriál vysílala od 11. ledna 2012, a ostatní stanice ho vysílaly s cenzurou. Společnost Media Factory vydala mezi 21. březnem 2012 a 29. srpnem 2012 šest DVD a Blu-ray. Každý disk DVD či Blu-ray byl složen ze dvou dílů anime a kraťasu OVA nesoucího název \"Release the Swaying Delusions\" (妄想爆揺解除オリジナルビデオ, \"Mósó bakujure kaidžo oridžinaru bideo\"). Díl OVA, s pořadovým číslem třináct, byl součástí Blu-ray disku limitované edice třináctého svazku light novely, která byla publikována dne 6. září 2012. Na scénáři pracoval Ičiei Išibumi, který je autorem light novel a série samotné. Další díl OVA, tentokrát s pořadovým číslem čtrnáct, byl součástí Blu-ray disku limitované edice patnáctého svazku light novely, která byla vydána dne 31. května 2013. Autorem scénáře je Išibumi.\n\nDruhá řada anime pojmenovaná \"High School DxD New\" (ハイスクールD×D NEW, \"Haisukúru Dí Dí Njú\") byla oznámena v závěrečných titulcích třináctého dílu a měla premiéru na stanicích AT-X a Chiba TV dne 7. července 2013. Je adaptací svazků tři a čtyři, které nesou název \"Excalibur of the Moonlit Schoolyard\" (ハイスクールD×D3 月光校庭のエクスカリバー, \"Gekkó kótei no Ekusukaribá\") a \"Vampire of the Empty Classroom\" (停止教室のヴァンパイア, \"Teiši kjóšicu no vanpaia\"). AT-X vysílala druhou řadu opět necenzurovaně. U ostatních stanic podléhala silné cenzuře.\n\nV červnu 2014 oznámilo Fujimi Shobo plány na produkci třetí řady seriálu. Dne 6. prosince 2014 byl zveřejněn název \"High School DxD BorN\" (ハイスクールD×D BorN, \"Haisukúru Dí Dí Bón\"). Třetí řada byla premiérově vysílána od dubna do června 2015. Příběh prvních devíti dílů je volně založen na svazích pět až sedm, přičemž děj posledních třech dílů byl vytvořen autory anime.\n\nRoku 2016, na události Fantasia Bunko Daikanshasai, bylo společností Fujimi Shobo oznámeno, že se pracuje na nové řadě. V říjnu 2017 byl prozrazen název řady \"High School DxD Hero\" (ハイスクールD×D Hero, \"Haisukúru Dí Dí Híró\"). Čtvrtá řada adaptuje devátý a desátý svazek. Byla vysílána mezi dubnem a červencem 2018 a produkovalo ji studio Passione, jež nahradilo předchozí TNK.\n\nV Severní Americe je první řada licencována společností Funimation, v Austrálii Madman Entertainment a ve Spojeném království Manga Entertainment.\n\nHudbu k anime \"High School DxD\" složil Rjosuke Nakaniši. Pro všechny čtyři řady bylo využito deset hudebních znělek, tedy pět úvodních a pět závěrečných písní. Úvodní znělka první řady nese název „Trip -Innocent of D-“ a složila ji ženská hudební skupina Larval Stage Planning. Závěrečná znělka „STUDYxSTUDY“ byla nazpívána ženskou kapelou StylipS a její členky Arisa Noto, Jui Ogura, Kaori Išihara a Maho Macunaga propůjčily anime postavám svoje hlasy. Obě písně byly vydány samostatně na CD 25. ledna 2012 a 5. února 2012 japonským vydavatelem Lantis. Originální soundtrack vyšel dne 21. března 2012 vydavatelem Lantis label. Character minialbum pojmenované \"High School DxD GirlsxSongs!\" (『ハイスクールD×D』Girls×Songs!, \"Haisukúru Dí Dí Gáruzu Songuzu!\"), ve kterém vystupují hlavní ženské postavy anime, bylo vydáno 27. června 2012 Lantis label.\n\nDruhá řada obsahuje hudební znělky pro dva příběhové oblouky. Úvodní znělka prvního oblouku se jmenuje „Sympathy“ a složila ji kapela Larval Stage Planning. Závěrečnou znělkou je „Hoteišiki wa Kotaenai“ (方程式は答えない) od Occult Research Club Girls (オカルト研究部ガールズ, Okaruto Kenkjúbu Gáruzu). Nazpívaly ji Jóko Hikasa, Šizuka Itó, Azumi Asakura a Ajana Taketacu, které zároveň dabují postavy Rii Gremory, Akeno Himejimi, Asii Argento a Koneko Toujou. Úvodní znělka druhého oblouku „Passionate Argument“ byla nazpívána zpěvačkou Zaq. Závěrečnou znělku „Lovely♥Devil“ (らぶりぃ♥でびる, Raburji♥Debiru) složily Occult Research Club Girls. Mezi původní čtveřici se přidaly Risa Taneda a Ajane Sakura, které propůjčily hlas Xenovii a Gasperovi.\n\nÚvodní znělkou třetí řady je „Bless Your Name“ od zpěvačky ChouCho a závěrečnou „Give Me Secret“ od StylipS. Úvodní znělka čtvrté řady se jmenuje „Switch“ a nazpívala ji Minami Kuribajaši. Závěrečná znělka nese název „Mote nai Kuse ni(｀;ω;´)“ a složila ji Tapimiru.\n\nV červenci roku 2013 bylo studiem Kadokawa Games oznámeno, že je videoherní adaptace série \"High School DxD\" ve vývoji a to na platformu Nintendo 3DS. Původní japonské datum vydání bylo stanoveno na 28. listopad 2013. To se však kvůli „vylepšení kvality produktu“ posunulo a videohra se dočkala vydání až 19. prosince 2013. Jedná se bojovný, dobrodružný, erotický vizuální román s tahovým systémem. Druhá videohra s názvem \"High School DxD New Fight\", která byla vyvinuta na platformu PlayStation Vita, vyšla dne 28. srpna 2014 v Japonsku.\n\nV Japonsku bylo prodáno přes milion kopií svazků light novel série \"High School DxD\". Dle statistické společnosti Oricon bylo \"High School DxD\" se 654 224 prodanými kopiemi šestou nejprodávanější sérií roku 2012 v Japonsku. V roce 2013 bylo dle Oriconu prodáno 346 173 kopií. Anglický překlad prvního svazku mangy dosáhl na druhé místo nejlépe prodávaných děl The New York Times. Do 20. března 2018 se prodalo přes 4 milionů kopií prvních 25 svazků.\n\nAnime adaptace série \"High School DxD\" byla pozitivně přijata kritiky, kteří chválili zejména vizuální a hudební zpracování a lechtivé (erotické) scény. Naopak kritizovali hlavně příběhovou linii, která postrádala originalitu. Sequential Tart ve své recenzi pochválil kvalitní zpracování, dabing, erotické scény a hloubku „skutečně poutavého“ příběhu. Active Anime považuje animaci za takovou, „pro kterou by člověk mohl umřít,“ a hudbu „vtipnou v celém rozsahu.“ Uvedlo též, že je \"DxD\" „šílená, akční, sexy komedie nakopávající zadky“ se „sexy ženskými ďábly, hrdinou se srdcem a vzrušující akcí,“ která dělá z anime „win-win (výhru pro obě strany).“ Stig Høgset z THEM Anime Reviews souhlasil s tím, že anime \"DxD\" je „plné zábavy.“ Pochválil postavy, erotické scény a vizuální zpracování. Napsal také, že „\"High School DxD\" bylo příjemným překvapením“ a následně dodal, že „by se určitě podíval na sequel.“\n\nSlash Dog, pravým jménem Tobio Ikuse, je jednou postav ze série \"High School DxD\", ve které pracuje pro organizaci Grigori. Jeho postava se poprvé objevila ve vlastní knize \"SLASHDOG\" (stylizováno jako \"SLASHDØG\") z roku 2006. Napsal ji Ičiei Išibumi a ilustroval Daisuke Jokomizo. Kvůli nízké popularitě byl vydán pouze jeden svazek. Kniha se však dočkala rebootu a od roku 2017 je série vydávána pod novým názvem \"The Fallen Dog God -SLASHDOG-\" (堕天の狗神 -SLASHDOG-, \"Daten no Kugami -SLASHDOG-\"). Autorem je Ičiei Išibumi a ilustrátory Kikurage a Mijama-Zero.\n\nPrvní svazek \"The Fallen Dog God -SLASHDOG- 1\" (堕天の狗神 -SLASHDOG- 1, \"Daten no Kugami -SLASHDOG- 1\") byl vydán 17. listopadu 2017. Druhý svazek se dočkal vydání 20. března 2013 a třetí, zatím poslední svazek, dne 20. prosince 2018. Išibumi oznámil, že pracuje na čtvrtém svazku.\n\nDne 20. října 2019 bylo oznámeno, že se light novel série dočká manga adaptace. Jejím autorem je Ičie Išibumi a ilustrátorem Kikurage. Serializaci začala dne 26. prosince 2019 ve svazku časopisu \"Monthly Comic Alive\".\n\n\n\n"}
{"id": "792095", "url": "https://cs.wikipedia.org/wiki?curid=792095", "title": "Roman-Koš", "text": "Roman-Koš\n\nRoman-Koš (rusky \"Роман-Кош\", ukrajinsky \"Роман-Кош\", krymskotatarsky \"Roman Qoş\") je hora tvořená vápenci, nacházející se na poloostrově Krym v Republice Krym. S výškou 1545 m jde o nejvyšší vrchol Krymských hor. S prominencí 1541 m se jednalo se o nejprominentnější horu Ukrajiny.\n\nHora Roman-Koš leží na území Národního parku Krym a přístup na ni je omezen jen pro malé skupinky turistů. Nejobvyklejší výstup vede z lázeňského města Alušta, odkud je to na vrchol 14 km vzdušnou čarou.\n"}
{"id": "792096", "url": "https://cs.wikipedia.org/wiki?curid=792096", "title": "Tony Parker", "text": "Tony Parker\n\nTony Parker (celým jménem William Anthony Parker) (* 17. května 1982, Bruggy, Belgie) je francouzský profesionální basketbalista, který hrál v americké NBA za tým San Antonio Spurs. Kariéru ukončil v roce 2019\n\nNarodil se v belgickém městě Bruggy v rodině Tonyho Parkera staršího a Pamely Firestone. Jeho otec je Američan a bývalý basketbalový hráč a jeho matka byla modelka a pochází z Nizozemska. Spolu mají ještě další dva syny, Terence a Pierra. Všichni tři synové se v současné době věnují basketbalu.\n\nParker byl původně rozhodnutý hrát fotbal, ale, jak sám uvádí, hvězdná kariéra Michaela Jordana ho přesvědčila ke hraní basketbalu. Pozice rozehrávače (anglicky Point Guard nebo PG), na které hraje, byla do značné míry předurčena jeho výškou, neboť měří „na basketbalistu pouhých“ 188 cm. Svojí kariéru začal ve Francii, kde hrál v mládežnických soutěžích a v roce 1999 podepsal smlouvu v klubu Paris Basket Racing (PBR). O rok později byl pozván na Nike Hoop Summit, což je setkání nejlepších mladých basketbalistů Ameriky a světa, a dostal tak možnost hrát v americké universitní soutěži NCAA. Zájem o něj projevily hned dvě univerzity, z Kalifornie a Georgie, avšak Parker se rozhodl zůstat v pařížském klubu PBR. V tomto klubu odehrál ještě jednu sezónu a v roce 2001 se přihlásil do draftu americké NBA.\n\nO rok dříve, v roce 2000, stihl zaznamenat velký úspěch s francouzským národním týmem, když Francie vyhrála mistrovství Evropy do osmnácti let a Parker byl vyhlášen nejužitečnějším hráčem celého turnaje.\n\nTony Parker byl draftován v New Yorku 27. Června 2001 týmem San Antonio Spurs jako dvacátý-osmý, tedy poslední v prvním kole draftu. Do San Antonia přišel jako náhradní rozehrávač, který střídal tehdejšího prvního rozehrávače, Antonia Danielse. Už první sezónu ale dosáhl velmi dobrých výsledků, především mezi nováčky, kde se umístil na osmém místě v počtu nastřílených bodů za zápas, na druhém místě v počtu asistencí, sedmém v počtu získaných míčů, pátém v počtu nastřílených trojek a počtu odehraných minut. Byl také nominován do nejlepšího týmu NBA složeného z nováčků (All-Rookie First Team).\n\nUž ve své druhé sezóně nastupoval Parker jako první rozehrávač a člen základní sestavy a odehrál tak všech 82 zápasů v sezóně. Svými výkony pomohl San Antoniu k prvnímu místu po základní části NBA s celkovým počtem 60 vítězství a 22 porážek. Ve vyřazovací části prošlo San Antonio postupně přes týmy Phoenix Suns (stav série 4-2), Los Angeles Lakers (stav série 4-2) a Dallas Maverics (stav série 4-2) až do finále NBA, kde stejným poměrem, 4-2 na zápasy porazilo tým New Jersey Nets a Parker tak získal svůj první titul. I přes vítězství týmu se Parker v play-off potýkal s nevyrovnanými výkony a byl často střídán zkušenějšími rozehrávači.\n\nSpolečně s týmem ze San Antonia vyhrál Tony Parker ještě dva tituly, a to v roce 2005, když porazili tým Detroit Pistons (stav série 4-3), a v roce 2007 po vítězství 4-0 na zápasy nad týmem Cleveland Cavaliers. V roce 2007 byl Parker dokonce vyhlášen nejužitečnějším hráčem finálové série (toto ocenění získal jako první Evropan vůbec), když ji dokončil s průměrem 24,5 bodů na zápas.\n\nV současné době je Tony Parker dál hráčem týmu San Antonio Spurs a též členem základní sestavy týmu.\n\nV roce 2019 ukončil kariéru. \n\nÚspěch za francouzský národní tým slavil již v juniorské kategorii (vítězství na mistrovství Evropy do 18 let). Za seniorskou reprezentaci Francie odehrál Parker několik mistrovství Evropy (2001, 2003, 2005, 2007, 2009 a 2011) z nichž největším úspěchem bylo třetí místo v roce 2005 po výhře nad Španělskem a druhé místo v roce 2011, když ve finále Francie Španělsku podlehla. Na mistrovství světa v basketbale Parker se svým týmem žádnou medaili dosud nezískal.\n\nParker byl kapitánem basketbalové reprezentace Francie.\n\n\n6. července 2007 se v Paříži oženil s americkou herečkuu Evou Longoria, se kterou se 28. ledna 2011 rozvedli.\n\n"}
{"id": "792102", "url": "https://cs.wikipedia.org/wiki?curid=792102", "title": "Finsko na Letních olympijských hrách 1908", "text": "Finsko na Letních olympijských hrách 1908\n\nFinsko na Letních olympijských hrách 1908 v Londýně reprezentovalo 62 mužů. Nejmladším účastníkem byl Elmer Niklander (18 let, 178 dní), nejstarší pak Emil Nässling (43 let, 283 dny). Reprezentanti vybojovali 5 medailí, z toho 1 zlatou, 1 stříbrnou a 3 bronzové.\n\n"}
{"id": "792119", "url": "https://cs.wikipedia.org/wiki?curid=792119", "title": "Švédsko na Zimních olympijských hrách 2010", "text": "Švédsko na Zimních olympijských hrách 2010\n\nŠvédsko na Zimních olympijských hrách 2010 v Vancouveru reprezentovalo 101 sportovců, z toho 57 mužů a 44 žen. Nejmladším účastníkem byla Klára Myrén (18 let, 265 dní), nejstarším pak Anette Norberg (43 let, 97 dní). Reprezentanti vybojovali 11 medailí, z toho 5 zlatých 2 stříbrné a 4 bronzové.\n\n"}
{"id": "792129", "url": "https://cs.wikipedia.org/wiki?curid=792129", "title": "Limnigraf na Výtoni", "text": "Limnigraf na Výtoni\n\nLimnigraf na Výtoni (výtoňský vodočet) je stavba na pražském Rašínově nábřeží, nedaleko vyšehradského železničního mostu, naproti Podskalské celnici. V objektu je umístěn limnigraf – přístroj sloužící k odčítání a zaznamenávání výšky hladiny Vltavy v čase.\n\nTato secesní stavba je architektonicky zpracována do formy romantické gloriety, má čtvercový půdorys a je doplněna o sloupové loubí vedené ve směru nábřeží. Na každé ze čtyř stěn je umístěn ukazatel výšky hladiny a hodiny. Objekt zastřešuje měděná kopule zakončená korunou. Na ní je korouhvička ve tvaru psí hlavy ukazující směr větru. V průčelí domku byla skříňka s meteorologickou stanicí: barografem, minimálním a maximálním teploměrem, termografem, vlhkoměrem. Skříňka je však zakryta roletou. \n\nObjekt byl postaven kolem roku 1907, v roce 2003 byl opraven a znovu zprovozněn.\n\nObdobná limnigrafická stanice je postavena na stejném břehu Vltavy, dále po proudu, na Starém Městě – Na Františku, naproti Anežskému klášteru.\n"}
{"id": "792137", "url": "https://cs.wikipedia.org/wiki?curid=792137", "title": "Uhličitan rubidný", "text": "Uhličitan rubidný\n\nUhličitan rubidný je anorganická sůl (uhličitan) se vzorcem RbCO. Jedná se o praktickou sloučeninu rubidia: je stabilní, není zvláště reaktivní, je velmi dobře rozpustný ve vodě a jedná se o obvyklou formu, ve které je rubidium prodáváno.\n\nRbCO se připravuje smícháním uhličitanu amonného s hydroxidem rubidným:\n\n(NH)CO + 2 RbOH → RbCO + 2 NH·HO.\n\nUhličitan rubidný se používá v některých druzích výroby skla za účelem zvýšení stability a životnosti, a snížení vodivosti. Také se používá jako součást katalyzátoru pro výrobu alkoholů s krátkým řetězcem.\n\n"}
{"id": "792139", "url": "https://cs.wikipedia.org/wiki?curid=792139", "title": "Namčhe Barwa", "text": "Namčhe Barwa\n\nNamčhe Barwa (anglicky: \"Namcha Barwa\", , dle Wylieho transliterace tibetštiny: \" gnam lcags 'bar ba\", tibetským pchin-jinem: \"Namjagbarwa\", ) je hora v tibetské části Himálaje. Vrchol je se svými 7782 m nejvyšším bodem horské skupiny Namčhe Barwa v Ásámském Himálaji.\n\nHora se strmě vypíná nad hlubokým údolím řeky Jarlung Cangpo, která opisuje kolem celé horské skupiny velký oblouk a padá z tibetské náhorní plošiny do údolí východoindického Ásámu, kde mění název na Dihang a později teče dále jako Brahmaputra. Převýšení mezi vrcholem a údolím řeky u severního úpatí je asi 5 200 m. Cestovateli bývá Namčhe Barwa označována za jeden z nejpůsobivějších vrcholů celého Himálaje.\n\nHora byla objevena britskými badateli až v roce 1912. Do konce 80. let 20. století byla celá oblast uzavřená pro cizince. První a dosud jediný zdokumentovaný výstup uskutečnila čínsko-japonská horolezecká expedice v roce 1992.\n\n\n"}
{"id": "792144", "url": "https://cs.wikipedia.org/wiki?curid=792144", "title": "V temném zrcadle", "text": "V temném zrcadle\n\nV temném zrcadle (anglicky \"In a Glass Darkly\") je sbírka 5 hororových a mysteriózních povídek a novel irského spisovatele Josepha Sheridana Le Fanu poprvé publikovaná v roce 1872, rok před autorovou smrtí. Představuje vrchol Le Fanuovy povídkové tvorby. V češtině vyšla i pod názvem Zelený děs.\n\nNázev sbírky je převzat z kapitoly 13 Prvního listu Korintským jako úmyslná dezinterpretace pasáže, která popisuje fyzický svět a život jako „zamžený obraz v zrcadle“ (volně přeloženo „For now we see through a glass, darkly“).\n\nMysteriózní povídky a novely žánru gotického hororu jsou prezentovány jako písemné pozůstalosti jistého dr. Hesselia - lékaře, jenž nepopíral metafyzické aspekty jednotlivých případů. Sbírka obsahuje tyto povídky a novely:\nV povídce o 4 kapitolách se vyskytují citace z knihy \"Arcana Cœlestia\" švédského vědce, teologa a mystika Emanuela Swedenborga.\nPostavy vyskytující se v povídce:\n\nVypravěč doktor Martin Hesselius se při jedné příležitosti seznámí s vikářem Jenningsem. Jennings je příjemný gentleman, ale Hesselius si povšimne jeho občasných zádumčivých stavů. Správně vydedukuje, že duchovní vnitřně trpí. Ačkoli společně rozmlouvají, vikář se zdráhá mluvit o svých obtížích. Hesselius mu věnuje jednu ze svých knih, čímž si ho získá. Jennings jej pozve k sobě domů. Zde se věnují rozhovoru o metafyzickém lékařství, téma, které pana Jenningse velmi zajímá. Začne doktoru Hesseliovi důvěřovat. Později mu během další schůzky vylíčí svůj trudný příběh.\nJe to už 3 roky, co ho sužuje přízrak opice. Kamkoli jde, opice je mu v patách a soustavně jej pozoruje. Při modlení a během mší jej vyrušuje a dokonce na něj mluví a nabádá ho ke zločinům. Jednou za čas sice na několik týdnů zmizí, ale vždy se vrátí. Jennings je vyčerpaný a neví jak dál. Zrovna teď je opice pryč, ale vikář očekává její návrat. Dr. Hesselius se jej snaží uklidnit. Odjíždí domů se slibem, že se další den vrátí a řekne mu, co si o případu myslí. Sám má zájem na rozřešení záhady podivného charakteru. Když se další den vrací do domu pana Jenningse, sluha jej informuje, že si jeho pán prořízl hrdlo.\n\nPronásledovatel (angl. „The Familiar“) je revidovaná povídka „The Watcher“ z roku 1851. Námořní kapitán z Dublinu je pronásledován divným skřetem, jenž mu připomíná osobu z minulosti. Začne kolem sebe slýchat hlasy a jeho úzkost se transformuje do podoby zlověstného ptáka, sovy (kterou vlastní jeho snoubenka slečna Montague).\n\nPovídka o nekompetentním a krutém soudci, jenž zemře za záhadných okolností. Jde o revidovanou verzi příběhu „An Account of Some Strange Disturbances in Aungier Street“ z roku 1853. Postavy z příběhu:\n\nO případu zhýralého soudce Harbottla se dr. Hesselius dozvěděl z písemné zprávy pana Anthony Harmana. Existoval sice ještě záznam od paní Trimmerové z Trunbridge Wells, ale ten se ztratil. Pan Harman se seznámí s mužem, jenž bydlel v domě, který dříve obýval krutý soudce Harbottle. Muže jednoho večera vylekají přízraky dvou postav, které s provazem v ruce projdou pokojem a zmizí v temném přístěnku. Pan Harman se dozví něco o pohnuté historii domu, která se stala předmětem všelijakých metafyzických hypotéz.\nStarý Vrchní soudce Jeho Veličenstva Elijáš Harbottle je považován za jednoho z nejzlomyslnějších soudců v Anglii. Právo si vykládá dost svévolně a lichotky, úplatky a vyhrožování mu nejsou cizí. Jednoho dne jej kontaktuje stařec, který se představí jako Hugh Peters a informuje jej o jistém spiknutí, jehož výsledkem má být stínový soud. Ten má sledovat a trestat počínání soudců, Harbottle je v hledáčku kvůli odsouzení jistého pana Lewise Pynewecka, jenž zfalšoval směnky. Poté se už stařec neozve. Harbottle je mírně znepokojen, domnívá se ale, že jde jen o zastrašování. Harbottle totiž žije s bývalou ženou pana Pynewecka. Ta se domnívá, že se jí podaří soudce přesvědčit, aby neudílel jejímu bývalému manželovi trest smrti, i když jí jinak na něm už příliš nezáleží. Soudce je neústupný a Lewis Pyneweck je popraven oběšením.\nBěhem jednoho soudního přelíčení se zjeví v soudní síni hubená postava a předá Harbottlovi dopis, v němž stojí, že bude souzen za protiprávní popravu Lewise Pynewecka Nejvyšším odvolacím soudem. Harbottle od té chvíle znejistí. Když cestuje kočárem do divadla, zdá se mu podivný sen, že je předveden před Nejvyšší soud a odsouzen k smrti oběšením. Poprava se má konat desátý den příštího měsíce. Harbottle se uzavře před světem, lékař mu radí, aby odjel na několik dní pryč a odpočinul si, on odmítá. Přátelé jej mají za vážně nemocného. V desátý den jsou v jeho domě zaznamenány služebnictvem zvláštní jevy, je spatřen vysoký hubený muž s provazem v ruce, domem zaznívají dunivé nárazy atp. Další ráno je soudce Harbottle nalezen oběšen na zábradlí schodiště. Lékař dosvědčí, že jeho stav byl poslední dobou velmi vážný a že zřejmě spáchal sebevraždu.\n\nMysteriózní novela s detektivními prvky, která obsahuje téma předčasného pohřbu (pohřbení zaživa). Mladý a poněkud naivní anglický gentleman se vydává do Francie, kde se pokouší zachránit hraběnku z nesnesitelné situace, v níž se nachází.\n\nNovela o upírce, která se zaměřuje na ženské oběti, k nimž prokazuje určitou lesbickou náklonnost. Děj se odehrává ve Štýrsku. Téma bylo mnohokrát zfilmováno a příběh se stal mj. inspirací pro texty několika gotických kapel (Cradle of Filth, Theatres des Vampires).\n\nAčkoli je Carmilla kratší a méně známý upíří příběh než pozdější román Brama Stokera \"Drákula\" - považovaný za hlavní dílo tohoto žánru, velmi silně Stokera při psaní \"Drákuly\" ovlivnil.\n\nV raném rukopise Drákuly (z 8. března 1890) se zámek nachází ve Štýrsku, přestože autor místo o 6 dní později změnil na Transylvánii. Stokerova posmrtně publikovaná povídka \"Dracula's Guest\" známá jako odstraněná první kapitola románu Dracula odkrývá více zřetelný vztah k Carmille, oba příběhy jsou vyprávěny v 1. osobě jednotného čísla. Stoker rozvíjí atmosféru mystéria vytvořením věrohodného pozadí a nechává své postavy řešit záhadu vampýra společně se čtenářem.\n\nPopisy Carmilly a postavy jménem Lucy v Drákulovi se navzájem podobají. Obě dívky jsou také náměsíčné. Tyto ženské postavy se staly archetypem oběti v upířích příbězích, jde často o křehká, útlá, malátná děvčata s jemným hlasem a velkýma očima.\n\nStokerův dr. Abraham Van Helsing je přímou paralelou k expertu na upíry Baronu Vordenburgovi od Le Fanu: obě postavy pátrají a provádějí činnosti proti vampýrům, symbolicky reprezentují sílu vědění a stabilní mysl při útoku chaosu a smrti.\n\n\n"}
{"id": "792151", "url": "https://cs.wikipedia.org/wiki?curid=792151", "title": "Marlen", "text": "Marlen\n\nMarlen (v katalogu VIVC je odrůda zapsána pod šlechtitelským označením Mi 5-26) je středně pozdní až pozdní, interspecifická moštová odrůda révy (též hybridní odrůda, mezidruhové křížení, PiWi odrůda), určená k výrobě červených vín. Odrůda byla vyšlechtěna v České republice, kolektivem šlechtitelů Vědeckovýrobního sdružení Resistant Velké Bílovice (později Vinselekt Perná), křížením odrůd \"Merlan\" (\"Merlot\" x \"Seibel 13666\") a \"Fratava\" (\"Frankovka\" x \"Svatovavřinecké\").\n\n\"Merlan\" je interspecifická moštová odrůda, vyšlechtěná v Moldavsku, ve výzkumném ústavu Vierul v Kišiněvě. Šlechtitelský materiál byl získán přímo od pracovníků výzkumného ústavu a využit kolektivem šlechtitelů Resistant například při šlechtění sesterských odrůd \"Laurot\", \"Kofranka\" a \"Cerason\" (pocházejí ze stejného křížení), odrůdy \"Nativa\", která pochází ze stejných rodičů, ale v tomto případě je \"Merlan\" otcovskou odrůdou, ale i odrůd \"Malverina\", \"Erilon\", \"Savilon\" a \"Vesna\".\n\n\"Fratava\" je úspěšný kříženec Lubomíra Glose z Moravské Nové Vsi, který byl kolektivem šlechtitelů Resistant využit též při šlechtění sesterských odrůd \"Cerason\", \"Kofranka\" a \"Laurot\" a odrůdy \"Nativa\", která pochází ze stejných rodičů v opačném pořadí.\n\nRéva odrůdy \"Marlen\" je jednodomá dřevitá pnoucí liána, dorůstající v kultuře až několika metrů. Kmen tloušťky až několik centimetrů je pokryt světlou borkou, která se loupe v pruzích. Úponky révy umožňují této rostlině pnout se po pevných předmětech. Růst je bujný až středně bujný, réví je středně silné, jednoleté réví je rýhované, žlutavě hnědé.\n\nList je středně velký až velký, okrouhlý, nečleněný až řílaločnatý s mělkými výkroji, slabě puchýřnatý, zvlněný, na rubu jemně plstnatý. Řapíkový výkroj je otevřený, lancetovitý až lyrovitý s ostrým dnem, řapík je zelený až narůžovělý.\n\nOboupohlavní pětičetné květy v hroznovitých květenstvích jsou žlutozelené, samosprašné. Hrozen je středně velký až velký, křídlatý, cylindrický, bobule středně velká až velká, kulatá, ojíněná, tmavomodrá, dužina je slabě zabarvená antokyaniny.\n\n\"Marlen\" je interspecifická moštová odrůda, která byla vyšlechtěna ještě v bývalém Československu, v dnešní České republice, kolektivem šlechtitelů Vědeckovýrobního sdružení Resistant Velké Bílovice (později Vinselekt Perná). Šlechtiteli byli Doc. Ing. Miloš Michlovský, CSc., Ing. František Mádl, Prof. Ing. Vilém Kraus, CSc., Lubomír Glos a Vlastimil Peřina. Vlastní křížení bylo provedeno roku 1985, selekce postupně proběhla v Lednici na Moravě, v Břeclavi a v Perné. Odrůda vznikla křížením odrůd \"Merlan\" (\"Merlot\" x \"Seibel 13666\") x \"Fratava\" (\"Frankovka\" x \"Svatovavřinecké\").\nOdrůda není zapsána do Státní odrůdové knihy České republiky, registrační řízení probíhá, mělo by být ukončeno v roce 2012. V katalogu VIVC je zapsána pod šlechtitelským označením Mi 5-26. Odrůda není uvedena ani mezi odrůdami, ze kterých je dovoleno vyrábět zemská vína. Zatím se pěstuje pouze na Moravě, v pokusných výsadbách a mezi malopěstiteli.\n\nNázev odrůdy je přesmyčkou jedné z rodičovských odrůd, konkrétně odrůdy \"Merlan\". Zároveň je i ženským jménem, německou obdobou francouzského jména Marlène. Obě jména jsou jednou z mnoha verzí biblického jména Marie, které vychází z hebrejského Miriam. Šlechtitelské označení odrůdy je Mi 5-26.\n\nRéví vyzrává dobře. Zaměkání bobulí nastává ve druhé polovině až koncem srpna, zrání je středně pozdní až pozdní. Odolnost vůči chorobám je dobrá až zvýšená, plodnost je střední až vysoká, pro zvýšení kvality moštu je třeba redukce výnosů. Odrůda není příliš náročná na půdy, na polohu je průměrně náročná.\nVína bývají kvalitní, plná, harmonická, jemně aromatická, temně červená, ovocité vůně a ovocité a jemně kořenité chuti, někdy mohou připomínat vína odrůdy \"André\".\n\n\n"}
{"id": "792157", "url": "https://cs.wikipedia.org/wiki?curid=792157", "title": "AGP (rozcestník)", "text": "AGP (rozcestník)\n\nZkratka AGP má více různých významů:\n\n\n"}
{"id": "792158", "url": "https://cs.wikipedia.org/wiki?curid=792158", "title": "Mlynářka (odrůda révy vinné)", "text": "Mlynářka (odrůda révy vinné)\n\nMlynářka (mezinárodně používaný název \"Pinot Meunier\") je starobylá, středně pozdní moštová odrůda révy vinné (\"Vitis vinifera\"), pravděpodobně mutace odrůdy \"Rulandské modré\" (\"Pinot Noir\"), pocházející patrně z oblasti Burgundska, odkud je zmíněna poprvé již v 16. století. Odrůda je tradičně používána k výrobě červených vín, ale je též jednou ze tří odrůd, povolených k výrobě francouzských klasických šumivých vín v oblasti Champagne.\n\nRéva vinná (\"Vitis vinifera\") odrůda \"Mlynářka\" je jednodomá dřevitá pnoucí liána dorůstající v kultuře až několika metrů. Kmen tloušťky až několik centimetrů je pokryt světlou borkou, která se loupe v pruzích. Úponky révy jsou středně dlouhé, umožňují této rostlině pnout se po pevných předmětech. Růst je středně bujný. Vrcholky letorostů jsou otevřené, silně plstnaté, velmi silně bíle vlnatě ochmýřené, málo až průměrně pigmentované antokyaniny, na okrajích růžové, mladé lístky jsou žlutozelené. Jednoleté réví je tmavohnědé.\n\nListy jsou malé až středně velké, okrouhlé, pětilaločnaté se středně hlubokými až hlubokými výkroji, které mají oblé, někdy až ploché dno, líc listu je jasně zelený, lesklý, lehce vrásčitý, mírně až drsně puchýřnatý, rub listu je hustě bíle plstnatý (ale existují klony, které mají rub listu takřka lysý), okraj listu je tupě zoubkovaný. Řapíkový výkroj je lyrovitý, úzce otevřený až mírně překrytý, se zaostřeným dnem, řapík je středně dlouhý, narůžovělý, žilnatina v oblasti napojení řapíku je málo pigmentovaná antokyaniny.\n\nOboupohlavní pětičetné květy v hroznovitých květenstvích jsou žlutozelené, samosprašné. Hrozny jsou malé až středně velké (102 g), válcovitě-kuželovité, husté, kompaktní. Bobule jsou malé až středně velké, mírně oválné až okrouhlé, černomodré, s řídkou dužinou plné chuti. Hrozny dozrávají dříve, než hrozny odrůdy \"Rulandské modré\", jsou také poněkud menší, stejně jako bobule, které také mají světlejší barvu.\n\n\"Mlynářka\" je stará francouzská moštová odrůda vinné révy (\"Vitis vinifera\"). Hypotéza rakouského ampelografa Ferdinanda Regnera, že je jednou z rodičovských odrůd odr. \"Rulandské modré\" je, zdá se být, překonána výsledky novější studie, podle které je naopak \"Mlynářka\" pozdější mutací odrůdy \"Rulandské modré\". Tato studie také prokázala, že odrůda vzhledem ke genové mutaci nereaguje na rostlinný růstový hormon kyselinu giberelovou, což vysvětluje nejen rozdílný průběh a dobu zrání odrůdy, ale i nižší růst a velikost listů, bobulí atd.\n\n\"Mlynářka\" pochází patrně z oblasti Burgundska, kde je zmíněna poprvé již v 16. století. Ve Francii byla roku 2011 pěstována v počtu 15 klonů na 11.090 hektarech vinic, převážně v oblasti Champagne, kde tvoří až 30 % plochy vinic, většina ostatních vinic se nachází v údolí řeky Marny. Tvoří zde součást cuvée vín AOC Moselle, Champagne, Côtes de Toul, Touraine, Touraine-Noble Joué a Orléans.\n\nMimo Francii najdeme odrůdu v Německu, roku 2007 na 2.397 ha vinic, tři čtvrtiny ploch jsou v oblasti Württembersko. Dále je pěstována například v Austrálii a v USA, převážně v Kalifornii (Los Carneros AVA, Napa Valley AVA, Russian River Valley AVA, North Coast AVA, Sonoma Coast AVA und Mendocino AVA), v Oregonu, Pensylvánii a Marylandu.\n\nVe Státní odrůdové knize České republiky není odrůda zapsána, není uvedena ani mezi odrůdami, ze kterých je dovoleno vyrábět zemská vína. V České republice se pěstuje pouze vzácně.\n\nMezinárodní název skupiny „Pinot“ vychází z francouzského slova „pin“, v překladu „pinie, borovice“. Hrozen odrůd této skupiny je totiž poměrně malý a velmi kompaktní, svým vzhledem opravdu může připomínat ještě uzavřenou šišku borovice pinie.\n\nPřídomek „meunier“ v překladu z francouzštiny „mlynář“ je odvozen od intenzivně plstnatého vrcholku letorostů, který vypadá, jakoby byl posypaný moukou. Z jiných zdrojů sice vyplývá, že jakoby posypaná moukou se zdá být spodní strana listů, ale to na věci nic nemění.\n\nČeský název „mlynářka“ má stejný původ, podobně je tomu u mnoha dalších názvů odrůdy v jiných jazycích. Názvu „rulandské“ tato odrůda, na rozdíl od většiny dalších odrůd ze skupiny \"Pinot\" unikla pouze proto, že u nás nikdy nebyla příliš rozšířená.\n\nDalší, lokálně používaná synonyma odrůdy \"Mlynářka\" jsou : \"Auvergnat Gris, Auvernat Gris, A. Meunier, Black Cluster, Blanc Meunier, Blanche Feuille, Blaue Postitschtraube\" (Rakousko, Štýrsko), \"Blauer Riesling, Bourgogne Miller's, Carpinet, Cerny Mancujk, C. Moucznjak, Crédinet, Enfariné, Farineux, F. Noir, Fernaise, Feuille Blanche, Frésillon, Fromenté, Frühe Blaue Müllerrebe, Frühe Müllerrebe, Goujean, Goujeau, Gris Meunier, Meunier\" (Rakousko, Itálie, USA, Francie), \"M. Gris, M. Negro\" (Španělsko), \"Meusnier, Miller Grape, Miller´s Burgundy, Miller´s Grape, Molnar Toke, M. Toke Kék, Molnarszölö, Morillon Tacone, M. Taconne, Morone Farinaccio\" (Itálie), \"Moučník, Müller, Müllerrebe, Müllertraube, Müllerweib, Munier, M. Grape, Noirien de Vuilapans, Noirin Enfariné, Noirien de Vuillapans, Ordinäre Müllerrebe, Pineau Meunier, Pinot Mene, P. Femelle, Pino Meine, Pinot Negro, Plant de Brie, P. Meunier, P. Munier, Postič\" (Slovinsko), \"Postitschtraube\" (Rakousko, Štýrsko), \"Rana Modra Mlinarina, R.M. Mlinarica\" (Slovinsko), \"R.M. Molinaria, Resseau, Riesling Noir, Ryzlink Černý, Sarpinet, Schwarzblaue Müllerrebe, Schwar(t)zriesling\" (Rakousko, Německo, Kanada), \"Schwarzer Riesling, Trézillon, Wrotham Pinot (Kanada)\".\n\nMutací odrůdy \"Mlynářka\" vznikla odrůda \"Samtrot\". Byla objevena roku 1928 v Německu, ve vinohradu v Heilbronnu a dále selektována. Je pěstována výhradně v oblasti Württembersko, v okolí Heilbronnu, na 321 ha roku 2003. Málo výnosná odrůda kvalitou Mlynářku převyšuje, dává harmonická, sametově hebká vína nižší acidity.\n\nV katalogu odrůd VIVC jsou dále uvedeny ještě moštové odrůdy \"Meunier Court Maille\" a \"Meunier Téte de Negre\" s udáním místa původu Francie, jedná se snad o starší mutace odrůdy, které náleží spíše do její synonymiky.\n\nNázev \"Meunier Blanc\" je synonymem odrůdy \"Savagnin Blanc\", tedy \"Tramín bílý\".\n\nOdrůdu \"Wrotham Pinot\" [rootum pinó] řadí katalog VIVC do synonymiky odrůdy \"Mlynářka\". Byla nalezena v 50. letech 20. století u obce Wrotham v hrabství Kent na jihovýchodě Anglie. Stáří keře bylo odhadováno na 200 let. Odrůda je vzhledem podobná odrůdě \"Mlynářka\", je odolnější vůči houbovým chorobám, dozrává o dva týdny dříve a dosahuje vyšší cukernatosti moštu. Geneticky je identická s odrůdou \"Rulandské modré\", stejně jako další mutace této odrůdy, m.j. i \"Mlynářka\".\n\nRéví vyzrává dobře, odrůda je odolná vůči zimním mrazům, nemá velký sklon ke sprchávání. Plodnost je střední, pravidelná, 7-13 t/ha při cukernatosti 19-24 °NM (v Německu 78-81 °Oe) a aciditě 8-12 g/l. hodí se pro většinu vedení, dobře snáší i krátký řez, vhodné jsou podnože SO 4, T 5C, 125 AA, 5 BB.\n\nOdrůda raší středně pozdně, tři dny po Chasselas, takže nebývá ohrožována pozdními jarními mrazy, kvetení je středně pozdní, dozrává středně pozdně, půl týdne po Chasselas, u nás koncem září až začátkem října.\n\nOdrůda má průměrnou odolnost vůči plísni révové (\"Plasmopara viticola\") a padlí révovému (\"Uncinula necator\"), citlivější je vůči plísni šedé (\"Botrytis cinerea\"), hůře odolává také hnilobě hroznů.\n\nOdrůda má na půdy a klima o něco nižší požadavky, než \"Rulandské modré\", nejlépe jí vyhovují teplé a slunné polohy, záhřevné, hlinitopísčité půdy, snáší i půdy s vyšším obsahem vápníku. V uléhavých a vlhkých půdách je citlivá na chlorózu.\n\nV oblasti Champagne slouží odrůda hlavně k výrobě tradičních sektů (tvoří zde až 30 % osazené plochy vinic). Lisováním celých hroznů bez předchozí macerace se získávají bílé mošty. Mladá bílá vína se scelují s víny dalších dvou odrůd, \"Rulandské modré\" a \"Chardonnay\", a připravuje se tak cuvée pro druhotné kvašení na lahvích.\n\nOdrůdová červená vína nejsou tak plná jako \"Rulandské modré\", kterému se typově podobají, mají o něco světlejší rubínovou barvu s cihlově červenými reflexy, mívají nižší obsah alkoholu, vyšší aciditu, jsou svěží, ovocitá, jemně kořenitá, nevtíravá a jemná v chuti i aroma, rychleji vyzrávají. V aroma můžeme objevit jemné hořkomandlové tóny, banány, maliny, jablka (renety), u starších ročníků v lahvové zralosti sušené švestky.\n\nV Německu, v oblasti Württembersko, tvoří \"Mlynářka\" součástí růžových vín, pojmenovaných „Schillerwein“.\nČervená odrůdová vína jsou vhodná k pečenému vepřovému a jehněčímu masu a k sýrům s výraznější chutí, růžová vína hlavně k předkrmům či krémovým polévkám.\n\n\n\n"}
{"id": "792164", "url": "https://cs.wikipedia.org/wiki?curid=792164", "title": "Nitranka", "text": "Nitranka\n\nNitria (dříve také Nitranka, v katalogu VIVC uvedena pod původním názvem \"Nitra\", platným do roku 2011) je středně pozdní moštová odrůda révy vinné (\"Vitis vinifera\"), používaná k výrobě červených vín. Odrůda byla vyšlechtěna na Slovensku v roce 1976, Ing. Dorotou Pospíšilovou, Ph.D. a kolektivem šlechtitelů Výzkumného ústavu vinohradnického Bratislava, křížením odrůd \"Castets\" a \"Abouriou noir\".\n\nKřížením těchto dvou odrůd vzniklo 85 semenáčků, ze kterých bylo vyselektováno pro další zkoušky osm jedinců. Pro velkou heterogenitu znaků potomstva byly dále selektovány čtyři typy, ze kterých později vzešly sesterské odrůdy \"Nitria\", \"Hron\", \"Rimava\" a \"Váh\", nesoucí jména slovenských řek.\n\n\"Castets\" je autochtonní, středně pozdní, modrá moštová odrůda původu \"Vitis vinifera\" z francouzského jihozápadu, z départementu Gironde, která se sem údajně měla dostat z podhůří Pyrenejí, či, podle jiné teorie, byla jako semenáček nalezena r. 1870 poblíž lesa u obce Saint-Macaire a namnožena místním vinařem jménem Nicouleau. Každopádně, jméno získala po muži jménem Castets, který se zasloužil o její rozšíření kolem r. 1875. Je pěstována velmi vzácně, roku 1998 na 0,5 ha a mísena do cuvée vín Vin de Pays v okolí města Aveyron severně od Gaillac, její pěstování je připuštěno též v Provence, v AOC Palette a Vins d'Estaing. Odrůda je poměrně odolná, ale vína dává průměrná.\n\n\"Abouriou noir\" je autochtonní, raná, modrá moštová odrůda původu \"Vitis vinifera\" z jihozápadní Francie, z regionu Sud-Ouest, z départementu Lot-et-Garonne. Je potomkem odrůdy \"Magdeleine Noire des Charentes\" a pochází ze semenáčku, který byl nalezen kolem r. 1840 a další selekcí upravován do dnešní podoby. Odrůda byla v roce 2007 pěstována ve Francii ve třech klonech na 388 ha s klesající tendencí. Do cuvée se užívá v AOC Côtes du Marmandais a Vins d’Estaing a dále v mnoha Vin de Pays v regionu Sud-Ouest a v údolí Loiry. Pěstuje se též v Austrálii a v Kalifornii. Poměrně odolná odrůda dává kvalitní vína, kterým někdy schází acidita.\n\nRéva vinná (\"Vitis vinifera\") odrůda \"Nitria\" je jednodomá dřevitá pnoucí liána, dorůstající v kultuře až několika metrů. Kmen tloušťky až několik centimetrů je pokryt světlou borkou, která se loupe v pruzích. Úponky révy umožňují této rostlině pnout se po pevných předmětech. Růst je bujný.\n\nList je středně velký až velký, pětilaločnatý s hlubokými výkroji, čepel listu je vrásčitá, na spodní straně hustě štětinkatá. Řapíkový výkroj je otevřený, ve tvaru písmene „V“ či lyrovitý s ostrým dnem, řapík je kratší, hladký.\n\nOboupohlavní pětičetné květy v hroznovitých květenstvích jsou žlutozelené, samosprašné. Hrozen je menší až středně velký (11 x 14 cm, 127 g), kuželovitý, středně hustý, s křidélkem, bobule středně velké (16 x 14 mm, 2,3 g), oválné, modré, slupka je velmi hrubá (hrozny nehnijí), dužina je rosolovitá, kabernetové chuti.\n\n\"Nitria\" je moštová odrůda révy vinné (\"Vitis vinifera\"). Odrůda byla vyšlechtěna na Slovensku v roce 1976, Ing. Dorotou Pospíšilovou, Ph.D. a kolektivem šlechtitelů Výzkumného ústavu vinohradnického Bratislava, křížením odrůd \"Castets\" a \"Abouriou noir\". V Listině registrovaných odrůd SR je odrůda zapsána od roku 2011, již od roku 2004 je právně chráněná.\n\nNa Slovensku je odrůda pěstována na nevelkých plochách. Ve Státní odrůdové knize České republiky není zapsána, není uvedena ani mezi odrůdami, ze kterých je dovoleno vyrábět zemská vína. V České republice se pěstuje pouze velmi okrajově, na Moravě, kde se lze na místních koštech vzácně setkat s odrůdovými víny.\n\nPůvodní název odrůdy připomínal známou slovenskou řeku Nitra, názvy řek jsou slovenskými šlechtiteli používány pro nové odrůdy révy poměrně často. Pro odlišení od podobného názvu stolní odrůdy Vitra byla zapsána do Listiny registrovaných odrůd SR pod názvem Nitranka roku 2011, ale nakonec byl název změněn na \"Nitria\". Šlechtitelské označení odrůdy je \"CAAB 3/8\".\n\nRéví dobře vyzrává. Odolnost k zimním mrazům je mírně podprůměrná (-19 °C). Odrůda dobře snáší sucho, nesprchává, ale je citlivá na pozdní jarní mrazy. Hodí se pro většinu vedení, doporučované zatížení je 6-8 oček na m2, vhodným pěstitelským tvarem je střední nebo vysoké vedení s řezem na dlouhý tažeň, vhodné jsou podnože SO-4, T 5C a Cr 2. Výnos je vyšší, 10-17 (19) t/ha při cukernatosti moštu 18-23 °NM a aciditě 7,5-11 g/l. Výlisnost moštu z 1 kg hroznů je 700 ml. Současné trendy, zaměřené na kvalitu vín, vyžadují redukci úrody již zimním řezem, případně před fází zrání.\n\nOdrůda raší i kvete raně, sklizňové zralosti dosahuje již od poloviny září, nejdříve z odrůd, pocházejících z tohoto křížení, ale sklizena může být později, hrozny vydrží na keřích zdravé většinou až do první dekády října.\n\n\"Nitria\" je citlivá na napadení padlím révovým (\"Uncinula necator\") a plísní révovou (\"Plasmopara viticola\"), odolnost k plísni šedé (\"Botrytis cinerea\") je dobrá.\n\nOdrůda vyžaduje dobré, teplé a slunné, chráněné polohy, na kvalitu půd není příliš náročná, ale nejlépe vyhovují hluboké, výživné a teplé půdy, jakož i půdy sušší, v nichž se tvoří menší bobule, které ale mohou být kvalitnější.\n\nVína jsou tmavočervené barvy, plná, extraktivní a harmonická, s příjemnou kabernetovou chutí s jemnými kořenitými tóny, ale dá se říci, že v rámci křížení, ze kterého odrůda pochází, nepatří ke kvalitativně nejlepším. Vína bývají harmonická již jako mladá, z průměrných ročníků a neredukovaných sklizní bývají tenčí, ale neztrácejí většinou barvu a buket. Z pohledu kvality je nutné zrání vína v dřevěných sudech, vhodné jsou i sudy barrique.\n\n\n\n"}
{"id": "792171", "url": "https://cs.wikipedia.org/wiki?curid=792171", "title": "Living Things", "text": "Living Things\n\nLiving Things je název pátého studiového alba skupiny Linkin Park. Pilotní singl \"Burn It Down\" vyšel 16. dubna. Album samotné vyšlo 25. června 2012. Podle všeho by se měla kapela opět vrátit ke kořenům a styl hudby by se měl více přiblížit „starému“ Linkin Park.\n\nVýňatek z úvahy Mika Shinody o připravovaném albu, kterou uveřejnil na svém blogu:\n\n\n\n\n"}
{"id": "792174", "url": "https://cs.wikipedia.org/wiki?curid=792174", "title": "Experimentální hra", "text": "Experimentální hra\n\nZa autora pravděpodobně první experimentální hry je považován Daniel Bernoulli; pokusem analyzoval chování lidí v situacích rozhodování mezi jistým malým ziskem a nejistým vysokým (v tomto případě s nekonečnou) střední hodnotou. Výsledek přednesl roku 1738 před Petrohradskou akademií věd jako Petrohradský paradox. V tomto případě experimentálně vyvrátil předpoklad, že se lidské subjekty při rozhodování v nejistotě orientují především dle střední hodnoty).\n\nMezi průkopníky použití experimentálních her patří izraelští psychologové Daniel Kahneman a Amos Tversky, za jejichž experimentálně ekonomické výsledky objasňující lidský vztah k riziku obdržel Daniel Kahneman v roce 2002 Nobelovu cenu, dále například americký ekonom Colin F. Camerer.\n\n"}
{"id": "792176", "url": "https://cs.wikipedia.org/wiki?curid=792176", "title": "František Bartoň (voják)", "text": "František Bartoň (voják)\n\nFrantišek Bartoň (14. srpna 1914, Mořkov, Rakousko-Uhersko – 6. října 1939, Chartres, Francie) je český vojenský letec s hodností četaře. Narodil se v Mořkově čp. 79 a během druhé světové války působil jako letec ve Francii, kde také v roce 1939 při cvičném letu na letounu Curtiss Hawk H-75C.1 poblíž Chartres tragicky zahynul, když jeho letoun ztratil rychlost a zřítil se. Je tak prvním československým letcem, který za války ve Francii zemřel. Pohřben je na vojenském hřbitově La Targette v hrobě označeném B-02, 143. Po druhé světové válce byl v Mořkově v sousedství evangelické modlitebny odhalen památník obětem této světové války. Jméno Františka Bartoně však z politických důvodů mohlo být na památníku uvedeno až po Sametové revoluci v roce 1989.\n"}
{"id": "792179", "url": "https://cs.wikipedia.org/wiki?curid=792179", "title": "František Bartoň", "text": "František Bartoň\n\nJméno a příjmení František Bartoň se může vztahovat k následujícím osobnostem:\n\n"}
{"id": "792180", "url": "https://cs.wikipedia.org/wiki?curid=792180", "title": "Světová ekonomika", "text": "Světová ekonomika\n\nSvětová ekonomika, globální ekonomika nebo světové hospodářství obvykle značí ekonomiku, která je založena na ekonomikách všech zemí světa, národních hospodářstvích. Též globální ekonomiku možno vidět jak ekonomiku globální společnosti a národních ekonomik - tak ekonomiky lokálních společností, které tvoří jednu globální. Tuto ekonomiku je možno hodnotit různými způsoby. Např. podle použitého modelu, pak hodnocení může být prezentováno v určité měně, například v dolarech z roku 2006 nebo v eurech z roku 2005.\n\n"}
{"id": "792193", "url": "https://cs.wikipedia.org/wiki?curid=792193", "title": "Otto Wunder", "text": "Otto Wunder\n\nOtto Wunder (28. září 1844 v Hannoveru - 1921 v Hannoveru) byl německý fotograf, provozoval fotoateliér „F. Wunder Sohn“.\n\nOtto byl nejstarším ze tří synů Friedricha Karla Wundera, prvního hannoverského fotografa. Všichni tři synové se také věnovali tomuto řemeslu. Roku 1870 si otevřel v Hannoveru v Schillerově ulici fotoateliér pod jménem \"Fa. F. Wunder Sohn\". Jméno Wunder muselo mít tenkrát vynikající pověst, protože Ottovi záleželo na tom zachovat jméno otce alespoň v názvu firmy. Místo v bezprostřední blízkosti hlavního nádraží (dnes je zde Galeria Kaufhof) slibovalo dobré obchody díky mnoha cestujícím, kteří v raných dobách fotografie chtěli zdokumentovat svou návštěvu města vizitkou. V období 1885/86 ukazují zadní strany vizitek nové sídlo firmy na náměstí Ernsta Augusta 6 přímo naproti nádraží. Na těchto vizitkách jsou zmíněna i dvě dříve propůjčená vyznamenání.\n\nRoku 1888 se Otto a jeho bratr Karl Friedrich Wunder zúčastnili všeobecné živnostenské výstavy provincie Hannover. V novinách vyšlých u příležitosti této výstavy stojí: „[…] Po obou stranách levé i pravé výstavní haly se nacházejí fotografie syna F. Wundera [Fa. F. Wunder Sohn], z větší části portréty provedené pigmentovým tiskem či na emailu, a předešlému [Karl Friedrich Wunder, Fa. Friedrich Wunder] se vyrovnají.“\n\nNejpozději 1890 se firma přestěhovala do ulice Königstraße 52 a mohla si už dovolit jednu z prvních telefonních přípojek v Německu.\n\nVe srovnání s vizitkami ostatních fotografů je nápadný rozdíl, že Otto Wunder si od určité doby nechával tisknout kartóny pro své vizitky s předtištěným označením příslušného roku. Bylo to zřejmě za účelem racionalizace, aby mohl snáze vyhledat fotografickou desku pro přiobjednávky či zvětšeniny. To znamená, že původní snímky mohou být starší než přiobjednávky na datovaných kartónech.\n\nFotozávod nepřežil hospodářské problémy v době inflace po první světové válce.\n\nOtto byl spolu se svým bratrem Karlem pohřben vedle svých rodičů na Engesohderském hřbitově v Hannoveru.\n\nNa vizitkách od roku 1885/86 zobrazuje Otto Wunder medaile\n\n"}
{"id": "792196", "url": "https://cs.wikipedia.org/wiki?curid=792196", "title": "Robert z Clari", "text": "Robert z Clari\n\nRobert z Clari (francouzsky \"Robert de Clari\" nebo \"Robert de Cléry\", okolo 1170 - po 1216) byl účastník a kronikář čtvrté křížové výpravy. Pocházel z Pikardie a kruciáty se zúčastnil jako vazal Petra z Amiensu. Po skonu svého pána se vrátil do vlasti a zaznamenal události výpravy včetně dobytí Konstantinopole.\n\n"}
{"id": "792218", "url": "https://cs.wikipedia.org/wiki?curid=792218", "title": "Velodrom", "text": "Velodrom\n\nVelodrom (složenina z francouzského \"vélo\", tj. kolo, a řeckého \"drom\", dráha) je sportovní zařízení ve tvaru oválné dráhy pro trénink a soutěže v dráhové cyklistice. Stavba může být provedena ve formě otevřeného stadionu nebo kryté haly a délka dráhy se pohybuje od 150 do 500 metrů. Pro olympijský velodrom musí měřit obvod nejméně 250 metrů. Soutěže na velodromech se jezdí výhradně na dráhových kolech, pouze ve výjimečných případech, kdy na velodromu končí silniční závod (např. Paříž-Roubaix), je povoleno používání silničních kol.\n\nNejstarší velodromy vznikly ve Francii. Jedná se o Vélodrome Fernand-Guizellin (původně Turquet de la Boisserie), postavený v roce 1896 v Senlis, a Vélodrome Lurcy-Levis (Allier), který pochází z roku 1897.\n\nVelodrom pro XXX. letní olympijské hry v Londýně, postavený v roce 2011, obdržel cenu Královského institutu britských architektů.\n"}
{"id": "792231", "url": "https://cs.wikipedia.org/wiki?curid=792231", "title": "Událost (seriál)", "text": "Událost (seriál)\n\nUdálost (v anglickém originále The Event) je americký sci-fi televizní seriál. Původně byl vysílán na televizní stanici NBC v období od 20. září 2010 do 23. května 2011. V Česku byl vysílán v premiéře na stanici Prima Cool od 28. ledna 2012 do 8. dubna 2012.\n\nHlavním tématem seriálu je skupina mimozemských bytostí, která roku 1944 ztroskotala na Aljašce. Části se podařilo utéci a schovat se mezi obyčejné lid. Zbytek je americkou vládou zadržován v přísně tajné věznici Mount Inoweb. Sean Walker vyšetřuje záhadné zmizení přítelkyně a náhodou se mu podaří odhalit nejutajovanější spiknutí v americké historii, které by mohlo ovlivnit směr vývoje lidstva.\n\n\n"}
{"id": "792233", "url": "https://cs.wikipedia.org/wiki?curid=792233", "title": "Třída Hunt III", "text": "Třída Hunt III\n\nTřída Hunt III byla třetí podskupinou eskortních torpédoborců třídy \"Hunt\", sloužících v Royal Navy z období druhé světové války. Postaveno jich bylo celkem 28 kusů. Dvanáct jich bylo za druhé světové války ztraceno či neopravitelně poškozeno. Britové poslední vyřadili v roce 1961. Jedenáct kusů bylo, za války či po ní, předáno dalším uživatelům. Používaly je Francie (1), Německo (2), Norsko (2) a Řecko (6).\n\nCelkem bylo postaveno 28 jednotek této třídy, které vstupovaly do služby v letech 1941–1943.\n\nHlavní výzbrojí byly čtyři dvouúčelové 102mm kanóny, které doplnily čtyři 40mm kanóny a tři 20mm kanóny Oerlikon. Protiponorkovou výzbroj tvořily čtyři vrhače a dvě skluzavky pro svrhávání hlubinných pum. Lodě rovněž dostaly jeden dvojitý 533mm torpédomet. Pohonný systém tvořily dvě parní turbíny a dva kotle. Lodní šrouby byly dva. Nejvyšší rychlost dosahovala 26 uzlů.\n\nZa druhé světové války bylo ztraceno celkem 12 kusů třídy \"Hunt III\".\n\n\n\n\n\n\n\n\n\n\n\n\n\n\n"}
{"id": "792236", "url": "https://cs.wikipedia.org/wiki?curid=792236", "title": "Gabriela Vermelho", "text": "Gabriela Vermelho\n\nGabriela Vermelho, vlastním jménem Gabriela Plíšková (* 1976 Přerov), je česká zpěvačka, houslistka, violistka, hráčka na kvinton, hudební skladatelka, performerka a herečka. \n\nNevšední schopnost zvládnout stylově hudbu klasickou, jazzovou, folklórní a world music instrumentálně i pěvecky se zhodnotily v roce 2005, kdy za roli čarodějky Evy v muzikálu Balada pro banditu brněnského divadla Husa na provázku v režii Vladimíra Morávka obdržela cenu Alfréda Radoka v kategorii \"Talent roku\". \n\nPódiové zkušenosti získávala již během studií na konzervatoři P. J. Vejvanovského v Kroměříži a na Ostravské univerzitě. \nO její pěvecké multifunkčnosti a talentu svědčí jak úspěšná spolupráce s Orchestrem Gustava Broma, tak například se Symfonickým orchestrem Českého rozhlasu, s nímž pod taktovkou Vladimíra Válka provedla náročný sopránový part v jazzovém \"Requiem\" Ladislava Simona. Dále účinkovala s \"Komorním orchestrem Pavla Haase\", \"Orchestrem Berg, Kaprálová Quartetem a Heroldovým kvartetem\". Pravidelně zpívá v kapelách \"Maraca\" a \"Zimbova\", vystupuje společně s \"Epoque Quartetem\" a Petrem Wajsarem ve sdružení \"EWave\".\n\nVytvořila a spolu interpretovala hudbu k dokumentárnímu filmu \"Uloupené mateřství\" od režisérky Libuše Rudinské. V témže roce vytvořila a interpretovala hudbu k tanečnímu představení \"Echoes a Havran\". V roce 2010 vytvořila hudbu pro baletní představení \"Jessie a Morgiana\". Pro \"Švandovo divadla\" zkomponovala a interpretovala hudbu k představení \"Upálení Satanica 666\" a v květnu roku 2012 hudbu k představení \"Mlč, Jobe mlč!\".\n\nÚčinkovala v televizních pořadech \"Banánové rybičky\", \"Manéž Bolka Polívky\" a \"Trumfy Miroslava Donutila\".\n\n\n"}
{"id": "792239", "url": "https://cs.wikipedia.org/wiki?curid=792239", "title": "REC (film, 2007)", "text": "REC (film, 2007)\n\nREC nebo také [Rec] je španělský hororový film z roku 2007, jehož režiséry jsou Jaume Balagueró a Paco Plaza. Film, ač s délkou 1h a 15 minut, se dočkal velkého úspěchu jak ve Španělsku, tak i v zahraničí.\n\nMladá televizní reportérka Ángela Vidalová pořádá reportáž z hasičské stanice pro pořad \",Zatím co vy spíte´´\". Její hlavní prioritou je také výjezd, což se později také stane a jede s hasiči do činžovního domu, odkud znělo hlášení. Ovšem neví o nebezpečné infekci, která se v domě skrývá a která se po celém domě, izolovaného armádou, rozšíří. Začíná krutý boj o život.\nMladá televizní reportérka Ángela Vidalová pořádá reportáž z hasičské stanice pro pořad \",Zatím co vy spíte´´\". Zanedlouho se však účastní také hasičského výjezdu s hasiči Manu a Alexem, který byl od začátku pro ní hlavní prioritou. Jede s hasiči do starého činžovního domu, odkud bylo hlášení o podivně chovající se ženě v jejím zamčeném bytě. Tu se snaží policisté uklidňovat až žena pokouše jednoho z policistů. Když se zraněného snaží přemístit ven z domu, zjistí, že armáda celý dům uzavřela a uvalila pod karanténu. Nikdo nemá tušení co se dějě, jsou jen informováni zvenčí, že je to pro jejich bezpečnost. Policista je pokousán a do toho všeho z třetího patra spadne Alex, který je vážně zraněn. Za příčinou se vydají Manu a jiný policista a s nimi společně Ángela a její kameraman. Žena, která policistu pokousala, napadne i jinou obyvatelku domu a následně je zastřelena.\n\nPo šoku se Manu pokusí najít cestu z domu ven, ale je zvenčí zadržen policií, která to izolovaným lidí nedovolí. Zkusí jim pomoct Guillem, lékař a správce domu, který ví o místě, odkud skočit na dvůr, ale tam jim to policie také nedovolí a dojde ke konfliktu s policistou Jovenem, o němž mají ostatní pochyby, že o celé akci věděl. Vše se s poklidem vyřeší, Ángela udělá reportáž s páru obyvateli domu. Později jsou informováni, že do domu přijde hygienik s tím, že hrozí, že v domě je infekce. Ángela a kameraman chtějí vše, co má hygienik v plánu, natáčet.\n\nLežící ranění jsou připoutaní a je jim podaná injekce. Zanedlouho ale jeden z nich napadne Guillema a všichni jsou nuceni opustit místnost. Guillem je pokousán a všeci vyžadují od hygienika vysvětlení. Dozví se, že hygiena dostala zprávu od jednoho veterináře, který měl případ psa nakaženého neznámou infekcí. Bylo v kómatu a po chvíli začalo napadat všechny ostatní zvířata. Bylo utraceno a identifikační čip je dovedl do onoho domu. Ukázalo se, že pes patřil malé holce Jennifer a matce, která tvrdí, že její holčička má pouze horečku, což se později projeví jako nákaza a matka je pokousána. Jennifer utekla a Joven s Manu musí holčičku chytit a dát ji injekci. Holčičku našli, zároveň si všimnou, že zastřelená žena zmizela. Joven je později pokousán a Manu s kameramanem utíkají pryč. Nakažený Guillem se snaží přes roletu vedoucí do haly s ostatními dostat s druhým pokousaným policistou. Matka Jennifer je připoutána a Ángela se jí snaží odpoutat. Není čas a nakažení se dostávají do haly. Všichni utíkají do bytu, včetně Ángely.\n\nV bytě se také nachází hygienik, od kterého se dozví, že ho pokousali. César, obyvatel domu, má možná tušení, jak se z budovy dostat. Stihne jim pouze sdělit, že do kanalizace vedou pancéřové dveře, pro které je potřeba klíč. Hygienik ho ale pokouše a Manu, Ángela a kameraman zůstanou sami. Po chvilce přemýšlení, jak najít správcův byt je napadnou schránky s čísly bytů a jmenovkami. Během toho si všimnou nakažené matky, přes kterou se naštěstí dostanou. Během cesty po schodech je napadnou další dva nakažení. Ángela se dostala do správcova bytu, kde chvíli hledá dané klíče, které nakonec našla a běží pro Manu, který měl na ně před bytem čekat, ale zjistí, že je už také nakažený. Ángela tedy sama s kameramanem utíká do podkroví, během čehož je nakažení honí. Do bytu se ještě stihnou schovat.\n\nV bytě je ale tma a po rozsvícení osvětlení kamery si povšimnou několika článků a fotek v nich, což Ángelu děsí. Pojednávají o jakési portugalské holčičce Tristaně Medeiros, která je posedlá. Majitel bytu, který v bytě dlouho nebyl, měl podezření o nebezpečném viru, který byl vážným případem související s démonickou posedlostí. Objeví také audionahrávky, kde se majitel k viru vyjadřuje. Ángela je náhle vyděšena prudkým otevřením dvířek na půdu, kde se kameraman pokusí kameru strčit a podívat se, co tam je. Do kamery ale uhodilo jakési zkrvavené dítě, díky čemuž se světlo rozbije a Pablo je nucen použít noční režim. Ángelu, vyděšenou k smrti, Pablo uklidňuje a slibuje ji, že se odtamtud zkusí dostat. Ale během obhlídky kamerou Pablo zastihne vychrtlou postavu, nejspíš ženu, blížící se k nim. Ta kráčí, s kladivem v rukou, do kuchyně, kde se snaží něco najít, během čehož se Pablo s Ángelou pokusí utéct. Bohužel se prozradí a Pablo je napaden. Ángela kameru hledá a přes ní objeví vychrtlou ženu, jak Pabla pojídá. Ta napadne taky Ángelu a kamera s zřítí k zemi. Když se pokouší Ángela kameru znovu zvednout, je s křikem odtáhnuta pryč do tmy.\n\nNa rozdíl od amerického remake z roku 2008 probíhalo natáčení ve skutečném činžovním domě v Barceloně, bez kulis. Film byl také natáčen chronologicky a v páru scénách herci dokonce improvizovali. Konkrétně ve scéně, kdy požárník Álex spadne ze schodů dolů na podlahu haly, při čemž si herci mysleli, že skutečně došlo ke zranění.\n\nV roce 2008 natočil John Erick Dowdle remake tohoto úspěšného filmu s názvem \"Karanténa\", který trvá o jedenáct minut déle.\n\nPokračování filmu nese název \"REC 2\", jehož režiséry jsou opět Jaume Balagueró a Paco Plaza. Izolovaný dům plný nakažených zombií navštíví tentokrát spěciální jednotka, která má za úkol doprovázet jistého Dr. Owena za cílem najít krev původce nákazy, kterým je dívka Tristana Medeiros.\n\n"}
{"id": "792241", "url": "https://cs.wikipedia.org/wiki?curid=792241", "title": "Tamás Deutsch", "text": "Tamás Deutsch\n\nTamás Deutsch (* 27. červenec 1966, Budapest) je maďarský politik, zakládající člen a vedoucí představitel strany Fidesz a současný poslanec Evropského parlamentu s mandátem do roku 2014.\n\nV roce 1986 začal studovat na fakultě státu a práva na Univerzitě Loránda Eötvöse. Zde se aktivně věnoval protikomunistické činnosti. Na jaře 1988 spolu se svými studentskými kolegy László Kövérem a Viktorem Orbánem založili politické hnutí Fidesz.\n\nV srpnu 1989 na výročí invaze vojsk Varšavské smlouvy do Československa se Tamás Deutsch a György Kerényi účastnil protikomunistické demonstrace v Praze na Václavském náměstí s transparentem „\"přicházíme s květinami, ne s tanky\"“. Během protestu krátkým projevem jménem maďarské opozice podpořili úsilí svých českých kolegů a omluvili se za účast Maďarska na invazi. Následně byli Veřejnou bezpečností zatčeni a poté vyhoštěni. V Maďarsku je přivítali jako hrdiny.\n\nV prvních svobodných volbách 1990 byl za Fidesz zvolen poslancem Národního shromáždění. Znovuzvolen byl ve volbách 1994 a 1998. V letech 1999 až 2002 zastával v první vládě Viktora Orbána post ministra mládeže a sportu. Ve volbách 2002 a 2006 byl opět zvolen poslancem. Roku 2009 však odstoupil, neboť mezitím byl ve volbách do Evropského parlamentu zvolen europoslancem za Fidesz s mandátem do roku 2014.\n\n\n"}
{"id": "792273", "url": "https://cs.wikipedia.org/wiki?curid=792273", "title": "Ernest Balog", "text": "Ernest Balog\n\nErnest Balog (* 1. ledna 1927) byl slovenský a československý politik Strany slovenské obrody a poslanec Sněmovny národů Federálního shromáždění za normalizace.\n\nK roku 1976 se profesně uvádí jako návrhář. Dlouhodobě zasedal v nejvyšším zákonodárném sboru. Po volbách roku 1971 zasedl do slovenské části Sněmovny národů (volební obvod č. 135 - Košice, Východoslovenský kraj). Křeslo nabyl až dodatečně v květnu 1975 po doplňovacích volbách poté, co zemřel poslanec Štefan Buľko. Mandát obhájil ve volbách roku 1976 (obvod Košice-venkov), volbách roku 1981 (obvod Košice-venkov) a volbách roku 1986 (obvod Bohdanovce). Ve FS setrval do konce ledna 1990, kdy přišel o post na základě odvolání svou mateřskou stranou v rámci procesu kooptace do Federálního shromáždění po sametové revoluci.\n\n"}
{"id": "792280", "url": "https://cs.wikipedia.org/wiki?curid=792280", "title": "První bitva u El Alameinu", "text": "První bitva u El Alameinu\n\nPrvní bitva u El Alameinu zahájená německou armádou Panzerarmee Afrika probíhala od 1. července 1942 do 27. července téhož roku . Oproti Třetí říši zde stála britská Osmá armáda. Tuto bitvu však nevyhrála ani jedna ze stran, skončila 27. července 1942 tzv. na mrtvém bodě, kdy se německému polnímu maršálu Rommelovi nepodařilo prolomit britské síly pod velením generála Claude Auchinlecka. Následující dny se válka stala statickou a obě strany byly nuceny se zakopat, což vytvořilo statickou frontu dlouhou 60 km (od mešity v El Alameinu po Kattarskou proláklinu). Až do 23. října 1942, kdy začala druhá bitva u El Alameinu útokem Osmé armády na Panzerarmee. Tato celá válka v severní Africe končí začátkem listopadu vítězstvím Britů. Šlo o 1. zásadní vítězství spojenců během druhé světové války.\n\nVálka v Africe započala již v roce 1941. Německá armáda s oporou Itálie Panzerarmee Afrika plnila rozkazy německého kancléře Adolfa Hitlera. Jejich cílem bylo probít se severní Afrikou, obsadit ropná pole na středním východě a zajistit neomezené množství paliva pro válečnou mašinerii Třetí říše. Proti nim stojí britská 8. armáda, která chce postup Němců zastavit. Britové mají sice výhodu lepšího zásobování, přečíslení i silné obrany, ovšem stojí proti nim německý polní maršál Erwin Rommel přezdívaný \"Pouštní liška.\"\n\nSkoro celý rok 1941 se Erwinu Rommelovi daří podnikat proti Britům nečekané bleskové výpady až do listopadu, kdy začaly jeho řady řídnout. Toho Britové využili a tvrdě vraceli úder, během velmi krátké doby šesti týdnů zatlačili německou Panzerarmee Afrika západně zpět přes Libyjskou poušť o neuvěřitelných 800 km.\n\nS končícím lednem Rommelovi zbývá už jen část armády čítající 228 tanků (139 tanků typu Panzer III, Panzer IV a 89 tanků italské armády přezdívané \"kovové rakve,\") zatímco britská armáda má více než 400 tanků (160 tanků Valentine a více než 230 tanků Crusader.\n\nI přes toto značné nevyrovnání sil Rommel 21. ledna 1942 zahajuje rozsáhlou ofenzivu, která tlačí britskou 8. armádu celých 5 měsíců zpět na východ. Němcům do rukou opět padá důležitý přístav Tobruk a všechno území, o které již jednou přišli. Koncem června 1942 má Rommelova armáda cíl téměř na dosah. Nachází se pouhých 300 km od Suezského průplavu. Jeho drtivý protiútok však přinesl zničující ztráty, které pro něj nyní znamenají 2000 pěšáků, několik desítek protitankových děl a 55 bojeschopných Panzerů.\n\nBitva začíná 1. července 1942 německým útokem. Výtažkem z deníku Erwina Rommela: Chci prorazit dřív než Britové stihnou zaujmout pevnou obranu a válka se stane statickou. V Egyptě vyhlásili stav ohrožení, báli se Rommelova příchodu, proto pálili své archívy a očekávali průnik Němců až k Alexandrii. To ale nevěděli, že měl německý polní maršál k dispozici jen něco málo přes osmdesát tanků a zcela vyčerpané jednotky, jenže Rommel na únavu svých mužů nebral ohled. Boje trvaly 26 dní. Rommel měl nedostatek všeho od paliva, přes tanky až po vodu, jeho zásobovací linie byla dlouhá 2000 km a neustále ostřelovaná nepřátelskými letouny. Jeho vyčerpaní vojáci spojeneckou obranu neprorazili. Bitva skončila 27. července 1942 na mrtvém bodě.\n\nDůsledky byly pro obě strany zničující. Neúspěch dosavadního britského generála Claude Auchinlecka donutil Winstona Churchilla k jeho odvolání. Na jeho místo dosadil generála Harolda Alexandera a do čela osmé armády postavil generála Bernarda Montgomeryho. Ten vytrvale čekal na svou dostatečnou převahu, jenže tím dával čas i Rommelovi k získání sil.\n\nPozději se válka stala statickou. Obě dvě strany se musely zakopat a vytvořily tím frontu dlouhou 60 km táhnoucí se od mešity v El Alameinu po Kattarskou proláklinu. Tato bojová linie byla držena až do 23. října 1942, začala druhá bitva u El Alameinu.\n\n\nPanzerkampfwagen III - německý střední tank, vyráběný od roku 1937. Celkem bylo vyrobeno přes 5,5 tisíce strojů tohoto typu. Jeho přednostmi byl 70mm přední pancíř a hlavní kanón ráže 50 mm.\n\nPanzerkampfwagen IV - německý střední tank vyráběný od roku 1933 původně určený jako podpora pěchoty a používal se po celou 2. světovou válku. Jeho hlavní zbraní se stal kanón ráže 75 mm a čelního pancíře s tloušťkou až 80 mm. Jenom na konci války bylo vyrobeno něco okolo 9 000 těchto tanků avšak používány byly dál v některých dalších příštích válkách.\n\nA ještě další italské tanky nechvalně přezdívané jako kovové rakve.\n\n\nValentine - nepočetnější britský (pěchotní) tank pro 2. světovou válku s čelním pancéřováním až 80 mm a kanónem, určitých typů tohoto tanku, s ráží až 75 mm.\n\nCrusader - tento tank byl vyráběný s rokem 1939. Tanků s tímto jménem bylo vyrobeno asi 5300 kusů s čelním pancéřováním až 51 mm a nejsilnějším kanónem až 57 mm.\n\nM3 Lee - americký střední tank s pancéřováním 51 mm s dvěma hlavními kanóny jedním ráže 75 mm, který byl připevněný na korbě, a druhým ráže 37 mm umístěný na věži.\n\n\n"}
{"id": "792283", "url": "https://cs.wikipedia.org/wiki?curid=792283", "title": "Jan Baryl", "text": "Jan Baryl\n\nJan Baryl (20. prosince 1925 Olomouc – 21. listopadu 1977) byl český a československý politik Komunistické strany Československa a poslanec Sněmovny národů a Sněmovny lidu Federálního shromáždění za normalizace.\n\nNarodil se v dělnické rodině, vyučil se zámečníkem a pracoval v strojírnách ve Zlíně. Členem KSČ byl od 1. června 1945. Roku 1950 se stal instruktorem a téhož roku i tajemníkem OV KSČ Svit Gottwaldov. V období let 1951–1953 byl vedoucím oddělení Krajského výboru KSČ v Gottwaldově. Absolvoval Vysokou stranickou školu Ústředního výboru Komunistické strany Československa a po jejím dokončení nastoupil roku 1956 do aparátu ÚV KSČ v Praze.\n\nV letech 1970–1973 působil jako vedoucí ekonomického oddělení Ústředního výboru Komunistické strany Československa. Od ledna 1970 do května 1971 navíc vykonával funkci tajemníka Byra pro řízení stranické práce v českých zemích. Do pozice člena ÚV KSČ byl kooptován k 26. červnu 1970. XIV. sjezd KSČ a XV. sjezd KSČ ho ve funkci potvrdil. Od července 1975 do své smrti byl navíc kandidátem předsednictva ÚV KSČ a od března 1973 do své smrti tajemníkem ÚV KSČ. V roce 1975 získal Řád republiky. Roku 1977 \"in memoriam\" Řád Vítězného února. V říjnu 1975 měl hlavní referát na zasedání ÚV KSČ k plnění závěrů XIV. sjezdu v oblasti zemědělství, v září 1976 referoval jako hlavní řečník na ÚV KSČ ohledně přípravy voleb. Od roku 1976 zastával také post člena předsednictva Ústředního výboru Národní fronty ČSSR a předsedy komise ÚV KSČ pro práci s mládeží.\n\nPo volbách roku 1971 zasedl do české části Sněmovny národů (volební obvod č. 57 - Třebíč, Jihomoravský kraj). Křeslo nabyl až dodatečně v dubnu 1974 po doplňovacích volbách poté, co zemřel poslanec František Hons. Ve volbách roku 1976 přešel do Sněmovny lidu (obvod Strakonice). Ve FS setrval do své smrti roku 1977.\n\n"}
{"id": "792285", "url": "https://cs.wikipedia.org/wiki?curid=792285", "title": "Stanislav Bazala", "text": "Stanislav Bazala\n\nStanislav Bazala (* 22. června 1940) byl slovenský a československý politik a bezpartijní poslanec Sněmovny národů Federálního shromáždění za normalizace.\n\nK roku 1971 se profesně uvádí jako agronom. Ve volbách roku 1971 zasedl do slovenské části Sněmovny národů (volební obvod č. 100 - Partizánske, Západoslovenský kraj). Ve FS setrval do konce funkčního období, tedy do voleb roku 1976.\n\n"}
{"id": "792286", "url": "https://cs.wikipedia.org/wiki?curid=792286", "title": "Paulus van Vianen", "text": "Paulus van Vianen\n\nPaulus Willemsz van Vianen (kolem 1570, Utrecht – 1613, Praha) byl nizozemský zlatník, modelér a medailér v období rudolfínského manýrismu.\n\nNarodil se v Utrechtu jako mladší syn Willema Eerstensz van Vianena, jeho starší bratr se jmenoval Adam (1569 – 1627). Oba byli dáni na vyučení zlatnickému řemeslu již v deseti letech k utrechtskému zlatníkovi Brunovi Ellardszovi z Leydenberchu (1530 – 1604) a pokračovali u jeho bratra Cornelise. Paulus dále prošel tovaryšskou službou ve Francii, Německu a Itálii, zatímco Adam neopustil rodný Utrecht.\n\nV 90. letech 16. století Paulus pracoval na dvoře kurfiřta Maxmiliána v Mnichově a byl mnichovským měšťanem a členem mnichovského cechu zlatníků. Roku 1601 se objevil na dvoře uměnímilovného biskupa Wolfa Dietricha von Raitenau v Salzburgu, odkud odešel do Prahy.\n\nRoku 1603 nastoupil jako dvorní zlatník, modelér a medailér císaře Rudolfa II. na Pražském hradě s měsíčním platem 20 zlatých. V Praze si zakoupil také dům a účastnil se různých společenských událostí dvorských umělců, jako byly svatby či křtiny v katedrále sv. Víta nebo u sv. Tomáše na Malé Straně. Po Rudolfově smrti pracoval také pro císaře Matyáše.\n\nVianen pro císaře a jeho dvořany vytvořil mnohé plakety, medaile a stolní nádoby, zvláště konvice pitoreskních tvarů a ploché misky na nožce, zvané tazza, zdobené na kruhovém dně reliéfní scénou z antické mytologie nebo z bible (např. cyklus ze života krále krále Davida. K největším objektům se počítá nesignovaná konvice z jaspisu řezaná v Praze v dílně Ottavia Miseroniho, kterou podle některých kunsthostoriků Vianen a podle jiných Jan Vermeyen roku 1608 fasoval do zlaceného stříbra, s plastickou figurkou nereidky na vrcholu ucha.\n\nSpolu se svým bratrem Adamem, jeho synem Adamem II., se svým synem Paulem II. a s dalším příbuzným Ernstem Janszem van Vianen se v letech 1607 – 1612 zasloužil o vznik grafických předloh barokního tzv. boltcového ornamentu. Vzorník jejich kresebných návrhů nádobí, příborů a šperků převedl do mědirytin a vydal Johannes Lutma.\n\nDochovaly se jak Vianenovy návrhové kresby, tak modely z cínu nebo olova, a finální díla provedená zpravidla ve stříbře, a to zejména v Rijksmuseu v Amsterdamu, v Museum van Bojimans v Rotterdamu, ve Weltliche Schatzkammer ve Vídni, v Kunsthistorisches Museum ve Vídni a v Uměleckoprůmyslovém muzeu v Praze. Některá nedochovaná díla jsou známa z inventářů někdejší Rudolfovy Kunstkomory na Pražském hradě.\n\nSvé plakety a medaile Vianen signoval PvV, PV nebo PvVf, a zpravidla také datoval štítkem s letopočtem. První portrétní medaili pro císaře Rudolfa II. Vianen provedl již roku 1576. Proslulé jsou plakety s náměty z řecké či římské mytologie (např. Minerva uvádí malířství mezi umění, Pan a Syrinx,1613; Kadmos zabíjející draka, Únos Evropy dcery Kadmovy, Merkur s hlavou Argovou 1607), dále biblické scény (Opilý Noe vysmíván svými syny, David a Abigail 1594, Zuzana a starci 1612, Nanebevstoupení Krista), alegorické kompozice (Alegorie na šťastná léta vlády knížete, dříve připisovaná Cellinimu) nebo krajinomalby Krajina s řekou a můstkem, k nimž využíval patrně kresby Roelanta Saveryho nebo grafické listy Egidia Sadelera. Dochovalo se také několik signovaných portrétních medailí.\n\n"}
{"id": "792287", "url": "https://cs.wikipedia.org/wiki?curid=792287", "title": "Miroslav Bendík", "text": "Miroslav Bendík\n\nMiroslav Bendík (* 12. října 1945) byl slovenský a československý politik a bezpartijní poslanec Sněmovny národů Federálního shromáždění za normalizace.\n\nK roku 1971 se profesně uvádí jako zámečník. Ve volbách roku 1971 zasedl do slovenské části Sněmovny národů (volební obvod č. 108 - Brezno, Středoslovenský kraj). Ve FS setrval do konce funkčního období, tedy do voleb roku 1976.\n\n"}
{"id": "792288", "url": "https://cs.wikipedia.org/wiki?curid=792288", "title": "Josefa Benešová", "text": "Josefa Benešová\n\nJosefa Benešová (* 20. března 1927) byla česká a československá politička a bezpartijní poslankyně Sněmovny národů Federálního shromáždění za normalizace.\n\nK roku 1971 se profesně uvádí jako dělnice. Ve volbách roku 1971 zasedla do české části Sněmovny národů (volební obvod č. 27 - Plzeň, Západočeský kraj). Ve FS setrvala do konce funkčního období, tedy do voleb roku 1976.\n\n"}
{"id": "792299", "url": "https://cs.wikipedia.org/wiki?curid=792299", "title": "Anton Blažej", "text": "Anton Blažej\n\nAnton Blažej (10. března 1927 Nemšová –3. dubna 2013) byl slovenský a československý chemik, vysokoškolský učitel, bývalý politik Komunistické strany Slovenska a poslanec Sněmovny národů Federálního shromáždění za normalizace.\n\nZákladní školu absolvoval v rodné Nemšové, pak byl přijat do Baťovy školy práce při koželužnách v Bošanech. Zde se vyučil a byl poslán na mistrovskou školu do Otrokovic, kde složil maturitní zkoušky. V letech 1950–1953 vystudoval Chemickou fakultu Slovenské vysoké školy technické v Bratislavě. Na této škole pak působil až do roku 1993. Roku 1970 získal titul profesora. Specializoval se na výzkum makromolekulárních látek. Zastával funkci děkana a v letech 1969–1989 působil jako rektor Slovenské vysoké školy technické. Vedl katedru textilu, celulózy a papíru a v letech 1979–1980 vedl Ústav biotechnologie. Od 90. let působí na nově zřízené Univerzitě Alexandera Dubčeka v Trenčíně. Je autorem 29 odborných knih a monografií a autorem i spoluautorem 90 patentů. Byl členem Československé akademie věd a Slovenské akademie věd, členem předsednictva SAV a ředitelem Centra chemických věd SAV.\n\nAngažoval se i politicky. V letech 1967–1989 se uvádí jako účastník zasedání Ústředního výboru Komunistické strany Slovenska.\n\nDlouhodobě zasedal v nejvyšším zákonodárném sboru. Ve volbách roku 1971 zasedl do slovenské části Sněmovny národů (volební obvod č. 79 - Ružinov-sever, Bratislava). Mandát obhájil ve volbách roku 1976 (obvod Vinohrady), volbách roku 1981 (obvod Podunajské Biskupice-Trnávka) a volbách roku 1986 (obvod Karlova Ves). V roce 1989 byl po krátkou dobu předsedou Sněmovny národů. Ve FS jako poslanec setrval do konce volebního období, tedy do svobodných voleb roku 1990, takže se ho netýkal proces kooptace do Federálního shromáždění po sametové revoluci.\n\nByl předsedou Sněmovny národů. 12. prosince 1989 Anton Blažej navrhl jménem poslanců KSČ, aby příští prezident Československa byl zvolen nikoliv parlamentem, ale přímou volbou. KSČ předpokládala, že v takovém případě by měl Václav Havel menší šance stát se hlavou státu než Alexander Dubček nebo Ladislav Adamec. Návrh ale Občanské fórum nepodpořilo a prezident byl zvolen nepřímo.\n\n"}
{"id": "792303", "url": "https://cs.wikipedia.org/wiki?curid=792303", "title": "Mistrovství světa v rychlobruslení ve sprintu 2009", "text": "Mistrovství světa v rychlobruslení ve sprintu 2009\n\nMistrovství světa v rychlobruslení ve sprintu 2009 se uskutečnilo ve dnech 17. a 18. ledna 2009 v rychlobruslařské hale Krylatskoje v ruské Moskvě. Celkově se jednalo o 40. světový sprinterský šampionát. Z předchozího mistrovství světa obhajovali tituly Jihokorejec I Kju-hjok a Němka Jenny Wolfová. V Moskvě zvítězili Američan Shani Davis a Číňanka Wang Pej-sing.\n\nŠampionát proběhl bez české účasti.\n\n"}
{"id": "792307", "url": "https://cs.wikipedia.org/wiki?curid=792307", "title": "Václav Blažek (politik)", "text": "Václav Blažek (politik)\n\nVáclav Blažek (* 20. září 1937) byl český a československý politik Komunistické strany Československa a poslanec Sněmovny národů Federálního shromáždění za normalizace.\n\nK roku 1971 se profesně uvádí jako brusič nástrojů, k roku 1976 coby předseda organizace ROH na stavbě.\n\nVe volbách roku 1971 zasedl do české části Sněmovny národů (volební obvod č. 67 - Nový Jičín, Severomoravský kraj). Mandát obhájil ve volbách roku 1976 (obvod Nový Jičín) a volbách roku 1981 (obvod Nový Jičín). Ve FS setrval do konce funkčního období, tedy do voleb roku 1986.\n\n"}
{"id": "792309", "url": "https://cs.wikipedia.org/wiki?curid=792309", "title": "Ťin C’-wej", "text": "Ťin C’-wej\n\nŤin C’-wej () (* 17. října 1985, Tan-tung, Liao-ning, Čínská lidová republika) je čínská veslařka. Byla členkou posádky párové čtyřky, která na olympijských hrách 2008 získala zlatou medaili.\n\n"}
{"id": "792310", "url": "https://cs.wikipedia.org/wiki?curid=792310", "title": "Václav Blažek", "text": "Václav Blažek\n\nJméno a příjmení Václav Blažek má více nositelů:\n\n"}
{"id": "792313", "url": "https://cs.wikipedia.org/wiki?curid=792313", "title": "Bezedná lednice", "text": "Bezedná lednice\n\nBezedná lednice (slovensky Bezodná ľadnica) je propast hluboká 68 metrů ležící v nadmořské výšce 455 m n. m. na Silické planině ve Slovenském krasu. Propast leží 1,2 km jižně od obce Silická Brezová, nedaleko cesty do Kečova, na jihozápadním hustě lesnatém svahu Dlhého brala. Jedná se o puklinovo-řítivou propast; je součástí jeskynního systému, kterým teče podzemní potok z jeskyně \"Milada\". Tento potok pak vyvěrá na povrch v \"Kečovské vyvěračce\".\n\nĎurček, J.: Slovenský kras, Šport: Bratislava, 1989\n"}
{"id": "792315", "url": "https://cs.wikipedia.org/wiki?curid=792315", "title": "Jan Bleyer", "text": "Jan Bleyer\n\nJan Bleyer (1. ledna 1912, Mülsen, Německo – 11. března 1982, Litvínov) byl československý politik Komunistické strany Československa z českých zemí německé národnosti a poslanec Sněmovny národů Federálního shromáždění za normalizace.\n\nPo volbách roku 1971 zasedl do české části Sněmovny národů (volební obvod č. 36 - Most-Louny, Severočeský kraj). Křeslo nabyl až dodatečně v prosinci 1974 po doplňovacích volbách poté, co zemřel poslanec Josef Reis. Ve FS setrval do konce funkčního období, tedy do voleb roku 1976.\n\n"}
{"id": "792317", "url": "https://cs.wikipedia.org/wiki?curid=792317", "title": "Karel Bocek", "text": "Karel Bocek\n\nKarel Bocek, též Karol Bocek (18. dubna 1926 – 2005), byl československý politik Komunistické strany Československa z českých zemí polské národnost a poslanec Sněmovny národů Federálního shromáždění za normalizace.\n\nK roku 1971 a 1976 se profesně uvádí coby dělník, ocelář. Pocházel z obce Návsí. Pracoval v ocelárně III v Třinci.\n\nVe volbách roku 1971 zasedl do české části Sněmovny národů (volební obvod č. 64 - Třinec, Severomoravský kraj). Mandát obhájil ve volbách roku 1976 (obvod Třinec) a volbách roku 1981. Ve FS setrval do konce funkčního období, tedy do voleb roku 1986.\n\n"}
{"id": "792319", "url": "https://cs.wikipedia.org/wiki?curid=792319", "title": "Šalvěj luční", "text": "Šalvěj luční\n\nŠalvěj luční (\"Salvia pratensis\") je fialově až modrofialově kvetoucí léčivá rostlina z čeledi hluchavkovitých. V teplejších oblastech České republiky je hojně rozšířena.\n\nŠalvěj luční je vytrvalá bylina vysoká 20 až 50 cm. Její hlavní kořen je dobře vyvinutý, oddenek je krátký a dřevnatý. Lodyha je přímá, v horní části větvená, žlaznatě chlupatá, s 1 až 3 páry listů. Přízemní růžice je za květu vyvinutá.\n\nListy mají podlouhlou vejčitou nebo trojúhelníkovitou čepel, která je na bázi uťatá nebo srdčitá, na okraji nepravidelně zubatá nebo vroubkovaná. Listy přízemní růžice jsou stejně jako dolní listy lodyhy dlouhé a řapíkaté, oproti nim jsou horní listy lodyhy krátké, někdy až přisedlé.\n\nKvětenství tvoří lichopřesleny o 3 až 6 květech. Zelený kalich je tvořen dvěma pysky, přičemž horní pysk je kratší než dolní, obvykle je fialový. Horní pysk je trojcípý a dolní dvojcípý. Koruna je fialová, jen zřídka se můžeme setkat s růžovou nebo bílou korunou.\n\nPlodem je tvrdka, která má povětšinou vejcovitý až elipsoidní tvar.\n\nŠalvěj luční najdeme na subxerotermních až mezofilních loukách, výslunných stráních, mezích, při okrajích silnic, v příkopech nebo u železničních náspů. Roste na čerstvě vlhkých nebo vysýchavých, provzdušněných, bázemi i humusem bohatých, zásaditých až slabě kyselých hlinitých půdách. Těžištěm jejího výskytu jsou pahorkatiny a mírně kopcovité lokality, roste však i v nížinách, vzácně pak v podhorských oblastech a vrchovinách.\n\nV českém termofytiku, tedy v oblasti s teplomilnými druhy rostlin, je šalvěj luční hojně rozšířena. Najdeme ji ale i v teplejších okresech mezofytika, tedy v oblastech s květenou přechodnou, a to zejména na Moravě, ve východních, severních a středních Čechách. V chladnějších okresech mezofytika je vázána na bazický substrát, především vápence. V nejzápadnějších oblastech Čech, mimo ojedinělé oblasti v okolí Karlových Varů, a v horských oblastech České republiky ji téměř nenajdeme. Vzácně se vyskytuje v jižních Čechách, častěji se s ní můžeme setkat v okolí Strakonic, kde je vázána na zmiňované vápence.\n\nMimo ČR je především rozšířena v jižní Evropě (kromě Pyrenejského poloostrova), ve střední a východní Evropě, a to od Pyrenejí a jihovýchodní Anglie přes Francii do Německa, Polska a dále na východ. Na jihu Evropy se vyskytuje po Řecko, střední Itálii a jihovýchodní Francii. Druhotně v severozápadní Evropě, ve Skandinávii, Finsku a pobalstkých republikách. Zcela ojediněle se vyskytuje v Malé Asii, na Krymu nebo v Předkavkazí, zavlečena byla též do Severní Ameriky.\n\nAčkoliv se jedná o léčivou rostlinu, potažmo bylinu, není k těmto účelům využívána. Podstatně větší význam v lékařství má šalvěj lékařská (\"Salvia officinalis\"). V některých případech se můžeme s šalvějí luční setkat jakožto s okrasnou rostlinou.\n\n"}
{"id": "792321", "url": "https://cs.wikipedia.org/wiki?curid=792321", "title": "Michael Gruber (spisovatel)", "text": "Michael Gruber (spisovatel)\n\nMichael Gruber, Ph.D. (* 1. října 1940 Brooklyn, New York) je americký spisovatel, který žije v Seattlu ve státě Washington.\n\nStudoval na Kolumbijské univerzitě a titul Ph.D. z biologie o chování chobotnic získal na Miamské univerzitě v roce 1973.\n\nPracoval jako kuchař v miamských restauracích, politický poradce v Bílém domě za úřadování Jimmyho Cartera v otázkách vědy a techniky, po přesunu do Seattlu také jako expert na environmentální zdroje.\n\nOd roku 1990 působí jako spisovatel na volné noze, psal povídky pro jiné autory, články do odborných časopisů. Roku 2004 vyšel pod jeho jménem první román.\n\nGruber píše mystické thrillery, kde se mísí násilné zločiny s neviditelným světem magie, šamanismu, světem náboženství i historie.\n\nSpisovatel je ženatý a má tři dospělé děti. Syn Jiří Gruber vystudoval Sdružená uměnovědná studia na Filozofické fakultě Masarykovy univerzity v Brně. V současné době studuje na Fakultě výtvarných umění v Brně kde se věnuje konceptuálnímu umění na ateliéru Intermedia. Pravidelně přispívá jako redaktor do Tištěného nemainstreamového kulturního měsíčníku Artikl.\n\n\n"}
{"id": "792324", "url": "https://cs.wikipedia.org/wiki?curid=792324", "title": "Synagoga v Bernarticích", "text": "Synagoga v Bernarticích\n\nZaniklá synagoga v Bernarticích byla součástí židovské čtvrtě v Bernarticích, z níž se také zbytek dochoval. Přesná poloha budovy je neznámá.\n\nSynagoga byla údajně dřevěná a patrně stála na pozemku parcelního čísla 5/1.\n\nŽidovskou čtvrtí byla asi část vsi u cesty na Dehetnou, tedy západním směrem z Bernartic, současné době se patrně jedná o pozemky stavebních parcel číslo 3, č. 4. a p. p. č. 5/1.\n\n"}
{"id": "792325", "url": "https://cs.wikipedia.org/wiki?curid=792325", "title": "Synagoga v Bezdružicích", "text": "Synagoga v Bezdružicích\n\nSynagoga v Bezdružicích stávala východně od centra města Bezdružice vedle domu č.p. 117 v dnešní Plzeňské ulici. Je nemovitou kulturní památkou.\n\nPochází snad z roku 1812, ale existují domněnky, že byla vystavěna dříve. Do té doby se využívala modlitebna v domě při jižní straně dnešní Švermovy ulice nacházející se přibližně na pozemku dnešního domu č.p. 78. \n\nZe synagogy se dochovala klenba modlitebny a arkádová ženská galerie, zbourány byly předsíň s kiorem (rituálním umyvadlem) a pekárna macesů v západní části. K bohoslužbám se využívala do roku 1938, kdy došlo ke zničení interiéru. Budova byla potom využívána jako sklad a je dodnes, kdy patří soukromé osobě (stavební parcela č.116/1). \n\nZa městem se také nachází židovský hřbitov.\n\n"}
{"id": "792326", "url": "https://cs.wikipedia.org/wiki?curid=792326", "title": "Židovský hřbitov v Bezdružicích", "text": "Židovský hřbitov v Bezdružicích\n\nŽidovský hřbitov v Bezdružicích, založený kolem roku 1760 na pozemku věnovaném majiteli zámku z šlechtického rodu Löwensteinů, je situován v lese mezi městem Bezdružice a Řešínem, na katastru Řešína. Areál je přístupný po žlutě značené turistické stezce.\n\nNa pozemku hřbitova opět stojí po rekonstrukcích během let 2010 a 2011 přibližně stovka náhrobních kamenů, dochovaly se také základy a podlaha márnice. Nejstarší čitelné náhrobky pocházejí z 90. let 18. století.\n\nVe městě se také nachází synagoga.\n\n"}
{"id": "792327", "url": "https://cs.wikipedia.org/wiki?curid=792327", "title": "Synagoga v Blovicích", "text": "Synagoga v Blovicích\n\nSynagoga v Blovicích, založená na počátku 20. století, je bývalá židovská modlitebna, jež se nachází asi 50 m na východ od městského úřadu v Blovicích v Malé ulici jako č.p. 205.\n\nK bohoslužbám se využívala do nástupu nacismu, po roce 1950 začala sloužit jako městská knihovna, později došlo k přestavbě k obytným a kancelářským účelům a tento stav trvá dodnes. Na půdě se zachovala dřevěná falešná klenba s původní dekorativní výzdobou a iluzivním oblým přechodem mezi stěnou a stropem.\n\nVe městě se také nachází židovský hřbitov.\n\n"}
{"id": "792328", "url": "https://cs.wikipedia.org/wiki?curid=792328", "title": "Synagoga v Cebivi", "text": "Synagoga v Cebivi\n\nSynagoga v Cebivi je bývalá židovská modlitebna postavená zřejmě v 1. polovině 19. století. Nachází se v centru obce, jižně od rybníka.\n\nBohoslužebným účelům sloužila do počátku 20. století. Později byla přestavěna na obytný dům.\n\n"}
{"id": "792329", "url": "https://cs.wikipedia.org/wiki?curid=792329", "title": "Synagoga v Dešenici", "text": "Synagoga v Dešenici\n\nSynagoga v Dešenici je bývalá židovská modlitebna, jež byla v obci postavena v letech . Je situována na hlavní ulici městysu Dešenice na západ od náměstí, snad v č.p. 49. Byla postavena jako náhrada za starší modlitebnu a byly v ní i prostory pro židovskou školu.\n\nSynagoga sloužila k bohoslužebným účelům do 30. let 20. století, po druhé světové válce byla přestavěna na rodinný dům.\n\n"}
{"id": "792330", "url": "https://cs.wikipedia.org/wiki?curid=792330", "title": "Synagoga v Dlažově", "text": "Synagoga v Dlažově\n\nSynagoga v Dlažově, postavená roku 1883, stojí na návsi v centru obce Dlažov jako č.p. 27. Byla přestavěna na obecní úřad.\n\nSynagoga měla oddělené části pro muže a ženy, k jejichž galerii se stoupalo po kamenných schodech, v budově byl také byl učitele a místnost sloužící jako škola. Dolní patro sloužilo coby sklad pro palivo a byla zde také pekárna macesů, jež byla využívána až do roku 1926. V bývalé škole a v bytě byla později zřízena pošta a byt pro úředníka, finance za nájem byly používány na opravy budovy.\n\nŽidovskému obyvatelstvu sloužil lesní hřbitov v Loučimi.\n\n"}
{"id": "792331", "url": "https://cs.wikipedia.org/wiki?curid=792331", "title": "Židovský hřbitov v Dlouhé Vsi", "text": "Židovský hřbitov v Dlouhé Vsi\n\nŽidovský hřbitov v Dlouhé Vsi, založený před rokem 1724, je přístupný po polní cestě pokračující od ulice na jihovýchod od katolického kostela v obci Dlouhá Ves za posledním domkem mezi louky. Je chráněn jako kulturní památka České republiky.\n\nZ necelé padesátky náhrobních kamenů je nejstarší čitelný z roku 1724. Za nacistické okupace byl areál hřbitova zcela zničen, po druhé světové válce sem však náhrobky byly vráceny a hřbitov byl zčásti zrekonstruován. Ohradní zeď se nedochovala.\n\n"}
{"id": "792333", "url": "https://cs.wikipedia.org/wiki?curid=792333", "title": "Židovský hřbitov v Dlouhém Újezdě", "text": "Židovský hřbitov v Dlouhém Újezdě\n\nŽidovský hřbitov v Dlouhém Újezdě, založený před rokem 1737, je situován na kraji lesa západně od obce Dlouhý Újezd. Přístupný je od polní cesty vedoucí na jihovýchod od posledních domů na kraji vsi na jih přes les.\n\nProběhly zde i pohřby židovských občanů z okolních židovských obcí, např. z Tisové, Lesné, Částkova nebo Pavlova Studence.\n\nNa ploše 1623 m se do dnešní doby dochovalo asi 250 náhrobních kamenů, z nichž nejstarší se datuje k roku 1736. Hřbitov je díky řadě barokních a klasicistních náhrobků historicky cenný.\n\n"}
{"id": "792334", "url": "https://cs.wikipedia.org/wiki?curid=792334", "title": "Synagoga v Dolní Bělé", "text": "Synagoga v Dolní Bělé\n\nSynagoga v Dolní Bělé, situovaná v bývalé obecní židovské čtvrti vsi Dolní Bělá, je přestavěna k obytným účelům (čp. 130).\n\n"}
{"id": "792335", "url": "https://cs.wikipedia.org/wiki?curid=792335", "title": "Synagoga v Dolní Lukavici", "text": "Synagoga v Dolní Lukavici\n\nBývalá synagoga v Dolní Lukavici, v současnosti č.p. 93, je situována asi 100 m západně od kostela v Dolní Lukavici. Tato nová synagoga byla postavena po požáru roku 1849, který velmi poničil obecní domy i starou synagogu.\n\nBudova synagogy byla později přestavěna k obytným účelům.\n\nNa severním okraji obce se nachází židovský hřbitov.\n\n"}
{"id": "792336", "url": "https://cs.wikipedia.org/wiki?curid=792336", "title": "Židovský hřbitov v Domažlicích", "text": "Židovský hřbitov v Domažlicích\n\nŽidovský hřbitov v Domažlicích, založený roku 1890, leží v severní části města Domažlice v ulici Prokopa Velikého poblíž rybníka zvaného U Cihelny. Jedná se o pozemkovou parcelu číslo 1039/2 s rozlohou 1300 m² na katastrálním území města.\n\nDochovala se zde přibližně stovka náhrobních kamenů od doby jeho založení do roku 1941, kdy v areálu proběhl poslední obřad. Na některé starší náhrobky byly připevněny desky věnované památce obětí nacistické okupace, v areálu stojí i památník věnovaný obětem holokaustu. Dochovala se původní ohradní zeď, z márnice však jsou patrné pouze základy. Plocha areálu byla po roce 1987 zmenšena kvůli rozšíření silnice vedoucí k Třebnicím.\n\n"}
{"id": "792337", "url": "https://cs.wikipedia.org/wiki?curid=792337", "title": "Židovský hřbitov v Hartmanicích", "text": "Židovský hřbitov v Hartmanicích\n\nŽidovský hřbitov v Hartmanicích, založený v poslední třetině 19. století, je situován na katastru obce Kundratice, na kraji lesa po pravé straně silnice z Hartmanic na Nové Městečko před odbočkou do Palvinova.\n\nHřbitov byl velmi poničený Hitlerjugend, v současné době se zde nachází jen několik povalených náhrobků ve špatném stavu. Z ohradní kamenné zdi se dochovaly pouze malé zbytky podél cesty vedoucí kolem hřbitova a prorůstají již vegetací.\n\nV areálu jsou umístěny ostatky židovských obyvatel města, ale i dvanácti židovských žen neznámých jmen i národnosti, jež zahynuly při pochodu smrti z Helmbrechtu do Volar ve dnech 28. a 29. dubna 1945. Oběti zemřely hladem a vysílením ve stodole statku v Hořejším Krušci a byly pak pohřbeny do hromadného hrobu, jenž připomíná dřevěný památník.\n\nVe městě se také nachází synagoga.\n\n"}
{"id": "792338", "url": "https://cs.wikipedia.org/wiki?curid=792338", "title": "Synagoga v Horažďovicích", "text": "Synagoga v Horažďovicích\n\nZaniklá synagoga v Horažďovicích stála v místech za současným domem č.p. 885 v Prácheňské ulici ve městě Horažďovice. \n\nNahradila synagogu, pocházející ze 17. století (možná z roku 1684), jež shořela při požáru roku 1868. Během 2. světové války byla německou armádou využívána jako sklad, poslední bohoslužby v ní byly slouženy polním rabínem americké armády pro židovské vojáky po osvobození roku 1945. Později byla budova používána družstvem Jednota coby výkupna a sklad ovoce, roku 1980 byla stržena. Na místě je od roku 2005 umístěna pamětní deska s informacemi o historii místa a židovských obětech nacistické okupace.\n\nSvitek tóry z horažďovické synagogy se dodnes používá ve Westminsterské synagoze v Anglii. Desatero pocházející ze zaniklé synagogy vystavuje místní muzeum.\n\nVe městě se také nachází židovský hřbitov.\n\n"}
{"id": "792339", "url": "https://cs.wikipedia.org/wiki?curid=792339", "title": "Židovský hřbitov v Horažďovicích", "text": "Židovský hřbitov v Horažďovicích\n\nNový židovský hřbitov v Horažďovicích leží na severním okraji města Horažďovice mezi silnicemi na Velký Bor a Svéradice v ulici Odbojářů. Jedná se pozemkovou parcelu číslo 766 na katastrálním území města patřící k majetku české Federace židovských obcí.\n\nV areálu se vstupy ze severní a západní strany se do dnešní doby dochovalo téměř 400 náhrobků. Zajímavostí je stéla s textem ve třech jazycích - česky, německy a hebrejsky. Západní ohradní zeď byla nahrazena kovovým plotem a od něj stojí směrem k východní straně hřbitova několik stromořadí. Hřbitovní domek - márnice u hřbitova se přestavěl k rekreačním účelům. V Západočeském muzeu v Plzni je vystavena dřevěná stéla pocházející z nového hřbitova datovaná 1915.\nPoslední obřad zde proběhl roku 1960. V jižní části areálu je umístěn pomník obětem nacismu. Hřbitov je zamčený, ale nízká zídka umožňuje přístup. Starý židovský hřbitov ve městě, existující od 15. do 19. století nedaleko synagogy, byl přeměněn na zahrady, náhrobky však byly přestěhovány do nového areálu včetně nejstaršího čitelného z roku 1684. Na místě bývalé synagogy je umístěna pamětní deska připomínající její existenci.\n\n"}
{"id": "792340", "url": "https://cs.wikipedia.org/wiki?curid=792340", "title": "Židovský hřbitov v Hřešihlavech", "text": "Židovský hřbitov v Hřešihlavech\n\nŽidovský hřbitov v Hřešihlavech se nalézá v lese za potokem při silnici vedoucí z obce Hřešihlavy na západ k potoku Radubici a řece Berounce. Přístupný je po červeně značené turistické stezce vedoucí z Hřešihlav.\n\nV areálu se dochovalo přes padesát náhrobních kamenů s datací 1826 - 1911, kdy zde proběhl poslední obřad. Ohradní zeď je na několika místech pobořena, takže je areál volně přístupný, a z márnice na severovýchodu hřbitova zůstaly jen zbytky obvodového zdiva.\n\nHřbitov v Hřešihlav patří do majetku Federace židovských obcí a od r. 2017 postupně probíhá jeho obnova.\n\n"}
{"id": "792341", "url": "https://cs.wikipedia.org/wiki?curid=792341", "title": "Židovský hřbitov v Chlistově", "text": "Židovský hřbitov v Chlistově\n\nŽidovský hřbitov v Chlístově, založený roku 1869, je přístupný po polní cestě pokračující z ulice na severu Chlistova, jež odbočuje doprava ze silnice vedoucí na sever k Srbici. Je chráněn jako kulturní památka České republiky.\n\nVstup je od západní zdi, v jižním rohu stojí ruiny kamenné márnice. V areálu se dochovalo jen 15 náhrobních kamenů od roku založení do roku 1923. Jeden z bývalých židovských domů v obci, č.p. 38, je rovněž památkově chráněn.\n\n"}
{"id": "792342", "url": "https://cs.wikipedia.org/wiki?curid=792342", "title": "Synagoga v Chodové Plané", "text": "Synagoga v Chodové Plané\n\nDnes již zaniklá synagoga v Chodové Plané, postavená v letech 1757 - 1759 v barokním stylu, stála na východní straně Židovské ulice na dnešní pozemkové parcele číslo 59/1 na katastrálním území městysu Chodová Planá, do jehož majetku spadá.\n\nNahradila starší synagogu dřevěnou (templ) ze století sedmnáctého, která možná existovala už v roce 1645. Během 2. světové války se využívala jako stáje, roku 1962 byla spolu se sousedním rabínským domem stržena. Místo po synagoze je dodnes bez zástavby, pouze porostlé trávou. Během roku 1980 byly při rozšiřování silnice strhnuty i další židovské domy ve východní části místního židovského ghetta.\n\nV městysu se také nachází Starý a Nový židovský hřbitov.\n\n"}
{"id": "792343", "url": "https://cs.wikipedia.org/wiki?curid=792343", "title": "Nový židovský hřbitov v Chodové Plané", "text": "Nový židovský hřbitov v Chodové Plané\n\nNový židovský hřbitov v Chodové Plané, založený roku 1890, leží v ulici vedoucí na jih od zámku a starého židovského hřbitova necelých 200 m jižně od komunálního hřbitova na pozemkové parcele číslo 296/1 na katastrálním území městysu Chodová Planá, do jehož majetku patří.\n\nV areálu se nachází kolem 120 náhrobních kamenů. Za nacistické okupace byl zpustošen a až po roce 1990 opět zčásti obnoven díky americké nadaci Synagogue Memorial, a to včetně nové kované brány s Davidovými hvězdami v portálu. Dochovala se zde tzv. kohanitská branka.\n\nV městysu se též nacházela synagoga.\n\n"}
{"id": "792344", "url": "https://cs.wikipedia.org/wiki?curid=792344", "title": "Starý židovský hřbitov v Chodové Plané", "text": "Starý židovský hřbitov v Chodové Plané\n\nStarý židovský hřbitov v Chodové Plané, založený nejspíše v poslední čtvrtině 17. století, ale doložený až v první polovině století osmnáctého, leží v bývalém zámeckém parku v Chodové Plané u cesty vedoucí z parkoviště od restaurace ve skále pod pivovarem asi 700 m severně od nového židovského hřbitova.\n\nJe součástí pozemkové parcely číslo 36/1 na katastrálním území města, do jehož majetku patří. Nejstarší náhrobek pochází z roku 1735, ohradní zeď areálu se nedochovala. V letech 2001 - 2003 byl zpustošený hřbitov díky česko-německo iniciativě Action Sühnezeichen Friedensdienst rekonstruován. V areálu se nachází kolem stovky náhrobních kamenů.\n\nV městysu se nachází také Nový židovský hřbitov a stávala zde i synagoga.\n\n\n"}
{"id": "792345", "url": "https://cs.wikipedia.org/wiki?curid=792345", "title": "Synagoga v Janovicích nad Úhlavou", "text": "Synagoga v Janovicích nad Úhlavou\n\nBývalá synagoga v Janovicích nad Úhlavou, postavená v roce 1723, stojí jako č.p. 190 na levé straně tzv. \"židovské ulice\" (dnes Klenovské), jež vede od náměstí v Janovicích nad Úhlavou na jihovýchod, na stavební parcele číslo 353 katastrálního území města, do jehož majetku dnes patří. Po zásadní rekonstrukci roku 1951 začala být využívána jako zbrojnice hasičského sboru. V té době byl modlitební sál rozdělen na dvě patra, dochovala se báňovitá klenba sálu a arkády ženské galerie, původní bima však nikoli. Budova stavebně souvisela se školou, se kterou mívala společný vchod - dnes už však bývalá škola slouží jako obytný dům.\n\nNedaleko města se nachází také židovský hřbitov.\n\n"}
{"id": "792346", "url": "https://cs.wikipedia.org/wiki?curid=792346", "title": "Židovský hřbitov v Janovicích nad Úhlavou", "text": "Židovský hřbitov v Janovicích nad Úhlavou\n\nŽidovský hřbitov v Janovicích nad Úhlavou leží jihozápadně od Janovic nad Úhlavou a je přístupný po polní cestě odbočující doleva ze silnice na Petrovice nad Úhlavou za bývalý armádní areál. Je chráněn jako kulturní památka České republiky.\n\nZaložen byl nejpozději roku 1705, což je datace nejstaršího náhrobku. Celkově se dochovalo přes 250 náhrobních kamenů. Patří k majetku české Federace židovských obcí. Opravený vchod s umělecky kovanou bránou je situován na severovýchodě hřbitova, v areálu stojí památník obětem holokaustu.\n\nVe městě se též nachází i bývalá synagoga.\n\n"}
{"id": "792347", "url": "https://cs.wikipedia.org/wiki?curid=792347", "title": "Synagoga ve Kdyni", "text": "Synagoga ve Kdyni\n\nSynagoga ve Kdyni stojí v Masarykově ulici ve Kdyni jako č.p. 12 naproti sokolovně. Vystavěna byla na začátku 60. let 19. století.\n\nJedná se o budovu s velmi dobře zachovaným interiérem, jež je od roku 1997 kulturní památkou. Vstupenky do objektu se prodávají v městském infocentru.\n\n"}
{"id": "792348", "url": "https://cs.wikipedia.org/wiki?curid=792348", "title": "Synagoga v Klatovech", "text": "Synagoga v Klatovech\n\nSynagoga v Klatovech, založená roku 1879, stojí ve městě Klatovy v trojúhelníku mezi ulicemi Plzeňskou, Denisovou a Vančurovou.\n\nBudova dnes už nemá původní podobu - na jedné z vnějších zdí se dochovalo zobrazení desek Desatera, ale vyměnila se fasáda a okna, došlo i k přístavbám. Z původního vybavení zůstaly čtyři rohové sloupy původně podporující galerii, zařízení interiéru se viditelně nedochovalo. Svitek tóry ze synagogy je uchováván v Birminghamu spolu s dalšími svitky zachráněnými z ČSSR, kde jsou v péči tamní židovské komunity. V horním patře budovy je v současné době fitness centrum, v přízemí sklad drogerie, předtím sloužila jako okresní archiv.\n\n13.11.2015 vznikl z.s. Synagoga Klatovy, který připomíná památku židů v Klatovech a z dlouhodobého hlediska usiluje o záchranu synagogy.\nVe městě se také nachází židovský hřbitov.\n\n"}
{"id": "792349", "url": "https://cs.wikipedia.org/wiki?curid=792349", "title": "Židovský hřbitov v Klatovech", "text": "Židovský hřbitov v Klatovech\n\nŽidovský hřbitov v Klatovech, založený roku 1871, leží na Pražském předměstí v Klatovech za katolickým hřbitovem u parkoviště v Čejkově ulici. Areál je uzamčen, ale klíč lze zapůjčit na radnici v oddělení Městské policie.\nDochovalo se zde přes 400 převážně novodobých náhrobních kamenů. \n\nOd roku 1989 zde stojí památník obětem nacismu.\n\nVe městě se také nachází bývalá synagoga.\n\n"}
{"id": "792350", "url": "https://cs.wikipedia.org/wiki?curid=792350", "title": "Synagoga v Kolinci", "text": "Synagoga v Kolinci\n\nZaniklá synagoga v Kolinci, založená roku 1815, stávala naproti budově zámku v městysu Kolinec. Na jejím místě stojí v současné době prodejna (č.p. 288).\n\nK bohoslužbám se využívala do roku 1919, ale po požáru v roce 1931 nebyla rekonstruována a zanikla. Mívala mansardovou střechu a v patře modlitební sál, chyběla galerie pro ženy - místo pro ně bylo odděleno železnou mříží. Do mužské části v horním patře se vstupovalo po vnějším dřevěném schodišti.\n\nV městysu se také nachází židovský hřbitov.\n\n"}
{"id": "792351", "url": "https://cs.wikipedia.org/wiki?curid=792351", "title": "Synagoga v Kořeni", "text": "Synagoga v Kořeni\n\nSynagoga v Kořeni, založená asi v první třetině 19. století, stojí jako poslední budova ve vsi Kořen nalevo při silnici na vesnici Stan jako č.p. 8.\n\nKromě bohoslužebných účelů v ní byl také byt rabína a učitele a pekárna macesů. Na konci 19. století byla adaptována na obytný dům - z původních stavebních prvků se dochovaly zbytky slunečních hodin ve štítu a původní tvar oken na západní zdi, z nichž některá již byla zazděna.\n\nVe vsi se též nachází židovský hřbitov.\n\n"}
{"id": "792352", "url": "https://cs.wikipedia.org/wiki?curid=792352", "title": "Židovský hřbitov v Kořeni", "text": "Židovský hřbitov v Kořeni\n\nŽidovský hřbitov v Kořeni, založený mezi lety 1825 a 1831, leží východně od vsi Kořen v remízku na stráni nad Kořenským potokem. Vede k němu polní cesta odbočující doprava z ohybu ulice v severovýchodní části vesnice.\n\nJedná se o pozemkovou parcelu číslo 76 na katastrálním území vsi patřící do majetku české Federace židovských obcí. Poslední obřad zde proběhl roku 1936, v době nacistické okupace pak byl zdevastován a ponechán bez péče až do roku 2004. Do dnešní doby se z původních asi 70-80 náhrobních kamenů podařilo zachránit kolem třicítky náhrobků, z nichž nejstarší pochází z roku 1844. V roce 2006 byl areál prohlášen za nemovitou kulturní památku.\n\nVe vsi též stojí bývalá synagoga.\n\n"}
{"id": "792353", "url": "https://cs.wikipedia.org/wiki?curid=792353", "title": "Židovský hřbitov v Kožlanech", "text": "Židovský hřbitov v Kožlanech\n\nŽidovský hřbitov v Kožlanech, založený nejspíše v období 1680 – 1710, leží v remízku mezi poli mezi Strachovicemi a Kožlany při modře značené turistické stezce do Nové Vsi a na naučné stezce Kožlany. Z ulice V Ouvoze pokračující dále na Hradecko k němu lze dojít po odbočení doprava ke kamenolomu před železničním přejezdem. Je chráněn jako kulturní památka České republiky.\n\nSloužil nejen kožlanským Židům ale také dalším židovským obcím v okolí, např. kůzovské, jež v roce 1821 zakoupila za 31 zlatých další pozemek k rozšíření starého hřbitova.\n\nK obřadům sloužil do 30. let 20. století Do areálu se vchází brankou v severovýchodní části kamenného ohrazení. Dochovalo se přes 170 náhrobků; z márnice zbylo jen torzo a kamenná deska obřadního stolu k omývání těla zemřelého.\n\n"}
{"id": "792354", "url": "https://cs.wikipedia.org/wiki?curid=792354", "title": "Synagoga v Lesné", "text": "Synagoga v Lesné\n\nSynagoga v Lesné je bývalá židovská modlitebna založená nejspíše během barokní přestavby místního zámku v roce 1787. Stojí ve východní části obce Lesná v současné době jako č.p. 77.\n\nBudova mívala mansardovou střechu, nacházel se zde také byt pro duchovního, případně učitele, a mikve, zatímco v druhém patře byly modlitební prostory oddělené pro muže a ženy. Při východní zdi byla schrána na tóru a ve středu modlitebny stála bima.\n\nBohoslužby zde probíhaly do roku 1918, budovu pak roku 1927 koupil kupec, jenž ji přestavěl k obytným účelům. Od té doby původní účel stavby nic nepřipomíná.\n\n"}
{"id": "792355", "url": "https://cs.wikipedia.org/wiki?curid=792355", "title": "Židovský hřbitov v Loučimi", "text": "Židovský hřbitov v Loučimi\n\nŽidovský hřbitov v Loučimi, založený asi kolem roku 1842, leží severovýchodně od obce Loučim na žlutě značené polní cestě odbočující nalevo do lesa od silnice na Libkov. Je chráněn jako kulturní památka České republiky. 300 metrů severozápadně od areálu je značena kóta vrcholu kopce ve výšce 684 m s názvem Židovský hřbitov.\n\nPoslední pohřeb do země zde proběhl roku 1948.\n\n"}
{"id": "792356", "url": "https://cs.wikipedia.org/wiki?curid=792356", "title": "Synagoga v Malinci", "text": "Synagoga v Malinci\n\nBývalá synagoga v Malinci byla založena nejspíše v první polovině 19. století. Později byla přestavěna na obytný dům, který se nachází ve východní části obce při silnici z Měčína do Kbelu.\n\n"}
{"id": "792357", "url": "https://cs.wikipedia.org/wiki?curid=792357", "title": "Synagoga v Meclově", "text": "Synagoga v Meclově\n\nBývalá synagoga v Meclově byla postavena v obci Meclov roku 1856. Stojí v centru obce nedaleko obecního úřadu s č.p. 51.\n\nV interiéru se z původních stavebních prvků dochovaly pouze výklenky a lemování. Do roku 2004 byla využívána jako požární zbrojnice, v současnosti slouží jako zázemí pro technické služby obecnímu úřadu, který ji průběžně rekonstruuje.\n\n"}
{"id": "792358", "url": "https://cs.wikipedia.org/wiki?curid=792358", "title": "Synagoga v Merklíně", "text": "Synagoga v Merklíně\n\nBývalá synagoga v Merklíně, postavená roku 1826, stojí v Sokolské ulici obce Merklín jako č.p. 126.\n\nK bohoslužbám byla využívána do roku 1913 a poté byla přestavěna k obytným účelům a mikve v suterénu byla zrušena. Z původních stavebních prvků se dochoval pouze kamenný vstupní portál.\n\nNedaleko obce se také nachází židovský hřbitov.\n\n"}
{"id": "792359", "url": "https://cs.wikipedia.org/wiki?curid=792359", "title": "Synagoga v Městě Touškově", "text": "Synagoga v Městě Touškově\n\nSynagoga v Městě Touškově je bývalá židovská modlitebna založená roku 1874, jež stojí na rohu ulic Čeminská a Květná na severovýchod od Dolního náměstí.\n\nByla zbudována namísto vyhořelé synagogy, jež byla před rokem 1702 stržena. Na konci 20. let 20. století byla budova rozšířena spojením se sousedícím domem židovské obce. Na počátku nacistické okupace byl devastován mobiliář a modlitebna se využívala jako sklad, v polovině 80. let pak došlo k další adaptaci k obytným účelům, při níž zmizely typické stavební prvky synagogy. V současné době je dále využitá jako obytný dům nebo skladiště.\n\nNedaleko města se také nachází židovský hřbitov.\n\n"}
{"id": "792360", "url": "https://cs.wikipedia.org/wiki?curid=792360", "title": "Židovský hřbitov v Městě Touškově", "text": "Židovský hřbitov v Městě Touškově\n\nŽidovský hřbitov v Městě Touškově, založený v 16. století, leží asi 1 km směrem na severozápad od města, naproti fotbalovému hřišti při silnici na Újezd nade Mží pokračující z Partyzánské ulice.\n\nNa podzim roku 1939 byly hřbitov i zdejší synagoga zdevastovány nacistickou mládeží.\n\nVe městě se také nachází bývalá synagoga.\n\n"}
{"id": "792361", "url": "https://cs.wikipedia.org/wiki?curid=792361", "title": "Židovský hřbitov v Nečtinech", "text": "Židovský hřbitov v Nečtinech\n\nŽidovský hřbitov v Nečtinech leží v lesní stráni za křesťanským hřbitovem při silnici vedoucí na jihovýchod od obce Nečtiny do lesa. Je volně přístupný ale ve špatně zachovaném stavu. Uvedená poloha GPS označuje místo, kde jsou shromážděny náhrobky, ale původní poloha hřbitova byla asi více na východ.\n\nRozpoznat lze dvě části bývalého hřbitova, starou a novější, jež odděluje lesní cesta. Areál, kde jsou pouze torza náhrobních kamenů z let , patří k majetku české Federace židovských obcí.\n\n"}
{"id": "792362", "url": "https://cs.wikipedia.org/wiki?curid=792362", "title": "Židovský hřbitov v Novém Sedlišti", "text": "Židovský hřbitov v Novém Sedlišti\n\nŽidovský hřbitov v Novém Sedlišti leží v remízku cca 300 m západně od středu obce, při potoce tekoucím do vsi.\n\nDochovalo se téměř 250 náhrobků či jejich zbytků, s nejstarším čitelným z roku 1703. Více než půl století nebyl udržován a mnohé náhrobní kameny byly zcizeny nebo poničeny v letech 2005 - 2006 zde pak proběhla rekonstrukce. Patří k majetku české Federace židovských obcí.\n\nZ bývalé synagogy zbyl pouhý kamenný portál s Davidovou hvězdou, stojící nyní na hospodářském přístavku domu č.p. 66. Novosedlišťská schrána na tóru byla převezena do nové synagogy v Tachově, kterou během křišťálové noci zničil požár.\n\n"}
{"id": "792363", "url": "https://cs.wikipedia.org/wiki?curid=792363", "title": "Židovský hřbitov v Nýrsku", "text": "Židovský hřbitov v Nýrsku\n\nŽidovský hřbitov v Nýrsku leží na východ od města Nýrsko v remízku v poli po levé straně silnice na Milence a Dešenici. Hřbitov se zamyká, klíč však lze zapůjčit v blízkém penzionu Zemanka. Hřbitov je chráněn jako kulturní památka.\n\nDochovalo se zde více než 350 náhrobků, z nichž nejstarší čitelný pochází z roku 1715. Mnohé z náhrobních kamenů jsou využity jako krytina ohradního zdiva. Dvakrát, roku 1750 a 1924, byl areál rozšiřován. Na kované vstupní bráně jsou Davidovy hvězdy.\n\nMístní synagoga byla stržena roku 1958.\n\n"}
{"id": "792364", "url": "https://cs.wikipedia.org/wiki?curid=792364", "title": "Židovský hřbitov v Ošelíně", "text": "Židovský hřbitov v Ošelíně\n\nŽidovský hřbitov v Ošelíně, který byl založen v roce 1660, se nachází severozápadně od vsi Řebří na zalesněné stráni nad údolím potoka Šárka mezi vesnicemi Ošelín a Řebří. Jedná se o parcelu číslo 169 na katastrálního území Řebří. V dokumentech je uváděn také pod názvy Židovský hřbitov Řebří či Svojšín, jehož je Řebří součástí.\n\nAreál je obklopen zbytky kamenné ohradní zdi. Nejstarší čitelný náhrobek z celkových zhruba osmdesáti je datován 1742, nejmladší pochází ze 30. let 20. století. Roku 2003 zde proběhl workcamp za účelem údržby a opravy areálu, roku 2007 byl hřbitov vyhlášen kulturní památkou ČR.\n\nNa hřbitově se nachází informační tabule s údaji o hřbitově, o místě byla vydána brožura a kniha obsahující také jména pohřbených.\n\n"}
{"id": "792365", "url": "https://cs.wikipedia.org/wiki?curid=792365", "title": "Synagoga v Oseku u Rokycan", "text": "Synagoga v Oseku u Rokycan\n\nSynagoga v Oseku u Rokycan je bývalá židovská modlitebna, jež byla založena roku 1803. Nachází se v severovýchodní části obce naproti budově místního zámku jako č.p. 112.\n\nSynagoga měla v západní části ženskou galerii, v modlitebním sále byla bima a schrána na tóru. K bohoslužbám sloužila do 80. let 19. století, potom byla prodána a přestavěna k obytným účelům. Rekonstrukce v 90. letech 20. století odkryla původní okna a další zachované stavební prvky původní budovy.\n\nV obci se také nachází židovský hřbitov.\n\n"}
{"id": "792366", "url": "https://cs.wikipedia.org/wiki?curid=792366", "title": "Židovský hřbitov v Oseku u Rokycan", "text": "Židovský hřbitov v Oseku u Rokycan\n\nŽidovský hřbitov v Oseku u Rokycan byl založen nejspíše v 18. století. Nachází se v jihovýchodní části obce Osek v zalesněné ploše u zříceniny letohrádku Kamýk.\n\nV areálu zůstaly jen ruiny márnice a ohradní zdi, dochovala se padesátka náhrobních kamenů, z nichž nejstarší pochází snad z roku 1793. Patří k majetku české Federace židovských obcí a je volně přístupný.\n\nV obci se také nachází bývalá synagoga.\n\n"}
{"id": "792367", "url": "https://cs.wikipedia.org/wiki?curid=792367", "title": "Pomocná synagoga v Plzni", "text": "Pomocná synagoga v Plzni\n\nPomocná synagoga v Plzni stála ve Smetanových sadech v Plzni ve dvoře domu čp. 80/5 od roku 1875.\n\nMěla ženskou galerii se vstupem přes kamenné schodiště nebo průchodem z prvního patra Staré synagogy. Díky unikátnímu systému teplovzdušného vytápění byla využívána také jako zimní modlitebna. K bohoslužbám byla nejspíše využívána až do roku 1892. Sloužila také jako židovská škola.\n\nPo 2. světové válce, kdy sloužila jako sklad, byl zdevastován interiér a přistavěno patro. Roku 1997 došlo ke zřícení střechy, prostory byly vyklizeny a v roce 2002 zde byl zřízen pomník obětem holokaustu s názvem \"Zahrada vzpomínek\". Na oblázky v něm umístěné napsali dobrovolníci jména všech židovských obětí z Plzně a okolí, které zahynuly během nacistické okupace.\n\nV Plzni stojí ještě Stará a Velká synagoga a nachází se zde také Starý a Nový židovský hřbitov.\n\n"}
{"id": "792368", "url": "https://cs.wikipedia.org/wiki?curid=792368", "title": "Stará synagoga v Plzni", "text": "Stará synagoga v Plzni\n\nStará synagoga v Plzni stojí ve Smetanových sadech ve dvoře domu č.p. 80 od roku 1859. Je chráněna jako kulturní památka České republiky. Hned vedle budovy staré synagogy se nachází pomocná synagoga s památníkem obětem šoa \"Zahrada vzpomínek\".\n\nNávrh vytvořil stavitel Martin Stelzer. Roku 1995 byla vyklizena a v létě roků 1995 a 1996 zde probíhaly výstavy a koncerty. V prosinci 2001 byla zahájena částečná rekonstrukce synagogy.\n\nV Plzni se nachází ještě Velká synagoga, Starý židovský hřbitov a Nový židovský hřbitov.\n\n\n"}
{"id": "792369", "url": "https://cs.wikipedia.org/wiki?curid=792369", "title": "Nový židovský hřbitov v Plzni", "text": "Nový židovský hřbitov v Plzni\n\nNový židovský hřbitov v Plzni je nejnovějším židovským hřbitovem v Plzni, situovaným v Rokycanské ulici naproti ústřednímu hřbitovu. Založen byl roku 1898 v souvislosti s uzavřením starého židovského hřbitova, je dobře udržován a k pohřbům slouží dodnes. Dnes je zde umístěn památník obětem holokaustu.\n\nV Plzni se nachází ještě tři synagogy, a to Pomocná, Stará a Velká.\n\n"}
{"id": "792370", "url": "https://cs.wikipedia.org/wiki?curid=792370", "title": "Starý židovský hřbitov v Plzni", "text": "Starý židovský hřbitov v Plzni\n\nStarý židovský hřbitov v Plzni je druhým nejstarším židovským hřbitovem v Plzni, situovaným na Lochotíně na východ od Lidické ulice, na severním konci ulice Bolevecká. Poslední pohřeb zde proběhl roku 1898. V témže roce byl otevřen nový židovský hřbitov ve východní části města.\n\nJak hřbitov postupně pustl, z původních několika stovek stél zbylo jen devět. V 80. letech 20. století byly strženy ohradní zdi i dům hrobníka a většina náhrobků byla nahrnuta do rokle – zbylo jen několik nejcennějších. V areálu byla umístěna pamětní deska, jež však už nese stopy vandalismu stejně jako dochované náhrobní kameny. Na podzim roku 2011 byl areál oplocen a v jihozápadním rohu opatřen vstupní brankou. Rovněž zde byl instalován pomník rodiny Fürthových.\n\nV Plzni se nachází ještě tři synagogy, a to: Pomocná, Stará a Velká.\n\n"}
{"id": "792371", "url": "https://cs.wikipedia.org/wiki?curid=792371", "title": "Synagoga v Pňovanech", "text": "Synagoga v Pňovanech\n\nSynagoga v Pňovanech se nachází na severním okraji rybníka v centru obce Pňovany severně od zámku jako č.p. 88.\n\nTato bývalá židovská modlitebna byla postavena v polovině 19. století, kdy nahradila starší dřevěnou synagogu. Bohoslužby zde probíhaly nejdéle do začátku 20. století, ve 30. letech byla adaptována k obytným účelům. Po druhé světové válce byla přestavěna na skladiště pro hasiče, v současnosti je nevyužitá.\n\nV obci se nachází také židovský hřbitov.\n\n"}
{"id": "792372", "url": "https://cs.wikipedia.org/wiki?curid=792372", "title": "Židovský hřbitov v Pňovanech", "text": "Židovský hřbitov v Pňovanech\n\nŽidovský hřbitov v Pňovanech leží v lese jižně od obce za Hracholuským potokem. Je chráněn jako kulturní památka České republiky.\n\nV areálu s původním vchodem z východní části se zachovalo kolem 40 náhrobních kamenů, s nejstarším z roku 1726 a ruiny ohradní zdi. Brána i márnice podlehly devastaci během okupace a doby komunismu.\n\nV obci se nachází také bývalá synagoga.\n\n"}
{"id": "792373", "url": "https://cs.wikipedia.org/wiki?curid=792373", "title": "Židovský hřbitov v Poběžovicích", "text": "Židovský hřbitov v Poběžovicích\n\nŽidovský hřbitov v Poběžovicích leží severozápadně od obce Poběžovice v remízku v polích po pravé straně silnice na Drahotín. Nově k němu byla vybudována zpevněná cesta z Poběžovic.\n\nBěhem okupace došlo k jeho devastaci a dodnes v areálu zůstalo jen kolem 50 náhrobních kamenů z necelých pěti set udávaných k roku 1929. Nejstarší náhrobek z roku 1634 je situován v zadní části hřbitova. Pozoruhodný je velký reliéfní náhrobek rabína Joela Ranschburga z roku 1820. Na hřbitov se vstupuje umělecky kovanou brankou s kamenným portálem, jež nese hebrejský nápis. Péčí o hřbitov se zabývá Občanské sdružení Abraham Poběžovice.\n\nPoběžovická synagoga, vystavěná v letech 1814 - 1816, stávala v jižní části tehdejší židovské ulice, dnes Masarykovy, kde je dodnes torzo mikve.\n\n\n"}
{"id": "792374", "url": "https://cs.wikipedia.org/wiki?curid=792374", "title": "Synagoga v Podmoklech u Sušice", "text": "Synagoga v Podmoklech u Sušice\n\nBývalá synagoga v Podmoklech u Sušice, čp. 55, stojí dodnes v severní části obce po pravé straně silnice vedoucí směrem na Chmelnou a Sušici.\n\nK bohoslužbám byla využívána do konce 19. století a poté byla adaptována k obytným účelům. Některé některé stavební prvky synagogy se dochovaly dodnes, z vybavení interiéru se však nedochovalo nic. Dodnes viditelné jsou například tvary původních oken, byť jsou nyní zazděna.\n\nV těsné blízkosti synagogy dosud stojí několik židovských domů, v přístavku domu č.p. 5 u potoka před mostkem se nalézala mikve, ani po ní však v interiéru nezůstala žádná památka.\n\nV obci se také nachází židovský hřbitov.\n\nOd 23. prosince 2015 je synagoga kulturní památkou zapsanou pod rejstříkovým číslem 105747.\n\n"}
{"id": "792375", "url": "https://cs.wikipedia.org/wiki?curid=792375", "title": "Židovský hřbitov v Podmoklech", "text": "Židovský hřbitov v Podmoklech\n\nŽidovský hřbitov v Podmoklech, založený nejspíše kolem roku 1724, leží severozápadně od obce Podmokly v remízku v polích na kopci za kravínem. Vstup tvoří torzo márnice v jižní části areálu. Dochovalo se kolem 30 náhrobků, z nichž nejstarší pochází z roku 1732. V současnosti patří k majetku české Federace židovských obcí.\n\nV obci se nachází také bývalá synagoga.\n\n"}
{"id": "792376", "url": "https://cs.wikipedia.org/wiki?curid=792376", "title": "Židovský hřbitov v Pořejově", "text": "Židovský hřbitov v Pořejově\n\nŽidovský hřbitov v Pořejově, založený nejpozději na začátku 18. století, dostal název podle dnes již zaniklé vesnice Pořejov rozkládající se kdysi nedaleko stejnojmenného rybníka. Situován je cca 500 m od vsi Žebráky ve směru na Dlouhý Újezd v lesním podrostu u silnice vedoucí ze Žebráků k severovýchodu. Je chráněn jako kulturní památka České republiky.\n\nHřbitov se rozkládá v areálu cca 20 x 40 m obklopeném rozpadající se ohradní zdí. Z původních asi tří set náhrobků se dodnes dochovalo necelých 80 včetně fragmentů, s nejstarším čitelným náhrobkem datovaným rokem 1755. Probíhaly zde pohřby nejen židovských obyvatel pořejovských ale i lidí z okolních vsí, např. Částkova či Lesné.\n\n\n"}
{"id": "792377", "url": "https://cs.wikipedia.org/wiki?curid=792377", "title": "Synagoga v Prostiboři", "text": "Synagoga v Prostiboři\n\nBývalá synagoga v Prostiboři, jejíž zbytek je dochován ve dvoře bývalého židovského domu č.p. 61 jihovýchodně od obecního úřadu na návsi v Prostiboři, pochází z poloviny 19. století.\n\nV patře je dochováno zazděné torzo originálního okna a zbytky původní modré výmalby. Hřbitov katolíků i Židů je uváděn jako ŽH Telice.\n\n"}
{"id": "792378", "url": "https://cs.wikipedia.org/wiki?curid=792378", "title": "Židovský hřbitov v Puclicích", "text": "Židovský hřbitov v Puclicích\n\nŽidovský hřbitov v Puclicích, založený údajně v roce 1750, leží jihozápadně od obce Puclice s přístupem po polní cestě odbočující doprava v půli silnice na Křenovy.\n\nDochováno je přes 200 náhrobních kamenů. Areál je dobře udržován, ohrazen vysokou zdí a zamyká se. Klíč lze zapůjčit v penzionu Koza v obci Vránov. I přes zrušení místní židovské obce dle zákona z roku 1890 se zde pohřbívalo až do začátku nacistické okupace.\n\nMístní \"synagoga\" byla po přestavbě k obytným účelům zbořena v roce 1959.\n\n"}
{"id": "792379", "url": "https://cs.wikipedia.org/wiki?curid=792379", "title": "Synagoga v Rabí", "text": "Synagoga v Rabí\n\nBývalá synagoga v Rabí je v současnosti dům č.p. 102 nacházející se v podhradí jižně od náměstí v Rabí, v ulici vedoucí ke hřbitovu podél hradeb. Je chráněn jako kulturní památka České republiky.\n\nBudova byla židovské obci prodána roku 1839, a synagoga vznikla do roku 1849, k bohoslužebným účelům byla využívána až do 90. let 19. století. V roce 1897 byl objekt adaptován jako obytný dům, přičemž došlo k devastaci interiéru, ale vnější část včetně synagogálního okna zůstala zachována.\n\nVe městě se též nachází židovský hřbitov.\n\n"}
{"id": "792380", "url": "https://cs.wikipedia.org/wiki?curid=792380", "title": "Židovský hřbitov v Rabí", "text": "Židovský hřbitov v Rabí\n\nŽidovský hřbitov v Rabí, založený před rokem 1724, se nachází jihozápadně od náměstí v Rabí a jeho zeď se připojuje k vnější hradební zdi zdejšího hradu. Je chráněn jako kulturní památka České republiky.\n\nPoslední pohřeb se zde konal roku 1911 a dodnes se dochovalo přes sto náhrobních kamenů. Detailní katalog jejich epitafů i s komentářem získáte kliknutím na příslušné číslo (269) v seznamu hřbitovů. \n\nExistuje legenda, která říká, že ten, kdo dá kamínek na náhrobek Benjamina, syna Jicchaka Segala z roku 1732 v horní části areálu u zdi, tomu se vyplní přání, bude-li nezištné a bez zlých úmyslů.\n\nV obci se též nachází bývalá synagoga.\n\n"}
{"id": "792381", "url": "https://cs.wikipedia.org/wiki?curid=792381", "title": "Židovský hřbitov v Rabštejně nad Střelou", "text": "Židovský hřbitov v Rabštejně nad Střelou\n\nŽidovský hřbitov v Rabštejně nad Střelou byl založen nejspíše roku 1654. Je situován v Rabštejně nad Střelou ve svahu na cestě vedoucí od pošty směrem k řece Střele. Kolem hřbitova vede i několik různobarevně značených turistických stezek. Je chráněn jako kulturní památka České republiky.\n\nSkládá se ze dvou částí, novější a starší, jež byla kvůli nedostatku místa pro další hroby zvýšena, což se vymyká zvyklostem. Dochovala se ohradní zeď, areál je opraven a stojí u něj informační tabule naučné stezky nejmenším historickým městem ČR se 14 zastaveními, zbudované roku 1979.\n\n"}
{"id": "792382", "url": "https://cs.wikipedia.org/wiki?curid=792382", "title": "Synagoga v Radnicích", "text": "Synagoga v Radnicích\n\nSynagoga v Radnicích, která pochází z roku 1781, je bývalá židovská modlitebna nacházející se ve městě Radnice jižně od náměstí Kašpara Šternberka v ulici Na Potocích, kde je doposud dochována část bývalého židovského ghetta, jako č.p. 221. Je chráněna jako kulturní památka České republiky.\n\nRabínem zde byl Isaac Mayer Wise, jenž se poté stal v Americe zakladatelem reformního judaismu. K bohoslužbám byla využívána nejspíše až do nástupu nacismu, potom sloužila až do roku 1992 jako garáž a autoopravna, její exteriér a ženská galerie se však dochovaly v původní podobě. V současné době je využívána jako koncertní a výstavní sál Ekocentra.\n\nŽidovské příjmení Radnitzer pochází právě z Radnic.\n\nVe vsi se též nachází židovský hřbitov.\n\n"}
{"id": "792383", "url": "https://cs.wikipedia.org/wiki?curid=792383", "title": "Židovský hřbitov v Radnicích", "text": "Židovský hřbitov v Radnicích\n\nŽidovský hřbitov v Radnicích, založený údajně v 16. století, je situován východně od města Radnice na kraji lesa u pole s přístupem po polní cestě odbočující doprava k lesu ze silnice na Chomle po zeleně značené turistické stezce. Je chráněn jako kulturní památka České republiky.\n\nV první polovině 19. století došlo k jeho rozšíření. Dochovalo se kolem stovky náhrobků s nejstarším z roku 1734. Stála zde kamenná ohradní zeď s cihlovou nástavbou a vstupem ze západní strany, postaveny byly dvě brány a na severozápadě areálu hřbitovní domek, který se dodnes bohužel nezachoval. Pohřby zde probíhaly až do počátku nacistické okupace. Hřbitov je volně přístupný.\n\nVe městě se též nachází bývalá synagoga.\n\n"}
{"id": "792384", "url": "https://cs.wikipedia.org/wiki?curid=792384", "title": "Židovský hřbitov v Rokycanech", "text": "Židovský hřbitov v Rokycanech\n\nŽidovský hřbitov v Rokycanech byl založen roku 1898. Nachází se na severu města Rokycan naproti hvězdárně ve Voldušské ulici.\n\nŽidovská náboženská obec v Rokycanech vznikla jako početně výraznější komunita až během 19. století (do té doby probíhaly židovské pohřby rokycanských Židů v nedalekém Oseku (viz článek Židovský hřbitov v Oseku u Rokycan). Židovská obec v Rokycanech využívala od roku 1871 jako modlitebnu dům čp. 110/I na tehdejším Svatojánském (dnes Malém) náměstí (viz článek Synagoga v Rokycanech). V domě se nacházela i židovská německojazyčná škola, která byla ovšem roku 1898 po rozhodnutí židovské obce zrušena.\n\nRokycanský židovský hřbitov byl založen roku 1898, kdy rokycanská židovská obec koupila louku o rozloze 1984 metrů čtverečních při tehdejší silnici na Volduchy za městem (nyní na severním okraji intravilánu Rokycan). Součástí nového hřbitova byl i domek čp. 192/II s neogotickým dekorem fasády a pamětní deskou s nápisem „Israelský pohřební spolek založil tento hřbitov v Rokycanech v roce 1898.“ Hřbitov nebyl nikdy zaplněn, protože rokycanská židovská obec během 1. poloviny 20. století rychle početně ubývala a po holokaustu již nebyla obnovena. Poslední pohřeb se tu konal roku 1963 (podle jiného zdroje poslední pohřeb proběhl za 2. světové války.). Do dnešního dne se zde zachovalo 68 náhrobků.\n\nHřbitovní domek byl v 70. letech 20. století prodán do soukromého vlastnictví a adaptován na obytný dům. Jeho architektonická podoba z konce 19. století byla zčásti zachována. V současnosti se na hřbitově dochovalo necelých 70 náhrobků\n\nV roce 2000 městské zastupitelstvo Rokycan souhlasilo s bezplatným převodem objektu čp. 192/II se stavební parcelou na Židovskou obec Plzeň. V roce 2007 zastupitelstvo schválilo přesun částky 45 000 Kč z rezervy finančního odboru jako příspěvek na opravu hradby židovského hřbitova.\n\n"}
{"id": "792385", "url": "https://cs.wikipedia.org/wiki?curid=792385", "title": "Synagoga v Skupči", "text": "Synagoga v Skupči\n\nSynagoga ve Skupči je bývalá židovská modlitebna ve vsi Skupeč v okrese Plzeň-sever.\n\nSynagoga pocházející z 19. století byla později, neznámo kdy, přestavěna k obytným účelům. Obytný dům č. p. 27 stojí na východní straně ulice vedoucí k návsi.\n\nVe vsi pobývali Židé nejpozději od 90. let 17. století. Byly zde také domy obchodníků.\n\n"}
{"id": "792386", "url": "https://cs.wikipedia.org/wiki?curid=792386", "title": "Synagoga ve Slatině", "text": "Synagoga ve Slatině\n\nSynagoga ve Slatině je bývalá židovská modlitebna, jež pochází z roku 1868. Dnes stojí jako č.p. 58 asi 50 m severně od obecního úřadu ve Slatině. Je chráněna jako kulturní památka České republiky.\n\nByla postavena na místě zaniklé starší dřevěné synagogy v klasicistním slohu. Budova měla nejen modlitebnu ale také školu a byt rabína.\n\nKdyž se odstěhoval poslední Žid, byla budova odkoupena do soukromého vlastnictví a přestavěna na kupecký krám a stodolu. Později synagoga sloužila také zemědělskému družstvu, od kterého ji vykoupili noví majitelé z Prahy a restaurovali ji do její původní podoby.\n\nZ bývalého židovského ghetta se do současnosti zachovaly pouze domy č.p. 19; 29 a 31 v přestavěné podobě, dnes sloužící rekreačním účelům.\n\nVe vsi se též nachází židovský hřbitov.\n\n"}
{"id": "792387", "url": "https://cs.wikipedia.org/wiki?curid=792387", "title": "Židovský hřbitov ve Slatině", "text": "Židovský hřbitov ve Slatině\n\nŽidovský hřbitov ve Slatině je situován na místě zvaném Hradce, asi 1 km severně od obce Slatina.\n\nZaložen byl roku 1723 rozšířením staršího pohřebiště, kde se nacházely s hroby asi už od roku 1668. Nejstarší čitelný náhrobek se datuje do poloviny 18. století, poslední obřad proběhl v roce 1937.\n\nV areálu o rozloze 1624 m² s vchodem z jižní strany se dochovalo přes 170 náhrobních kamenů patřících židovským rodinám z širokého okolí. Nedochovala se již deska s hebrejským nápisem \"Bais mouevits l'cholchai. Khi ufor athu vael ufor thošuf\", v překladu \"Dům shromáždění všech živých. Prach a země jsi a v prach a zemi se navrátíš\".\n\nAreál je dobře přístupný i díky pobořené kamenné ohradní zdi.\n\nVe vsi se též nachází bývalá synagoga.\n\n"}
{"id": "792388", "url": "https://cs.wikipedia.org/wiki?curid=792388", "title": "Židovský hřbitov ve Stodě", "text": "Židovský hřbitov ve Stodě\n\nŽidovský hřbitov ve Stodě se nachází v jižní části města Stod za křesťanským hřbitovem v Domažlické ulici a parkovištěm u něj.\n\nByl založen v roce 1906,) předtím byli zdejší Židé pohřbíváni na židovském hřbitově v Pňovanech.\n\nV dubnu 1945 zde bylo v hromadném hrobě pohřbeno 236 (podle jiných zdrojů 241) vězňů, kteří zahynuli během železničního transportu z koncentračního tábora Flossenbürg. Těla byla 6. a 7. září 1945 exhumována a pietně uložena v Háji umučených ve Stodu.\n\nOd roku 1882 byla ve městě také jednopatrová synagoga. \n\n"}
{"id": "792389", "url": "https://cs.wikipedia.org/wiki?curid=792389", "title": "Židovský hřbitov ve Stráži", "text": "Židovský hřbitov ve Stráži\n\nŽidovský hřbitov ve Stráži, který byl podle některých pramenů založen již v roce 1330, leží v lese severně od městysu Stráž. Přístupný je z polní cesty k Souměři v blízkosti zeleně značené turistické stezky vedoucí k severu směrem na Bor. Další možností je sledovat modrobílé značky naučné stezky, jež kolem hřbitova vede na Souměř. Je chráněn jako kulturní památka České republiky.\n\nJe kulturní památkou v majetku městysu. Ve staré části areálu byly levitům a kohanitům vyhrazeny speciální řady hrobů, což je v těchto krajích výjimečné. K posledním opravám došlo v letech , během nacistické okupace byl areál hrubě poničen. Některé historicky vzácné náhrobky byly pak používány také jako stavební materiál. Zatímco v 70. letech 20. století zde bývalo kolem 50 náhrobků, v roce 2007 jich zbyla jen necelá dvacítka. O dva roky později se o částečnou obnovu postaralo německé sdružení \"Aktion Sühnezeichen\" (Akce na znamení smíření), přičemž byly objeveny některé dosud ztracené náhrobní kameny a počet vztyčených náhrobků a jejich fragmentů se zvýšil na 34. Nejstarší čitelný náhrobek se datuje 1601. V dobrém stavu se zachovala ohradní zeď a pilíře vchodu.\n\nV obci stávala také Stará (do roku 1876) a později Nová synagoga z první poloviny 18. století, v níž probíhaly bohoslužby do roku 1938, v tomtéž roce však byla nacisty vypálena, po roce 1950 došlo ke stržení zbytku stavby.\n\n"}
{"id": "792390", "url": "https://cs.wikipedia.org/wiki?curid=792390", "title": "Židovský hřbitov ve Strážově", "text": "Židovský hřbitov ve Strážově\n\nŽidovský hřbitov ve Strážově leží východně od města při cestě odbočující cca v polovině silnice na Lukavici u křížku doprava do lesa.\n\nPozemek na zřízení hřbitova obdrželi strážovští Židé od opalecké vrchnosti, někdejší majitelky okolních lesů i Smrkové hory, v jejímž svahu hřbitov leží, za což byli povinni odvádět poplatek na každý nově zřízený hrob. Za hrob pro dospělou osobu se platil 1 zlatý a za hrob pro dítě 30 krejcarů, po převodu území pod město strážov pak byla suma placena obci.\n\nV roce 1928 byl strážovský židovský hřbitov zrušen a jeho pozemek byl v dokumentech zanesen jako lesní parcela města Strážova.\n\nKe hřbitovu vede dosud patrná cesta prudce stoupající vzhůru do svahu, od roku 1917 osázená lipami. Místo u hřbitova na kraji lesa poskytuje pěkný výhled na město. Areál je obehnán kamennou ohradní zdí opatřenou pláty coby ochranou proti povětrnostním vlivům, nicméně je volně přístupný přes dřevěnou bránu opatřenou jen západkou. V rohu napravo od vchodu stávala márnice, stopy po ní však v areálu nezůstaly.\n\nK pohřbům byl hřbitov využíván i obyvateli Běšin a Čachrova, jsou zde však i hroby obyvatel jiných obcí, např. Radinov, Kunkovic, Neznašov, Všerub i vzdálených Prášil. Dochovalo se zde kolem 250 náhrobních kamenů, přičemž poslední pohřeb (zemřelého Bedřicha Stádlera ze Strážova) zde proběhl roku 1925. Nápisy na náhrobních kamenech jsou hebrejské, německé i české.\n\nNejnovější synagoga z roku 1808 a sousedící židovská škola, č.p. 189 byly prodány soukromníkům, škola byla pronajata k obytným účelům a synagoga byla ještě ve 30. letech 20. století využita jako sklad. Budova sice do roku 1905 sloužila k bohoslužbám, nicméně v roce 1954 byla stržena a místo mezi domy č.p. 189 a 187, kde stávala, není dodnes zastavěno. Na místě je dnes viditelná pouze špička jednoho z patníků, které chránily zdi synagogy.\n\nKvůli postupnému vystěhovávání židovských obyvatel do měst místní židovská obec roku 1905 zcela zanikla, ve městě však zůstala bývalá židovská ulice a vzácně dochovaná budova rituální lázně u domu č.p. 25, jež je v současnosti využitá k chovatelským účelům.\n\n"}
{"id": "792391", "url": "https://cs.wikipedia.org/wiki?curid=792391", "title": "Synagoga ve Stříbře", "text": "Synagoga ve Stříbře\n\nSynagoga ve Stříbře je bývalá židovská modlitebna, jež se nachází na severovýchodě od Masarykova náměstí byla postavena ve dvoře tzv. Rabínského domu č.p. 16 v Mánesově ulici ve Stříbře – dnes toto číslo nese sama budova synagogy.\n\nMístní židovská obec byla založena roku 1890, ale stavba synagogy byla dokončena už v roce 1879. Postavena byla jako jednopatrová budova, v jejímž dvoře byla postavena replika Zdi nářků. Později bylo přistavěno vnější schodiště. K bohoslužbám sloužila až do počátku nacistické okupace roku 1938, kdy byla vyrabována. Na začátku 40. let 20. století byla využívána organizací Hitlerjugend a potom až do konce války coby zajatecký tábor pro důstojníky francouzské armády. Roku 1966 byl objekt přestavěn, přičemž byly zničeny mnohé původní okrasné stavební prvky, a do roku 1981 následně sloužil laboratořím Státních statků. Poté se začal využívat jako prostory Domu dětí a mládeže a tomuto účelu slouží dodnes.\nVe vnitřních hradbách města se na jihovýchodě dochovala tzv. Židovská branka z 2. poloviny 18. století, jež byla zbudována v místě původního úzkého průchodu v hradbách. Překlenuje úzkou ulici vedle tzv. židovského domu (Judenhaus) a umožňuje přístup na Kostelní náměstí. Ve vedlejším domě, jež má dnes ve fasádě sluneční hodiny a je proto někdy nazýván \"Dům u slunce\", směli ve středověku jako v jediném ve městě bydlet židé.\n\nVe městě se též nachází židovský hřbitov.\n\n"}
{"id": "792392", "url": "https://cs.wikipedia.org/wiki?curid=792392", "title": "Židovský hřbitov ve Stříbře", "text": "Židovský hřbitov ve Stříbře\n\nŽidovský hřbitov ve Stříbře leží severně od města po pravé straně silnice pokračující ze Soběslavovy ulice ve Stříbře na Kšice. Vstup do areálu je z jižní strany.\n\nZaložen byl roku 1902 a téhož roku zde proběhl i první obřad. O rok později byla zkolaudována i pohřební místnost. Poslední pohřeb se zde konal v roce 1935, pohřbeni jsou zde i Židé ze vsí z okolí. Do dnešního dne se zde dochovalo přes devadesát náhrobních kamenů a jejich torz. Nachází se zde také hromadný hrob 48 obětí pochodu smrti z jara roku 1945 zastřelených asi u východní zdi hřbitova. Na západě hřbitova stojí při silnici dům přestavěný roku 1943 na obytný.\n\nVe vsi se též nachází synagoga.\n\n"}
{"id": "792393", "url": "https://cs.wikipedia.org/wiki?curid=792393", "title": "Nový židovský hřbitov v Sušici", "text": "Nový židovský hřbitov v Sušici\n\nNový židovský hřbitov v Sušici, založený v roce 1876, se nalézá v Sušici na severu Křičkovy ulice. Vstup je z východní strany hřbitova. Je chráněn jako kulturní památka České republiky.\n\nDochovalo se přes 110 náhrobků od roku založení do roku 1946. Hrozící demolici kvůli postupující výstavbě roku 1985 unikl. Bývalý hrobnický dům č.p. 185 severovýchodně od hřbitova je obydlen. V areálu stojí od roku 2000 památník židovským obětem nacismu. Patří k majetku české Federace židovských obcí.\n\nV místech dnešního domu č.p. 142 ve Vodní ulici stávala nejnovější synagoga, jež byla zbořena v roce 1963. Ve městě se též nachází starý židovský hřbitov.\n\n"}
{"id": "792394", "url": "https://cs.wikipedia.org/wiki?curid=792394", "title": "Starý židovský hřbitov v Sušici", "text": "Starý židovský hřbitov v Sušici\n\nStarý židovský hřbitov v Sušici, založený v roce 1626, přiléhá k městským hradbám mezi říčkou Volšovkou a ulicí Příkopy jihozápadně od náměstí v Sušici. Je chráněn jako kulturní památka České republiky.\n\nDochovalo se necelých 150 náhrobků, z nichž nejstarší pochází z roku 1703. (Jak se zjistilo při jeho detailní dokumentaci v roce 2014.) Poslední pohřeb se zde konal v roce 1875. V letech 1987 - 1988 proběhla laická rekonstrukce a některé náhrobky tak již nemají původní východní orientaci. Od roku 1876 byl využíván nový židovský hřbitov. V současnosti je nad vstupem kamenná luneta s menorou a informacemi o osudu židovských obyvatel města.\n\nHřbitov patří k majetku české Federace židovských obcí a jeho kovaná branka se zamyká.\n\nVíce najdete na portálu Kešet (Chewra). Nejvíce se vyskytují jména rodin Fürth, Hahn, Weil a Schwarzkopf a také rodina Kubie (Kubý) původem z Prahy.\n\nNádherné a kultivované epitafy, funerální plastika odpovídá pošumavským macejvám – květinový motiv, motiv hvězdy anebo tří hvězd, jediná levitská souprava a žádné kohenské požehnání. Hřbitov je po rekonstrukci v r. 2014 ve velice solidní kondici. Kratičké video najdete na you tube\n\nVe městě se nachází také nový židovský hřbitov.\n\n"}
{"id": "792395", "url": "https://cs.wikipedia.org/wiki?curid=792395", "title": "Synagoga ve Svojšíně", "text": "Synagoga ve Svojšíně\n\nSynagoga ve Svojšíně je bývalá židovská modlitebna, jež se nachází při západní straně jižní části návsi ve Svojšíně, dnes jako č.p. 49.\n\nRoku 1895 byla židovskou obcí prodána do křesťanských rukou a přestavěna pro obytné účely. Druhá, starší synagoga stála mezi Mží a silnicí na Otročín na parcele číslo 1131 katastrálního území obce. Měla vysokou střechu pokrytou šindely a sloužila též jako rabínský byt. Po roce 1950 byla stržena.\n\nNejstarší známá synagoga byla zbourána už roku 1884. Ke vsi patřil i židovský hřbitov zmiňovaný roku 1660 a k roku 1893 jsou doklady o existenci mikve.\n\n"}
{"id": "792396", "url": "https://cs.wikipedia.org/wiki?curid=792396", "title": "Židovský hřbitov ve Štěnovicích", "text": "Židovský hřbitov ve Štěnovicích\n\nŽidovský hřbitov ve Štěnovicích, založený nejdéle roku 1802, leží v severovýchodní části obce Štěnovice v ulici K Pile a je volně přístupný.\n\nAreál ve svahu je obklopený kamennou ohradní zdí a nachází se zde kolem 160 náhrobních kamenů, z nichž nejstarší nalezený se datuje k roku 1802. Během druhé světové války došlo k jeho devastaci, rekonstruován byl na přelomu 20. a 21. století. Bývalá márnice je využívána jako garáž vedlejší novostavby.\n\nNa pláštíku tóry uchovávaném v Plzni se lze dozvědět, že jej daroval vážený pan Meir Winternitz, jehož otec je podle nápisu na pláštíku pochován právě ve Štěnovicích.\n\nOd 17. září 2016 je kulturní památkou České republiky.\n\n"}
{"id": "792397", "url": "https://cs.wikipedia.org/wiki?curid=792397", "title": "Nový židovský hřbitov ve Švihově", "text": "Nový židovský hřbitov ve Švihově\n\nNový židovský hřbitov ve Švihově, založený roku 1878, se nachází asi 200 m na východ od švihovského Starého židovského hřbitova za železničním viaduktem po levé straně silnice vedoucí ze Švihova na Kamýk. Vstup se nalézá na západě areálu, pro hroby je využita pouze poměrně malá východní část hřbitova.\n\nNa ploše 1475 m se dodnes dochovalo něco přes třicet náhrobků s nejstarším čitelným z roku 1893 a nejnovějšími z 30. let 20. století. Márnice byla zbourána po roce 1981, plocha areálu byla roku 1992 zmenšena. Na hřbitově se pohřbívalo do 2. světové války.\n\nVe městě se též nacházela synagoga z roku 1783, která byla zbourána v roce 1960. Byla postavena namísto starší synagogy, jež podlehla požáru o deset let dříve.\n\n"}
{"id": "792398", "url": "https://cs.wikipedia.org/wiki?curid=792398", "title": "Nový židovský hřbitov v Tachově", "text": "Nový židovský hřbitov v Tachově\n\nNový židovský hřbitov v Tachově se nachází na jihovýchodním okraji města Tachova, při silnici odbočující doprava ze silnice na Malý Rapotín a Tisovou, těsně před čerpací stanicí, asi 200 m východně od městského hřbitova.\n\nNový židovský hřbitov byl založen v roce 1933 necelý kilometr od hřbitova starého. V současnosti je zde jen šest náhrobních kamenů z let 1933–1938, většina plochy areálu je využita jako urnový háj.\n\nNalézá se zde také největší hromadný hrob nacistických obětí na území České republiky. Jde o hrob 600 vězňů, kteří v dubnu 1945 zahynuli během železničního „transportu smrti“ z koncentračního tábora Buchenwald do tábora ve Flossenbürgu. Pomník těmto obětem byl na hřbitově instalován v roce 1988.\n\nNa severním kraji Tachova stojí také od roku 1948 památník Mohyla s více než 232 pohřbenými oběťmi pochodů smrti a koncentračních táborů, např. přes sto židovských žen z Osvětimi, jež byly zavražděny u Nýrska nebo desítky vězňů z již zmiňovaného Buchenwaldu. Současná podoba pomníku s trnovou korunou se datuje k roku 1985.\n\n"}
{"id": "792399", "url": "https://cs.wikipedia.org/wiki?curid=792399", "title": "Starý židovský hřbitov v Tachově", "text": "Starý židovský hřbitov v Tachově\n\nStarý židovský hřbitov v Tachově, založený ještě před rokem 1615, je situován na jihovýchodním okraji města Tachova v Chodské ulici napravo před křižovatkou s ulicí Plzeňskou. Je chráněn jako kulturní památka České republiky.\n\nPohřbívalo se zde až do roku 1933, kdy byl asi 1 km jižněji zřízen nový židovský hřbitov. Hrob rabína Nachuma Sofera, jenž zemřel roku 1815, býval poutním místem, byl však zničen při rozšiřování Chodské ulice v 70. letech 20. století. Devastován byl už během nacistické okupace, v roce 1968 byly navíc zrušeny rabínské hroby v západní části areálu a byla zde postavena dnešní budova Pozemních staveb. V roce 1988 byly nejcennější náhrobní kameny přesunuty na hřbitov v Mariánských Lázních, ale naplánovaná likvidace hřbitova byla v roce 1990 naštěstí zrušena.\n\nHřbitov byl následně dosti laickým způsobem rekonstruován – náhrobní kameny byly například umisťovány do pravidelných řad. Hřbitov je veden jako kulturní památka a patří k majetku Federace židovských obcí. V současnosti zde lze najít necelé dvě stovky náhrobků s nejstaršími z roku 1700.\n\nNecelý kilometr od areálu jihovýchodním směrem se nachází Nový židovský hřbitov. Nejstarší místní hřbitov, datovaný do 13. století, zanikl ve století sedmnáctém, ale ještě v devatenáctém bylo možné vidět nejstarší náhrobky použité po městě jako stavivo. V Muzeu Českého lesa v Tachově je umístěn památník obětem holokaustu.\n\n"}
{"id": "792400", "url": "https://cs.wikipedia.org/wiki?curid=792400", "title": "Židovský hřbitov v Telicích", "text": "Židovský hřbitov v Telicích\n\nŽidovský hřbitov v Telicích se nachází na okraji lesa asi 800 m severně od středu obce. Byl založen asi kolem roku 1744 a je přístupný po polní cestě odbočující doleva ze silnice na Milevo. Hřbitov bývá také někdy uváděn jako židovský hřbitov v Prostiboři, která je nedaleko. Nachází se na úpatí kopce Valuška (485 m) s pěkným výhledem na okolí bez přístupové cesty. Je chráněn jako kulturní památka České republiky.\n\nDochovalo se zde přes 240 čitelných náhrobků z let 1746–1937, zbytky ohradního zdiva a ruiny márnice.\n\nVe vsi stávala i synagoga, z větší části asi zhotovená ze dřeva, beze stop však zanikla.\n\n"}
{"id": "792401", "url": "https://cs.wikipedia.org/wiki?curid=792401", "title": "Židovský hřbitov v Terešově", "text": "Židovský hřbitov v Terešově\n\nŽidovský hřbitov v Terešově je situován asi 2 km jihozápadně od Terešova při silnici odbočující jižně od vsi na Bílou Skálu, a to vlevo po přejezdu Terešovského potoka.\n\nByl založen asi na přelomu 17. a 18. století, nicméně některé prameny uvádějí již rok 1623. Z téhož roku pocházejí \"Knihy Haskary\", jež jsou knihami židovského dobročinného spolku Pohřební bratrstvo v Terešově, dnes uložené v Židovském muzeu v Praze. Hřbitov údajně vznikl v místech, kde byli kolem roku 1520 pohřbeni Židé prchající před morem, když nebyli kvůli obavám z nákazy vpuštěni do vsi. Poté bylo založeno i pohřební bratrstvo a vznikla tak první židovská náboženská obec v okrese Rokycany.\n\nNa konci 60. let 18. století došlo k rozšíření areálu, který byl rovněž ohrazen kamennou zdí, a v první čtvrtině století devatenáctého byl postaven hrobnický domek, jenž byl už zbořen. Na hřbitově se vstupem od severu se dochovalo kolem 300 náhrobků, z nichž nejstarší se datují 1725 a 1729. Místní synagoga byla stržena po roce 1960, dochoval se zbytek židovské ulice.\n\n"}
{"id": "792402", "url": "https://cs.wikipedia.org/wiki?curid=792402", "title": "Synagoga ve Velharticích", "text": "Synagoga ve Velharticích\n\nSynagoga ve Velharticích, postavená roku 1845, je bývalá židovská modlitebna ve Velharticích, jež stojí asi 100 m jihozápadně od zdejší návsi.\n\nK bohoslužebným účelům byla klasicistní synagoga využívána do začátku nacistické okupace. V roce 1950 byla přestavěna na požární zbrojnici. V horním patře budovy je byt.\n\nSousedící č.p. 118 bývalo židovskou školou, v níž se rovněž nacházel byt učitele a šámese. V obci se též nachází židovský hřbitov.\n\n"}
{"id": "792403", "url": "https://cs.wikipedia.org/wiki?curid=792403", "title": "Židovský hřbitov ve Velharticích", "text": "Židovský hřbitov ve Velharticích\n\nŽidovský hřbitov ve Velharticích leží jihozápadně od obce Velhartice u chatové osady na okraji lesa po odbočení za řekou Ostružnou po zkratce ke Kouklovně na Chotěšov při modře značené turistické stezce a cyklotrase číslo 2095. Je chráněn jako kulturní památka České republiky.\n\nZaložen byl až roku 1858 a dodnes se zde zachovalo necelých 60 náhrobků. Za vstupem na hřbitov stojí dva pilíře zaniklé márnice, hroby se nacházejí pouze v zadní, západní části areálu s nejmladším z roku 1934. Nachází se zde také památník se jmény místních židovských obětí nacistické okupace.\n\nAreál se zamyká a klíč lze vypůjčit na místním hradě. Ve vsi se také nachází bývalá synagoga.\n\n"}
{"id": "792404", "url": "https://cs.wikipedia.org/wiki?curid=792404", "title": "Synagoga ve Vlčí", "text": "Synagoga ve Vlčí\n\nSynagoga ve Vlčí je bývalá židovská modlitebna, jež se nachází ve středu obce Vlčí, na severním okraji návsi, jižně od bývalého poplužního dvora. Byla postavena roku 1822, není však přesně známo, dokdy sloužila bohoslužebným účelům.\n\nV roce 1938 byla synagoga adaptována na skladiště. V interiéru budovy jsou dochována polokruhová okna s výmalbou.\n\n"}
{"id": "792405", "url": "https://cs.wikipedia.org/wiki?curid=792405", "title": "Židovský hřbitov ve Všerubech", "text": "Židovský hřbitov ve Všerubech\n\nŽidovský hřbitov ve Všerubech se nachází na hranici katastru obce Všeruby v úzkém pruhu lesa vedoucí od vsi mezi poli na sever.\n\nNejstarší dochované náhrobky pocházejí z 18. století. Naposledy se zde roku 1945 konal pohřeb ženy, jež zahynula během pochodu smrti.\n\nMístní synagoga pocházející z 19. století byla stržena v roce 1989. \n\n"}
{"id": "792408", "url": "https://cs.wikipedia.org/wiki?curid=792408", "title": "Jaroslav Brabec (politik KSČ)", "text": "Jaroslav Brabec (politik KSČ)\n\nJaroslav Brabec (* 1930) byl český a československý politik Komunistické strany Československa, poslanec České národní rady a Sněmovny národů Federálního shromáždění za normalizace.\n\nPo provedení federalizace Československa usedl v lednu 1969 do České národní rady. Tehdy je zmiňován jako vedoucí dopravy z Havlíčkova Brodu. K roku 1971 a 1976 se profesně uvádí coby ředitel Komunálních služeb.\n\nVe volbách roku 1971 zasedl do české části Sněmovny národů (volební obvod č. 38 - Havlíčkův Brod, Východočeský kraj). Mandát obhájil ve volbách roku 1976 (obvod Havlíčkův Brod), volbách roku 1981 (obvod Havlíčkův Brod) a volbách roku 1986 (obvod Havlíčkův Brod). Ve FS setrval do konce funkčního období, tedy do svobodných voleb roku 1990, takže se ho netýkal proces kooptace do Federálního shromáždění po sametové revoluci.\n\n"}
{"id": "792410", "url": "https://cs.wikipedia.org/wiki?curid=792410", "title": "Kečovo", "text": "Kečovo\n\nKečovo (maďarsky \"Kecső\") je obec na Slovensku v okrese Rožňava ve Slovenském krasu. Obec leží na jižním okraji Silické planiny, nedaleko hranic s Maďarskem.\nOkolní jeskyně byly osídleny již od paleolitu, u bývalého mlýna stálo římské sídliště. Obec je osídlená od 12. století, první zmínka o obci je z roku 1272. V době po tureckých nájezdech z roku 1564 se obec na dvě století vylidnila. Ves byla znovu osídlena v druhé polovině 18. století. Tehdy patřila Ragályiovcům a Fáyovcům. V roce 1828 zde žilo 238 obyvatel, kteří se zabývali hlavně uhlířstvím, kovářstvím, pálením vápna a chovem dobytka. Tradiční řemesla se zachovali i během první československé republiky. V letech 1938 – 1945 byla obec připojena k Maďarsku.\n\nV okolí obce se nachází národně přírodní rezervace \"Kečovské škrapy\" (hned na východním okraji obce, 6,6 ha, vyhlášená v roce 1981), severně od obce rozsáhlé pastviny \"Kečovské louky\" (slovensky \"Kečovské lúky\") s jeskyní na Kečovských loukách, jeskyně v úbočí Maliníku (východně od obce), či známá jeskyně Domica.\n\nV údolí cca 500 metrů severně od obce leží \"Kečovská vyvěračka\" s několika vývěry v různých výškových úrovních. První (velká) vyvěračka vyvěrá zpod skalního výklenku a teče dvěma proudy. První, menší, s vydaností 23 l/s je zachycen do vodovodu, druhý, větší, v nadm. výšce 345 m n. m. má vydatnost 458 l/s a volně odtéká, čím vytváří pramenný úsek potoka \"Jóšva\". Potok protéká Kečovem a odtéká do Maďarska do obce Jósvafő. Když voda nestačí odtékat, je v provozu druhá vyvěračka, tzv. stará. Při zvýšené stavu vody začíná fungovat třetí vyvěračka, nejníže položená, ležící přímo v korytě potoka. Vyvěračka je zakončením podzemního systému potoka, který teče od jeskyně Milada přes propast Bezednou lednici.\n\n\n"}
{"id": "792412", "url": "https://cs.wikipedia.org/wiki?curid=792412", "title": "Crateromys", "text": "Crateromys\n\nCrateromys je rod hlodavců z čeledi Muridae. Hlodavci tohoto rodu se vyskytují na Filipínách.\n\nRod zahrnuje čtyři druhy:\n"}
{"id": "792413", "url": "https://cs.wikipedia.org/wiki?curid=792413", "title": "Kamyšník polní", "text": "Kamyšník polní\n\nKamyšník polní (\"Bolboschoenus planiculmis\") je vytrvalá plevelná rostlina vyrůstající na občas zaplavovaných územích včetně zemědělských pozemků.\n\nV nedávné minulosti bylo zjištěno, že ohrožený kamyšník přímořský, rostoucí hlavně ve slaných mokřadech, je komplexem asi pěti druhů, které se od sebe odlišují také svým biotopem. Jeden z nich je kamyšník polní rostoucí jako plevel na našich polích a to i v relativně suchých místech.\n\nSpolehlivé určení druhu vychází ze znaků na plodech, proto nejsou determinovány rostliny nekvetoucí nebo v plném květu. Morfologické znaky, počet a délka stopek a klásků, jsou použitelné pouze omezeně. Na řadě lokalit často roste pohromadě s kamyšníkem přímořským ve směsných populacích, v některých lze určit rostliny bez větších obtížích a v jiných převažují neurčité rostliny intermediálního charakteru z nichž lze jen část spolehlivě určit.\n\nRoste v mírném podnebném pásu Evropy a Asie, kde roste od Dálného východu přes Sibiř až po Střední Evropu. Jeho rozšíření západním směrem končí převážně na západní hranici České republiky. Mimo území našeho státu se nachází nejblíže na severovýchodě Rakouska a jihozápadě Slovenska.\n\nVyskytuje se prvotně na přirozených stanovištích s kolísavou vodní hladinou, na březích rybníků a jezer, ve slepých nebo mrtvých ramenech řek a v přírodních proláklinách stejně jako podél vybudovaných přehradních nádrží a vodních kanálů. Druhotně se nyní intenzivně rozšiřuje i na suchozemská stanoviště která jsou pouze dočasně podmáčená nebo zaplavovaná, např. při jarním tání sněhu nebo při letních deštích. Velice často zarůstá pole s rýži. Nejlépe roste na půdách neutrálních až mírně zásaditých, nezasolených až slabě zasolených.\n\nV ČR je rozšířen v kukuřičných a řepařských oblastech převážně v Polabí a na jihu Moravy, často vyrůstá také na zavlažovaných pozemcích. Jeho výskyt je evidován již na více než 500 místech.\n\nTrojhranné, tuhé lodyhy, v horní části ostře trojhranné a drsné, jsou vysoké 0,5 až 1 m. Rostou z drobných, kulatých hlízek o průměru 1 až 2 cm, které narůstají na tenkých, tmavohnědých podzemních oddencích bohatě větveného kořenového systému. Oddenky rostou převážně do cca 10 cm pod povrchem půdy, zasahují však někdy i do hloubky až 60 cm. Podzemní hlízky slouží k vegetativnímu rozmnožování, rostlina jich ročně vytvoří 25 až 80. Hlízky pouze v prvém roce přijímají pomoci oddenků živiny z mateřské rostliny, v dalších létech oddenky spojují hlízky pouze mechanicky. Mladé škrobovité hlízky jsou jedlé, postupně zdřevnatí a pak se dají semlet na mouku.\n\nLodyhy jsou dvojí, s květy jsou v horní třetině až polovině bezlisté, nekvetoucí mají listy po celé délce. Listy bez řapíků vyrůstající z nahnědlé pochvy mají ostré, ploché, lysé, někdy drsné lineární čepele až 16 cm dlouhé a 2 až 10 mm široké, na vrcholu zašpičatělé. Květné lodyhy jsou zakončeny výrazně dlouhými, ve spirále vyrůstajícími listeny s drsným okrajem rostoucí okolo květenství, stažené hlávky. V hustém společenství jiných rostlin které je zastiňují, např. ostřic, trav nebo obilovin, vyrůstají převážně jen sterilní lodyhy bez květů.\n\nKvětenství je vytvořeno jedním nebo dvěma svazky rezavě hnědých vejčitých nebo podlouhle vejčitých klásků vyrůstajících na vrcholu lodyhy. Klásky ve svazku nemají stopky, jsou přisedlé a vytvářejí stažené květenství. Jindy vedle těchto klásků vyrůstají ještě dvě až čtyři stopky na kterých roste po jednom až třech kláscích. Stopky nejsou delší než dvojnásobek délky klásků bez stopek a počet klásků na stopkách je menší než přisedlých. Klásky mají šroubovitě uspořádané plevy a v jejichž paždí vyrůstají květy s obvykle 4 až 6 štětinkami opatřenými po stranách zpětně zahnutými háčky nahrazujícími okvětí. Téměř všechny květy v klásku mají tři tyčinky dlouhé 3 až 4 mm s podlouhlými prašníky, svrchní semeník a pestík se štíhlými 2, nebo méně často se 3 čnělkami zakončenými bliznami. Počet blizen ovlivňuje tvar plodu. Rostliny vykvétají od června do září.\n\nPlodem jsou původně žlutobílé, po přezimování tmavohnědé heterokarpní vejčité nažky průměrně 3,5 mm dlouhé a 2,3 mm široké. Na spodní straně jsou ploché a na hřbetní straně promáčknuté nebo zploštělé a mají široce obvejčitý zobánek; s dozrávání jejich štětinky opadnou. Jsou obaleny oplodím s buňkami naplněnými vzduchem které umožňuje jejich plavání, jsou rozšiřovány vodou při záplavách nebo ptáky. Občas se vyskytující nažky z květů ze třemi bliznami jsou zaobleně trojhranné.\n\nJedno květenství poskytuje až do 150 semen která klíčí až na jaře po zimní stratifikaci, kdy je v půdě dostatek vláhy a semena leží na povrchu nebo jen plytce v půdě. Nejlépe klíčí na pozemcích kde dochází k lokálnímu podmáčení. Mladé semenáčky jsou v počáteční fázi růstu velmi malé a téměř unikají pozornosti. Za měsíc po vyklíčení již však vytvářejí nové oddenky a na nich již vyrůstají hlízky a z nich dále vyrůstají nové lodyhy. Protože v této fázi nemají kolem sebe ještě konkurenci ostatních plevelů kterým většinou nadměrná vlhkost nesvědčí, vytvářejí velmi rychle zahuštěné porosty.\n\nDruhý, častější, je vegetativní způsob rozmnožování pomoci hlízek, které jsou při zpracovávání půdy rozšiřovány do okolí. Hlízky v hloubce cca 10 cm za příznivých podmínek rychle klíčí, hlízky uložené hlouběji jsou zase schopny až 5 let přečkat v dormanci, tehdy nepřijímají vláhu a nepůsobí na ně žádné herbicidy. Vegetující hlízky jsou světlé, dormantní tmavohnědé.\n\nKamyšník polní pro svůj zdárný růst vyžaduje světlo a prostor, proto zapleveluje převážně širokořádkové porosty jako polní zeleninu, cukrovou řepu, brambory a kukuřici; pokud se nelikviduje je schopen se následujícího roku prosadit i v obilninách. Za příhodných podmínek vyrůstá v 1 m² 400 až 600 lodyh. K jeho rychlému šíření přispívá utužování spodních vrstev půdy těžkou mechanizací a postupné ucpávaní drenáži, vznikají tak občasně zaplavovaná místa která jsou pro tuto rostlinu ideální. Jeho rozšiřování na ornou půdu bylo pozorováno teprve od roku 1990.\n\nKamyšník má na listech voskovou vrstvu a to mu napomáhá odolávat současným herbicidům, které zničí ostatní plevele a kamyšník tak navíc ztrácí konkurenci. Zvýšené dávky herbicidů popálí pouze listovou plochu a to vede ke zrychlené regeneraci a růstu nových rostlin z nezasaženého kořenového systému. Plečkování v širokořádkových plodinách vytrvalé plevele poškozuje, kamyšník však díky mohutnému systému kořenů i za sucha opět rychle obráží. Proto je nutno tento zásah opakovat několikrát v průběhu vegetace.\n\nDnes je kamyšník polní, který je ještě odolnější než ostatní druhy, u některých druhů plodin v určitých oblastech neřešitelným problémem, mnohde se stal dominantním plevelem. Při technologií minimálního zpracování půdy, kdy je při mělké orbě zpracovávána jen do hloubky cca 10 cm, jsou sice rozrušeny kořeny, ale hlízky jsou naopak rozneseny po celém poli. Jako zatím nejúčinnější obrana, i když ne zcela postačující, se jeví klasická hluboká orba která kořenový systém rozruší a hlízky i semena zaklopí do hloubky větší než 20 cm. Bohužel, pokud se dalším rokem hlízky a semena dostanou k povrchu, zase porostou.\n\nZ důvodu dosud nevyřešené účinné ochrany se předpokládá další rozšiřování této plevelné rostliny.\n\n\n \n"}
{"id": "792415", "url": "https://cs.wikipedia.org/wiki?curid=792415", "title": "Štefan Buľko", "text": "Štefan Buľko\n\nŠtefan Buľko (9. října 1914 - 24. února 1975) byl slovenský a československý politik Strany slovenské obrody a poslanec Sněmovny národů Federálního shromáždění za normalizace.\n\nPo volbách roku 1971 zasedl do slovenské části Sněmovny národů (volební obvod č. 135 - Košice, Východoslovenský kraj). Křeslo nabyl až dodatečně v březnu 1973 po doplňovacích volbách poté, co zemřel poslanec Ján Haško. Ve FS setrval do své smrti roku 1975. Nahradil ho pak Ernest Balog. Působil na postu krajského tajemníka Strany slovenské obrody pro Východoslovenský kraj. Byl aktivní též jako novinář.\n\n"}
{"id": "792416", "url": "https://cs.wikipedia.org/wiki?curid=792416", "title": "Železná garda", "text": "Železná garda\n\nŽelezná garda () byla rumunská fašistická organizace a politická strana, kterou v roce 1927 založil Corneliu Zelea Codreanu. Organizace se vyznačovala silným pravoslavným šovinismem, antikomunismem a také silným antisemitismem.\n\nOrganizace vznikla v roce 1927 pod názvem Legie archanděla Michaela () a v roce 1931 byla přejmenována na Železnou gardu. Roku 1938 byla zakázána, ale v roce 1940 obnovila svoji činnost a stala se součástí vlády. V lednu 1941 se pokusila o převrat, který však nedostal očekávanou pomoc od Německa a byl potlačen. Vůdce strany Horia Sima utekl na německé vyslanectví, kde mu poskytli azyl. Potlačení převratu znamenalo konec činnosti organizace.\n"}
{"id": "792421", "url": "https://cs.wikipedia.org/wiki?curid=792421", "title": "Propast Brázda", "text": "Propast Brázda\n\nPropast Brázda (slovensky \"Priepasť Brázda\", místní názvy v maďarštině \"Barázdálási I-zsomboly\", \"Barázdálás\" , \"Barazdaláš\", \"Barasdaláš\" , Brázdovisko , Brázdna priepasť, Brázdnica; dle číslování: C6-1, SP-50 ) je propast v Slovenském krasu. Nachází se v nadmořské výšce 598 m na Silické planině v katastrálním území obce Silica v okrese Rožňava. Je 4. nejhlubší propastí v Slovenském krasu a 15. na Slovensku.\n\nTato korozní puklinovitá propast je hluboká 181 metrů. Je tvořena druhohorními střednětriasovými vápenci silického příkrovu. Od 1982 roku je prohlášena za národní přírodní památku. V spodní části propasti se nachází stupňovitá chodba dlouhá asi 150 m, která vzhůru vede do dómu se sintrovou výzdobou. V okolí se nacházejí i další propasti: \"Szalajova propast\", \"Medvědí propast\" a \"Závozné propasti\".\n\nPrvní sestup se uskutečnil v roce 1952. Dlouho byla mylně uváděna jako nejhlubší propast v Československu, dokud se v roce 1973 neuskutečnilo podrobné měření. Veřejnosti není přístupná.\n\nBrázda je národní přírodní památka ve správě příspěvkové organizace Správa slovenských jeskyní. Nachází se v katastrálním území obce Silica v okrese Rožňava v Košickém kraji. Území bylo vyhlášeno v roce 1983 a novelizováno v roce 1996. Ochranné pásmo nebylo stanoveno.\n\n"}
{"id": "792422", "url": "https://cs.wikipedia.org/wiki?curid=792422", "title": "Kančí propast", "text": "Kančí propast\n\nKančí propast nebo také Diviačia propast (slovensky \"Diviačia priepasť\") patří mezi nejhlubší propasti na Slovensku. Nachází se ve východní části Plešivecke planiny v Slovenském krasu, v katastrálním území obce Plešivec. Je hluboká 123 metrů. Název dostala podle nálezu 3000 let staré zasintrované kostry divočáka (\" Sus scrofa\"). Od roku 1986 je národní přírodní památkou a je součástí NP Slovenský kras. Patří mezi jeskyně Slovenského krasu, které byly zapsány do seznamu světového dědictví UNESCO. Veřejnosti není přístupná.\n\nByla vytvořena tektonickými poruchami ve vápencích silického příkrovu. Je tvořena soustavu komínových a devíti dómovitých prostorů. Má bohatou a rozmanitou sintrovanou výzdobu a viditelný vývojový sled. Patří mezi nejkrásnější a nejpozoruhodnější propasti. Na dně propasti na nacházejí podzemní jezírka. Jeskyně je významné zimoviště netopýrů, proto se v propasti nacházejí silné vrstvy guána. V roce 1966 byl v propasti objeven štírek \"Neobisium (Blothrus) slovacum\", který je jediným jeskynním štírkem na území Západních Karpat.\n\nDiviačia priepasť je národní přírodní památka ve správě příspěvkové organizace Správa slovenských jeskyní. Nachází se v katastrálním území obce Plešivec v okrese Rožňava v Košickém kraji. Území bylo vyhlášeno v roce 1986 a novelizováno v roce 1996. Ochranné pásmo nebylo stanoveno.\n\n"}
{"id": "792425", "url": "https://cs.wikipedia.org/wiki?curid=792425", "title": "Obratník noci", "text": "Obratník noci\n\nObratník noci ( ) je kniha amerického spisovatele Michaela Grubera, která vyšla v lednu 2004.\n\nJedná se o první knihu s hlavním hrdinou kubánským policejním detektivem Jimmym Pazem.\n\nPrvní příběh miamského detektiva kubánského původu Jimmyho Paze, který po večerech vaří ve vyhlášené kubánské restauraci, patřící jeho matce a po nocích prožívá svá milostná dobrodružství s jednou z mnoha milenek.\nV Miami je objevena mrtvola těhotné ženy, jejíž vražda byla provedena brutálně a to rozříznutím břicha a vyjmutí plodu, které skončilo v jiné místnosti, tvář oběti však napovídá klidu, který oběť v době činu měla. Nebylo pochyb o rituální vraždě.\nJinde v Miami žije žena, která kdysi byla velmi bohatá a zcestovalá, žije se svou malou dcerou a skrývá tajemství. To, které by mohlo objasnit kdo je onen vrah, který udeřil znovu.\n\nPříběh se odehrává ve třech rovinách a kloubí velice poutavým způsobem kulturu afrického kmene Jorubů, šamanismus s rasismem v USA a zvrácenou lidskou duší.\n\n"}
{"id": "792427", "url": "https://cs.wikipedia.org/wiki?curid=792427", "title": "Zakázková výroba", "text": "Zakázková výroba\n\nZakázková výroba (též kusová výroba) je jedním z typů výroby, typický produkcí menšího množství druhů výrobků, avšak mnoha různých variant. Pro zakázkovou výrobu je typické, že pohyb budoucích výrobků mezi pracovišti není pevně vymezen. Průběh výroby se opakuje nepravidelně nebo vůbec.\n\nZakázková výroba se většinou týká výroby nábytku, oděvů, skla, stavebnictví, různých specifických součástek (výroba odhlučňovacích krytů, výroba turbín), a dalších oblastí. Výrobky pocházející z tohoto typu výroby, jsou ve většině případů dražší než např. produkty sériové výroby - jedná o atypické výrobky, které jsou vyráběny na základě požadavků a představ zákazníka (zadavatele zakázky). Pro kvalitní zakázkovou výrobu je nutností vysoká specializace pracovníků, kteří se na výrobě podílejí.\n\nPro zakázkovou výrobu je typické technologické uspořádání pracoviště, jehož hlavním rysem je technologická příbuznost výrobních zařízení. Technologicky podobná nebo stejná strojní zařízení jsou soustředěna na jednom místě dílny (brusírna, svařovna, obráběcí úsek, a další). Opracovávaný výrobek postupně prostupuje všemi, či pouze některými částmi dílny v různém pořadí v závislosti na specifikací výrobku.\n\nMezi výhody technologického uspořádání pracoviště patří například pružnější výrobní proces (množstevní a časová pružnost a jednodušší přizpůsobení rozdílnému sortimentu výroby), lepší využitelnost výrobních kapacit strojů a zařízení nebo jednoduché zajištění provozuschopnosti výrobních zařízení. Nevýhodou tohoto uspořádání je zejména vyšší náročnost na operativní řízení výroby (vytváření harmonogramu výroby v závislosti na vytížení jednotlivých pracovišť a jejich maximálním využití), vyšší náročnost na manipulaci s materiálem (prodlužují se materiálové toky), prodloužení výrobního cyklu a vyšší zásoby rozpracované výroby.\n\nVýrobu nábytku lze shrnout do tří základních etap:\nPrvním krokem předvýrobní etapy výroby je příjem objednávky od zákazníka - dochází k přesné specifikaci podrobností zakázky. Typicky se jedná o specifikaci předmětu zakázky, finanční zajištění (záloha), poskytnutí nabídkového rozpočtu, detaily smlouvy či termín dokončení. Předvýrobní etapa se následně rozpadá do následujících třech částí:\n\nVe výrobní etapě výroby dochází k přeměně vstupů na výstup. Tato přeměna může být realizována formou řemeslné\nvýroby, kdy jeden pracovník vytváří celý výrobek (zejména u menších firem), nebo průmyslovou\nvýrobou (výrobek se pohybuje z místa na místo a každý pracovník se specializuje na svoji přidělenou část). Průmyslová forma výroby se vyskytuje u větších firem, které se specializují na zakázkovou výrobu (větší firmy nejsou nutně spjaty s výrobou sériovou). V této etapě dochází ke zhotovení výrobku, který tak dostává svou finální podobu a přesouvá se do třetí etapy.\n\nV odbytové etapě je realizována doprava výrobku s případnou montáží a následnou fakturací. Fakturací je proces výroby uzavřen.\n\nPředvýrobní proces zakázky na výrobu odhlučňovacích krytů je započat přijetím poptávky ze strany zákazníka, která představuje projevení zájmu o realizaci odhlučňovacího krytu. Na základě poptávky a specifikace požadavků zákazníka (požadavků na rozměry, požadovanou míru odhlučnění, vybavení krytu a další) je vypracována cenová nabídka, která je zaslána zákazníkovi. Na jejím základě se zákazník rozhoduje, zda se rozhodne pro zaslání závazné objednávky či nikoliv.\n\nV případě přijetí závazné objednávky je zákazníkem zaslána i technická dokumentace, nebo je tato dokumentace tvořena firmou realizující danou zakázku. V tomto případě následuje návštěva místa realizace, kde probíhá sběr potřebných informací k realizaci zakázky (informace o rozměrech, umístění a další). Tyto informace jsou předány příslušnému konstruktérovi, který započne vytváření technické dokumentace (dokumentace obsahující výkresy, kusovníky atd.) \n\nJednou ze součástí tvorby technické dokumentace je tvorba \"schvalovacího výkresu\", který je zaslán zákazníkovi ke schválení. Po jeho potvrzení jsou následně konstruktérem rozkreslovány jednotlivé \"pozice pro výrobu\" (jednotlivé části krytu - např. panely, konstrukce a další) a zároveň je vypracováván seznam materiálu potřebného výrobě. Po vypracování kompletní technické dokumentace je zakázka předávána do výroby.\n\nPo dodání potřebného materiálu začíná proces výroby. Jestliže požadovaný kryt obsahuje rám (konstrukci), pak je započato svařování jednotlivých komponent rámu a zároveň je započat střih plechů do požadovaných rozměrů jednotlivých panelů. Plechy jsou dále zámečnicky upraveny (tvorba otvorů, děr, a dalších speciálních úprav), ohýbány a pokračují do svařovny, kde jsou kompletovány. \n\nNásleduje tzv. \"předmontáž\" - fáze, kdy je kryt zkompletován za účelem kontroly, zda bylo dosaženo požadovaných rozměrů a zda jednotlivé části lze integrovat. Kryt je následně opět rozebrán a pokračuje do fáze lakování. Panely jsou následně plněny skelnou vatou, která zabezpečuje vlastní zákazníkem požadované odhlučnění. \n\nNásleduje balení a kryt je připraven k expedici. Tímto krokem výrobní proces končí.\n\nV povýrobní fázi je, v případě zájmu zákazníka, realizována montáž krytu.\n\n"}
{"id": "792428", "url": "https://cs.wikipedia.org/wiki?curid=792428", "title": "Železniční trať Monmouth–Coleford", "text": "Železniční trať Monmouth–Coleford\n\nŽelezniční trať Monmouth — Coleford anglicky ' nebo ' byla krátká železniční trať o normálním rozchodu v Gloucestershiru ve Spojeném království. Vedla z Monmouthu ležícího těsně za anglickými hranicemi ve velšském hrabství Monmouthshiru do Colefordu a byla dlouhá zhruba osm kilometrů. Byla budována v osmdesátých letech devatenáctého století, otevřena 1. září 1883 a provoz byl ukončen 1. ledna 1917. První rok byla provozována malou nezávislou společností, ale už v roce 1884 se dostala pod kontrolu Great Western Railway.\n\nJako první plánovala normálněrozhodnou železniční trať mezi Monmouthem a Colefordem společnost \"Coleford, Monmouth, Usk & Pontypool Railway\" provozující trať Monmouth – Pontypool. Podle původního plánu měla tato trať vést z Pontypoolu přes Monmouth dále do Colefordu, přičemž trasa byla plánována převážně po bývalé Monmouthské železnici. \"Coleford, Monmouth, Usk & Pontypool Railway\" ovšem po dobudování úseku z Monmouthu do Pontypoolu zbankrotovala, trať se stala součástí Great Western Railway a z pokračování na Coleford tak zůstal jen postavený velký monmouthský viadukt přes řeku Wye. Trať z Monmouthu do Colefordu tak dokončila až v roce 1883 společnost \"Coleford Railway Co.\"\n\nNa monmouthském konci trať končila ve velké stanici Monmouth Troy, přičemž byla už čtvrtou (a zároveň poslední) tratí, která sem vedla. V souladu s původními plány vedla víceméně v trase bývalé Monmouthské železnice, ale sem tam se odchýlila aby se vyhnula ostrým obloukům. Na své trase železnice procházela pěti tunely. Mezi zastávkou Wyesham Halt, kde se odpojovala od železniční trati Monmouth – Chepstow (\"trať údolím Wye\") a konečnou stanicí v Colefordu byla jen jediná další zastávka, Newland. V Monmouthu mohli cestující přestoupit na trať do Chepstowu, na trať do Pontypoolu a na trať do Ross-on-Wye. Trať nikdy nenaplnila očekávání a byla v úseku od Wyesham Junction do Whitecliff Quarry na Nový rok roku 1917 zavřena.\n\nNěkolikrát se objevil nápad znovu trať otevřít jako součást blízké sítě Severn & Wye Railway, která dříve končila v Colefordu a převzala po trati Monmouth – Coleford úsek do Whitecliff Quarry. Vzhledem k nutným nákladům na údržbu ovšem k znovuotevření nikdy nedošlo.\n\n"}
{"id": "792436", "url": "https://cs.wikipedia.org/wiki?curid=792436", "title": "Údolí kostí", "text": "Údolí kostí\n\nÚdolí kostí ( ) je kniha amerického spisovatele Michaela Grubera, která vyšla v lednu 2005.\n\nRomán je druhým v pořadí s hlavním hrdinou se jménem Jimmy Paz.\n\n"}
{"id": "792437", "url": "https://cs.wikipedia.org/wiki?curid=792437", "title": "Noc jaguára", "text": "Noc jaguára\n\nNoc jaguára (: ) je kniha amerického spisovatele Michaela Grubera, která vyšla v dubnu 2006.\n\nJe třetím a zatím posledním románem s detektivem Jimmym Pazem.\n\n"}
{"id": "792438", "url": "https://cs.wikipedia.org/wiki?curid=792438", "title": "Myofibroblast", "text": "Myofibroblast\n\nMyofibroblasty jsou buňky pojivové tkáně.\nJiž jejich název napovídá, že to jsou buňky na pomezí fibroblastů a myoblastů.\nFibroblast je základní buňka vaziva, která produkuje do svého okolí složky extracelulárního matrix, naopak myoblasty jsou prekursory svalových buněk, ze kterých se postupně vyvinou plně diferenciované svalové buňky. Oproti fibroblastům se myofibroblasty liší zejména dynamickými aktinovými vlákny.\n\nPři běžném stavu slouží myofibroblasty spíše jako podpůrné buňky. Umí se stahovat díky dynamickému cytoskeletu a zároveň produkují kolagen, významnou složku extracelulárního matrix. Hlavní roli však přebírají v době po zranění, kdy se zmnoží a účastní se stahování rány a tvorby jizvy. \nMezi sebou jsou navzájem propojeny buněčným spojem, kterému se říká nexus, neboli gap junction. Při určení myofibroblastů se sleduje produkce“ alpha smooth muscle actin” (α-SMA), slouží tedy jako marker.\n\nPři bližším zkoumání původu myofibroblastů je zřejmé, že se jedná o velmi komplexní problematiku. Je několik regulačních drah, transkripčních i epigenetických faktorů, které mají vliv na činnost a funkčnost myofibroblastů. Po mechanickém stresu tkáně fibroblasty začnou tvořit stresová vlákna, která jsou složena z cytoplasmatického aktinu a přeměňují se tím na proto-myofibroblasty. \nPro diferenciaci na myofibroblasty je potřeba zejména přítomnost transformačního faktoru TGF-β (Transforming growth factor beta). Dále pak také přítomnost speciálních extracelulárních proteinů jako např. varianty fibronektinu. \n\nHlavní funkcí myofibroblastů je produkce kolagenu typu I a určitých cytokinů. Z toho je zřejmé, že hrají klíčovou roli při formování extracelulárního matrix, při léčení zánětů, jizvení a usazování pojivové tkáně. \nPomocí silných aktinových vláken stahují k sobě poškozené tkáně a vyplňují volný prostor při procesu, kterému se říká fibróza. Regulace tohoto projevu je však esenciální, a při nedostatečné kontrole mohou vznikat trvalé jizvy.\n\nPo dokončení opravy tkáň se uvolnění od mechanického stresu a měla by přestat produkce myofibroblastů a již nepotřebné buňky skončí programovanou buněčnou smrtí. Mezi dva hlavní signály, které vedou k apoptóze myofibroblastů patří vytvoření mezibuněčných kontaktů a uvolnění stresových vláken.\nPokud však tento signální mechanismus selže, tvorba myofibroblastů neustane a buňky nejsou odstraňovány, což vede k vzniku patologických jizev. Tyto jizvy poškozují vnitřní orgány, velmi často srdce, ledviny nebo plíce a vedou k fibrotickým onemocněním (např. plicní fibróza) nebo i vnější povrch těla, příkladem může být Dupuytrenova nemoc . Pokud jizvy zůstanou na srdci, tvoří bariéru pro přenos elektrických signálů a mohou tedy vést k rozhození srdečního rytmu.\n"}
{"id": "792442", "url": "https://cs.wikipedia.org/wiki?curid=792442", "title": "Jiří Vacek", "text": "Jiří Vacek\n\nJiří Vacek (* 25. května 1931, Slaný) je český mystik, spisovatel a překladatel duchovní literatury.\n\nPůsobí jako učitel jógy, mystiky a nedvojné filozofie – advaity v Čechách i v zahraničí. Ve své praxi vychází z učení Šrí Ramany Mahárišiho, tamilského mudrce z Arunáčaly. Je autorem encyklopedie z oblasti jógy a mystiky s názvem \"Řada nejvyšší jóga a mystika\". Jeho články byly publikovány v mnoha časopisech tuzemských i zahraničních. Je též autorem mnoha CD a DVD s duchovní tematikou. Do českého jazyka přeložil díla z nejrůznějších oblastí duchovní literatury, především učení Ramany Mahárišiho, ale i mnoha dalších. Jako popularizátor jógy a mystiky značně ovlivnil a stále ovlivňuje současnou duchovní scénu.\n\nJiří Vacek se narodil v roce 1931 ve Slaném a o duchovní život se začal zajímat již v roce 1945. Jeho první knihou s duchovní tematikou byl \"Ohnivý keř čili odhalená cesta mystická\" od Karla Weinfurtera, podle kterého začal provádět mystická cvičení, především tzv. písmenková cvičení a soustředění na duchovní srdce.\n\nOd počátku byl přitahován osobou Ramany Mahárišiho, duchovního učitele a mudrce z 19. až 20. století, jehož átmavičáru (stezku poznání sebe) od konce padesátých let i praktikoval. Jeho dalšími duchovními mistry, se kterými byl osobně v kontaktu, pak byli Jarka Kočí z Ostravy a Míla Tomášová.\nZa komunistického režimu byl Jiří Vacek pro své duchovní zájmy vyslýchán Státní bezpečností a dokonce i odsouzen za narušování socialistického soužití a následně i několikrát vyhozen ze zaměstnání. Bez ohledu na to však již v té době šířil své práce a překlady a to ve formě samizdatů.\n\nPo roce 1989 začal veřejně působit a vydávat překlady duchovních knih, především díla s naukou Ramany Mahárišiho, knihy pojednávající o nedvojném poznání – advaitě, ale i překlady děl z křesťanství či zenbuddhismu. Jeho vlastních praktických děl, která dosud vydal, je více než 100 a překladů více než 30.\n\nVe volném čase se věnuje veřejným meditacím.\n\nDuchovní nauka prezentovaná Jiřím Vackem vychází především z učení Ramany Mahárišiho. Stejně jako on učí Jiří Vacek, že základem duchovního života je nalezení naší pravé existence v sebe si vědomém vědomí neboli realizace (což je uvědomění) si našeho pravého Já. Nejjednodušším způsobem jak si naše pravé Já uvědomit je „stopa“ pozorovatele, jelikož k tomu, abychom mohli cokoliv pozorovat, musíme zde být my – vědomí, které vše pozoruje neboli si uvědomuje. Ve vědomí pozorovatele se neustále rozlišujeme od všech pozorovaných předmětů, kterými jsou naše tělo, výtvory naší mysli včetně našich citů a okolní svět. Současně si přímo a beze slov či myšlení uvědomujeme, že jsme nehmotným vědomím, které si tyto pozorované předměty uvědomuje. Tento nejpodstatnější prvek duchovní praxe můžeme a máme provádět neustále, a to i při všech běžných denních činnostech. Vědomím sebe si vědomého pozorovatele vnášíme do našeho každodenního života život božský, nerozdělujeme jej na světský a duchovní, a navíc naše činnosti v takovémto opření se o Boha provádíme lépe a kvalitněji. Tato praxe nám umožňuje realizovat i druhý nosný prvek duchovní praxe jímž je rozpouštění vásán, sklonů naší mysli zaměřených na naše tělo a do našeho od Boha odpadlého světa. Tuto praxi zaměřenou převážně na statický aspekt Skutečnosti doplnil Jiří Vacek o nedílný prvek, kterým je vnitřní pránajáma. Tato meditace zaměřená na božskou tvůrčí sílu doplňuje jeho nauku o praxi duchovního života tak, aby byly rozvíjeny současně oba aspekty Skutečnosti – statický i dynamický.\n\nVlastní práce Jiřího Vacka doposud tvoří přes 100 titulů s nejrůznějšími tématy z oblasti jógy a mystiky a k tomu se druží ještě přes 30 překladů z různých duchovních směrů. O jeho práci se často opírají i autoři jiných děl, např. Vojtěch Steiner v \"Dějinách jógy\" či editoři ruského vydání \"Hovorů s Ramanou Mahárišim\" a další.\n\nZákladní dílo J. Vacka tvoří knihy \"Základy jógy a mystiky\", \"Královská jóga\" a \"Učebnice átmavičáry\", kde jsou objasněny základní principy duchovního života.\n\n\"Řada nejvyšší jóga a mystika\" objasňuje teorii a praxi nejrůznějších druhů jóg, jako je džňána jóga, bhakti jóga, karma jóga a další a tím nabízí celkový, syntetický pohled, a odkrývá zákonitosti, kterými se naše duchovní úsilí řídí.\n\nV titulech jako je například \"Život božský\" nebo \"Chození s Bohem\" nalezne čtenář popis stavu sjednocení s Bohem a jeho podmínky, jejichž dodržování jej udrží. Obsahují i řadu praktických návodů a postupů, které tento stav prohlubují.\n\nKniha \"Život a učení Ramany Maháriših\"o líčí život a nauku velkého duchovního učitele 19. až 20. století, Ramany Mahárišiho. V díle \"Kdo jsem já\" pak nalezneme Maharišiho učení přímé stezky. Třídílné \"Rozhovory s Ramanou Mahárišim\" zachycují rozhovory, které vedli s mudrcem význační spisovatelé a filosofové jako např. Paul Brunton, Jógananda, Evans Wentz, prof. S. Radhakrishnan, pozdější indický prezident i prostí tazatelé. V odpovědích Ramany Mahárišiho je zachycena moudrost a síla, které obrací pozornost tazatele zpět na samotný zdroj naší existence, na naše pravé Já. Bohatým zdrojem této literatury je Ramanašrám.\n\nPřeklady sanskrtských spisů seznamují čtenáře se základními díly nedvojné filozofie – advaity. Například \"Jóga Vašišta\" je v celé Indii považována za vrcholné dílo o józe vůbec. Je připisována védskému mudrci Válmíkimu a podává návod k dosažení nirvány formou rozmluvy mudrce a Rámy, božského avatára.\n\nDíla z oblasti křesťanské mystiky jsou svým obsahem zaměřena na vnitřní význam křesťanství, jakožto základní principy všech pravých, vnitřních náboženství. Je zde podán podrobný výklad bible z hlediska vnitřního, duchovního života. Mimo jiné sem patří překlady významných děl křesťanských světců. Například \"Poutník vypráví o své cestě k Bohu\" je vyprávěním ruského pravoslavného poutníka z 19. století o tom, jak hledal nepřetržitou modlitbu Srdce, ke které nás nabízí Nový zákon. Nalezl ji v opakování Ježíšovy modlitby.\n\nVe svých pamětech pod názvem \"Jak jsem hledal Boha a nalezl sebe\" Jiří Vacek podrobně a rozsáhle líčí svůj životopis zahrnující oblasti jak „běžného“ tak i duchovního života.\n\nSvými překlady Jiří Vacek objevil a zpřístupnil českému čtenáři takové duchovní mistry, jako je např. Svámí Ramdas, Nisargadatta Maharádž, Svámí Muktánanda, zenový mistr Hui-Hai, Sai Baba ze Širdí a další.\n\nAudio CD a Video DVD obsahují autentické záznamy z promluv o duchovní praxi a ze společných meditací a seminářů.\n\nVe svých dílech se Jiří Vacek vyjadřuje i k současným společenským tématům, např. v knihách \"Odhalená tvář Němců\", \"Vraždění po německu\" a souvisejících článcích.\n\nNěkteré z autorových prací byly přeloženy do cizích jazyků jako například \"Džňána Gíta\" do německého, holandského a anglického. Některé anglické texty a články o meditaci a spirituální praxi byly zkompilovány v knize \"Handful of Gems\".\n\n\n\n\n\n\nPraxi duchovního života učí Jiří Vacek na veřejných meditacích, které probíhají v Praze, Brně, Olomouci a Hradci Králové (dříve i po celém Slovensku) a na týdenních meditačních seminářích pořádaných v České i Slovenské republice.\n\n"}
{"id": "792447", "url": "https://cs.wikipedia.org/wiki?curid=792447", "title": "Jevišovka", "text": "Jevišovka\n\nJevišovka je název více objektů: \n"}
{"id": "792449", "url": "https://cs.wikipedia.org/wiki?curid=792449", "title": "Jan Orgoník", "text": "Jan Orgoník\n\nJan Orgoník (* 21. října 1964) je bývalý český fotbalista, obránce.\n\nHrál za Spartu Praha, na vojně za VTJ Tábor, vrátil se do Sparty a potom odešel do TJ JZD Slušovice. I když se nikdy trvale neprosadil do základní sestavy, získal se Spartou třikrát mistrovský titul. V Poháru mistrů evropských zemí nastoupil ve 2 utkáních. V československé lize nastoupil ve 34 utkáních a dal 1 gól.\n\n"}
{"id": "792450", "url": "https://cs.wikipedia.org/wiki?curid=792450", "title": "Jozef Michálek", "text": "Jozef Michálek\n\nJozef Michálek (* 16. září 1961) je bývalý slovenský fotbalista, brankář.\n\nV nejvyšší soutěži chytal za Duklu Banská Bystrica, ZVL Žilina a Spartu Praha, se kterou získal v sezóně 1988/89 mistrovský titul. V Poháru mistrů evropských zemí nastoupil za Spartu na podzim 1988 v Bukurešti proti Steauě, zápas skončil nerozhodně 2:2. Ve druhé nejvyšší soutěži hrál za Duklu Banská Bystrica a JZD Slušovice.\n\n"}
{"id": "792451", "url": "https://cs.wikipedia.org/wiki?curid=792451", "title": "Švédsko na Zimních olympijských hrách 2006", "text": "Švédsko na Zimních olympijských hrách 2006\n\nŠvédsko na Zimních olympijských hrách 2006 v Turíně reprezentovalo 106 sportovců, z toho 63 mužů a 43 žen. Nejmladším účastníkem byla Emma Eliasson (16 let, 245 dní), nejstarším pak Anette Norberg (39 let, 94 dní). Reprezentanti vybojovali 14 medailí, z toho 7 zlatých 2 stříbrné a 5 bronzových.\n\n"}
{"id": "792456", "url": "https://cs.wikipedia.org/wiki?curid=792456", "title": "Švédsko na Zimních olympijských hrách 2002", "text": "Švédsko na Zimních olympijských hrách 2002\n\nŠvédsko na Zimních olympijských hrách 2002 v Salt Lake City reprezentovalo 102 sportovců, z toho 56 mužů a 46 žen. Nejmladším účastníkem byla Kim Martin (15 let, 349 dní), nejstarším pak Kristina Bergstrand (38 let, 131 dní). Reprezentanti vybojovali 7 medailí, z toho 2 stříbrné a 5 bronzových.\n\n"}
{"id": "792457", "url": "https://cs.wikipedia.org/wiki?curid=792457", "title": "Autopsie", "text": "Autopsie\n\nAutopsie může být:\n"}
{"id": "792460", "url": "https://cs.wikipedia.org/wiki?curid=792460", "title": "Thomas Helveg", "text": "Thomas Helveg\n\nThomas Lund Helveg (* 24. červen 1971 Odense, Dánsko) je bývalý dánský fotbalista a reprezentant.\n\n\n\n\n\n"}
{"id": "792461", "url": "https://cs.wikipedia.org/wiki?curid=792461", "title": "Židovský hřbitov v Kolinci", "text": "Židovský hřbitov v Kolinci\n\nŽidovský hřbitov v Kolinci, založený snad v první polovině 14. století, se nachází v jihovýchodní části městysu Kolinec. Leží ve svahu nedaleko silnice směrem na Hrádek za zámkem a základní školou. Patří do majetku české Federace židovských obcí a nachází se na pozemkové parcele číslo 517 katastrálního území obce. Cesta vzhůru k němu k němu vede mezi čp. 69 a 70. Je chráněn jako kulturní památka České republiky.\nPísemně doložen je od 1. čtvrtiny 18. století s rozšířením v letech 1803 a 1834. Obřady zde probíhaly do roku 1939. V areálu se dochovalo kolem 130 náhrobků s nejstarší stélou z roku 1727, většina náhrobních kamenů je z bílého pískovce.\n\nZ průchozí márnice stojící na západně areálu se dochovaly pouze zbytky obvodového zdiva. Vstupní brána je ve velmi špatném stavu a nelze ji ani otevřít, nicméně do areálu se lze bez problémů dostat přes pobořenou kamennou zeď.\n\nV obci též stála dnes již zaniklá synagoga.\n\n"}
{"id": "792468", "url": "https://cs.wikipedia.org/wiki?curid=792468", "title": "Podkowa Leśna Zachodnia", "text": "Podkowa Leśna Zachodnia\n\nŽelezniční zastávka Podkowa Leśna Zachodnia slouží regionální dopravě v Podkowie Leśnej, Mazovském vojvodství.\n\nŽelezniční zastávka Podkowa Leśna Zachodnia byla otevřena v roce 1936. Je obsluhována regionálními spoji dopravce Warszawska Kolej Dojazdowa, zkráceně WKD, který provozuje příměstskou osobní železniční dopravu na vlastní železniční síti spojující centrum Varšavy s obcemi Michałovice, Pruszków, Brwinów, Podkowa Leśna, Milanówek a Grodzisk Mazowiecki jihozápadně od Varšavy.\n\n\"Přehled počtu spojů je pouze orientační\"\n\nZe zastávky odjíždí spoje do stanic:\n\nCelkový počet spojů, které obsluhuje zastávka:\n\nŽelezniční zastávkou Podkowa Leśna Zachodnia prochází železniční tratě:\n\n\n\n\n"}
{"id": "792469", "url": "https://cs.wikipedia.org/wiki?curid=792469", "title": "Mehedinți", "text": "Mehedinți\n\nMehedinți (čti \"[mehedinc]\") je název několika zeměpisných objektů:\n\n"}
{"id": "792478", "url": "https://cs.wikipedia.org/wiki?curid=792478", "title": "Nowa Wieś Warszawska", "text": "Nowa Wieś Warszawska\n\nŽelezniční zastávka Nowa Wieś Warszawska slouží regionální dopravě v Nowej Wsi, Mazovském vojvodství.\n\nŽelezniční zastávka Nowa Wieś Warszawska byla otevřena v roce 1927. Je obsluhována regionálními spoji dopravce Warszawska Kolej Dojazdowa, zkráceně WKD, který provozuje příměstskou osobní železniční dopravu na vlastní železniční síti spojující centrum Varšavy s obcemi Michałovice, Pruszków, Brwinów, Podkowa Leśna]], Milanówek a Grodzisk Mazowiecki jihozápadně od Varšavy.\n\n\"Přehled počtu spojů je pouze orientační\"\n\nZe zastávky odjíždí spoje do stanic:\n\nCelkový počet spojů, které obsluhuje zastávka:\n\nŽelezniční zastávkou Nowa Wieś Warszawska prochází železniční tratě:\n\n\n\n\n"}
{"id": "792482", "url": "https://cs.wikipedia.org/wiki?curid=792482", "title": "Ukrajina na Zimních olympijských hrách 2006", "text": "Ukrajina na Zimních olympijských hrách 2006\n\nUkrajina na Zimních olympijských hrách 2006 v Turíně reprezentovalo 52 sportovců, z toho 30 mužů a 22 žen. Nejmladším účastníkem byl Oleksandr Abramenko (17 let, 292 dní), nejstarším pak Liliya Ludan (36 let, 257 dní). Reprezentanti vybojovali 2 bronzových medaile.\n\n"}
{"id": "792484", "url": "https://cs.wikipedia.org/wiki?curid=792484", "title": "Ukrajina na Zimních olympijských hrách 1998", "text": "Ukrajina na Zimních olympijských hrách 1998\n\nUkrajina na Zimních olympijských hrách 1998 v Nagano reprezentovalo 56 sportovců, z toho 30 mužů a 26 žen. Nejmladším účastníkem byl Olena Junčyk (15 let, 161 dní), nejstarším pak Oleksandr Uškalenko (33 let, 204 dní). Reprezentanti vybojovali 1 stříbrnou medaili.\n"}
{"id": "792488", "url": "https://cs.wikipedia.org/wiki?curid=792488", "title": "Juraj Buňa", "text": "Juraj Buňa\n\nJuraj Buňa (* 28. května 1938) byl slovenský a československý politik Komunistické strany Slovenska a poslanec Sněmovny národů Federálního shromáždění za normalizace.\n\nK roku 1971 se profesně uvádí jako předseda JZD. Ve volbách roku 1971 zasedl do slovenské části Sněmovny národů (volební obvod č. 144 – Gelnica, Východoslovenský kraj). Ve FS setrval do konce funkčního období, tedy do voleb roku 1976.\n\n"}
{"id": "792489", "url": "https://cs.wikipedia.org/wiki?curid=792489", "title": "Ukrajina na Zimních olympijských hrách 1994", "text": "Ukrajina na Zimních olympijských hrách 1994\n\nUkrajina na Zimních olympijských hrách 1994 v Lillehammeru reprezentovalo 37 sportovců, z toho 20 mužů a 17 žen. Nejmladším účastníkem byla Olena Belusovska (13 let, 98 dní), nejstarším pak Taras Dolnyj (34 let, 251 dní). Reprezentanti vybojovali 1 zlatou a 1 bronzovou medaili.\n\n"}
{"id": "792490", "url": "https://cs.wikipedia.org/wiki?curid=792490", "title": "Mehedinți (pohoří)", "text": "Mehedinți (pohoří)\n\nMehedinți (čti \"[mehedinc]\") je pohoří v západní části Jižních Karpat v jihozápadním Rumunsku ve stejnojmenné župě. Táhne se ze severovýchodu na jihozápad od pohoří Godeanu a Vâlcan (jehož je pokračováním) k lázním Băile Herculane. Na severozápadě ho údolí řeky Cerna odděluje od souběžného pohoří Cerna, na jihovýchodě přechází v pahorkatinu Podișul Mehedinți. Zatímco severozápadní svahy spadají prudce do údolí, jihovýchodní strana klesá pozvolně. Nejvyšším vrcholem pohoří je Vârful lui Stan (1466 m), další významné vrcholy jsou Piatra Cloșani (1421 m), Pietrele Albe (1336 m) a Domogled (1105).\n\nPohoří je budováno převážně jurskými vápenci. Na jihovýchodních svazích se nachází významná krasová oblast Ponoarele. Celkově je v povodí Cerné známo na 100 krasových jeskyní.\n\nPodstatná část pohoří je součástí národního parku Domogled – Valea Cernei.\n"}
{"id": "792497", "url": "https://cs.wikipedia.org/wiki?curid=792497", "title": "Jozef Csémi", "text": "Jozef Csémi\n\nJozef Csémi, též József Csémi (* 4. listopadu 1941), byl československý politik Komunistické strany Slovenska ze Slovenska maďarské národnosti a poslanec Sněmovny národů Federálního shromáždění za normalizace.\n\nK roku 1976 se uvádí jako předseda JZD. Pocházel z obce Zemianska Olča.\n\nDlouhodobě zasedal v nejvyšším zákonodárném sboru. Po volbách roku 1971 zasedl do slovenské části Sněmovny národů (volební obvod č. 87 - Kolárovo, Západoslovenský kraj). Křeslo nabyl až dodatečně v prosinci 1975 v doplňovacích volbách poté, co rezignoval poslanec Ferdinánd Szénasi. Mandát obhájil ve volbách roku 1976 (obvod Kolárovo), volbách roku 1981 (obvod Kolárovo) a volbách roku 1986 (obvod Kolárovo). Ve FS jako poslanec setrval do konce volebního období, tedy do svobodných voleb roku 1990, takže se ho netýkal proces kooptace do Federálního shromáždění po sametové revoluci.\n\n"}
{"id": "792498", "url": "https://cs.wikipedia.org/wiki?curid=792498", "title": "Václav Suk", "text": "Václav Suk\n\nVáclav Suk, také Váša Suk, v Rusku Вячеслав Иванович Сук, (16. listopadu 1861 Kladno – 12. ledna 1933 Moskva) byl český houslista, dirigent a hudební skladatel působící v Rusku.\n\nOd roku 1873 studoval na Pražské konzervatoři hru na housle a kontrapunkt. Ve skladbě byl soukromým žákem Zdeňka Fibicha. Po absolvování konzervatoře v roce 1880 působil krátce jako houslista ve Varšavě. Ještě téhož roku odešel do Ruska a stal se koncertním mistrem charkovské opery a od roku 1882 houslistou moskevského Velkého divadla.\n\nV roce 1885 se vrátil do Charkova, tentokrát jako operní a symfonický dirigent. V následujících letech vystřídal řadu scén, operních společností i symfonických orchestrů. Působil v Kyjevě, Oděse, u Ceterelliho společnosti v Petrohradě, v Kazani i v Saratově. Konečně v roce 1906 byl jmenován dirigentem Velkého divadla v Moskvě, kde setrval až do své smrti. Kromě toho se v roce 1924 stal šéfem operního studia Konstantina Sergejeviče Stanislavského a řídil letní koncerty v sovětských lázních.\n\nVe Velkém divadle se dočkal zaslouženého uznání a poct. V roce 1922 byl jmenován \"Zasloužilým umělcem republiky\" a v roce 1925 \"Národním umělcem Sovětského svazu\". Po jeho smrti byl k uctění jeho památky ve Velkém divadle zřízen zvláštní foyer nesoucí jeho jméno.\n\nAčkoliv skladatel zcela splynul s ruským prostředím a měl i sovětské státní občanství, trvale udržoval styky se svou původní vlastí. Jeho opera \"Lesův pán\" byla uvedena v Národním divadle v Praze 5. dubna 1903 za osobního řízení autora. Neměla však velký úspěch.\n\n\n\n\n\n\n\n"}
{"id": "792501", "url": "https://cs.wikipedia.org/wiki?curid=792501", "title": "Warszawa Aleje Jerozolimskie", "text": "Warszawa Aleje Jerozolimskie\n\nWarszawa Aleje Jerozolimskie je železniční zastávka sloužící regionální dopravě ve Varšavě, Mazovském vojvodství.\n\nŽelezniční zastávku Warszawa Aleje Jerozolimskie obsluhují regionální spoje dopravce Koleje Mazowieckie, který provozuje osobní dopravu téměř výhradně na území Mazovského vojvodství, tedy především na tratích vycházejících radiálně z Varšavy. V bezprostřední blízkosti této zastávky se nachází i železniční zastávka Warszawa Aleje Jerozolimskie WKD, jejímž provozovatelem je Warszawska Kolej Dojazdowa.\nŽelezniční zastávkou Warszawa Aleje Jerozolimskie prochází železniční tratě:\n\n\n\n\n"}
{"id": "792504", "url": "https://cs.wikipedia.org/wiki?curid=792504", "title": "Ľubomír Čajko", "text": "Ľubomír Čajko\n\nĽubomír Čajko, též uváděn jako Ľubomír Čajka (* 29. listopadu 1939) byl slovenský a československý politik Komunistické strany Slovenska a poslanec Sněmovny národů Federálního shromáždění za normalizace.\n\nPo volbách roku 1971 zasedl do slovenské části Sněmovny národů (volební obvod č. 121 - Hnúšťa-Likier, Středoslovenský kraj). Křeslo nabyl až dodatečně v říjnu 1975 v doplňovacích volbách poté, co zemřel poslanec Ondrej Klokoč. Ve FS setrval do konce funkčního období, tedy do voleb roku 1976.\n\n"}
{"id": "792510", "url": "https://cs.wikipedia.org/wiki?curid=792510", "title": "Jesse Eisenberg", "text": "Jesse Eisenberg\n\nJesse Adam Eisenberg (* 5. října 1983, Queens, New York, USA) je americký divadelní a filmový herec. V roce 2011 byl nominován na Oscara v kategorii Nejlepší herec v hlavní roli za roli Marka Zuckerberga ve filmu The Social Network.\n\n"}
{"id": "792516", "url": "https://cs.wikipedia.org/wiki?curid=792516", "title": "PMBOK Guide", "text": "PMBOK Guide\n\nPMBOK Guide (A Guide to the Project Management Body of Knowledge) je metodika a příručka pro projektové řízení vyvíjena neziskovou organizací zaměřující se na projektové řízení PMI (Project Management Institute). Základem je shromažďování nejlepších praxí z oboru a uvedení jich ve standard pro řízení projektů.\n\nJedná se o metodiku vyvíjenou a používanou převážně v USA.\n\nPrvní verze metodiky PMBOK se váže s rokem 1987, kdy byl vydán organizací PMI dokument, který shrnoval nejlepší praxe a vydával je jako standard pro řízení projektů.\n\nOficiální příručka byla vydána až o téměř deset let později v roce 1996 pod názvem PMBOK Guide. Ta byla dále aktualizována v roce 2000 a 2004 bez výrazných změn. V roce 2008 došlo k dosud nejvýznamnější revizi. Aktuální - pátá edice byla vydána 1.1.2013.\n\nMetodika je aktualizována a vyvíjena pod záštitou organizace PMI. Na rozvoji a úpravách se ovšem podílí množství projektových manažerů a profesionálů, kteří metodiku užívají v praxi. Je tak zajištěna shoda s aktuální praxí.\n\nPMBOK Guide je procesně orientovaná metodika. Cíle je dosahováno pomocí definovaných procesů. Každý proces má určeny své vstupy a výstupy a techniky a návody, jak by měl být prováděn. V edici 2008 je každý proces doplněn diagramem datových toků, tak aby byla jasná provázanost jednotlivých procesů.\n\nMetodiku tvoří 5 skupin procesů a 10 znalostních oblastí, které tvoří rámec pro celkem 42 dílčích procesů užívaných pro řízení projektu.\n\nSkupiny procesů\n\nZnalostní oblasti\n"}
{"id": "792517", "url": "https://cs.wikipedia.org/wiki?curid=792517", "title": "Vincencia Čambalová", "text": "Vincencia Čambalová\n\nVincencia Čambalová (8. května 1930 – 5. ledna 1997) byla slovenská a československá politička Komunistické strany Slovenska a poslankyně Sněmovny národů Federálního shromáždění za normalizace.\n\nK roku 1971 se profesně uvádí jako dělnice. K roku 1976 coby laborantka. XV. sjezd KSČ ji zvolil za kandidátku Ústředního výboru Komunistické strany Československa.\n\nVe volbách roku 1971 zasedla do slovenské části Sněmovny národů (volební obvod č. 76 - Devín-Petržalka, Bratislava). Mandát získala i ve volbách roku 1976 (obvod Karlova Ves, Dúbravka, Devín, Petržalka). Ve FS setrvala do konce funkčního období, tedy do voleb roku 1981.\n\n"}
{"id": "792518", "url": "https://cs.wikipedia.org/wiki?curid=792518", "title": "Stanislav Dostál (1963)", "text": "Stanislav Dostál (1963)\n\nStanislav Dostál (* 7. listopad 1963, Přerov) je bývalý český fotbalový záložník.\n\nV československé lize hrál za TJ Vítkovice a na vojně za Dukle Banská Bystrica, v turecké lize za Altay Izmir a v české lize za FC Svit Zlín. V nižších soutěžích hrál v Německu za SF Siegen a doma za FK Přerov. V československé a české lize nastoupil v 257 utkáních a dal 35 gólů. Získal ligový titul v sezóně 1985/1986 s Vítkovicemi. V Poháru UEFA nastoupil v 8 utkáních a dal 2 góly.\n\n\n"}
{"id": "792523", "url": "https://cs.wikipedia.org/wiki?curid=792523", "title": "Helena Čermáková (politička)", "text": "Helena Čermáková (politička)\n\nHelena Čermáková (* 15. května 1926) byla česká a československá politička Československé strany socialistické a poslankyně Sněmovny národů Federálního shromáždění za normalizace.\n\nK roku 1971 se profesně uvádí jako politická pracovnice. K roku 1976 coby členka Ústředního výboru Československé strany socialistické.\n\nVe volbách roku 1971 zasedla do české části Sněmovny národů (volební obvod č. 5 – Praha 5, hlavní město Praha). Mandát obhájila ve volbách roku 1976 (obvod Praha 5) a volbách roku 1981 (obvod Praha 4 a Praha 5). Ve FS setrvala do konce funkčního období, tedy do voleb roku 1986.\n\n"}
{"id": "792526", "url": "https://cs.wikipedia.org/wiki?curid=792526", "title": "Helena Čermáková", "text": "Helena Čermáková\n\nJméno a příjmení Helena Čermáková má více nositelů:\n\n"}
{"id": "792530", "url": "https://cs.wikipedia.org/wiki?curid=792530", "title": "Sgurr Alasdair", "text": "Sgurr Alasdair\n\nSgùrr Alasdair (992 m n. m.), je nejvyšší vrchol pohoří Cuillin (gaelsky \"An\" \"Cuilthionn\") na ostrově Skye a zároveň i nejvyšší vrchol tohoto ostrova, přináležejícího do souostroví Vnitřních Hebrid u západního pobřeží Skotska. Díky výšce 3255 stop se počítá mezi tzv. Munros, tj. skotské vrcholy, přesahující výšku 3000 stop.\n\nSgùrr Alasdair v překladu ze skotské gaelštiny znamená \"Alexandrův vrchol\" či \"Alexandrův štít\" (výraz \"sgùrr\" značí \"vysoký, ostrý\", resp. \"špičatý vrchol\").Hora, která se nachází mezi vrcholy \"Sgùrr na Ciche\" (854 m n. m.), \"Sgùrr Dubh Mor\" (944 m n. m.) a \"Sgùrr Mhic Choinnich\" (948 m n. m.) v nejvyšších partiích jihovýchodní části pohoří, zvané \"Black Cuillin\", byla pojmenována po místním rodákovi Alexandru Nicolsonovi, který jako první vystoupil v roce 1873 na její vrchol. Původní gaelský název štítu byl \"Sgùrr Biorach\" (tj. \"špičatý vrchol\").\n\nVedle hlavního štítu jsou nejbližšími vedlejšími vrcholy \"Sgùrr Thearlaich\" (967 m n. m.) a \"Sgùrr Sgumain\" (946 m n. m.). Druhý nejvyšší vrchol pohoří Cuillin The Inaccessible Pinnacle (986 m n. m.) je od Sgùrr Alasdair vzdálen vzdušnou čarou cca 1 km severozápadním směrem.\n\nHlavní horninou pohoří Cuillin a jeho nejvyššího vrcholu je gabro, hlubinný ekvivalent čediče. Další horninou, která se zde vyskytuje, je čedič. Hornina jako gabro je velmi vhodná pro horolezectví, proto jsou vrcholy ostrova Skye vyhlášené mezi vyznavači těchto sportovních aktivit. Jedním z nejoblíbenějších cílů výstupů v těchto horách je Sgùrr Alasdair, i přesto, že většina z cest na vrchol vyžaduje určité horolezecké zkušenosti a příslušnou výbavu.\n\nVýchozím stanovištěm pro výstup bývá obvykle malý kemp v Glennbrittle, v místě, kde se říčka \"Brittle\" vlévá do mořské zátoky \"Loch Brittle\" u jihozápadního pobřeží ostrova Skye. Cesta vede vzhůru kolem jezer \"Loch an Fhirbhallaich\" a \"Lochan Coire Lagan\". Nejvhodnější přístup k vrcholu je skalním žlabem, pokrytým sutí, zvaným \"Great\" \"Stone Chute.\"\n\nV tomto článku byly použity některé informace z článku \"Sgùrr Alasdair\" na anglické Wikipedii.\n\n\n"}
{"id": "792531", "url": "https://cs.wikipedia.org/wiki?curid=792531", "title": "Statistika (časopis)", "text": "Statistika (časopis)\n\nStatistika je odborný, anonymně recenzovaný časopis s otevřeným přístupem vydávaný Českým statistickým úřadem od roku 1964. Od roku 2011 vychází čtvrtletně pouze v anglickém jazyce.\n\nCílem periodika je vytvářet platformu umožňující mezinárodním a národním statistickým a výzkumným institucím prezentovat přínosy a výsledky komplexních analýz v hospodářské, environmentální či sociální oblasti. Snahou je prezentovat oficiální statistiky jako nástroj podporující rozhodování na úrovni mezinárodních organizací, ústředních a místních orgánů státní správy i podniků a přispívat tak k posilování vztahu mezi teorií a praxí oficiální statistiky.\n"}
{"id": "792536", "url": "https://cs.wikipedia.org/wiki?curid=792536", "title": "Marie Čermáková", "text": "Marie Čermáková\n\nMarie Čermáková (* 7. září 1925) byla česká a československá politička Komunistické strany Československa a poslankyně Sněmovny národů Federálního shromáždění za normalizace.\n\nK roku 1971 a 1976 se profesně uvádí jako dělnice.\n\nVe volbách roku 1971 zasedla do české části Sněmovny národů (volební obvod č. 73 - Přerov, Severomoravský kraj). Mandát obhájila ve volbách roku 1976 (obvod Přerov). Ve FS setrvala do konce funkčního období, tedy do voleb roku 1981.\n\n"}
{"id": "792539", "url": "https://cs.wikipedia.org/wiki?curid=792539", "title": "Wakatipu", "text": "Wakatipu\n\nLake Wakatipu je ledovcové jezero na Jižním ostrově na Novém Zélandu. Nachází se v regionu Otago. Se svými 80 kilometry délky je to nejdelší novozélandské jezero.\n\nJezero brázdí již více než sto let parník TSS Earnslaw, který má kotviště v Queenstownu.\n"}
{"id": "792540", "url": "https://cs.wikipedia.org/wiki?curid=792540", "title": "Ľudovít Černáček", "text": "Ľudovít Černáček\n\nĽudovít Černáček (19. srpna 1927 – 4. října 2013) byl slovenský a československý politik Komunistické strany Slovenska a poslanec Sněmovny národů Federálního shromáždění za normalizace.\n\nK roku 1971 se profesně uvádí jako dělník. K roku 1976 jako brusič.\n\nVe volbách roku 1971 zasedl do slovenské části Sněmovny národů (volební obvod č. 102 - Nové Mesto nad Váhom, Západoslovenský kraj). Mandát obhájil ve volbách roku 1976 (obvod Nové Mesto nad Váhom). Ve FS setrval do konce funkčního období, tedy do voleb roku 1981.\n\n"}
{"id": "792542", "url": "https://cs.wikipedia.org/wiki?curid=792542", "title": "Zoltán Černák", "text": "Zoltán Černák\n\nZoltán Černák (* 5. srpna 1942) byl slovenský a československý politik Komunistické strany Slovenska a poslanec Sněmovny národů Federálního shromáždění za normalizace.\n\nK roku 1971 se profesně uvádí jako předseda JZD. Šlo o JZD v obci Hronské Kľačany.\n\nVe volbách roku 1971 zasedl do slovenské části Sněmovny národů (volební obvod č. 81 - Stupava, Západoslovenský kraj). Ve FS setrval do konce funkčního období, tedy do voleb roku 1976.\n\n"}
{"id": "792544", "url": "https://cs.wikipedia.org/wiki?curid=792544", "title": "Christopher John Sansom", "text": "Christopher John Sansom\n\nChristopher John „C. J.“ Sansom Ph.D. (* 1952, Edinburgh, Skotsko) je britský spisovatel, který žije v Sussexu.\n\nStudoval na University of Birmingham, kde získal titul Ba. ve svobodných uměních a následně doktorát z historie. Později z důvodu rekvalifikace vystudoval i právnickou fakultu.\n\nPracoval v různých profesích, než dal přednost spisovatelské dráze měl advokátní praxi v Sussexu, kterou praktikoval 11 let.\n\nPak zvítězila jeho dlouholetá touha po psaní, jeho romány se odehrávají v pozadí skutečné doby anglické reformace za vlády krále Jindřicha VIII., kde uplatňuje své znalosti z historie i právní praxe.\n\nHlavním hrdinou jeho románů je londýnský právník Matthew Shardlake, který se objevil v šesti knihách.\n\nV románech vystupují i skutečné historické postavy jako Thomas Cromwell, Jindřich VIII., Kateřina Parrová, Thomas Cranmer.\n\nRomán Zima v Madridu se odehrává v nedaleké historii, po konci občanské války ve Španělsku v roce 1940. Román Nadvláda je fiktivní příběh v alternativní historii, kdy Británie uzavřela mír s nacisty a nyní je z ní totalitní stát v područí hitlerovského Německa.\n\nSérie Matthew Shardlake\n\nOstatní\n\n"}
{"id": "792546", "url": "https://cs.wikipedia.org/wiki?curid=792546", "title": "Ivan Danihel", "text": "Ivan Danihel\n\nIvan Danihel (27. prosince 1941 – 25. dubna 2010) byl slovenský a československý politik a bezpartijní poslanec Sněmovny národů Federálního shromáždění za normalizace.\n\nK roku 1971 se profesně uvádí jako dělník. Ve volbách roku 1971 zasedl do slovenské části Sněmovny národů (volební obvod č. 81 – Stupava, Západoslovenský kraj). Ve FS setrval do konce funkčního období, tedy do voleb roku 1976.\n\n"}
{"id": "792547", "url": "https://cs.wikipedia.org/wiki?curid=792547", "title": "Laborecká vrchovina", "text": "Laborecká vrchovina\n\nLaborecká vrchovina je geomorfologický celek v oblasti Nízkých Beskyd na východním Slovensku v Prešovském kraji. Nejvyšší, hraniční hřeben přesahuje na území Polska (Podkarpatské vojvodství), avšak tam už nebývá označován za Laboreckou vrchovinu.\n\nLaborecká vrchovina je na jihovýchodě ohraničena Beskydským podhůřím, které v podstatě odpovídá údolí Cirochy mezi městy Humenné a Snina. Na západě a jihozápadě přechází v Ondavskou vrchovinu, přičemž hranice mezi oběma celky není v přírodě příliš zřejmá. Vrchy po obou stranách Papínskej brázdy (údolí Laborce) jsou ještě součástí Laborecké vrchoviny, ale ne až po Humenné. Kopce severně od Humenného (zhruba po obec Ľubiša) se už považují za součást Ondavské vrchoviny. Naopak dále na sever patří do Laborecké vrchoviny i část povodí Ondavy (např. horní tok řeky Oľky). Na východě řeka Pčolinka odděluje Laboreckou vrchovinu od Bukovských vrchů. Na severovýchodě je součástí vrchoviny Medzilaborecká brázda. Táhne se ze severozápadu od Medzilaborců na jihovýchod k Hostovicím. Ze severu je brázda lemována hraničním hřebenem, z jihu pak vnitrozemským hřebenem vysokým 500 až 600 metrů (nejvyšší bod Čierniny, 671 m), na několika místech proraženým údolími potoků, které Medzilaboreckou brázdu odvodňují (Olšava, Výrava, Udava).\n\nPokud jde o hraniční hřeben s Polskem, podle slovenského členění patří k Laborecké vrchovině jeho úsek od Kuchtovského sedla (severozápadně od Svidníka; na západ od sedla pokračuje Ondavská vrchovina) přes Dukelský průsmyk až po pramennou oblast Udavy (severovýchodně od obce Osadné; dále na východ už jsou Bukovské vrchy). Součástí tohoto hřebene je i nejvyšší vrchol Laborecké vrchoviny Vysoký grúň (polsky \"Wysoki Groń,\" 905 m). Hřeben samozřejmě spadá i na polskou stranu, hranice Laborecké vrchoviny tam však nejsou dobře definovány, protože polské členění dělí dané území jinak. Minimálně lze k Laborecké vrchovině přiřadit svahy přiléhající ke státní hranici a ohraničené řekami Osława, Osławica, Barbarka, Bielcza, Smereczanka aj. Z polského pohledu je naopak převážná část hraničního hřebene ještě součástí celku Beskid Niski, tj. převážně polské části Nízkých Beskyd, zatímco nižší části Laborecké i Ondavské vrchoviny ve slovenském vnitrozemí jsou považovány za \"Ondavské podhůří (Pogórze Ondawskie).\" Východní konec hraničního hřebene (od Lupkowského průsmyku), včetně nejvyšší hory Vysoký grúň, se už navíc považuje za součást Bieszczad, tedy Bukovských vrchů.\n\nLaborecká vrchovina je flyšové pohoří s příkrovovo-vrásovou stavbou. Tvoří ho jílovcová a pískovcová souvrství. V jílovcových souvrstvích byly vymodelovány erozně-denundační sníženiny (brázdy), podle nichž se vrchovina dělí na jednotlivé podcelky. Oddělují je vyvýšeniny a hřbety tvořené odolnějšími pískovcovými vrstvami.\n\nKlimaticky patří nižší polohy do mírně teplé oblasti, vyšší vrcholové do chladné oblasti. Průměrné lednové teploty se pohybují od -4 do -6 °C, červencové od 14 do 18 °C. Průměrný roční úhrn srážek činí 650 až 900 mm.\n\nBotanicky se oblast nachází na rozhraní mezi východokarpatskou a západokarpatskou květenou; na východě lze ještě potkat některé východokarpatské endemity. Značná část vrchoviny je porostlá lesy (karpatské bučiny), z jihu sem zasahují teplomilnější společenstva. V odlehlejších oblastech žijí i velké karpatské šelmy (medvěd hnědý, vlk obecný a rys ostrovid).\n\nPohraniční část Laborecké vrchoviny je chráněna v rámci národního parku Poloniny.\n\n"}
{"id": "792550", "url": "https://cs.wikipedia.org/wiki?curid=792550", "title": "Ukrajina na Letních olympijských hrách 2004", "text": "Ukrajina na Letních olympijských hrách 2004\n\nUkrajina na Letních olympijských hrách 2004 v Athénach reprezentovalo 239 sportovců, z toho 124 mužů a 115 žen. Nejmladším účastníkem byla Kateryna Zubkova (16 let, 32 dní), nejstarší pak Oleh Tkachov (42 let, 109 dní) . Reprezentanti vybojovali 23 medailí, z toho 9 zlatých, 5 stříbrných a 9 bronzových.\n\n"}
{"id": "792554", "url": "https://cs.wikipedia.org/wiki?curid=792554", "title": "Research Unix", "text": "Research Unix\n\nResearch Unix je název používaný pro větev operačního systému Unix, který vyvíjely Bellovy laboratoře v Computing Science Research Center (často označovaném jako oddělení 1127) pro počítače DEC PDP-7, PDP-11, VAX a Interdata 7/32 a 8/32. Častěji používané označení je Unix Version n, Unix Vn nebo UNIX nth Edition (kde n je číslo od 1 do 10).\n\nTermín \"Research Unix\" byl poprvé použit v časopise Bell System Technical Journal (Vol.57, č.6, Pt.2 červenec / srpen 1978) pro odlišení od ostatních interních verzí Unixu vyvíjených v Bell Labs (jako např. PWB/UNIX a Mert), jejichž kód se odštěpil od primární CSRC větve. Tento název se před Version 8 Unix prakticky nepoužíval, a pro označení starších verzí se začal používat dodatečně. Do té doby se obvykle používal název UNIX (psaný velkými písmeny) nebo UNIX Time-Sharing System.\n\nFirma AT&T licencovala Version 5 Unix pro vzdělávací instituce a Unix Version 6 také pro komeční organizace. Cena pro školy byla 200 dolarů, pro komerční firmy 20000 dolarů odrazujících od většiny komerčních použití. Přesto byl do 80. let 20. století Unix Version 6 nejrozšířenější variantou Unixu. Verze Research Unixu byly často označovány číslem vydání manuálů, protože několik prvních a posledních verzí nebylo nikdy oficiálně uvolněno mimo Bell Labs a vývoj systému byl kontinuální. Často užívaným způsobem pro označování verzí Reasearch Unixu je UNIX Version n, Unix Vn nebo UNIX nth Edition (kde n je číslo od 1 do 10).\n\nVšechny moderní verze Unixu (kromě implementací z čistého stolu, jako je Coherent, Minix a Linux, obvykle označovaných jako Unix-like) jsou odvozeny od Version 7 Unix.\n\nOd Version 8 Unix měl Research Unix blízké vazby na BSD Unix, které začaly použitím 4.1cBSD jako základu pro Unix V8. Dennis Ritchie ve své zprávě zaslané do Usenetu v roce 2000 uvedl, že Research Unix je blíže k BSD než UNIX System V, který také obsahuje nějaký BSD kód:\n\nOznačení Verze 3, Verze 4 a Verze 5 nemá žádnou spojitost s komerčními verzemi UNIX System III, UNIX System IV a UNIX System V, které vydala UNIX Support Group AT&T v 80. letech 20. století. Po Version 10 přešel vývoj Unixu v Bellových laboratořích na následnický systém Plan 9 from Bell Labs, který sdílel část svého user space kódu s V10.\n\nV roce 2002 vydala firma Caldera International V7 Unix jako free software pod licencí podobnou BSD.\n\nV roce 2017, Unix Heritage Society a Alcatel-Lucent USA Inc. svým jménem a jménem Bell Labs a Nokia vydali V8, V9 a V10 Unix s uvedením následující podmínky: \"\"nebudou uplatňovat svá autorská práva vůči nekomerčnímu kopírování, distribuci, provozování, zobrazování a vytváření děl odvozených z Research Unix®1 Editions 8, 9 a 10\"\".\n\n\n"}
{"id": "792558", "url": "https://cs.wikipedia.org/wiki?curid=792558", "title": "Rozpuštění", "text": "Rozpuštění\n\nRozpuštění ( ) je kniha britského spisovatele C. J. Sansoma, která vyšla v roce 2003.\n\nJedná se o první knihu s hlavním hrdinou, londýnským právníkem, trpící vrozenou vadou zad, Matthew Shardlakem.\n\nPrvní případ, ve kterém se poprvé setkáváme s právníkem Matthew Shardlakem, se odehrává v roce 1537. Králův ministr Thomas Cromwell pomáhá králi v pozici hlavy reformované církve a získat majetek klášterů. Právě do jednoho z těchto klášterů posílá právníka Shardlaka, aby cestou vyšetřování vražd dopomohl ke zhroucení zažitého systému bohatých mnichů a k právnímu získání majetku kláštera ve Scarnsea. V průběhu vyšetřování přichází Shardlak na spoustu souvisejících věci i na ty, které jeho přesvědčené názory na reformu, pomalu obrací proti politice Thomase Cromwella.\n\nKniha zobrazuje napínavé čtení a vystihuje ducha doby, plné náboženských sporů, touhy po moci a penězích a život vrstev anglické společnosti na sklonku středověku.\n\nMatthew Shardlake - Hlavní postava, právník Cromwellův člověk.\n\nMark Poer - Shardlakův pomocník.\n\nThomas Cromwell - Státník Jindřicha VIII. (historická postava).\n\nGuy Malton - špitálník, který odpovídá za zdraví mnichů.\n\nAlice - Guyova pomocnice.\n\nFabian - Doživotně zvolený opat kláštera mnichy.\n\nEdwing - Hlavní správce klášterní pokladny.\n\nMortimus - Odpovídá za kázeň a blaho mnichů.\n\nCopynger - Soudce oblasti ve které leží klášter.\n\nRušení anglických klášterů byl formální proces v letech 1536 až 1541, kdy Jindřich VIII. rozpustil klášterní společenství v Anglii, Walesu a Irsku a zabavil jejich majetek. Toto právo mu bylo svěřeno zákonem o svrchovanosti (\"Act of Supremacy\") přijatým parlamentem roku 1534, který ho ustanovil nejvyšším představitelem Anglikánské církve, a zákony o rozpuštění klášterů (\"First suppression Act\" 1536 a \"Second Suppression Act\" 1539).\n\n"}
{"id": "792560", "url": "https://cs.wikipedia.org/wiki?curid=792560", "title": "Vlastimil David", "text": "Vlastimil David\n\nVlastimil David (1. listopadu 1925 Budišov – 28. ledna 1977 poblíž Trnavy) byl český a československý zkušební pilot podniku Aero Vodochody, politik Komunistické strany Československa, poslanec České národní rady, Sněmovny národů a Sněmovny lidu Federálního shromáždění za normalizace. Zemřel při letecké havárii.\n\nVyučil se stolařem u svého otce, ale rozhodl se pro profesní dráhu letce. V roce 1947 absolvoval pilotní výcvik v Prostějově. Od roku 1951 pak byl zkušebním letcem proudových letadel v Polsku, SSSR, Egyptě. Působil jako hlavní zkušební pilot podniku Aero Vodochody.\n\nAngažoval se i politicky. Po provedení federalizace Československa usedl v lednu 1969 do České národní rady. Tehdy je zmiňován jako pilot z Vodochod. K roku 1971 a 1976 se profesně uvádí coby vedoucí pilot. Byl mu udělen Řád práce.\n\nVe volbách roku 1971 zasedl do české části Sněmovny národů (volební obvod č. 14 – Brandýs nad Labem-Stará Boleslav, Středočeský kraj). Ve volbách roku 1976 přešel do Sněmovny lidu (obvod Brandýs nad Labem). Ve FS setrval do své smrti roku 1977, kdy ho nahradil Josef Martinec.\n\nZemřel při svém posledním letu na trase z Prahy do Bratislavy. Když se po poruše rozhodl nouzově přistát, dopadl poblíž Trnavy.\n\nJako zkušební pilot odstartoval Vlastimil David 22. 4. 1959 s letounem MiG-19S z letiště podniku Aero ke zkušebnímu letu s úkolem prověřit vylepšení forsážního režimu motoru ve výšce 15 km. Před letem se ale dopustil jedné chyby, a to, že zapomněl nahlásit tzv. „mimoletištní let“, při němž by byl radiolokačně jištěn. Po 11 minutách letu zjistil, že mu nefunguje radiokompas, a tak musel sestoupit pod vrstvu mraků, kde zjistil, že je hluboko nad územím tehdejší NDR. Okamžitě se začal otáčet, ale těsně nad hranicemi mu došlo palivo a letoun se stal neovladatelný. Namířil letoun do zalesněné oblasti severozápadně od Děčína a pokusil se katapultovat, ale ani odhození krytu kabiny, ani vystřelení sedačky nefungovalo. Odhodil kryt kabiny ručně a z kabiny se dostal bez katapultáže. Bezpečně dopadl na padáku nedaleko rozhledny na Děčínském Sněžníku, kam došel a ze zdejší restaurace si zavolal pomoc. Letoun dopadl do lesního porostu asi 1,3 km východně od rozhledny. Pilot Vlastimil David je považován za jediného člověka, který za letu dokázal opustit MiG-19 bez katapultáže. Jak ukázalo následné vyšetřování, nebylo zařízení pro odhození kabiny ani zařízení pro katapultáž osazeno příslušnými pyropatronami už od sovětského dodavatele. \n\n"}
{"id": "792567", "url": "https://cs.wikipedia.org/wiki?curid=792567", "title": "Palác Věžníků (Thunovská)", "text": "Palác Věžníků (Thunovská)\n\nPalác Věžníků nebo také Věžníkovský, Hartigovský či Salmovský palác je památka nacházející se v ulici Thunovská 184/20 v Praze na Malé Straně. Je chráněn jako kulturní památka České republiky.\n\nPřed rokem 1718 jej přestavěl Jan Blažej Santini-Aichel.\n"}
{"id": "792570", "url": "https://cs.wikipedia.org/wiki?curid=792570", "title": "Kamila Doležalová", "text": "Kamila Doležalová\n\nKamila Doležalová (* 16. června 1930) byla česká a československá politička Komunistické strany Československa a poslankyně Sněmovny národů Federálního shromáždění za normalizace.\n\nK roku 1971 a 1976 se profesně uvádí jako švadlena.\n\nVe volbách roku 1971 zasedla do české části Sněmovny národů (volební obvod č. 40 - Chrudim, Východočeský kraj). Mandát obhájila ve volbách roku 1976 (obvod Chrudim) a volbách roku 1981 (obvod Chrudim). Ve FS setrvala do konce funkčního období, tedy do voleb roku 1986.\n\n"}
{"id": "792571", "url": "https://cs.wikipedia.org/wiki?curid=792571", "title": "Temný oheň", "text": "Temný oheň\n\nTemný oheň ( ) je kniha britského spisovatele C. J. Sansoma, která vyšla v roce 2004.\n\nV pořadí druhá kniha s právníkem Matthew Shardlakem.\n\nDruhý příběh z tudorovské Anglie v létě roku 1540, které bylo nejteplejší v 16. století, se odehrává v Londýně. Matthew Shardlake si založil soukromou advokátní praxi a snaží se být z dohledu Thomase Cromwella. Tentokrát vyšetřuje obžalování mladé dívky z vraždy, ale vysoké politice se zcela nevyhne, díky jeho pověsti a důkladného vyšetřování si jej Cromwell opět povolá. V jednom ze zrušených klášterů se nalezl návod na starou, ale velice účinnou zbraň, tzv. řecký oheň. Případ se opět vyvíjí zcela překvapujícím způsobem a stopy sahají až do vysokých politických kruhů.\n\nKniha zobrazuje napínavé čtení a vystihuje ducha doby, plné náboženských sporů, touhy po moci a penězích a život vrstev anglické společnosti na přelomu středověku a novověku.\nŘecký oheň (též byzantinský oheň či tekutý oheň) byla zbraň používaná Byzantinci. Šlo o tekutou zápalnou směs, která hořela i ve styku s vodou (podle některých pramenů voda dokonce hoření podporovala). Předpokládá se, že ji vynalezl syrský uprchlík Kallinikos z Heliopole (Sýrie) někdy okolo roku 673. Byzantinci ji používali zejména v námořním boji.\n\n"}
{"id": "792572", "url": "https://cs.wikipedia.org/wiki?curid=792572", "title": "Rohanský palác", "text": "Rohanský palác\n\nRohanský palác nebo také Tyrolovský, Ottovský či Černínský palác je památka nacházející se v Praze na Malé Straně, v ulicích Karmelitská 386/8, Harantova 386/2, Maltézské náměstí 386/2. Je chráněn jako kulturní památka České republiky.\n\nKolem roku 1571 německý architekt, stavitel a kameník Bonifác Wohlmut stavebně sjednotil tři domy na příslušné parcele a vznikl tak palác. Objekt byl však později znovu rozdělen a v jedné z budov v letech 1700–1713 sídlila německá opera. V roce 1796 Černínové z Chudenic domy přestavěli a znovu sjednotili podle projektu Josefa Zobela. Kněžna Marie Pavlína z Hohenzollern-Hechingenu (sestra Kateřiny Vilemíny Zaháňské), která palác zdědila v roce 1800, nechala provést některé úpravy interiérů. V roce 1816 palác získal vévoda Charles Alain Rohan z Bouillon-Montbazonu a přičiněním jeho bratra Ludvíka Viktora Meriadeka (v letech 1838–1841) palác získal pozdně klasicistní podobu. Rohanům náležel do roku 1945. V budově dnes sídlí Ministerstvo školství, mládeže a tělovýchovy ČR.\n\n\n"}
{"id": "792576", "url": "https://cs.wikipedia.org/wiki?curid=792576", "title": "Nebákov", "text": "Nebákov\n\nHrad Nebákov stával na ostrohu nad Nebákovským rybníkem, zhruba 4,5 km ssv. od Sobotky v okrese Jičín. Lokalita náleží do katastrálního území Roveň u Sobotky obce Mladějov.\n\nArcheologické výzkumy, provedené v letech 1925 a 1973, potvrdily založení hradu na konci 13. století. Jedinou historicky doloženou osobou s přímým vztahem ke hradu byla Machna Nebákovská, která v roce 1454 vlastnila statek Obrubce. Na konci 15. století objekt pravděpodobně vyhořel a v roce 1538, kdy patřil pod Roveň, je uváděn jako pustý.\n\nHrad byl chráněn především strmě padajícím svahem ostrohu do údolí Nebákovského rybníka a Žlábky. Dále jej chránil také příkop. Celý objekt zabíral území průměru přibližně 25 metrů. V nejužším místě ostrohu býval další příkop, za nímž se nacházelo vlastní jádro hradu. Hned za příkopem stávala kamenná věž o půdorysu čtverce, snad i s roubenou nástavbou. Následovalo malé nádvoří a za ním další roubená stavba. Celý hrad pak byl obehnán zdí. Do současnosti se ze zástavby nic nedochovalo.\n\n\n"}
{"id": "792580", "url": "https://cs.wikipedia.org/wiki?curid=792580", "title": "Rudolf Dráb", "text": "Rudolf Dráb\n\nRudolf Dráb (* 4. září 1937) byl slovenský a československý politik Komunistické strany Slovenska a poslanec Sněmovny národů Federálního shromáždění za normalizace.\n\nK roku 1971 se profesně uvádí jako elektroúdržbář.\n\nVe volbách roku 1971 zasedl do slovenské části Sněmovny národů (volební obvod č. 78 - Ružinov-jih, Bratislava). Ve FS setrval do konce funkčního období, tedy do voleb roku 1976.\n\n"}
{"id": "792581", "url": "https://cs.wikipedia.org/wiki?curid=792581", "title": "Zámek Neuhaus am Inn", "text": "Zámek Neuhaus am Inn\n\nZámek Neuhaus stojí v německé obci Neuhaus am Inn, na břehu řeky Inn, na hranicích s Rakouskem.\n\nBudova byla postavena na skále ve 14. století panovníky Bavorska na ochranu mostu přes Inn u Schärdingu. V letech 1750 až 1752 proběhla přestavba v rokokovém stylu pod dohledem stavitele Johanna Michaela Fischera. \n\nZámek mnohokrát změnil majitele. V roce 1859 ho odkoupil Institut anglických pannen z Burghausenu od kněžny Augusty von Auersperg za 9000 guldenů. \n\nV letech 1902/03 byl pod vedením Johanna Baptista Schotta a stavitele Capellara přistavěn neobarokní kostel, který až do roku 1974 sloužil jako farní. \n\nV současnosti je v prostorách zámku umístěna reálná škola.\n"}
{"id": "792589", "url": "https://cs.wikipedia.org/wiki?curid=792589", "title": "Jan Schwarz", "text": "Jan Schwarz\n\nJan Schwarz (* 27. září 1958 Třebíč) je český teolog, duchovní, publicista, novinář a spisovatel, v letech 2001–2005 sedmý biskup-patriarcha Církve československé husitské.\n\nVyrůstal v katolickém rodinném prostředí, které spolu s pravidelnou účastí na bohoslužbách, aktivitách členů kapucínského řádu v Třebíči-Jejkově a ministrováním, přispělo k jeho rozhodnutí věnovat se celoživotnímu poslání duchovního. Vzhledem k tomu, že svůj záměr zmínil v přihlášce ke středoškolskému studiu, nebyl přijat na gymnázium. V letech 1972–1976 se proto na Odborném učilišti Destila ve Slavkově u Brna vyučil instalatérem, následně prošel řadou stavebních a dělnických profesí (1976–1987). Při zaměstnání dálkově vystudoval Střední ekonomickou školu v Třebíči, krize vnitřní víry jej přivedla do řad věřících Církve československé husitské a koncem sedmdesátých let minulého století došlo také k jeho vážnému střetu s tehdejším totalitním režimem. Spolu s několika dalšími přáteli na Masarykovu rozhlednu nad Třebíčí v noci 21. srpna 1978 napsal „PRAVDA ZVÍTĚZÍ – DUBČEK, SVOBODA“, což vedlo nejen k policejnímu vyšetřování i domovním prohlídkám, ale také k pozdějšímu zatčení, odsouzení a věznění v Plzni-Borech.\nVysokoškolské studium mu bylo povoleno až v letech politického uvolňování, souvisejících se změnami v tehdejším SSSR po nástupu Gorbačovova vedení. Absolvoval je na Husově československé bohoslovecké fakultě a Husitské teologické fakultě Univerzity Karlovy (1987–1991), v listopadu 1989 jako prefekt studentů bohosloví vedl demonstrační průvody z Dejvic na Václavské náměstí a byl členem celostátního stávkového výboru, kde mj. spolupracoval s pozdějším senátorem Martinem Mejstříkem, členem CČSH. Doktorát teologie získal v roce 2001 na základě obhájené disertační práce \"Církev československá (husitská) a židovství v letech 1920–1950\".\n\nPo absolutoriu na HTF UK působil v letech 1991–1999 jako farář v Třebíči a administrátor okolních náboženských obcí Náměšť nad Oslavou, Kralice nad Oslavou, Rosice u Brna a Omice u Brna. Plně se zapojil také do dalších oblastí polistopadového vývoje, jednak jako asistent poslance dolní komory Parlamentu České republiky za okres Třebíč JUDr. Ing. Jiřího Karase (KDU-ČSL), souběžně pak byl externím redaktorem deníků \"Lidová demokracie\", \"Rovnost\", týdeníku \"Horácké noviny\" a časopisu \"Naše rodina\". V roce 2000 se stal tiskovým mluvčím a přednostou Naukového odboru Ústřední rady Církve československé husitské.\n\nV září 2001 byl zvolen sedmým biskupem-patriarchou Církve československé husitské, biskupská ordinace a slavnostní uvedení do úřadu proběhly v chrámu náboženské obce Praha-Dejvice. Ač již byl v této době mediálně známý jako charismatická osobnost a úspěšný popularizátor idejí CČSH na veřejnosti, jeho volba nebyla všemi členy církve přijata jednoznačně pozitivně. V dalších letech docházelo k opakovaným střetům, osobnímu napadání a vzájemnému obviňování z netransparentního hospodaření i osobních pochybení především mezi ním a členy biskupského sboru. Eskalaci narůstajících problémů, hrozících rozkolem církve, se pokusila Ústřední rada CČSH vyřešit svým rozhodnutím ze 14. 5. 2005, jímž dočasně pozastavila výkon všech patriarchových funkcí a služeb. Ten svolal na červen téhož roku 4. zasedání VIII. sněmu, v jehož průběhu na své postavení rezignoval. Církevní zastupitelstvo jmenovalo správcem církve do volby nového patriarchy královéhradeckého biskupa Mgr. Štěpána Kláska.\n\nOdešel do náboženské společnosti českých unitářů (NSČU), v Unitarii založil společenství \"Svítání v duši\", ekumenickou pospolitost, která se pravidelně scházela v sále v sídle NSČU v Anenské ulici. Souběžně pokračoval v externí spolupráci s řadou periodik a Českým rozhlasem 2 – Praha, kde připravoval a moderoval víkendové pořady \"Dobré jitro\". Kromě psaní knih se v týmu tehdejšího ministra vnitra ČR Františka Bublana jako jeho asistent mj. věnoval zakládání antikonfliktních týmů.\nPo velmi vážném úrazu v prosinci 2006, kdy se ocitl na samé hranici života, byl několik let v plném invalidním důchodu, své angažmá v NSČU ukončil a věnuje se publicistické, novinářské a spisovatelské činnosti.\n\n\n\n"}
{"id": "792590", "url": "https://cs.wikipedia.org/wiki?curid=792590", "title": "Vladař (C. J. Sansom)", "text": "Vladař (C. J. Sansom)\n\nVladař ( ) je kniha britského spisovatele Christophera J. Sansoma, která vyšla v roce 2006.\n\nJedná se o třetí pokračování příběhů s právníkem Matthew Shardlakem.\n\nVe třetím díle se král Jindřich VIII. vydal na vizitaci do Yorku, dozvěděl se o bouření poddaných, proto chtěl upevnit svou pozici návštěvou. Psal se podzim 1541 a Matthew Shardlak se stal součástí královské družiny směřující do hrabství Yorkshire, jako právník, potvrzující královské petice. Arcibiskup Cranmer jej, ale pověřil dalším, tajným úkolem. Jednalo se o převoz důležitého a nebezpečného vězně do Londýna k výslechům, díky své důslednosti při vyšetřování narazí i na tajné dokumenty, které by mohli v určitém bodě ohrozit i samotný trůn Tudorova rodu.\n\nKniha zobrazuje napínavé čtení a vystihuje ducha doby, plné náboženských sporů, vlády krále Jindřicha VIII., který byl velice výraznou osobou anglické historie a to i díky svému soukromému životu.\n"}
{"id": "792591", "url": "https://cs.wikipedia.org/wiki?curid=792591", "title": "James Aurig", "text": "James Aurig\n\nJames Buchanan Aurig (28. října 1857 v Gubenu – 19. prosince 1935 v Drážďanech) byl německý fotograf.\n\nNarodil se v Gubenu. Brzy ztratil rodiče a vyrostl u pěstounů v Krušných horách. V 15 letech odešel jako fotografický pomocník do Saské Kamenice. Kolem roku 1878 dostal místo u fotografa Johannese Schumachera, jenž vlastnil ateliér na ulici Tolkewitzer Strasse v Drážďanech. Ve stejném roce se oženil s Bertou Alma, rozené Müller, s níž měl pět dětí.\n\nPozději se musel Schuhmacher svého obchodu vzdát a Aurig pracoval u různých hlavně drážďanských fotografů a vydělával si například retušemi. Roku 1887 si otevřel svůj první fotoateliér na předměstí Drážďan v Johannstadtu. V této době fotografoval převážně v Drážďanech a Berlíně, ale i v Holandsku, Belgii a Švýcarsku. V drážďanské vilové čtvrti Blasewitz si nejprve otevřel dřevěný ateliér a obchod s fotografickými potřebami, v letech 1894 až 1895 mu architekt Karl Emil Scherz navrhl vlastní vilu s ateliérem v ulici Hainstrasse 14, dnešní Justinenstrasse 2. Zde vytvářel především portréty, ale také svatební fotografie. Mimo ateliér zachycoval převážně aktuální události.\n\nZačátkem 20. století začal navštěvovat se svým fotoaparátem známé osobnosti města a portrétoval je. Od roku 1908 patřil k jeho zákazníkům i saský královský dvůr. Roku 1911 mu propůjčil král Fridrich August III. Saský titul „dvorní fotograf jeho výsosti“.\n\nAurig zemřel roku 1935 v Blasewitzu a byl pohřben v rodinné hrobce.\n\nFotografoval převážně v Drážďanech a okolí. Svými snímky zachycoval aktuální události, fotografoval i architekturu v Drážďanech a nově postavené vily v Blasewitzu. Stejně jako August Kotzsch zachytil výstavbu mostu přes Labe zvaného Modrý zázrak. Dokumentárně cenné jsou jeho studie prostředí a snímky budov určených k demolici. \n\nPatřil k nejvýznamnějším ateliérovým fotografům Drážďan své doby. Mezi jinými vytvořil portréty politiků, duchovních a profesorů drážďanských vysokých škol: „Až do vypuknutí první světové války byl James Aurig nejlepší adresou pro vysoce hodnotné portréty“.\n\n\n"}
{"id": "792596", "url": "https://cs.wikipedia.org/wiki?curid=792596", "title": "Livores Mortis", "text": "Livores Mortis\n\nLivores Mortis je česká hudební skupina hrající atmosférický doom/death metal. Kapela prozatím vydala 3 studiová alba, kterým předcházelo jedno demo. Poslední album je nazpívané anglicky, předchozí tvorba i latinsky a česky.\n\n\n"}
{"id": "792603", "url": "https://cs.wikipedia.org/wiki?curid=792603", "title": "Monmouthská železnice", "text": "Monmouthská železnice\n\nMonmouthská železnice ( nebo také ) byla koněspřežná dráha ve Spojeném království, která byla dlouhá zhruba osm kilometrů a vedla z Monmouthu ve velšském hrabství Monmouthshire do Colefordu v anglickém hrabství Gloucestershire. Do provozu byla uvedena v roce 1812 a uzavřena byla v sedmdesátých letech devatenáctého století.\n\nParlament povolil v statutu z 24. května 1810 společnosti \"Monmouth Railway Company\" vybudování železnice z Howler Slade v oblasti Forest of Dean do May Hillu u Monmouthu. Součástí povolení byla i osobní přeprava, ale nejsou žádné doklady, že by se zde nakonec nějaká pravidelná osobní přeprava uskutečňovala. Trať byla otevřena v roce 1812, ve vozících tažených koňmi se zde přepravovalo zejména uhlí, jíl a vápno. Přestože řešení záhy technologicky zaostalo, přes protesty veřejnosti zůstala koňka až do roku 1857 jedinou monmouthskou železnicí. V roce 1875 byla do Monmouthu postavena normálněrozchodná železniční trať Monmouth – Pontypool, která původně končila ve stanici Monmouth Troy, ale v roce 1861 byla protažena po monmouthském viaduktu přes řeku Wye do Wyeshamu, kde pak bylo překladiště mezi koňkou, železnicí i říčními čluny. Krátce poté byly do Monmouthu postaveny také tratě z Ross-on-Wye (v roce 1873) a z Chepstowu (v roce 1876), takže zastaralá koňka se stávala více a více nadbytečnou.\n\nZhruba v trase koňky byla později postavena normálněrozchodná železniční trať Monmouth – Coleford, která začala svůj provoz 1. září 1883 (ale už 1. ledna 1917 ho ukončila).\n\nPůvodní trasa začínala v Howler Slade východně od Colefordu, a vedla přes Broadwell, dolů přes Poolway do Colefordu. Dále pak západně skrze Whitecliff Ironworks a skrze tunel nad Newlandem. V Redbrooku byla strmá odbočka dolů do vesnice pro napojení místních cínoven, zatímco hlavní trať se prudce otáčela k severu a postupně sestupovala úbočím rovnoběžně s řekou Wye. Konečnou stanicí byl May Hill naproti Monmouthu.\n\nProtože koňka byla nahrazena ve větší části své trasy pozdější železnicí, moc zbytků se nedochovalo. Význačnou výjimkou je most u Redbrooku přes silnici B4231, který je dokonce na seznamu chráněných památek.\n"}
{"id": "792611", "url": "https://cs.wikipedia.org/wiki?curid=792611", "title": "Zjevení (C. J. Sansom)", "text": "Zjevení (C. J. Sansom)\n\nZjevení ( ) je kniha britského spisovatele C. J. Sansoma, která vyšla v roce 2008.\n\nKniha je čtvrtý díl série s právníkem Matthew Shardlakem a jeho pomocníkem Jackem Barackem.\n\nDěj knihy se odehrává v Londýně za vlády krále Jindřicha VIII.. Kniha vypráví o pátrání po sériovém vrahovi, který vraždí podle biblické knihy Zjevení.\nMatthew Shardlake – Hlavní postava, právník chudinského soudu.\n\nJack Barack – Shardlakův velice schopný pomocník.\n\nTamasin – Barackova manželka, bývalá cukrářka královny Kateřiny Howardové.\n\nGuy Malton – Bývalí mnich, dobrý lékař a Sharedlakův přítel.\n\nPiers – Guyův učeň.\n\nCranmer – Arcibiskup canterburský (historická postava).\n\nKniha Zjevení je poslední knihou Nového zákona. Podle prvního řeckého slova αποκάλυψις (\"apokalypsis\", „zjevení, odhalení“) se často nazývá Apokalypsa, avšak tento termín dnes označuje celý literární žánr, jehož je Janovo zjevení jen jedním, i když nejznámějším představitelem, který mu dal i jméno.\n\n"}
{"id": "792621", "url": "https://cs.wikipedia.org/wiki?curid=792621", "title": "André Houška (1963)", "text": "André Houška (1963)\n\nAndré Houška (* 12. února 1963 Praha) je bývalý český fotbalový brankář. Jeho otec André Houška byl také fotbalovým brankářem.\n\nV lize hrál za Spartu Praha, RH Cheb, Zbrojovku Brno a Bohemians, v nižších soutěžích hrál za SK Dynamo České Budějovice, SK Roudnice nad Labem a Xaverov. V lize nastoupil v 93 utkáních. Se Spartou získal v roce 1985 mistrovský titul. V Poháru mistrů evropských zemí nastoupil v roce 1984 za Spartu ve dvou utkáních proti dánskému Lyngby BK.\n\n"}
{"id": "792622", "url": "https://cs.wikipedia.org/wiki?curid=792622", "title": "PAS reakce", "text": "PAS reakce\n\nPAS reakce (Periodic Acid Schiff) je základní reakcí důkazu polysacharidů. Používá se jako jedna z barvicích metod při vytváření histologických preparátů, zejména v medicíně.\n\nPAS reakce využívá vzniku aldehydů (dialdehydů) při oxidaci polysacharidů kyselinou jodistou. Vznikající aldehydy reagují s Schiffovým reagens (leukobáze fuchsinu) a vytváří komplex s fialově červeným zbarvením.\n\nPřed samotným barvením je potřeba řezy odparafinovat. Pro tento účel použijeme dvou xylenových lázní po pěti minutách. Po rozpuštění parafínu převede preparát do vody za použití sestupné ethanolové řady, končíme vypráním ve vodě po dobu pěti minut.\n\nOdparafínované řezy, vyprané ve vodě, opláchneme v 70% ethanolu. Následně je oxidujeme 5 minut v kyselině jodisté při pokojové teplotě. Poté řezy opět opláchneme v 70% ethanolu a redukujeme je buď v redukční lázni po dobu 1 min, nebo pereme 10 min v tekoucí vodě. Řezy opláchneme v 70% ethanolu a přeneseme do Shiffova reagens, kde zůstanou 20 min, po kterých jej opláchneme v tekoucí vodě. Jádra dobarvíme Harrisovým hematoxylinem. Řezy odvodníme ve vzestupné ethanolové řadě, projasníme ve dvou xylenových lázních a zamontujeme do kanadského balzámu.\n\nK fixaci se hodí většina fixativ - Bouin, formol, tekutiny se sublimátem a zejm. Lillieho tekutina.\n\nPurpurově červeně budou zbarveny PAS pozitivní substance (glykogen, neutrální mukopolysacharidy a mukoproteiny). Modře jsou dobarvena jádra buněk.\n\nTéto metody se užívá k rozlišení glykogenu od jiných PAS+ substancí. Je třeba pracovat s dvojicí řezů, z nichž jeden - kontrolní - se před PAS reakcí po dobu 30 min při laboratorní teplotě vystaví působení diastázy nebo slinné amylázy (jež štěpí glykogen). V případě, že kontrolní řez nevykazuje reakci, lze PAS+ substanci v nenatráveném řezu považovat za glykogen.\n"}
{"id": "792635", "url": "https://cs.wikipedia.org/wiki?curid=792635", "title": "Trofej (C. J. Sansom)", "text": "Trofej (C. J. Sansom)\n\nTrofej ( ) je kniha britského spisovatele C. J. Sansoma, která vyšla v roce 2010.\n\nPátý a zatím poslední příběh právníka Matthewa Shardlaka.\n\nPříběh knihy se odehrává v roce 1545, kdy se anglický král Jindřich VIII., po neúspěšné invazi do Francie připravuje na odvetu francouzské flotily, v přístavním městě Portsmouth na ni čekají anglické válečné lodě. Na pozadí této situace a nálady v anglické společnosti se začíná odvíjet další vyšetřování londýnského právníka Shardlaka a jeho pomocníka Jacka Baraka. O pomoc je tentokrát požádá samotná královna Kateřina Parrová, jde o případ poručenství, kdy mladý učitel vznese obvinění proti důležité rodině a následně spáchá sebevraždu. Vyšetřování zavede Shardlaka do míst, které souvisí i s jeho známou pacientkou v Bedlamu. A právě v okolí neklidného Portsmouthu se oba případy proplétají a právník se ocitne i uprostřed konfliktu na lodi Mary Rose.\n\nKniha zobrazuje napínavé čtení a vystihuje ducha doby, plné náboženských sporů, touhy po moci a penězích a život vrstev anglické společnosti na sklonku středověku.\nV roce 1544 se stárnoucí král rozhodl podniknout výpad proti francouzskému území. Anglie očekávala francouzskou\nodplatu. V červnu 1545 vyplulo 235 francouzských lodí s 30 000 muži na palubách proti Anglii. Jindřichova flotila zhruba šedesáti lodí kotvila v Portsmouthu. Král dlel na tehdy největším plavidle, admirálské lodi Henry Grace à Dieu. Součástí loďstva byla i druhá největší loď flotily Mary Rose. V té době již byla zastaralá a proti novým galoenám pomalá a těžkopádná. Na palubu Mary Rose se nahrnuli bojechtiví těžkooděnci. Loď stavěnou pro osádku 415 námořníků obsadilo postupně přes 700 mužů, z nichž valná část byla oblečena v těžké zbroji. Hodně jich zaujalo postavení na vyvýšených kastelech, čímž podstatně zvýšili těžiště a snížili stabilitu lodi. Ta se ponořila natolik, že otevřené střílny byly několik desítek centimetrů nad hladinou. Navíc většina mužů byla namačkána na pravé straně lodi, odkud byl veden útok. V trupu vraku byly později všechny poklopy na pravé straně zdvižené a děla nabitá. K palbě však již nedošlo, neboť nešťastná loď se pravděpodobně poryvem větru naklonila a poté se během několika málo minut potopila. Zachránilo se asi 35 mužů. K velkým ztrátám přispěl i fakt, že nad celou hlavní palubou byla natažena síť proti nepřátelské střelbě a abordáži. Francouzské loďstvo deptané nemocemi stejně brzy ustoupilo. Po boji král přikázal vrak Mary Rose přivázat za odlivu mezi dvě lodi a pokusit se odsunout ji na mělčinu. Stěžně však nevydržely a Mary Rose zůstala na dně Solentské úžiny. Trup Mary Rose se během staletí rozpadal na dně moře, část zapadla do bahna a byla přikryta naplavenými písky. Tato část lodi zůstala zachována, zatímco vše, co vyčnívalo z bahna, podlehlo zkáze.\n\n\n"}
{"id": "792642", "url": "https://cs.wikipedia.org/wiki?curid=792642", "title": "Rimava (odrůda révy vinné)", "text": "Rimava (odrůda révy vinné)\n\nRimava je středně pozdní až pozdní moštová odrůda révy vinné (\"Vitis vinifera\"), používaná k výrobě červených vín. Odrůda byla vyšlechtěna na Slovensku v roce 1976, Ing. Dorotou Pospíšilovou, Ph.D. a kolektivem šlechtitelů Výzkumného ústavu vinohradnického Bratislava, křížením odrůd \"Castets\" a \"Abouriou noir\".\n\nKřížením těchto dvou odrůd vzniklo 85 semenáčků, ze kterých bylo vyselektováno pro další zkoušky osm jedinců. Pro velkou heterogenitu znaků potomstva byly dále selektovány čtyři typy, ze kterých později vzešly sesterské odrůdy \"Rimava\", \"Hron\", \"Nitranka\" a \"Váh\", vesměs nesoucí jména slovenských řek.\n\n\"Castets\" je autochtonní, středně pozdní, modrá moštová odrůda původu \"Vitis vinifera\" z francouzského jihozápadu, z départementu Gironde, která se sem údajně měla dostat z podhůří Pyrenejí, či, podle jiné teorie, byla jako semenáček nalezena r. 1870 poblíž lesa u obce Saint-Macaire a namnožena místním vinařem jménem Nicouleau. Každopádně, jméno získala po muži jménem Castets, který se zasloužil o její rozšíření kolem r. 1875. Je pěstována velmi vzácně, roku 1998 na 0,5 ha a mísena do cuvée vín Vin de Pays v okolí města Aveyron severně od Gaillac, její pěstování je připuštěno též v Provence, v AOC Palette a Vins d'Estaing. Odrůda je poměrně odolná, ale vína dává průměrná.\n\n\"Abouriou noir\" je autochtonní, raná, modrá moštová odrůda původu \"Vitis vinifera\" z jihozápadní Francie, z regionu Sud-Ouest, z départementu Lot-et-Garonne. Je potomkem odrůdy \"Magdeleine Noire des Charentes\" a pochází ze semenáčku, který byl nalezen kolem r. 1840 a další selekcí upravován do dnešní podoby. Odrůda byla v roce 2007 pěstována ve Francii ve třech klonech na 388 ha s klesající tendencí. Do cuvée se užívá v AOC Côtes du Marmandais a Vins d’Estaing a dále v mnoha Vin de Pays v regionu Sud-Ouest a v údolí Loiry. Pěstuje se též v Austrálii a v Kalifornii. Poměrně odolná odrůda dává kvalitní vína, kterým někdy schází acidita.\n\nRéva vinná (\"Vitis vinifera\") odrůda \"Rimava\" je jednodomá dřevitá pnoucí liána, dorůstající v kultuře až několika metrů. Kmen tloušťky až několik centimetrů je pokryt světlou borkou, která se loupe v pruzích. Úponky révy umožňují této rostlině pnout se po pevných předmětech. Růst je bujný se vzpřímenými letorosty.\n\nList je středně velký až velký, pětilaločnatý s mělkými až středně hlubokými výkroji, čepel listu je vrásčitá. Řapíkový výkroj je úzce otevřený, lyrovitý s ostrým dnem, ale častěji překrytý s průsvitem až široce překrytý, řapík je hladký, zelený až narůžovělý, žilnatina listu v oblasti napojení řapíku je mírně pigmentovaná.\n\nOboupohlavní pětičetné květy v hroznovitých květenstvích jsou žlutozelené, samosprašné. Hrozen je středně velký až velký (14 x 12 cm, 150 g), řidší, kónický, většinou s jedním křidélkem, bobule jsou poměrně malé (12 x 12 mm, 1 g), okrouhlé, modré až černomodré barvy, jejich dužina má výraznou kabernetovou chuť.\n\n\"Rimava\" je moštová odrůda révy vinné (\"Vitis vinifera\"). Odrůda byla vyšlechtěna na Slovensku v roce 1976, Ing. Dorotou Pospíšilovou, Ph.D. a kolektivem šlechtitelů Výzkumného ústavu vinohradnického Bratislava, křížením odrůd \"Castets\" a \"Abouriou noir\". V Listině registrovaných odrůd SR je odrůda zapsána od roku 2011, již od roku 2004 je právně chráněná.\n\nNa Slovensku je odrůda pěstována na nevelkých plochách. Ve Státní odrůdové knize České republiky není zapsána, není uvedena ani mezi odrůdami, ze kterých je dovoleno vyrábět zemská vína. V České republice se pěstuje pouze velmi okrajově, na Moravě, kde se lze na místních koštech vzácně setkat s odrůdovými víny.\n\nNázev odrůdy je odvozen od názvu slovenské řeky Rimava, názvy řek jsou slovenskými šlechtiteli používány pro nové odrůdy révy poměrně často. Šlechtitelské označení odrůdy je \"CAAB 3/12\".\n\nRéví dobře vyzrává, přesto je odrůda citlivější vůči zimním mrazům. Pro pozdější dobu rašení není ohrožována pozdními jarními mrazy. Odrůda má mírný sklon ke sprchávání, což působí jako samoregulační faktor plodnosti a zlepšuje to kvalitu vín, pouze v chladnějším, deštivém počasí v době květu mohou být výnosy podstatně ovlivněny. Výlisnost moštu z 1 kg je cca 675 ml. Plodnost je vysoká, 10-16 t/ha při cukernatosti 18,5-25,5 °NM a aciditě 7-11 g/l. Vzhledem k bujnému růstu je doporučováno vyšší vedení a podnože, které částečně brzdí růst, jako SO-4 nebo T 5C. Nedoporučuje se K 5BB, ta podporuje sprchávání.\n\n\"Rimava\" raší i kvete středně pozdně, nejpozději ze skupiny čtyř sesterských odrůd, rozdíl je 10-14 dní. Hrozny se sklízejí v polovině října.\n\nOdrůda je průměrně odolná houbovým chorobám a škůdcům, při běžné chemické ochraně je zvládá bez problémů. Řidší hrozny na keřích ani při nepříznivém podzimním počasí nehnijí.\n\nRimava roste dobře i v písčitých, ne však výsušných půdách, v těžších půdách bývá acidita moštu vyšší. Vyžaduje teplé a slunné polohy, dobře chráněné před zimními mrazy.\n\nVína mají tmavočervenou barvu, jsou plná, harmonická, s výrazným, příjemným kabernetovým aroma. V rámci křížení, ze kterého odrůda pochází, patří k těm kvalitou nejlepším. Vína bývají harmonická již jako mladá, třísloviny jsou jemné, z průměrných ročníků a neredukovaných sklizní mají sice tenčí tělo, ale neztrácejí většinou barvu a buket. Výborně vyzrávají a jsou vhodná k delší archivaci. Uplatnění najdou určitě také jako složka cuvée s chuťově neutrálními víny. Primárně jsou nejvhodnější k výrobě odrůdových jakostních vín.\n\n\n\n"}
{"id": "792646", "url": "https://cs.wikipedia.org/wiki?curid=792646", "title": "Regent (odrůda révy vinné)", "text": "Regent (odrůda révy vinné)\n\nRegent je raná až středně pozdní, interspecifická moštová odrůda révy (též hybridní odrůda, mezidruhové křížení, PiWi odrůda), určená k výrobě červených vín, která byla vyšlechtěna roku 1967 v Německu, kříženec odrůd \"Diana\" a \"Chambourcin\". Jako zajímavosti lze uvést, že patří k nejúspěšnějším interspecifickým modrým moštovým odrůdám, že v katalogu VIVC je uveden původ \"Vitis vinifera\" a dále, že se omezeně pěstuje též jako stolní odrůda.\n\nGenetický profil odrůdy : 78,5 % \"Vitis vinifera\", 3,3 % \"Vitis labrusca\", 14,6 % \"Vitis rupestris\", 1,6 % \"Vitis berlandieri\", 1 % \"Vitis riparia\", 1,1 % \"Vitis lincecumii\". \n\n\"Diana\" je moštová odrůda původu \"Vitis vinifera\", kříženec \"Sylvánské zelené\" x \"Müller Thurgau\". Byla vyšlechtěná též v Německu (P. Morio, B. Husfeld, G. Alleweldt, JKI Geilweilerhof). Má žlutozelené hrozny, je určena k výrobě bílých vín, ale v Německu je pěstována pouze na pokusných plochách, nepřevyšujících rozlohou 1 hektar.\n\n\"Chambourcin\" je pozdní, odolná, interspecifická moštová odrůda, kříženec \"Seyve Villard 12-417\" x \"Chancellor\" francouzského šlechtitele jménem Joannes Seyve (1900-1966). Stoprocentní jistotu o rodičovských odrůdách nemáme, není známo ani datum křížení, materiály se nedochovaly, k rozšíření odrůdy každopádně došlo až mnohem později, roku 1963. Její jméno je odvozeno od názvu obce Bougé-Chambalud v départementu Isère, kde byla experimentální plocha. Odrůda se pěstuje ve Francii, v údolí Rhôny, roku 2011 na 684 ha a dále například v USA. Dekretem z 18. dubna 2008 se stala i přes svůj hybridní původ oficiálně připuštěnou odrůdou k výrobě jakostních vín, obsahuje vysoký podíl genů \"Vitis vinifera\".\n\nRéva odrůdy \"Regent\" je jednodomá dřevitá pnoucí liána, dorůstající v kultuře až několika metrů. Kmen tloušťky až několik centimetrů je pokryt světlou borkou, která se loupe v pruzích. Úponky umožňují této rostlině pnout se po pevných předmětech. Růst je středně bujný se slabším růstem zálistků. Vrcholky letorostů jsou otevřené, slabě bíle vlnatě plstnaté, slabě zabarvené antokyaniny. Mladé lístky jsou zelené s bronzovým nádechem, jemně bíle ochmýřené. Jednoleté réví je tmavohnědé.\n\nList je středně velký, nečleněný až tří- či pětilaločnatý s velmi mělkými až mělkými, otevřenými výkroji, kožovitý, na líci mírně vrásčitý a slabě puchýřnatý, na okraji výrazně zoubkovaný. Řapíkový výkroj je lyrovitý s ostrým dnem, úzce otevřený až uzavřený, řapík listu je spíše kratší a narůžovělý, stejně jako žilnatina listu v oblasti napojení řapíku.\n\nOboupohlavní květy v hroznovitých květenstvích jsou žlutozelené, samosprašné. Hrozny jsou malé až střední, (105 g, 10-15 cm), cylindricko-kónické, středně husté až husté, většinou bez křidélek, bobule jsou malé až středně velké (1,5 g, až 1,5 cm v průměru), okrouhlé až mírně oválné, tmavě modré, modrofialové až modročerné barvy, s tužší slupkou, při dozrání se snadno uvolňují od třapiny. Dužina je rozplývavá, středně intenzívně červeně zbarvená, plné, harmonické chuti, někdy s travnatými (rostlinnými) tóny.\n\n\"Regent\" je interspecifická moštová odrůda révy, kříženec odrůd \"Diana\" a \"Chambourcin\". Byla vyšlechtěna roku 1967 Gerhardtem Alleweldtem a kolektivem šlechtitelů Julius Kühn-Institutu v Geilweilerhofu, v Německu. Zápis do odrůdové knihy proběhl v Německu roku 1995.\n\nV Německu byla odrůda roku 2009 pěstována na 2.122 hektarech (2,1 % plochy vinic), nejhojněji ve vinařských oblastech Rheinhessen, Rýnská Falc a Bádensko. Menší plochy vinic se nacházejí též ve Švýcarsku, v okolí města Curych (41 ha roku 2007), v Anglii, Nizozemsku, USA, Rusku.\n\nOdrůda není zapsána do Státní odrůdové knihy České republiky, registrační řízení probíhá a mělo by být ukončeno v roce 2012. Není ani odrůdou, povolenou k výrobě zemských vín. V poslední době se odrůda začíná pozvolna rozšiřovat i na vinicích v Čechách a zejména na Moravě, s odrůdovými víny se lze setkat na místních koštech.\n\nExistují dvě verze výkladu názvu odrůdy. První uvádí, že se jedná o ekvivalent slova „ušlechtilý, vznešený“ (pokud název vychází z latiny, lépe by snad odpovídalo slovo „královský“). Druhý výklad tvrdí, že je odrůda pojmenována po diamantu, který původně vážil 410 karátů a platil za nejhezčí diamant světa. Byl nalezen r. 1701 v Indii (a původně snad pojmenován Pate), teprve po roku 1717, kdy byl v Londýně vybroušen do dnešní váhy 140,5 karátů, nese jméno „Regent“. Dlouho patřil k francouzskému královskému pokladu, leč poslední král přišel o hlavu a dnes je vystaven v Louvru (ten diamant, samozřejmě).\n\nPracovní název odrůdy byl \"Gf. 67-198-3\" či \"Geilweilerhof 67-198-3\", v Rusku užívaný název je \"Регент\".\nRéví dobře vyzrává, odrůda je odolná vůči mrazu, snese až -27 °C, pěstuje se například i na území státu Michigan nebo na ruských pláních, taky na Ostravsku. Dá se pěstovat ekologicky, zcela bez chemie, což často využívají v Německu. Vhodná je pro střední vedení, snáší dobře krátký řez. Vhodné podnože jsou K 5BB, РР 101-14, T 5C, SO-4, Cr 2 i 125 AA, v Německu Binova, v žádném případě ne Börner, protože odrůda potom může trpět chlorózou. Vyžaduje vylamování zálisků a zaštipování letorostů po odkvetení. Má dobré vyzrávání letorostů, z nichž je plodných asi 80 %. Letorost mívá průměrně 1,4 hroznů. Zatížení je 60-80 oček na keř, 3-4 očkové čípky, němci doporučují 5-7 oček/m2. Jako většinou, větší zatížení keře oslabuje kvalitu hroznů. Plodnost je průměrná, 7-10 t/ha při cukernatosti 18-22 °NM a aciditě 6-9 g/l. V Německu byla v letech 1995-2003 v průměru 11,7 t/ha při 84 °Oe a aciditě 7,9 g/l, udávána je výlisnost 100-120 hl/ha při neredukované sklizni. Je-li sběr posunut na pozdní dobu, snižuje se v hroznech obsah kyselin. Z tohoto důvodu a též pro uvolňování bobulí se příliš nedoporučuje posunutí sklizně za polovinu října.\n\nOdrůda raší středně pozdně, kvete raně až středně pozdně, dozrává raně až středně pozdně, ještě před Chasselas, u nás většinou koncem září, i po tomto termínu ale vydrží hrozny dlouho na keři.\n\nOdolává výborně padlí révovému (\"Uncinula necator\") a plísni révové (\"Plasmopara viticola\"), ale listové formě révokaza, v nepříznivých podmínkách může být citlivější vůči napadení plísní šedou (\"Botrytis cinerea\"), kořenové formě révokaza odrůda odolná není.\n\nOdrůda je vhodná do středních až dobrých poloh, nároky na půdu jsou též vyšší, ideální jsou půdy hlinité s dostatkem vody, citlivá je na nedostatek živin v půdě, zejména na nedostatek hořčíku. Je středně citlivá na sprchávání, proto jsou pro ni nevhodné chladné, větru otevřené polohy.\n\nDává vína vyšších jakostí s intenzívní, příjemnou a teplou tmavě červenou barvu, s plným, ovocitým tělem a se středním obsahem taninů. Chutí nezapřou svůj interspecifický původ, připomínají trochu také vína z oblasti údolí Rhôny či obecně jižní typ vín.\n\nV aroma najdeme třešně, červený rybíz, typově by se vína snad dala přirovnat k vínům z odrůdy \"Dornfelder\". Získávají si rychle oblibu mezi spotřebiteli. Při redukci sklizní jsou vína vhodná pro školení v barikových sudech. Do cuvée je tato barvířka vhodná s víny odr. \"Merlot\".\n\nZajímavostí je neobvykle vysoký obsah barviva malvidinu v odrůdových vínech v porovnání s víny, vyrobenými z jiných modrých odrůd. Z výsledků chemické analýzy červeného vína by se při vyšším obsahu malvidinu eventuálně dalo usuzovat na možnost obsahu vína odrůdy \"Regent\" v cuvée.\n\n\n\n"}
{"id": "792651", "url": "https://cs.wikipedia.org/wiki?curid=792651", "title": "Nyktofobie", "text": "Nyktofobie\n\nNyktofobie je chorobný strach ze tmy. Nejde o běžný strach ze tmy, kdy se tělo přirozeně cítí v nebezpečí, protože jeho hlavní smysl, zrak a s ním spojená obrana spočívající v tom, že ví o \"nepříteli\", je neutralizován. Jde o takový strach ze tmy, kdy člověk nemůže jít v noci spát, v extrémních případech dostane hysterický záchvat, když třeba večer dojde k výpadku proudu. V takovém případě je potřeba vyhledat odborníka a začít s léčbou. Většinou jde však o stav, kdy se postižený bojí jít v noci na neosvětlená místa. Pro tyto případy se na dětských táborech pořádají „noční bojovky“, kdy se dítě naučí tento strach překonat.\n"}
{"id": "792653", "url": "https://cs.wikipedia.org/wiki?curid=792653", "title": "Ukrajina na Letních olympijských hrách 2008", "text": "Ukrajina na Letních olympijských hrách 2008\n\nUkrajina na Letních olympijských hrách 2008 v Pekingu reprezentovalo 243 sportovců, z toho 127 mužů a 116 žen. Nejmladším účastníkem byla Anastasiya Koval (15 let, 278 dní), nejstarší pak Jean-Claude Vangeenberghe (45 let, 274 dní) . Reprezentanti vybojovali 27 medailí, z toho 7 zlatých, 5 stříbrných a 15 bronzových.\n\n"}
{"id": "792654", "url": "https://cs.wikipedia.org/wiki?curid=792654", "title": "Mistrovství světa v rychlobruslení ve sprintu 2008", "text": "Mistrovství světa v rychlobruslení ve sprintu 2008\n\nMistrovství světa v rychlobruslení ve sprintu 2008 se uskutečnilo ve dnech 19. a 20. ledna 2008 v rychlobruslařské hale Thialf v nizozemském Heerenveenu. Celkově se jednalo o 39. světový sprinterský šampionát. Z předchozího mistrovství světa obhajovali tituly Jihokorejec I Kju-hjok a Němka Anni Friesingerová. V Heerenveenu zvítězili I Kju-hjok a Němka Jenny Wolfová.\n\nŠampionát proběhl bez české účasti.\n\n<nowiki>*</nowiki> pád\n\n"}
{"id": "792660", "url": "https://cs.wikipedia.org/wiki?curid=792660", "title": "Nonadekan", "text": "Nonadekan\n\nNonadekan (CH(CH)CH, sumární vzorec CH) je uhlovodík patřící mezi alkany, má devatenáct uhlíkových atomů v molekule.\n\nNonadekan se stejně jako ostatní vyšší alkany vyskytuje v ropě.\n\nPři krakování ropy může z nonadekanu vzniknout buď dekan a nonen:\n\nCH → CH + CHnebo decen a nonan:\n\nCH → CH + CH.\n\nPři dostatku kyslíku nonadekan shoří na oxid uhličitý a vodní páru:\n\nCH + 29 O → 19 CO + 20 HO.\n\nPři nedostatku kyslíku místo toho vznikají oxid uhelnatý a vodní pára:\n\n2 CH + 29 O → 38 CO + 20 HO.\n\nPři ještě větším nedostatku kyslíku vznikají uhlík a vodní pára:\n\nCH + 10 O → 19 C + 20 HO.\n"}
{"id": "792664", "url": "https://cs.wikipedia.org/wiki?curid=792664", "title": "Podocyt", "text": "Podocyt\n\nPodocyt je viscerální epiteliální buňka, která obklopuje kapiláry v ledvinových glomerulách.\n\nPodocyty jsou buňky v ledvinách, které tvoří výběžky obrůstající stěny kapilár glomerulu v Bowmanově váčku. Tyto kapiláry obsahují velké póry (60 - 90 nm v průměru) a chybí jim membrána. Bowmanův váček filtruje velkou část krevní plazmy a zadržuje velké molekuly, proteiny, a nechává projít např. vodu, aminokyseliny, vitaminy, soli a glukózu, a vytváří tak ultrafiltrát (primární moč).\n\nTyto buňky vnitřního listu mají tělo opatřené několika primárními výběžky, z kterých vystupují výběžky sekundární zvané pedikly. Tyto sekundární výběžky se přibližují k basální lamině, která je vytvářená podocyty ve spolupráci s endoteliálními buňkami kapilár, proplétají se a nechávají mezi sebou filtrační štěrbiny široké kolem 25 nm, kterými se filtruje krev. Silná basální lamina (asi 0,1 μm) je považována za filtrační bariéru oddělující močový prostor od krve proudící v kapilárách. Těla podocytů a jejich primární výběžky se basální laminy nedotýkají. Pedikly jediného podocytu objímají více než jednu kapiláru.\n\nTělo podocytu obsahuje nápadné jádro, dobře vyvinutý Golgiho aparát, hojné drsné a hladké endoplazmatické retikulum, značné lysozomy a mnoho mitochondrií. V typických histologických preparátech podocytu jsou jádra oválná a poměrně euchromatická. Dále cytoplasma podocytů obsahuje četné volné ribosomy, váčky a mikrofilamenta. Vysoká hustota organel v těle podocytu naznačuje vysokou úroveň anabolické i katabolické činnosti.\n\nNa rozdíl od těla buňky, pedikly obsahují jen málo organel, nebo vůbec žádné, v jejich cytoplasmě najdeme jen hojná mikrofilamenta a mikrotubuly. Hlavním strukturním proteinem ve výběžcích je aktin.\n\nPodocyty mají několik funkcí, včetně regulace změn glomerulární basální membrány (GBM), regulace glomerulární filtrace a údržby filtrační bariéry.\n\nPodocyty vytvářejí mezery, filtrační štěrbiny, které jsou kryty membránou. Tato štěrbinová membrána se skládá z mnoha buněčných povrchových proteinů, včetně nefrinu, podocalyxinu a P-kadherinu, které zajišťují, že velké makromolekuly, jako je sérový albumin a gama globulin, zůstávají v krevním řečišti.\nGlomerulární filtrace zabraňuje všem plazmatickým bílkovinám vstoupit do močového prostoru, zatímco vodě a malým molekulám dovoluje mimořádně vysokou propustnost. Podocyty udržují velkou filtrační plochu přes štěrbinovou membránu. Udržení plazmatických bílkovin v krvi je pro život nezbytné. Proteinurie je charakteristickým znakem glomerulárního poškození, což může předvídat progresi onemocnění ledvin, čím vyšší je obsah bílkovin v moči, tím rychlejší je průběh a závažnost onemocnění. V zásadě může být proteinurie způsobena poruchou podocytů, endoteliálních buněk, GBM nebo změnami negativně nabitých proteinů nalézajících se ve všech těchto třech složkách glomerulární (ledvinné) filtrační bariéry.\nRenální (ledvinnou) proteinurii rozdělujeme podle postižené části nefronu na glomerulární, tubulární a smíšenou.\n\nTento vrozený nefrotický syndrom je charakterizován novorozeneckou proteinurií, která vede k selhání ledvin. Bylo zjištěno, že může být způsobena mutací genu nephrinu. Jejími příznaky mohou být významná ztráta bílkovin do moči (často s tvorbou pěny), pokles normálních hodnot bílkovin v krvi, tvorba výrazných otoků (dolní i horní končetiny, oční víčka), zvýšená hladina tuků v krvi. Je nebezpečný zejména svými možnými komplikacemi, kterými jsou infekce, tromboembolické příhody či akcelerovaná ateroskleróza.\n"}
{"id": "792672", "url": "https://cs.wikipedia.org/wiki?curid=792672", "title": "Munro", "text": "Munro\n\nMunro je označení pro skotské hory, jejichž vrchol přesahuje nadmořskou výšku 3000 stop (tj. 914,4 m) a jež jsou uvedeny v seznamu \"Munro's Tables\", sestaveném Hughem Munrem v roce 1891 a následně spravovaném Skotským horolezeckým klubem \"(Scottish Mountaineering Club)\".\n\nV poslední verzi seznamu z roku 2009 je uvedeno celkem 283 Munros a 227 vedlejších vrcholů (tops).\n\nHugh Munro (1856–1919) byl skotský zeměměřič, náruživý horal a cestovatel, zakládající člen Skotského horolezeckého klubu (založen v roce 1889), který po mnohaletém úsilí publikoval v roce 1891 první seznam, později pojmenovaný \"Munro's Tables\". Jeho seznam vzbudil v horolezeckých kruzích velké překvapení, protože v té době se mínilo, že tak vysokých hor je ve Skotsku kolem 30 a ne téměř 300. Svým seznamem velmi zpopularizoval výstupy na skotské hory a zdolávání Munros je dodnes velmi oblíbeným koníčkem.\n\nHugh Munro nezdolal všechny hory ze svého seznamu, nestihl totiž vystoupit na horu Carn Cloich-Mhuillin, na kterou chtěl vylézt jako na poslední.\n\nHlavními kritérii jsou poloha ve Skotsku (včetně ostrovů) a nadmořská výška alespoň 3000 stop (914,4 m).\n\nMunro nestanovil jednoznačná kritéria pro prominenci (převýšení od sedla) ani izolaci (vzdálenost od nejbližší vyšší hory), která by daný vrchol kvalifikovala jako samostatnou horu. To je příčinou nejasností a zdrojem diskuzí o tom, jaké vrcholy mají být považovány za samostatné Munros a jaké jen za vedlejší vrcholy. V pozdějších verzích seznamu byly zahrnuty všechny hory s prominencí alespoň 500 stop (152 m), nicméně seznam stále obsahuje i mnoho hor s nižší prominencí.\n\nZdolávání Munros \"(Munros bagging)\" může být přes nepříliš vysokou nadmořskou výšku poměrně nebezpečné, především díky drsnému severskému počasí. I v létě mohou být podmínky velmi špatné - hustá mlha, silný vítr, intenzivní déšť a vrcholové teploty pod bodem mrazu nejsou nijak výjimečné. Přesto je jejich zdolávání populárním sportem a řada horalů se snaží zdolat všechny Munros ze seznamu.\n\nPrvní dokončil zdolávání všech Munros A. E. Robertson v roce 1901 (i když pozdější přezkoumání zpochybnilo jeho výstup na Ben Wyvis). Prvním nezpochybňovaným pokořitelem byl Ronald Burn, který v roce 1923 zkompletoval všechny Munros a později i všechny vedlejší vrcholy (tops).\n\nV roce 1974 dosáhl Hamish Brown unikátního rekordu - jako první zkompletoval všechny Munros během jednoho dlouhého treku, trvajícího necelé 4 měsíce. Mezi vrcholy se přesouval pouze pěšky, případně na kole (výjimkou byly jen trajekty na ostrovy Skye a Mull). O svém výkonu napsal knihu \"Hamish's Mountain Walk\", která velmi přispěla k další popularizaci zdolávání Munros.\n\nNejrychleji, za 39 dní, zdolal v roce 2010 všechny vrcholy Stephen Pyke, který navíc nevyužil žádné motorové prostředky, když pro přesuny na ostrovy Skye a Mull použil kajaku.\n\nDo současné doby bylo zaevidováno více než 4000 horalů, kteří vystoupali na všech 283 vrcholů.\n\nTradicí zdolávání Munros se inspirovali i autoři projektu Tisícovky Čech, Moravy a Slezska, který spočívá ve zdolávání českých hor s výškou nad 1000 m a prominencí nad 15 m. Tisícovek je celkem 395 plus přes 180 vedlejších vrcholů.\n\nVedle seznamu Munros existují i další seznamy, které obsahují hory na britských ostrovech s určitou výškou, prominencí nebo dalšími parametry, a jejichž zdolávání \"(Peak bagging)\" je mezi horaly rozšířené:\n\n"}
{"id": "792677", "url": "https://cs.wikipedia.org/wiki?curid=792677", "title": "Monte-Carlo Rolex Masters 2012", "text": "Monte-Carlo Rolex Masters 2012\n\nTenisový turnaj ATP Monte-Carlo Rolex Masters 2012 se konal ve dnech 16. až 22. dubna ve francouzském areálu Monte Carlo Country Club v Roquebrune-Cap-Martin poblíž monackého Monte Carla, a to na otevřených antukových dvorcích. Turnaj patřil do kategorie ATP World Tour Masters 1000. Odměny činily 2 427 975 EUR.\n\nDo tenisové síně slávy Monte Carlo Country Clubu byl během turnaje uveden dvojnásobný vítěz Ivan Lendl.\n\nSoutěž dvouhry vyhrál poosmé v řadě Španěl Rafael Nadal, když ve finále zdolal světovou jedničku Novaka Djokoviće. Jedná se o nejdelší šňůru titulů z jediného turnaje v otevřené éře tenisu.\n\nSoutěž ve čtyřhře vyhráli obhájci titulu a americké světové jedničky Bob Bryan a Mike Bryan.\n\nPrvních osm nasazených hráčů mělo v 1. kole volný los.\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\n\nVšechny nasazené páry měly v 1. kole volný los.\n\n"}
{"id": "792688", "url": "https://cs.wikipedia.org/wiki?curid=792688", "title": "Ivo Tretera", "text": "Ivo Tretera\n\nIvo Tretera (22. května 1933, Praha – 7. ledna 2012, tamtéž) byl český filosof. Jeho bratrem je Jiří Rajmund Tretera.\n\nDětství prožil na pražských Vinohradech, na konci války při bombardování Prahy byl při výbuchu bomby zraněn, následkem čehož postupně přestal slyšet na levé ucho. Rodiče se v prvních měsících jeho života rozešli a svého otce uviděl poprvé až v roce 1951. Téhož roku se také seznámil se svojí budoucí manželkou Peluškou Bendlovou.\n\nPo maturitě na klasickém gymnáziu studoval historii a filosofii na Filosofické fakultě Univerzity Karlovy, kde roku 1955 obhájil diplomovou práci \"O některých gnoseologických otázkách pedagogiky\". Během studia ho zde nejvíce ovlivnil profesor Jan Blahoslav Kozák. Po obhajobě diplomové práce nastoupil na fakultu jako asistent se zaměřením především na teorii poznání a dějin filosofie, přičemž krom nuceného působení v Archivu UK na ní vyučoval až do své smrti.\n\nPředmětem jeho raného vědeckého zájmu, zhruba do konce 50. let, byla metodologie věd a zvláště pak filozofie výchovy, která ho přivedla hlavně ke zkoumání specifické povahy noetiky předávání již dosažených poznatků, tj. znovupoznávání poznaného. Zprvu byl značně inspirován polským i západním neomarxismem (Leszek Kołakowski, Erich Fromm, J.-P. Sartre a další); noetická tematika jej otevírala vlivům filozofie analytické a novopozitivistické (Ludwig Wittgenstein, Bertrand Russell, Moritz Schlick, Rudolf Carnap, lvovsko-varšavská škola atd.). Účinnou protiváhou této jeho původní spíše scientistické orientace, jež pozvolna ustupovala, byla mu záliba v surrealismu, abstraktním umění a zejména dlouholeté přátelství se spisovatelem Bohumilem Hrabalem a osobami z jeho kruhu.\n\nBohumil Hrabal: \"„Filosof Tretera? To je ten, co po hospodách hledá pravdu. Pravdou ovšem je, že pak po hospodách hledá Treterova žena Treteru…\"“\n\nV roce 1966 obhájil na FF UK kandidátskou dizertaci \"Pravda a intuice\". V letech 1966–1967 přitom studoval na univerzitách v Nancy a Paříži (setkání s P. Ricoeurem a J. Hyppolitem).\n\nV období tzv. normalizace mu byla postupně omezována a posléze zcela zakázána pedagogická činnost. Po nuceném odchodu z FF do Archivu UK se zde v letech 1983–1990 nad rámec běžných archivářských povinností zabýval i historií české a německé univerzitní filozofie (Ernst Mach, Tomáš Garrigue Masaryk, herbartovci, J. B. Kozák). Plodem tohoto bádání je rovněž jeho hlavní dílo \"J. F. Herbart a jeho stoupenci na pražské univerzitě\" (1989). Po listopadu 1989 se vrátil na FF UK; z počátku vyučoval externě, k 1. 9. 1990 se stal opět členem její katedry filosofie. V roce 1990 byl jmenován docentem a roku 1995 profesorem pro obor dějiny filozofie.\n\nV posledních letech přednášel především francouzskou filozofii 20. století (Bergson, Teilhard de Chardin, Ricoeur, Lévinas a další), většinu posluchačů si získal zajímavou formou přednášeným úvodem do filosofie. Jeho kniha \"Nástin dějin evropského myšlení\" z roku 1996 se stala klíčovým pramenem pro všechny zájemce o společenské vědy.\n\nJeho poslední knihou byly \"Vzpomínky na Bohumila Hrabala a na život vůbec\", které spolu s dalšími čtyřmi tituly aspirovaly na Cenu Josefa Škvoreckého.\n\nJeho blízkým přítelem, žákem a kolegou na Filosofické fakultě v Praze byl mimo jiné profesor Vladimír Borecký.\n\n\n\n"}
{"id": "792690", "url": "https://cs.wikipedia.org/wiki?curid=792690", "title": "Hans Walter Süsskind", "text": "Hans Walter Süsskind\n\nHans Walter Süsskind, také Jan nebo Hanuš (1. května 1913 Praha – 25. března 1980 Berkeley, Kalifornie) byl britský klavírista, dirigent a hudební skladatel českého původu.\n\nOtec skladatele byl významný vídeňský hudební kritik a jeho matka byla česká učitelka klavíru. Studoval na Pražské konzervatoři hru na klavír u Romana Veselého a mistrovskou školu u Karla Hoffmeistera. Absolvoval i kurz hry na čtvrttónový klavír a často koncertoval i na cembalu. Skladbu studoval soukromě u Fidelia Finka. Zahájil velmi úspěšnou koncertní kariéru v Praze i v zahraničí. Zaměřil se zejména na díla soudobých skladatelů. Např. v roce 1938 provedl v Praze poprvé souborné klavírní dílo Leoše Janáčka. Působil ve spolku \"Přítomnost\" i v uměleckém sdružení \"Mánes\". Dirigování studoval u George Szella. V letech 1934–1937 působil jako dirigent pražského Německého divadla.\n\nPrahu opustil 13. března 1939, dva dny před obsazením Čech a Moravy německou armádou. Za pomoci britského žurnalisty a pracovníků vyslanectví přijel do Spojeného království. V Anglii vytvořil \"České trio\", které za podpory Jana Masaryka, tehdejšího československého velvyslance v Londýně, získalo v Británii řadu koncertních příležitostí.\n\nV roce 1942 se stal dirigentem operního souboru \"Carl Rosa Opera Company\" a v roce 1944 s tímto souborem uskutečnil své první gramofonové nahrávky. Po válce se již do Československa nevrátil a po komunistickém puči v roce 1948 požádal o britské občanství, které mu bylo bez problémů uděleno. Již jako britský občan vystoupil v roce 1964 na hudební festivalu Pražské jaro.\n\nV letech 1946–1952 působil jako šéfdirigent \"Royal Scottish National Orchestra\" v Glasgow. Poté odcestoval do Austrálie a až do roku 1955 vedl \"Melbourne Symphony Orchestra\". Po krátkém působení v Izraeli byl jmenován ředitelem \"Toronto Symphony Orchestra\". V Torontu pak působil až do roku 1965. Vyučoval zde rovněž dirigování na královské konzervatoři (\"The Royal Conservatory of Music\"). Od roku 1968 byl dirigentem \"Saint Louis Symphony Orchestra\". V roce 1971 zahajoval newyorskou operním sezónu v divadle \"New York City Opera\" Janáčkovou operou \"Věc Makropulos\".\n\n\n\n"}
{"id": "792694", "url": "https://cs.wikipedia.org/wiki?curid=792694", "title": "Václav Eliáš Lenhart", "text": "Václav Eliáš Lenhart\n\nVáclav Eliáš Lenhart (20. července 1744 Bošovice - 1. května 1806 Kostelec nad Černými lesy) byl český lesník, autor první česky psané lesnické publikace.\n\nNarodil se v Bošovicích, syn Josefa Linharta a manželky Justiny. Od svých dvaceti let (1764) sloužil na lichtenštejnském panství v Moravském Krumlově jako knížecí osobní myslivec, odkud byl roku 1775 byl přeložen na panství Rumburk. Od roku 1788 působil v Kostelci nad Černými lesy, kde dosáhl funkce lesmistra.\n\nV Kostelci nad Černými lesy zemřel. Zdroje o soukromém životě (manželství, dětí) se prozatím nepodařilo dohledat.\n\nVáclav Eliáš Lenhart byl zakladatelem české lesnické vědy.\n\nVlastním nákladem vydal roku 1793 svou první českou odbornou lesnickou knihu \"Zkušené naučení k velmi potřebnému již za našich časů osetí lesův, ku kterémuž ještě jiná velmi užitečná naučení o povinnostech myslivce lesův dle zkušenosti dokonale hledícího přidána jsou\" (znovu vydáno 2003). V roce 1802 vyšel ve Vídni soubor lesních instrukcí pro lichtenštejnské lesy, jejichž byl spoluautorem.\n\nV r. 1958 vztyčen ve voděradských lesích pamětní kámen připomínající Václava Eliáše Lenharta.\n\n"}
{"id": "792696", "url": "https://cs.wikipedia.org/wiki?curid=792696", "title": "Hartwall Arena", "text": "Hartwall Arena\n\nHartwall Arena je moderní multifunkční aréna v Helsinkách, hlavním městě Finska. Aréna nese jméno Hartwall podle finského výrobce nápojů. Otevřena byla v roce 1997, její kapacita pro hokejové zápasy činí 13 349 diváků.\n\nPrimárně je využívána k lednímu hokeji, domácím týmem je profesionální finský hokejový tým Jokerit Helsinky.\n\nV letech 1997 a 2003 se v aréně konala mistrovství světa v ledním hokeji.\n\nHartwall Arena byla dějištěm Mistrovství světa v ledním hokeji 2012 i Mistrovství světa v ledním hokeji 2013. Na mistrovství světa v ledním hokeji v roce 2012 se zde odehrály zápasy jedné základní skupiny, čtvrtfinálové boje této skupiny, dále i semifinále a závěrečné boje o medaile. V roce 2013 se zde hrály pouze zápasy jedné skupiny a polovina čtvrtfinálových zápasů.\n\n21. října 2005 se v Hartwall aréně konal nejznámější koncert End of an Era finské symphonic/power metalové skupiny Nightwish.\n\n"}
{"id": "792699", "url": "https://cs.wikipedia.org/wiki?curid=792699", "title": "Švédsko na Zimních olympijských hrách 1998", "text": "Švédsko na Zimních olympijských hrách 1998\n\nŠvédsko na Zimních olympijských hrách 1998 v Naganu reprezentovalo 99 sportovců, z toho 53 mužů a 46 žen. Nejmladším účastníkem byla Therese Sjölander (16 let, 281 dní), nejstarším pak Antonina Ordina (36 let, 28 dní). Reprezentanti vybojovali 3 medailí, z toho 2 stříbrné a 1 bronzovou.\n\n"}
{"id": "792720", "url": "https://cs.wikipedia.org/wiki?curid=792720", "title": "Alžběta Dubnická", "text": "Alžběta Dubnická\n\nAlžběta Dubnická, též Alžbeta Dubnická (* 19. listopadu 1927), byla slovenská a československá politička a bezpartijní poslankyně Sněmovny národů Federálního shromáždění za normalizace.\n\nK roku 1971 se profesně uvádí jako žena v domácnosti. Ve volbách roku 1971 zasedla do slovenské části Sněmovny národů (obvod č. 94 - Nové Zámky, Západoslovenský kraj). Ve FS setrvala do konce funkčního období, tedy do voleb roku 1976.\n\nV roce 2009 oslavila 82. narozeniny. Žila v Nových Zámcích a stále se angažovala v Červeném kříži, jehož pobočku v Nových Zámcích vedla nepřetržitě od jejího založení před 56 lety. Během velkých povodní na jihu Slovenska roku 1965 se podílela na organizování péče o rodiny zbavené svých domovů.\n\n"}
{"id": "792722", "url": "https://cs.wikipedia.org/wiki?curid=792722", "title": "Pavel Pistorius z Lucka", "text": "Pavel Pistorius z Lucka\n\nPavel Pistorius z Lucka (25. ledna 1552, Žatec – 1630) byl český kněz a spisovatel.\n\nPrvního vychování se mu dostalo u jezuitů nejspíše v Chomutově. Dne 21. září 1570 byl posvěcen na akolytu, načež byl poslán do Říma,kde studoval filosofii a bohosloví a dosáhl gradu mistra svobodných umění. Nějaký čas byl i v Itálii profesorem matematiky, později povolán za profesora do Vídně, kde přednášel matematiku a filosofii, ve vyšších třídách učil náboženství. Nějaký čas byl i profesorem matematiky v Praze. Roku 1586 ve věku již pokročilejším vysvěcen za kněze, načež vystoupil z tovaryšstva Ježíšova pracoval v duchovní správě jako kazatel. Ke konci roku 1595 dostal se za arciděkana do Plzně, ale vzájemné vztahy s místním měšťanstvem nebyly zrovna ideální.\n\nDne 9. července 1597 se stal doktorem teologie a téhož dne obdařen také erbem a preadikátem. Stalo se tak zásluhou probošta kostela Pražského Jiřího Bertholda Pontana z Breitenberka, který na základě rozsáhlé kompetence falckrabské, udělené mu císařem Rudolfem II. dne 1. ledna 1593 povýšil Pistoria na doktora i na šlechtice a tohoto druhého povýšení učasným učinil také jeho bratra Jana se všemi jeho potomky. Oboje vyznamenání bylo snad odměnou za horlivost, s jakou si v duchovní správě v Plzni počínal anebo – a to se zdá pravděpodobnější – mělo sloužit mu jaksi za oporu v nesnadné situaci, ve které se hned na počátku svého působení v Plzni ocitl.\n\nDne 13. září 1601 byl Pavel Pistorius jmenován děkanem karlštejnským, roku 1603 byl zvolen za kanovníka a v roce 1617 vyšehradským kapitulním děkanem. Za svého působení na Karlštejně vezl třikrát českou korunu do Prahy – a to pro korunovaci Matyáše, Anny a Ferdinanda II. Zastával tedy jedno z nejčestnějších míst v zemi. Erb Pistoriů z Lucka představuje lidskou ruku vyčnívající zpoza hradeb a v prstech držící prsten. Jedná se o znázornění jeho funkce strážce pokladu. Karlštejnský zvon sv. Kateřiny nese tento erb s latinským nápisem pod ním. Pavel Pistorius byl i zakladatelem první matriky na Karlštejně (Budnanské) a k vidění jsou i dva dřevěné posmaltované svícny, které tvoří část Karlštejnského pokladu.\n\nPo roce 1617 přesídlil Pavel Pistorius na Vyšehrad a počátky jeho děkanování padly do doby velice kritické. Hned v prvním roce musel se starat o záchranu klenotů kapitulních a archívu. Obé opatřené v truhlách i pytlích svěřil ochraně jeptišek řádu sv. Dominika v klášteře sv. Anny na Starém městě Pražském a obé uniklo šťastně slídilům vyslaným od nekatolíků i do tohoto kláštera. Poškozen byl pouze archív. Roku 1620 byl děkan Pistorius neohroženým mluvčím katolíků před radou Nového města Pražského a staral se velice o to, aby bylo kapitule Vyšehradské navráceno vše, co jí během dlouhých let bylo odcizeno. Již jako kanovník vyšehradský r. 1612 přispěl 100 kopami na opravu škod způsobených větrem na krytbě Vyšehradského chrámu. Jako děkan vystavěl r. 1621 na svůj náklad novou rezidenci pro kanovníka asi 20 kroků od hřbitova směrem k východu. Roku 1622 daroval koleji sv. Klimenta na Starém městě Pražském svou na tu dobu velice bohatou knihovnu, jejíž cena byla odhadnuta na 3 000 zlatých.\n\nZemřel ve vysokém věku bezmála 80 let na počátku roku 1630.\n"}
{"id": "792726", "url": "https://cs.wikipedia.org/wiki?curid=792726", "title": "Zdeňka Dubská", "text": "Zdeňka Dubská\n\nZdeňka Dubská (* 20. ledna 1942) byla česká a československá politička a bezpartijní poslankyně Sněmovny národů Federálního shromáždění za normalizace.\n\nK roku 1971 se profesně uvádí jako zootechnička. Ve volbách roku 1971 zasedla do české části Sněmovny národů (obvod č. 60 - Znojmo, Jihomoravský kraj). Ve FS setrvala do konce funkčního období, tedy do voleb roku 1976.\n\n"}
{"id": "792728", "url": "https://cs.wikipedia.org/wiki?curid=792728", "title": "Pohár šesti národů", "text": "Pohár šesti národů\n\nPohár šesti národů (anglicky \"Six Nations Championship\") je sportovní turnaj v rugby union, kterého se účastní družstva ze šesti evropských území – Anglie, Skotska, Walesu, Irska, Francie a Itálie. Hlavním sponzorem soutěže je Royal Bank of Scotland. Vítěz turnaje platí za neoficiálního mistra Evropy.\n\nSoutěž byla založena v roce 1883, kdy se jí původně účastnily jen země Spojeného království – Anglie, Irsko, Skotsko a Wales jako \"Home Nations\". V roce 1910 byla soutěž rozšířena o Francii a přejmenovala se na \"Five Nations\" (Pět národů). Ve své současné formě a s názvem působí od roku 2000, kdy se jí účastní i Itálie.\n\nOd roku 2001 existuje rovněž Pohár šesti národů pro ragby žen.\n\n"}
{"id": "792736", "url": "https://cs.wikipedia.org/wiki?curid=792736", "title": "Aimé-Jules Dalou", "text": "Aimé-Jules Dalou\n\nAimé-Jules Dalou (31. prosince 1838 v Paříži – 15. dubna 1902 tamtéž) byl francouzský sochař, který se řadí k naturalismu a realismu.\n\nV jedenácti letech v roce 1849 začal navštěvovat uměleckou školu v \"Rue de l'École de médecine\", kde ho v kreslení a modelování vyučoval Jean-Baptiste Carpeaux. Jako jeho nejlepší žák mohl Dalou později pracovat v Carpeauxově ateliéru. V roce 1856 Daloua vystřídal Francisque Joseph Duret.\n\nDalou začal pracovat jako tvůrce modelů pro odlévače z bronzu a zlatníky. V roce 1862 debutoval u příležitosti výstavy na École des Beaux-Arts v Paříži (dnes ENSBA) se sádrovou sochou. V roce 1870 vytvořil oceňovanou sochu \"La Brodeuse\" (\"Výšivka\") na Pařížském salónu. Během prusko-francouzské války se stal členem Národní gardy a účastnil se povstání Pařížské komuny. Proto uprchl do Anglie, kde byly jeho práce velmi uznávané.\n\nPozději se vrátil do Paříže a v roce 1883 byl na Pařížském salónu vyznamenán medailí za dvě své práce – \"Zasedání francouzské Poslanecké sněmovny dne 23. června 1789\" (objednávka pro Národní shromáždění) a alegorické sousoší \"Triumf Republiky\", které se dnes nachází na \"Place de la Nation\".\n\n"}
{"id": "792747", "url": "https://cs.wikipedia.org/wiki?curid=792747", "title": "Vlastimil Ehrenberger", "text": "Vlastimil Ehrenberger\n\nVlastimil Ehrenberger (16. února 1935 Svojanov okr. Svitavy nebo Svojanov okr. Olomouc) je český a československý důlní inženýr, bývalý politik Komunistické strany Československa, ministr vlád ČSSR a poslanec Sněmovny národů Federálního shromáždění za normalizace.\n\nNarodil se ve Svojanově v okrese Svitavy. Podle některých zdrojů ve Svojanově v okrese Olomouc. Na základní školu ovšem chodil do Svitav (zde se ještě v roce 2010 zúčastnil srazu absolventů). V letech 1951-1961 byl horníkem v ostravsko-karvinském revíru. V letech 1950–1952 byl učněm a horníkem na Dolu Eduard Urx v Petřkovicích, v období let 1955–1961 zastával pozici mistra a vrchního mistra v Dole Zárubek v Ostravě. Uváděno též, že v letech 1955–1961 byl technikem v OKD. Pak v letech 1963-1967 studoval na Vysoké škole báňské v Ostravě, kde získal v roce 1967 titul inženýra. V letech 1968-1970 byl zástupcem správního ředitele stavby OKD. Byl autorem prací o o palivoenergetickém komplexu a hornictví.\n\nZastával i řadu stranických funkcí. Do roku 1963 byl předsedou Celozávodního výboru KSČ na Dole Stachanov a pracovníkem Krajského výboru KSČ v Ostravě. V letech 1967-1968 působil na postu pracovníka oddělení ÚV KSČ pro těžký průmysl. V letech 1970-1973 byl tajemníkem pro průmysl Krajského výboru KSČ pro Severomoravský kraj. XV. sjezd KSČ ho zvolil za člena Ústředního výboru Komunistické strany Československa. XVI. sjezd KSČ a XVII. sjezd KSČ ho ve funkci potvrdil. Zastával dlouhodobě vládní posty. V letech 1973-1974 coby místopředseda druhé vlády L. Štrougala\na od roku 1974 až do roku 1988 jako ministr paliv a energetiky ČSSR ve druhé vládě L. Štrougala, třetí vládě L. Štrougala, čtvrté vládě L. Štrougala, páté vládě L. Štrougala a šesté vládě L. Štrougala. Zároveň byl od roku 1974 vedoucím československé delegace ve Stálé komisi RVHP pro uhelný průmysl. V roce 1985 získal Řád práce.\n\nPo delší dobu zasedal také v nejvyšším zákonodárném sboru. Po volbách roku 1971 zasedl do české části Sněmovny národů (volební obvod č. 66 - Havířov, Severomoravský kraj). Křeslo nabyl až dodatečně v dubnu 1974 po doplňovacích volbách vypsaných poté, co zemřel poslanec Zdeněk Gavenda. Mandát získal i ve volbách roku 1976 (obvod Havířov), volbách roku 1981 (obvod Havířov) a volbách roku 1986 (obvod Havířov). Ve FS setrval do prosince 1988, kdy dopisem rezignoval na poslanecký mandát.\n\nPo odstoupení Štrougalovy vlády byl roku 1989 jmenován posledním komunistickým velvyslancem v Maďarsku, kde se angažoval ve sporu o dokončení vodního díla Gabčíkovo - Nagymaros. V Maďarsku zůstal do dubna 1990, kdy byl Čalfovou vládou odvolán. Od 90. let se věnuje podnikání, byl např. členem dozorčí rady Česko-afghánské smíšené obchodní společnosti.\n\n"}
{"id": "792753", "url": "https://cs.wikipedia.org/wiki?curid=792753", "title": "Druhá strana oblohy", "text": "Druhá strana oblohy\n\nDruhá strana oblohy (anglicky „The Other Side of the Sky“) je vědeckofantastická povídka britského spisovatele Arthura C. Clarka z roku 1957, má 6 navazujících kapitol, které vyšly i samostatně. Jedná se o tyto:\n\nČesky vyšla povídka ve sbírce \"Směr času\" (Polaris, 2002) v překladu Josefa Hořejšího a její kapitoly samostatně ve sbírce \"Odvrácená strana nebe\" (2008, Baronet). Samotný titulní název „Odvrácená strana nebe“ je jiný překlad původního anglického názvu „The Other Side of the Sky“.\n\nVšechny příběhy se odehrávají ve stejném prostředí, nejmenovaný vypravěč popisuje své pestré vzpomínky z působení na 2. přenosové stanici - jedné ze tří vesmírných stanic na geostacionární oběžné dráze určených k přenosu televizního a rozhlasového vysílání.\n\nPíše se rok 1997 a technik na kosmické stanici (na geostacionární oběžné dráze nad rovníkem ve výšce 35 000 km) určené pro přenos televizních a rozhlasových kanálů bilancuje dosavadní činnost. Nad rovníkem operují celkem 3 přenosové stanice a jejich posádky musí pracovat ve velmi strohých podmínkách. Proto se obyvatelé 2. stanice radují, když se dovědí o kosmické lodi řízené autopilotem, která jim má dopravit sprchu pro stav beztíže, filmy a další zábavu, zkrátka věci usnadňující pobyt v kosmu. Vypravěč se doposud bavil především pozorováním povrchu Země pomocí teleskopu. Nyní pozoruje přilétávající loď a díky svým zkušenostem pozná, že něco není v pořádku. Dopravní loď má poruchu, motory se nevypnuly a loď i s cenným nákladem směřuje někam za Pluto.\n\n\nSven Olson propašuje na orbitální stanici kanárka jménem Claribel, který se stane miláčkem i ostatních členů stanice. Jednoho dne Sven pátrá po ztraceném kanárkovi. Když jej najde, Claribel vypadá jako bez života. Někdo navrhne, aby mu dali dýchnout kyslíku. Claribel ožije, ale za chvíli zase zmalátní. Vypravěče napadne, že bude asi něco se vzduchem, i on se cítí malátný a ví, že kanárci jsou na tohle velmi citliví. Technici jdou prověřit ventilační systémy a ukáže se, že byly porouchané. Kanárek zachránil posádce život.\n\nPovídka líčí nehodu, která mohla skončit tragicky. Pro vyvolání umělé gravitace se celá Přenosová stanice 2 otáčí kolem své osy, tato odstředivá síla dodává obvodu stanice přibližně polovinu zemské přitažlivosti. Obvod rotuje rychlostí cca 50 km/h. Kóje pro spaní jsou umístěny právě na obvodu. Když v noci vypravěče probudí lehký otřes, přiměje jej to k uvažování. Na kosmické stanici je třeba vzít v potaz jakoukoli neobvyklou situaci. Také telefonní linka je hluchá, navíc zmizela gravitace. Kosmonauti čelí nebezpečí, jejich kóje se odtrhla a vzdaluje se od stanice. Musí vyčkat a doufat v záchranu. Ta se skutečně dostaví, ale uvěznění muži musí překonat několik metrů v kosmu bez ochranných obleků.\n\nKoncem 70. let se dokončují práce na soustavě Přenosových stanic a chystá se jejich uvedení do provozu k účelu, kterému mají sloužit. Zkušební televizní vysílání proběhlo mezi Anglií a Austrálií, oficiální zahájení bude doprovázeno velkolepou show, která bude mít velkou sledovanost. Na kosmickou stanici přilétá Gregory Wendell - televizní hvězda, jenž má show odsud moderovat. Po odvysílání mimořádně úspěšného programu se Wendell rozhodne na stanici zůstat a pracovat zde, ačkoli by na Zemi mohl dostat kteroukoli práci, o kterou by stál.\n\nVypravěč příběhu se ještě během studií na Zemi seznámil s Julií, do níž se zamiloval. Oba skončili ve vesmíru, ale nedostali se na stejnou kosmickou stanici. Vypravěč je na Přenosové stanici č. 2 a Julie pracuje na 1400 km vzdálené Solární observatoři. Když je pověřen velením na stanici, bere si raketový skútr a odlétá za svou láskou. Cestu absolvuje několikrát, během jedné z nich kolem něj proletí podivná věc. Není si vůbec jist, zda je to asteroid nebo vrak cizí kosmické lodi. Vzhledem ke komplikacím s vysvětlováním zneužívání raketového skútru a k předpokládané všeobecné skepsi se rozhodne o události pomlčet. Po letech jej trápí jiná věc, Julie jej opustila a provdala se za jiného muže.\n\nDvacáté století končí a vypravěč, nyní velitel kosmické stanice vzpomíná na svou kariéru. V mládí si kupoval časopisy a knihy o astronautice a hltal jejich obsah. Vždy toužil stát se astronautem a opustit Zemi, s čímž jeho otec nesouhlasil a dával mu to najevo. Mladý muž si však prosadil svou a dal se na dráhu kosmického průkopníka. Když se na rampě loučil s otcem, nevěděl, že je nemocný. Otec s jeho odchodem nesouhlasil, ale nechtěl mu bránit nízkou hrou na city, to bylo pod jeho úroveň. Po mnoha letech už syn ví, jak se otec cítil. Čeká jej rozloučení se svým vnukem, který za chvíli odletí na palubě kosmické lodi Hvězdný oheň do vesmírných dálav...\n\n\n"}
{"id": "792756", "url": "https://cs.wikipedia.org/wiki?curid=792756", "title": "Chrám i tvrz", "text": "Chrám i tvrz\n\nChrám i tvrz je kniha esejů o češtině od Pavla Eisnera z roku 1946. Autor, vzděláním bohemista, germanista a romanista, sám odmala bilinguální, v krátkých kapitolách věcně a kriticky popisuje český jazyk. S vtipem, humorem a ironií popisuje a zkoumá, jak se uživatelé češtiny vyjadřují. V knize sledoval otázky z hláskosloví, tvarosloví, sémantiky a historické mluvnice, odborné terminologie aj. S přesahem do kulturní historie popularizoval vědecké poznatky, využívaje hluboké znalosti jazyků i citu pro řeč jakožto dorozumívací nástroj. Ačkoliv Eisner sám používal češtinu lehce archaických rysů, v knize si mimo jiné vyřizoval účty s tehdejšími korektory (nazývá je „podbrusiči“), kteří navzdory reálné jazykové praxi např. důsledně doplňovali písmeno \"i\" na konec sloves v infinitivu nebo bezmyšlenkovitě odstraňovali z překladů do češtiny domněle cizorodé prvky. \n\nV roce 1946 knihu vydal v Praze Jaroslav Podroužek. V roce 1974 ji ve dvou dílech vydalo česky nakladatelství Konfrontation v Zürichu. V roce 1992 ji vydalo nakladatelství Lidové noviny v Praze, v roce 1997 nakladatelství Pluto: B. Just v Praze a v roce 2010 nakladatelství XYZ v Praze. \n\nV roce 1993 byl název knihy použit jako tematický název 37. ročníku festivalu Šrámkova Sobotka. \n\nVe Vsetíně inspiroval název Eisnerovy knihy ke stejnojmenné recitační a pěvecké soutěži. Na jaře 2012 se konal 19. ročník této soutěže, takže první ročník připadal na rok 1994. \n"}
{"id": "792759", "url": "https://cs.wikipedia.org/wiki?curid=792759", "title": "Třída Hunt IV", "text": "Třída Hunt IV\n\nTřída Hunt IV byla čtvrtou podskupinou eskortních torpédoborců třídy \"Hunt\", sloužících v Royal Navy z období druhé světové války. Postaveny jich byly pouze dva kusy. Válku přečkaly, byly po ní převedeny do rezervy a v 60. letech sešrotovány.\n\nCelkem byly postaveny dvě jednotky této třídy, objednané roku 1940 u loděnice Thornycroft of Woolston. Do služby vstoupily v únoru a prosinci 1942. Pojmenovány byly HMS \"Brecon\" (L76) a HMS \"Brissenden\" (L79).\n\nHlavní výzbrojí bylo šest dvouúčelových 102mm kanónů, které doplnily čtyři 40mm kanóny a dva 20mm kanóny Oerlikon. Protiponorkovou výzbroj tvořily čtyři vrhače a dvě skluzavky pro svrhávání hlubinných pum. Lodě rovněž dostaly jeden trojitý 533mm torpédomet. Pohonný systém tvořily dvě parní turbíny a dva kotle. Lodní šrouby byly dva. Nejvyšší rychlost dosahovala 26 uzlů.\n\nObě jednotky byly intenzivně nasazeny v druhé světové válce. Žádná nebyla ztracena.\n\n"}
{"id": "792761", "url": "https://cs.wikipedia.org/wiki?curid=792761", "title": "Macula densa", "text": "Macula densa\n\nMacula densa je shluk buněk v oblasti stěny distálního stočeného kanálku v ledvinách.\n\nV průběhu korovou částí ledvin se distální stočený kanálek dotýká cévního pólu ledvinného tělíska svého mateřského nefronu. V tomto místě jsou distální tubulus i příslušná aferentní arteriola modifikovány. Buňky distálního tubulu se v této juxtaglomerulární oblasti obvykle zvyšují, stávají se cylindrickými a jejich jádra se takto dostávají do těsné vzájemné blízkosti. Tato pozměněná část stěny distálního tubulu je označována jako macula densa.\n\nPoblíž úseku aferentní arterioly, obsahujícího juxtaglomerulární buňky (produkující renin), se obvykle nalézá macula densa distálního stočeného kanálku a oba tyto útvary společně vytvářejí juxtaglomerulární aparát. Další součástí tohoto aparátu jsou světle se barvící buňky, jejichž funkce zůstává dosud neobjasněna.\n\nBuňky macula densa mají vyšší a velmi značné jádro oproti okolním buňkám distálního tubulu.\nDíky nahloučení jader se macula densa jeví v mikroskopických preparátech temnější.\nGolgiho komplex je ve většině těchto buněk umístěn v bazální části.\n\nMacula densa monitoruje osmolaritu a množství ultrafiltrátu.\n\nPokles krevního tlaku vede k poklesu rychlosti glomerulární filtrace (GFR), což způsobuje větší vstřebávání. Následkem toho je snížení koncentrace sodných a chloridových iontů ve filtrátu a snížený průtok filtrátu. Nízký krevní tlak znamená snížený žilní tlak a tím i snížený peritubulární kapilární tlak. Je to způsobeno kapilárním hydrostatickým tlakem, a dochází tak ke zvýšení absorpce sodných iontů do vasa recta (přímé tepny) u proximálního stočeného kanálku.\nKvůli zvýšení absorpce je přítomno méně NaCl v distálním kanálku, kde je lokalizována macula densa. Ta cítí pokles koncentrace soli a zahájí autoregulační reakci, aby navrátila krevní tlak k normálu. Odpovídá dvěma mechanismy:\nMacula densa tedy pomáhá udržovat glomerulární filtrační rychlost poměrně stálou v reakci na různý arteriální tlak a to rozšířením aferentních tepének a činností reninu. Renin prochází do krve a zde složitou kaskádou (renin-angiotenzin II-aldosteronová kaskáda) dochází k vzniku angiotensinu II, jenž způsobuje vazokonstrikci eferentních arteriol a zvýšení tlaku krve.\n\n"}
{"id": "792764", "url": "https://cs.wikipedia.org/wiki?curid=792764", "title": "Seznam dílů seriálu Helena", "text": "Seznam dílů seriálu Helena\n\nToto je seznam dílů seriálu \"Helena\". Český komediální seriál \"Helena\" pochází z produkce TV Nova. Premiéru měl 22. března 2012. Dne 30. července téhož roku televize Nova oznámila prodloužení seriálu o druhou řadu a 15. ledna 2013 oznámila jeho pokračování třetí sérií.\n\nV hlavních rolích účinkují Sandra Pogodová, Martha Issová, kterou od druhé série nahradila Petra Hřebíčková, Jan Maršál, kterého nahradil od druhé série Filip Antonio, Leoš Noha, Martina Kavanová a Kristýna Belzová.\n\n<onlyinclude></onlyinclude>\n\nObsazení:\n\nObsazení:\n\nDne 15. ledna 2013 oznámila TV Nova další pokračování seriálu, jehož děj se odehrává o 3 roky později než 2. série.\n\nObsazení:\n\n"}
{"id": "792765", "url": "https://cs.wikipedia.org/wiki?curid=792765", "title": "Vojtěch Merunka", "text": "Vojtěch Merunka\n\nVojtěch Merunka (* 13. března 1967 Čáslav) je vysokoškolský učitel, odborník v oblasti objektově orientovaného programování, autor odborných publikací, autor a propagátor jazyka novoslověnština.\n\nVojtěch Merunka se narodil v roce 1967 v Čáslavi a po maturitě na místním gymnáziu absolvoval inženýrský obor elektronické počítače na FEL ČVUT v Praze. Je doktorem v oboru zpracování dat a matematického modelování a docentem v oboru informační management. Přednáší softwarové inženýrství na PEF ČZU v Praze a na FJFI ČVUT v Praze. \n\nVojtěch Merunka je zakladatelem a duchovním otcem mezinárodní konference Objekty, která je pořádána již od roku 1995 a zabývá se problematikou objektově orientovaného programování.\n\nOd roku 2015 je předsedou Slovanské unie.\n\nVe volbách do Evropského parlamentu v květnu 2019 kandidoval jako nestraník na 8. místě kandidátky hnutí Alternativa pro Českou republiku 2017 (APAČI 2017), ale zvolen nebyl.\n\nOdborně spolupracoval na filmu Václava Marhoula Nabarvené ptáče, který byl roku 2019 nominována na Oscara za za nejlepší cizojazyčný film, který je částečně natočen v jím vytvořené novoslověnštině.\n\n\n"}
{"id": "792766", "url": "https://cs.wikipedia.org/wiki?curid=792766", "title": "Mistrovství světa v rychlobruslení ve sprintu 2007", "text": "Mistrovství světa v rychlobruslení ve sprintu 2007\n\nMistrovství světa v rychlobruslení ve sprintu 2007 se uskutečnilo ve dnech 20. a 21. ledna 2007 v rychlobruslařské hale Vikingskipet v norském Hamaru. Celkově se jednalo o 38. světový sprinterský šampionát. Obhájci z předchozího mistrovství světa, Američan Joey Cheek a Ruska Světlana Žurovová, ukončili kariéru. V Hamaru zvítězili Jihokorejec I Kju-hjok a Němka Anni Friesingerová.\n\nŠampionát proběhl bez české účasti.\n\n"}
{"id": "792770", "url": "https://cs.wikipedia.org/wiki?curid=792770", "title": "Labarum", "text": "Labarum\n\nLabarum byla císařská korouhev, původně hlavní vojenská standarta římské armády zavedená za vlády římského císaře Konstantina.\n\nPodle tehdejšího historika a teologa Lactantia nechal Konstantin svým vojákům před bitvou u Milvijského mostu v roce 312 vymalovat na jejich štíty Kristův monogram. Historik Eusebios z Kaisareie ve svém spise \"Vita Constantini\" napsaném 25 let po bitvě míní, že císař toto znamení použil již na hlavní vojenské vlajce, což může být omyl. Pravděpodobně se labarum objevilo a začalo používat později, až během vojenského sporu Konstantina s císařem Liciniem (Bitva u Adrianopole roku 324).\n\nNázev polního znamení nepochází z latiny ani řečtiny, ale jeho původ je nejspíše keltský nebo galský.\n\nLabarum tvořilo dlouhé pozlacené kopí s příčným břevnem, z něhož visel čtvercový purpurový závoj ze sukna, protkaný zlatem a posetý drahokamy. Na kopí byly připevněny portréty císaře a jeho dvou nejstarších synů (kteří se dle církevních historiků narodili po roce 312). Na špici byl Kristův monogram (řecké Χ (chí) a Ρ (ró) jako \"CHRistos\" (ΧΡΙΣΤΟΣ nebo Χριστός) obklopený vavřínovým věncem.\n\nLabarum nemělo taktický význam, nýbrž bylo znamením vítězství a symbolizovalo náboženské pozadí císařské vlády v pozdním starověku. K jeho ochraně byla ustavena vlastní čestná stráž o síle 50 mužů.\n\n\n"}
{"id": "792775", "url": "https://cs.wikipedia.org/wiki?curid=792775", "title": "Eissnerové z Eisensteinu", "text": "Eissnerové z Eisensteinu\n\nEissnerové z Eisensteinu byli rod sklářských podnikatelů a průmyslníků. Nejvýznamnějším jeho členem byl Jan Ignác Eissner z Eisensteinu, který byl povýšen do rytířského stavu. Dalšími významnými členy rodu byli Jan Nepomuk Alois Josef Athanasius Eisner z Eisensteinu (3. září 1790 Cestin - 17. března 1856 Praha) či jeho syn Jan Nepomuk Alois Josef Athanasius (* 17. února 1823 Načeradec). V roce 1839 rytíři z Eisensteinu koupili Březinu. Tamější zámek upravili v roce 1893 do pseudorenesančního stylu. Byli spřízněni ku příkladu s Hartmany z Hartenthalu (s větví obývající Načeradec), či s Boleslavskými z Rittersteinu.\n"}
{"id": "792781", "url": "https://cs.wikipedia.org/wiki?curid=792781", "title": "Star Wars: Klonové války", "text": "Star Wars: Klonové války\n\nStar Wars: Klonové války je animovaný dobrodružný sci-fi film z prostředí \"Star Wars\", který se odehrává v mezidobí filmů \"\" a \"\", jež jsou součástí hlavní filmové série.\n\nAnakinu Skywalkerovi, který s Obi-Wanem bojoval v plně vypuklých Klonových válkách proti armádě droidů na planetě Christophsis, byla na příkaz mistra Yody přidělena mladá, náctiletá padawanka Ahsoka Tano, aby dokončil její výcvik, z čehož není vůbec nadšený.\n\nSpolu pak plní nejrůznější mise, z nichž nejdůležitější je záchrana syna Jabby the Hutta. Jeho únos zosnoval hrabě Dooku, aby dostal Hutty na stranu Separatistů. Při té Anakin i se svou \"učednicí\" zažívají mnoho dobrodružství a zvykají si na sebe.\n"}
{"id": "792782", "url": "https://cs.wikipedia.org/wiki?curid=792782", "title": "Ignác Wohlhaubter", "text": "Ignác Wohlhaubter\n\nIgnác Wohlhaubter († 28. srpna 1694, Mikulov) byl rodákem ze Znojma, který se v roce 1662 stal kanovníkem mikulovské kapituly, v roce 1676 na tuto funkci rezignoval, ale v roce 1676 byl jmenován jejím proboštem, jímž byl až do své smrti.\nJe autorem díla o mikulovské Loretě.\n\n"}
{"id": "792788", "url": "https://cs.wikipedia.org/wiki?curid=792788", "title": "Seznam jezer v Austrálii", "text": "Seznam jezer v Austrálii\n\nNejvětší jezera v Austrálii (nad 100 km²) seřazená podle rozlohy.\n\n"}
{"id": "792789", "url": "https://cs.wikipedia.org/wiki?curid=792789", "title": "Hiát", "text": "Hiát\n\nHiát (z latinského \"hiatus\" = mezera, průzev) může znamenat:\n\n"}
{"id": "792791", "url": "https://cs.wikipedia.org/wiki?curid=792791", "title": "Ultrajemné částice", "text": "Ultrajemné částice\n\nUltrajemné částice (UFP – ' nebo také PM) jsou částice o velikosti desítek nanometrů, které jsou rozptýlené v ovzduší. Jsou produkovány lidskou činností (doprava, vytápění, průmyslová výroba), ale mohou vznikat i při přírodních procesech (lesní požáry, výbuchy sopek) nebo samovolně kondenzací z plynů v atmosféře.\n\nJejich nebezpečnost vychází především z jejich malých rozměrů – mohou pronikat přes plíce do krve a způsobovat závažná poškození organismu. Navíc mají vzhledem k malým rozměrům relativně větší povrch, takže se na ně může vázat více dalších škodlivin (organických látek nebo těžkých kovů) než na částice polétavého prachu.\nJejich působení není dosud příliš prozkoumáno – začaly se sledovat až v prvním desetiletí 21. století. U dříve nezkoumaných částic do velikosti 3 nm je hlavním přispěvatelem doprava.\n\nUltrajemné částice vznikají kondenzací z plynů nebo přímo při spalování.\nJejich zdrojem mohou být i laserové tiskárny či 3D tiskárny.\n\n\nNa povrch ultrajemných částic se mohou navazovat těžké kovy nebo organické polychlorované bifenyly (PCB), které nebezpečnost částic ještě zvyšují.\n\nZa ultrajemné částice se považují částice do velikosti 100 nm. Jejich dolní velikost není definována, ale je dána tím, že částice je shluk minimálně několika molekul látky, přičemž velikost molekul je běžně od desetin po jednotky nm. Ultrajemné částice jsou řádově 100× až 1000× menší, než je dosud sledovaný polétavý prach rozptýlený v ovzduší (u něj se běžně sledují částice o velikosti do 2,5 a do 10 μm, označované jako PM a PM).\n\nV městské atmosféře se v 1 m vyskytuje řádově 10 ultrajemných částic. Jejich hmotnost dosahuje jen 2 μg/m (to je 10× až 100× méně, než jaká je hmotnost větších částic PM).\n\nVzhledem ke své extrémně malé velikosti pronikají ultrajemné částice až do nejzazších koutků plic – do plicních sklípků (alveol). I v případech, kdy tyto částice nejsou samy o sobě toxické, mohou zde vyvolat oxidační stres, který způsobuje zánět a další zdravotní problémy.\n\nOproti větším částicím však nemusí být ultrajemné částice v plicích zadrženy: velmi dobře přecházejí do epitelárních buněk a přes ně do krve, případně do dalších mezibuněčných tekutin. Zde mohou vyvolávat imunitní reakce nebo zvýšenou koagulaci krve a tím vznik krevních sraženin, které představují riziko vzniku srdečního infarktu a mozkové mrtvice. Krví mohou být transportovány k dalším orgánům. Bylo zjištěno, že k ultrajemným částicím jsou zvláště citliví starší lidé nebo osoby se osoby se srdečním onemocněním či s cukrovkou.\n\nPrvní výzkumy naznačují, že UFP mohou nepříznivě ovlivňovat zejména oběhovou soustavu (srdce, játra a další) a že mohou mít odlišné a někdy i závažnější účinky na lidské zdraví než větší částice. Tento vliv je však třeba ještě ověřit.\n\nVýzkum ultrajemných částic je teprve ve svých počátcích a proto zatím neexistují limity pro jejich koncentrace v ovzduší.\n\nUltrajemné částice jsou tak malé, že metody používané pro sledování polétavého prachu (prosávání vzduchu přes papír nebo filtrační tkaniny) jsou pro ně nevhodné. Používá se proto elektrostatická metoda, kterou se stanovuje počet částic konkrétní velikosti v měřeném objemu vzduchu. Částice se elektricky nabijí a podle velikosti a náboje se pak separují v elektrickém poli. Nakonec pak čítač vyhodnotí počet částic v jednotlivých frakcích.\n\n\n"}
{"id": "792793", "url": "https://cs.wikipedia.org/wiki?curid=792793", "title": "Mandaloriani", "text": "Mandaloriani\n\nMandaloriani jsou fiktivní národ válečníků ze světa Star Wars tvořený několika různými rasami. Převažují však spíše příslušníci lidské rasy. Kulturně a historicky se považují za potomky prastaré vyhynulé rasy Taungů.\n\nV dávných dobách ještě před vznikem Republiky byly po válkách s lidmi taungské (později mandalorianské) kmeny vyhnány z Coruscantu a usadily se ve vnějším pásu galaxie na planetě Roon. Zde byly v letech 24 000 BBY sjednoceny pod jediného vládce, jehož jméno se stalo tradiční pro všechny jeho nástupce: Mandalore První. Pod jeho velením si Taungové postupně vybudovali pověst těch nejlepších bojovníků, jaké může vnější pás nabídnout. Známí byli svou neúprosnou taktikou, velmi přísné vojenské disciplíně prezentované v Mandalorově kodexu cti, a nošením speciálního mandalorianského brnění.\n\nV roce 7 000 BBY opustili Taungové Roon a jednotlivé klany obsadily několik okolních světů ve svém sektoru a z první dobyté planety udělaly svou metropoli Mandalore (mandaloriansky: Manda'yaim, \"Domov Mandalora\"). Na počest zesnulého Mandalora Prvního si Taungové začali říkat Mandaloriani (mandaloriansky: Mando'ade, \"„Synové a dcery Mandalora“\". Jejich vůdce se nazýval Mandalore (mandalorinsky: Mand'alor, \"Jediný vůdce\"), který je tradičně chápán jako sjednotitel celého národa, a stát se jím může jedině ten, kdo získá Mandalorovu helmu.\n\nPo roce 4 000 BBY začal být Mandalorianům jejich sektor malý a začali se zaplétat více do celogalaktického dění. Přesunuli tajně své křižáky do centra galaxie a napadli svět Empress Teta. Jejich činy přilákaly pozornost Ulica Qel-Dromy a jeho sithského mistra Exara Kuna. Mandalore Nezdolný se pokusil s Ulicem Qel-Dromou bojovat, ale byl poražen a musel se oběma Sithům upsat ke spolupráci. Mandaloriani jim tedy pomáhali v jejich válce proti Republice pleněním světů až do roku 3 996 BBY, kdy byli poraženi při bitvě o Onderon. Onderonci totiž úspěšně a včas kontaktovali Republiku, která přispěchala na pomoc. Mandalore Nezdolný přikázal své decimované armádě stáhnout se na měsíc Dxun, sám byl při přistávacím manévru sestřelen republikovým letectvem a v džungli zahynul. Jeden z jeho podřízených se ho pokusil najít, ale mohl už jen zvednout jeho masku a sám se prohlásit Mandalorem – Mandalore Ultimátní.\n\nNa něj čekal velký úkol. Jelikož původní Taungové pomalu vymírali, musel naverbovat nové vojáky a dvacet let trvalo, než vybudoval novou armádu. Mandalore Ultimátní byl hnán vidinou pomsty Republice za ostudnou porážku na Onderonu. Když byla dokončena obnova armády, pokřtěná jako Mandalorianští neo-křižáci, brutální desetiletou kampaní zotročil nebo vyhladil mnoho světů vnějšího pásu, jež nebyly součástí Republiky a v roce 3 963 BBY zahájil masivní útok na Republiku, čímž započal Mandalorianské války. Mandoloriani ve válce vítězili, ale plány jim překazili mladí rytíři Jedi Revan a Malak, kteří pozvedli republikovou válečnickou úroveň a během dvou let vytlačili Mandaloriany za hranice Republiky. Revanova taktika byla nekompromisní a mezi Mandaloriany obávaná i obdivována. Nakonec značnou část mandalorianské flotily nalákal na zapovězený svět Malachor V, kde ji nechal Revan zničit generátorem temné hmoty. Mandalore Ultimátní byl Revanem popraven, ale stihl mu prozradit skutečný důvod, proč na Republiku zaútočil. Poté Revan zabavil a uschoval Mandalorovu masku, aby si nemohli přeživší Mandaloriani zvolit nástupce, a poslal je všechny do vyhnanství.\n\nMandaloriani nakonec nového vůdce našli v Canderousu Ordovi, který spolupracoval s Revanem zbaveného paměti v Jedijské občanské válce. Poté, co Revan nabral více vzpomínek ze své minulosti, se s Canderousem vydal hledat místo, kam ukryl Mandalorovu masku. Jakmile ji našli, svěřil mu ji s tím, že musí znovu sjednotit rozbité klany. Tak se z Canderouse stal Mandalore Ochránce. Povedlo se mu obnovit činnost mandalorianské základny na Dxunu a asistoval Vypovězené rytířce Jedi s průzkumem Onderonu a záchranou královny Talie Kiry. Mandaloriani sehráli důležitou úlohu při bitvě o Telos IV, kde se postavili proti zrůdě z Malachoru V Darth Nihilusovi a spolu s Vypovězenou vyhodili jeho loď Ravager do vzduchu.\n\nPo Canderousově smrti se Mandaloriani zřejmě zase rozpadli, ale v roce 3 661 BBY je znovu sjednotil Mandalore Menší, jenž byl ovšem nastrčenou figurkou pravých Sithů. S Mandalorianskou armádou pomáhal Sithům s blokádou důležitých obchodních cest naprosto proti přesvědčení, jež zastával Canderous a jeho následovníci. Jeden z mladých válečníků jménem Artus jednou ranou zabil Mandalora Menšího a sám se prohlásil Mandalorem Právoplatným a nařídil potichu podpořit Republiku, aby dostál odkazu Mandalora Ochránce, ale aby dostal štědře zaplaceno od Sithů.\n\n\nJedná se o vykonstruovaný jazyk\n\n\n"}
{"id": "792806", "url": "https://cs.wikipedia.org/wiki?curid=792806", "title": "Zakázaný výlet", "text": "Zakázaný výlet\n\nZakázaný výlet je česká rodinná komedie z roku 1981, kterou natočil režisér Štěpán Skalský.\n"}
{"id": "792809", "url": "https://cs.wikipedia.org/wiki?curid=792809", "title": "Transportation Security Administration", "text": "Transportation Security Administration\n\nTransportation Security Administration (TSA, česky \"Úřad pro bezpečnost v dopravě\") je agentura provozovaná Ministerstvem vnitřní bezpečnosti USA. Byla vytvořena krátce po 11. září a jejím účelem je hlavně monitorovat bezpečnost leteckého provozu. Roční rozpočet agentury je přibližně 8,1 miliardy dolarů. Pokud cestující nepoužijí tzv. TSA zámky, může letištní kontrola jiné zámky zavazadel násilně otevřít. Ovšem pomocí několika univerzálních klíčů je lze snadno otevřít.\n\n"}
{"id": "792810", "url": "https://cs.wikipedia.org/wiki?curid=792810", "title": "Diskografie Sandry", "text": "Diskografie Sandry\n\nDiskografie Sandry, německé popové zpěvačky, obsahuje vydané nahrávky této umělkyně. Do května 2012 vydala devět studiových alb, sedm kompilací, čtyřicet čtyři singlů, čtyři box sety a tři video alba. Celosvětově prodala přibližně 30 miliónů nahrávek.\n\nPoté, co Sandra ukončila jako zpěvačka spolupráci s diskotékovým triem Arabesque, zahájila sólovou kariéru pod manažerským vedením Michaela Cretua, který se stal také jejím producentem. V roce 1985 pro ni složil první mezinárodní hit „(I'll Never Be) Maria Magdalena“, jenž dobyl vrchol singlových hitparád. Ve druhé polovině 80. a na počátku 90. let prožila období největší popularity zejména na evropském kontinentu.\n\nDo roku 1992 následovalo sedmnáct písní, včetně singlů „In the Heat of the Night“, „Hi! Hi! Hi!“, „Everlasting Love“, „Heaven Can Wait“ a „Hiroshima“, které se umístily v první dvacítce hitparád Švédska, Egypta, Francie, Jihoafrické republiky, Izraele, Japonska a Brazílie. Studiová alba \"Into a Secret Land\" (1988) a \"Close to Seven\" (1992) se stala v hudebních žebříčcích jejími nejúspěšnějšími. V období 1990–2001 propůjčila hlas hudebnímu projektu Enigma, z něhož se několik nahrávek prosadilo až na vrchol amerických a britských hitparád.\n\n"}
{"id": "792811", "url": "https://cs.wikipedia.org/wiki?curid=792811", "title": "Věznice Rapotice", "text": "Věznice Rapotice\n\nVěznice Rapotice je umístěna v bývalém vojenském prostoru Vojenského útvaru Rosice u Brna, cca 10 km východně od Náměště nad Oslavou v okresech Třebíč a menší část Brno-venkov. Na území obcí Rapotice, Újezd u Rosic a Lesní Jakubov.\n\nVojenský útvar vznikl v dubnu 1989 jako Protiletadlová raketová skupina S-200 VEGA 76. protiletadlové brigády. Úkolem této brigády byla protivzdušná obrana Brna. Základna byla vyzbrojena ruskými raketami S-200 VEGA s doletem 265 km a výškovým dosahem 40 km. Bunkry pro rakety byly vybavené speciálními rampami, k nimž vedly koleje, které byly vybaveny automatickým nabíjením pro střely S-200 VEGA.\n\nDne 1. října 2005 došlo k předání objektu do správy VSČR a následné přestavbě objektu na věznici.\n\nRoku 2019 bylo oznámeno, že věznice v Rapoticích by se mohla stát tzv. otevřenou věznicí. Pokud bude návrh schválen, tak by se nové budovy nedaleko původního areálu věznice měly vystavět v roce 2020. Vězni by měli žít v menších domech a více pracovat.\n\n"}
{"id": "792812", "url": "https://cs.wikipedia.org/wiki?curid=792812", "title": "Kostel svatého Stanislava (Bruzovice)", "text": "Kostel svatého Stanislava (Bruzovice)\n\nKostel svatého Stanislava je římskokatolický farní kostel v Bruzovicích. Je chráněn jako kulturní památka České republiky.\n\nKostel na místě dnešního je poprvé zmiňován v roce 1636, ale současný kostel byl vystavěn až roku 1677 za Františka Eusebia z Oppersdorfu. V jižní fasádě lodi je atypicky umístěný znak Františka Eusebia a jeho ženy Anny Zuzany z roku 1676.\n\nRoku 1916 byly zrekvírovány kostelní zvony.\n\nKostel svatého Stanislava je jednolodní barokní obdélná stavba zakončená presbytářem, na jehož obou koncích jsou sakristie. Půdorys stavby tak tvoří katolický kříž. V průčelí se tyčí věž s cibulovitou bání. Nad presbytářem je drobný sanktusník.\n\n"}
{"id": "792813", "url": "https://cs.wikipedia.org/wiki?curid=792813", "title": "Kostel svatého Vojtěcha (Broumov)", "text": "Kostel svatého Vojtěcha (Broumov)\n\nKostel svatého Vojtěcha je benediktinský klášterní kostel v Broumově.\n\nPrvní zmínka o kostele je z roku 1357, kdy pravděpodobně byla dokončena stavba gotického dvoulodí s polygonálním závěrem kněžiště, velkou hodinovou věží a menší zvonicí při severní straně kněžiště. Původní gotický klášterní kostel byl již zasvěcen svatému Vojtěchovi. Uctívána zde však byla i gotická Madona z poloviny 14.století. Její proslulost umocňovala legenda o tom, že ji klášteru věnoval arcibiskup Arnošt z Pardubic. Za opata Tomáše Sartoria byla zahájena přestavba kostela do barokní podoby podle projektu Martina Allia z Löwenthalu. Přestavba byla za opata Otmara Zinkeho dokončena Kryštofem a Kiliánem Ignácem Dientzenhoferovými, kteří také přestavěli další části kláštera.\n\nFresky na stropě jsou dílem Jana Jakuba Stevense ze Steinfelsu a zachycují život svatého Vojtěcha. Štukatérská výzdoba je od Tomase a Antonia Soldatiových. Oltářní obrazy v kaplích jsou od Václava Vavřinec Reinera. V sakristii je freska od Antona Felixe Schefflera Oběť Melchizedecha a štukatérská výzdoba od Spinettiho. V knihovně jsou fresky od Jana Karla Kováře a obrazy opatů od Petra Brandla. V refektáři jsou fresky od Jana Karla Kováře, štukatérská výzdoba od Spinettiho a obrazy od Schefflera. Kostel měl ihned po výstavbě 12 oltářů. Hlavní oltář je dílem sochaře J. Brokoffa a M. V. Jäckela, se sochami sv. Václava a sv. Jana Nepomuckého a s obrazem sv. Vojtěcha. Hodnotná je kazatelna z let 1671–1672, společné dílo řezbáře Jeronýma Kohla, truhláře Matěje Vockingera a malíře Jana Bedřicha Hesse, který vytvořil návrh a provedl zlacení a štafírování.\n\nBohoslužby se konají v úterý od 17.00 (květen-říjen).\n\n"}
{"id": "792819", "url": "https://cs.wikipedia.org/wiki?curid=792819", "title": "Pavel Matějka (fotbalista)", "text": "Pavel Matějka (fotbalista)\n\nPavel Matějka (* 5. června 1960) je bývalý český fotbalista, útočník.\n\nHrál za Spartak Hradec Králové a Spartu Praha. Se Spartou získal v roce 1985 mistrovský titul. Po skončení aktivní kariéry působí v FC Hradec Králové jako trenér mládeže a asistent až do roku 2012.V současné době trénuje divizní mužstvo SK Vysoké Mýto.\n\n"}
{"id": "792820", "url": "https://cs.wikipedia.org/wiki?curid=792820", "title": "Maxim (kulomet, 1883)", "text": "Maxim (kulomet, 1883)\n\nKulomet Maxim byl první plně automatický kulomet, který v roce 1883 sestrojil americko-britský konstruktér a vynálezce Hiram Stevens Maxim. Tato palná zbraň využívala k vratnému pohybu hlavně, k nabíjení, vyhazování prázdných nábojnic a podávání nových nábojů zpětný ráz. V roce 1885 Maxim svůj kulomet zdokonalil a k jeho pohonu využil zákluzu hlavně. Vznikla tak první rychlopalná zbraň s plně automatickým mechanismem, která se stala téměř symbolem britských koloniálních válek.\n\nSvůj prototyp předvedl vynálezce pozvaným hostům v říjnu 1884.\n\nV roce 1887 britská armáda objednala první sériové kulomety Maxim. V roce 1898 se kulomet proslavil v bitvě proti přesile súdánských mahdistů u Omdurmanu, kde nejen zabíjel, ale předvedl také svůj nesmírný psychologický účinek na nepřítele.\n\n"}
{"id": "792826", "url": "https://cs.wikipedia.org/wiki?curid=792826", "title": "Richard Polák", "text": "Richard Polák\n\nRichard Polák (* 8. srpna 1962, Hradec Králové) je bývalý český fotbalista, záložník.\n\nHrál za Spartak Hradec Králové, Spartu Praha a řecký Panathinaikos Atény. Se Spartou získal v roce 1985 mistrovský titul. V nejvyšší soutěži nastoupil ve 116 utkáních a dal 13 gólů. Po skončení aktivní kariéry působí jako trenér a fotbalový funkcionář. K 1. 1. 2014 byl trenérem FC Libišany.\n\n"}
{"id": "792828", "url": "https://cs.wikipedia.org/wiki?curid=792828", "title": "Josef Valkoun", "text": "Josef Valkoun\n\nJosef Valkoun (* 18. února 1961 Jilemnice) je bývalý český fotbalista, útočník.\n\nHrál za FK Mladá Boleslav, TJ Sklo Union Teplice, VTJ Tábor, Spartu Praha a VTŽ Chomutov. Se Spartou získal v roce 1985 mistrovský titul.\n\n"}
{"id": "792832", "url": "https://cs.wikipedia.org/wiki?curid=792832", "title": "Tomáš Zahradník", "text": "Tomáš Zahradník\n\nTomáš Zahradník (* 10. února 1956) je bývalý československý fotbalista, univerzální fotbalista.\n\nDo Teplic přišel z Xaverova. V lize nastoupil za Teplice k 19 ligovým utkáním a dal 3 góly, ve druhé lize nastoupil v 67 utkáních a dal 12 gólů.\n\n"}
{"id": "792833", "url": "https://cs.wikipedia.org/wiki?curid=792833", "title": "Warszawa Zachodnia WKD", "text": "Warszawa Zachodnia WKD\n\nŽelezniční zastávka Warszawa Zachodnia WKD slouží regionální dopravě ve Varšavě, Mazovském vojvodství.\n\nZastávka Warszawa Zachodnia WKD byla otevřena v roce 1974. Je obsluhována regionálními spoji dopravce Warszawska Kolej Dojazdowa (WKD), který provozuje příměstskou osobní železniční dopravu na vlastní železniční síti spojující centrum Varšavy s obcemi Michałovice, Pruszków, Brwinów, Podkowa Leśna, Milanówek a Grodzisk Mazowiecki jihozápadně od Varšavy.\n\nV bezprostřední blízkosti této zastávky se nachází i železniční stanice Warszawa Zachodnia (PKP), jejímž provozovatelem jsou PKP Polskie Linie Kolejowe.\n\n\"Přehled počtu spojů je pouze orientační\"\n\nZe zastávky odjíždí spoje do stanic:\n\nCelkový počet spojů, které obsluhuje zastávka:\nŽelezniční zastávkou Warszawa Zachodnia WKD prochází železniční tratě:\n\n\n\n\n"}
{"id": "792834", "url": "https://cs.wikipedia.org/wiki?curid=792834", "title": "Vladimír Rosenberger", "text": "Vladimír Rosenberger\n\nVladimír Rosenberger (* 15. února 1965 Valtice) je bývalý český fotbalista, útočník a současný prvoligový funkcionář.\n\nHrál za Spartu Praha, TJ Gottwaldov, Bohemians a Xaverov. Se Spartou získal v roce 1985 mistrovský titul. Po skončení aktivní kariéry působil jako fotbalový funkcionář v týmu Bohemians Praha, se kterými se dostal do Gambrinus ligy.\n\nV současné době působí jako vedoucí A týmu a sportovní sekretář v prvoligovém klubu FK Mladá Boleslav. V sezóně 2013/2014 se s týmem FK Mladá Boleslav probojoval do Evropské ligy.\n\n"}
{"id": "792836", "url": "https://cs.wikipedia.org/wiki?curid=792836", "title": "Vlastimil Holub", "text": "Vlastimil Holub\n\nVlastimil Holub (* 19. července 1961) je bývalý český fotbalista, obránce.\n\nV československé lize hrál za SU Teplice v sezóně 1983-1984, po sezóně odešel do Mostu, ale ještě před skončením přestupového termínu se upsal ve druhé nejvyšší soutěži, kde hrál za TJ Vagónka Česká Lípa. V lize nastoupil za Teplice k 11 ligovým utkáním a ve druhé nejvyšší soutěži ke 42 utkáním.\n\n"}
{"id": "792843", "url": "https://cs.wikipedia.org/wiki?curid=792843", "title": "Oleh Lyzohub", "text": "Oleh Lyzohub\n\nOleh Lyzohub (rusky Oleg Lizogub, cyrilicí Олег Лизогуб; * 30. července 1973) je bývalý ukrajinský fotbalový obránce.\n\nNa Ukrajině hrál za Myronivku a C-mužstvo Dynama Kyjev, poté se přesunul na Slovensko, kde nastupoval za Slavoj Piešťany. V České republice se poprvé objevil na jaře 1995 v druholigovém Turnově.\n\nPoté hrál nejvyšší soutěž ČR za FC Slovan Liberec a FK Teplice, v lize nastoupil k 50 ligovým utkáním, branku nevstřelil. Ve druhé lize hrál i za Bohemians a Tatran Poštorná.\n\nV nižších soutěžích hrál i za FK Mutěnice, TJ Starý Poddvorov, FK Valtice a TJ Sokol Hlohovec (od 16.08.2018).\n\n\n"}
{"id": "792854", "url": "https://cs.wikipedia.org/wiki?curid=792854", "title": "Josef Latislav", "text": "Josef Latislav\n\nJosef Latislav (* 31. července 1952, Jablonec nad Nisou) je bývalý český fotbalista, záložník.\n\nV československé lize hrál za LIAZ Jablonec, RH Cheb a TJ SU Teplice. Nastoupil ve 110 ligových utkáních a dal 3 góly.\n\n\n"}
{"id": "792861", "url": "https://cs.wikipedia.org/wiki?curid=792861", "title": "Zbyněk Záveský", "text": "Zbyněk Záveský\n\nZbyněk Záveský (* 9. srpna 1963) je bývalý československý fotbalista, obránce.\n\nHrál za TJ Sklo Union Teplice a na vojně za VTJ Tábor. V lize nastoupil za Teplice k 10 utkáním, ve druhé lize odehrál 127 utkání. V základní sestavě A-týmu Teplic debutoval v 16 letech. Nastoupil v dorostenecké reprezentaci. Po skončení aktivní kariéry působí v Teplicích u mládeže.\n\n"}
{"id": "792868", "url": "https://cs.wikipedia.org/wiki?curid=792868", "title": "Seznam skupin žánru Neue Deutsche Welle", "text": "Seznam skupin žánru Neue Deutsche Welle\n\nSeznam skupin žánru Neue Deutsche Welle obsahuje hudební skupiny a sólové interprety nové německé vlny, německé varianty punku a New Wave, která se objevuje od r. 1976 a začátkem osmdesátých let dosáhla svého vrcholu. Stylové spektrum je rozkročeno od komerce až po avantgardu.\n\nVýznamná hudební vydavatelství, které se na takové kapely specializovaly, byly např. Atatak (Düsseldorf), ZickZack Records (Hamburg) nebo No Fun Records (Hannover).\n"}
{"id": "792870", "url": "https://cs.wikipedia.org/wiki?curid=792870", "title": "Otrębusy (železniční zastávka)", "text": "Otrębusy (železniční zastávka)\n\nŽelezniční zastávka Otrębusy slouží regionální dopravě ve vesnici Otrębusy, Mazovském vojvodství.\n\nŽelezniční zastávka Otrębusy byla otevřena v roce 1934. Je obsluhována regionálními spoji dopravce Warszawska Kolej Dojazdowa, zkráceně WKD, který provozuje příměstskou osobní železniční dopravu na vlastní železniční síti spojující centrum Varšavy s obcemi Michałovice, Pruszków, Brwinów, Podkowa Leśna, Milanówek a Grodzisk Mazowiecki jihozápadně od Varšavy.\n\nZastávka má dvě nástupiště:\n\n\"Přehled počtu spojů je pouze orientační\"\n\nZe zastávky odjíždí spoje do stanic:\n\nCelkový počet spojů, které obsluhuje zastávka:\n\nŽelezniční zastávkou Otrębusy prochází železniční tratě:\n\n\n\n\n"}
{"id": "792906", "url": "https://cs.wikipedia.org/wiki?curid=792906", "title": "Schönbornský palác", "text": "Schönbornský palác\n\nSchönbornský palác nebo také Colloredovský palác je barokní palác v Praze na Malé Straně v ulici Tržiště 365/15. Je chráněn jako kulturní památka. Od roku 1925 je sídlem Velvyslanectví USA a přístup do něj mají jen zaměstnanci. K paláci patří rozlehlá terasovitá zahrada se sadem a raně barokní gloriet na úbočí petřínského kopce. Palác se nazývá Schönbornský po svém posledním šlechtickém majiteli.\n\nPalác vznikl na místě pěti renesančních domů, které zanikly v průběhu třicetileté války (1618–1648). Stávající palác je proto charakteristický poměrně komplikovanou a nejednotnou dispozicí. V paláci se lze setkat s významnými fragmenty a stavebními partiemi z celého vývojového období cca 1640–1900. O renesančním původu svědčí renesanční stropy, které byly odkryty v červenci 2001 při rekonstrukci konzulárního oddělení velvyslanectví.\n\nV polovině 17. století zakoupil pozemky hrabě Rudolf Colloredo-Waldsee (1585–1657), velkopřevor maltézského řádu a rakouský generál, který jako vojenský velitel pražské posádky ubránil v roce 1648 Staré Město pražské před vpádem švédských vojsk. Palác nechal postavit v letech 1643–1656. V roce 1660 založil okolo paláce rozsáhlou terasovou zahradu umístěnou v petřínském svahu, která vznikla na místě staré vinice. Na jejím vrcholu byl postaven raně barokní zahradní gloriet.\n\nPalác se zahradou patřil v druhé polovině 17. století mezi nejproslulejší a nejvyhledávanější pražské stavby, jak dokládají deníky kardinála Harracha i cestovní deníky zahraničních návštěvníků Prahy. Zahrada byla ve své době pověstná jak svou uměleckou výzdobou, tak překrásnou vyhlídkou na Hrad a na Prahu. Gloriet byl oblíbeným místem pozorování ohňostrojů pořádaných na Vltavě v prostoru dnešní Kampy. Autorství tohoto raně-barokního paláce lze připsat italskému architektu Giovannimu Pieronimu, který se jako pražský pevnostní stavitel s Colloredem velmi dobře znal.\n\nV letech 1715–1718 nechal palác přestavět habsburský diplomat Jeroným Colloredo-Waldsee. Na úpravách a výzdobě ve vrcholně barokním stylu se podíleli architekti Giovanni Battista Alliprandi, Bartolomeo Scotti a posléze zřejmě i J. B. Santini. Jednalo se především o přestavbu uličního průčelí s důmyslným prokomponováním klenáků v jednotlivých patrech paláce. Avšak uliční průčelí nese typické architektonické znaky spíše Santiniho tvorby (klenáky, frontony), proto je přestavba paláce připisována právě tomuto významnému českému architektovi italského původu. Klíčové změny interiérů i zahrad jsou dílem Alliprandiho (1720). Z těchto úprav se v paláci dochovalo několik štukových stropů, které lze podmíněně připsat Giacomu Antonimu Corbellinimu.\n\nPozději se v paláci se postupně prostřídalo několik šlechtických majitelů. V roce 1794 palác koupila hraběcí rodina Schönbornů, podle které nese palác své jméno. V roce 1910 začali Schönbornové pokoje v paláci pronajímat. Jedním z nejslavnějších nájemníků byl Franz Kafka, který si v roce 1917 pronajal na několik měsíců dva pokoje. V dopise své tehdejší snoubence Felice Bauerové napsal:\n\n“\"Vešel jsem do realitní kanceláře, kde mi téměř okamžitě řekli o bytě v jednom z nejhezčích paláců. Dva pokoje, předsíň, z níž jedna polovina byla upravena jako koupelna. Šest set korun za rok. Byl to jako splněný sen. Šel jsem tam. Pokoje vysoké a krásné, červené a zlaté, skoro jako ve Versailles. Čtyři okna do klidného schovaného dvora, jedno okno do zahrady. Jaké zahrady! Když vejdeš do brány paláce skoro neuvěříš, co vidíš. Skrz vysoký oblouk druhé brány lemované karyatidami vidíš zahradu svažující se pomalu a majestátně, krásně rozdělenou rozvětveným kamenným schodištěm. Ale byt má jednu malou chybu. Bývalý nájemník, mladý muž žijící odděleně od své manželky, v něm žil se svým sluhou jen několik měsíců, a náhle byl přesunut (je státní zaměstnanec) a musel opustit Prahu. V tom krátkém čase už ale investoval do bytu hodně a nechce ho dát jen tak. Hledá někoho, kdo může alespoň částečně zaplatit náklady na zavedení elektřiny, vybavení koupelny, zavedení telefonu a velký koberec na zdi. Já jsem ten někdo nebyl. Chtěl (a určitě ne mnoho) šest set padesát korun. To pro mě bylo moc, a také přehnaně vysoké studené pokoje byly na můj vkus moc luxusní. A navíc stejně nemám žádný nábytek. To byly další věci, které jsem vzal v úvahu. Nicméně, ve stejném paláci byl ještě jeden byt, který pronajímá přímo správce paláce, ve třetím patře, docela nízké stropy, výhled do úzké ulice s Hradčany kousek před okny. Přátelštější, lidštější, skromně zařízený – jedna mladá hraběnka v něm žila jako host, zřejmě s celkem skromnými nároky. Vybavení odpovídající mladé dívce tam ještě bylo. Obával jsem se, jestli je ještě k mání. To mě činilo trochu zoufalým\".”\nDo Schönbornského paláce se Franz Kafka nakonec přistěhoval, ale fakt, že pokoje nebyly v zimních měsících dostatečně vytopeny, zřejmě přispěl k rozvinutí tuberkulózy a Kafka se z paláce odstěhoval do sanatoria.\n\nV roce 1919 palác zakoupil od Carla Johanna Schönborna Richard Teller Crane, syn amerického milionáře Charlese Richarda Cranea, který byl v letech 1919–1921 prvním americkým velvyslancem v Československu. Jeho otec byl přítelem T. G. Masaryka (a později tchánem Jana Masaryka) a sehrál důležitou roli při vzniku Československa. V roce 1902 pozval profesora T. G. Masaryka přednášet do Chicaga, a protože byl nadšeným slavistou, seznámil Masaryka se slovanskými komunitami na americkém středozápadě. A byl to Charles Richard Crane, kdo zprostředkoval setkání T. G. Masaryka s prezidentem Woodrowem Wilsonem, u něhož Masaryk našel podporu pro nový československý stát. Crane palác koupil za 117 000 dolarů. Snížená cena byla pravděpodobně způsobena nedostatkem reprezentačních prostor a množstvím nájemníků (80 pokojů ze 100 bylo pronajato). Po návratu do Washingtonu nabídl Crane palác americké vládě, která ho v roce 1924 koupila za 125 000 dolarů a upravila na zastupitelský úřad a sídlo amerických velvyslanců. Za druhé světové války byl palác ve správě švýcarského zastupitelství, které se o něj příliš nestaralo. Po válce Američané palác převzali v neutěšeném stavu, což byl zřejmě důvod, proč americký velvyslanec Laurence A. Steinhardt hledal reprezentativnější rezidenci. V září 1945 si pronajal od československého státu vilu Otto Petschka v Praze 6 – Bubenči, kterou americká vláda v roce 1948 odkoupila.\n\nOd roku 1945 slouží Schönbornský palác slouží pouze jako úřad, který je přístupný pouze zaměstnancům a pozvaným návštěvníkům velvyslanectví.\n\nV červenci 2001 byly při rekonstrukci konzulárního oddělení odkryty stropy z období pozdní renesance. Veškeré stavební práce byly ihned zastaveny a konzultace s historiky umění ukázaly, že se jedná o významný nález umění, které palác zdobilo na počátku 17. století, kdy byly barevné malby na dřevěných stropních kazetách důležitým estetickým prvkem. Byl vypracován plán pro odkrytí a konzervaci stropů a v roce 2006 byly restaurovány.\n\nRestaurované stropní kazety, na kterých je znázorněna vojenská výzbroj, císařská orlice a znak, jsou k vidění místnosti služeb pro americké občany. Vzácností je jedna z rohových kazet u oken, na níž je vidět značka umělcova cechu a jeho iniciály. Směrem od uliční strany hlouběji do budovy, pravděpodobně do soukromějších komnat, jsou malby dekorativnější a objevují se v nich květinové, zvířecí a figurální motivy. Obliba těchto malovaných motivů postupně klesala a za vlády Marie Terezie se dřevěné kazetové stropy přestaly používat úplně. Císařovna přikázala, aby všechny dřevěné stropy byly překryty omítkou kvůli požární bezpečnosti. Z nálezu vzkazu v láhvi, který je vystaven u vstupu do budovy velvyslanectví, vyplývá, že tyto dřevěné stropy byly omítnuty kolem roku 1805.\n\nPalác tvoří čtyři křídla ležící okolo tří nádvoří. Stavba má zvýšené přízemí, dvě podlaží a na střeše vyhlídkový altán. Nejstarší a nejzdobnější částí stavby je uliční průčelí, které nese mnohé Santiniho znaky \"(frontony).\"\nJednoduchý vstup lemují dva kamenné toskánské polosloupy a balkon s balustrádou. Fasáda je členěna svislými pilastry, nárožními rustikami a systémem klenáku opakujících se v každém patře. Motiv mohutných klenáků se objevuje v trojí aplikaci. V přízemí jsou uplatněny nad okny v rýhované bosáži umístěny jakoby do „prázdna“. Nad okny v prvním patře \"(Piano nobile)\" jsou zasazeny do systému provázání vysokých okenních šambrán s výrazně vyčnívajícími segmentovými a zalomenými frontony (právě zde kontrastuje tento vertikální plošný prvek s relativní křehkostí šambrán). Na pomezí prvního a druhého patra je kolorovaný Schönbornský erb. V druhém patře a ve štítu náznakového středového rizalitu jsou klenáky umístěny nad záměrně staženými okny do mírného obdélníku a na výrazně profilovanou římsu.\n\nStřešní partii dominuje vyhlídkový altán s trojúhelným nízkým štítem, kde se opět uplatňují klenáky nad třemi téměř čtvercovými okny. Měkčí tvary mají dva střešní arkýře, otevřené velkými oválnými otvory, umístěné po stranách vyhlídkového altánu. Štít níže položené partie paláce má dokonce křivolaký obrys s okny kalusového vzhledu. Střecha je z pálené tašky.\n\nVe srovnání s dalšími Santiniho malostranskými paláci \"(Morzinský palác 1713–1714)\" působí právě Schönbornský dům dojmem určité střídmosti a strohosti. Autor záměrně použil velmi úsporně štukové výzdoby uliční části aby vytvořil kontrast mezi bohatou štukovou dekorací v prostoru nádvoří. Nádvoří paláce je zdobeno dekorativními lištami okolo oken s ornamentálními hlavami a girlandami v barokním slohu. Tato část byla doplněna plastickou výzdobou portálu. Z vnějšího průčelí byla přenesena raně barokní sochařská výzdoba do portálu vjezdu z nádvoří. Jedná se o dvojicí atlantů \"(karyatidy)\" od neznámého autora (možné autorství M. B. Braun).\n\nOtázka autorství paláce nebyla doposud plně objasněna. S rodem Colloredo byli ve styku oba čelní představitelé vrcholně barokní architektury, Alliprandi i J. B. Santini. G. B. Alliprandi prokazatelně pracoval v roce 1712 na jejich panství v Opočně ve východních Čechách, kde upravil renesanční kostel \"Nejsvětější Trojice (1716)\". Alliprandi je zde také písemně doložen již dříve v letech 1709–1710. Roku 1718 byl do Opočna povolán také Santini, aby provedl úpravy zámku a navrhl další drobné stavby v okolí (nedochované). Santinimu byl projekt paláce svěřen dříve jak Alliprandimu.\n\nObjevují se myšlenky, že fasáda nenese žádné znaky, které by korespondovaly s dynamickým a expresivním stylem, typickým pro Santiniho, ale naopak vykazuje poklidný ráz Alliprandiho staveb. Tyto myšlenky však vycházejí jen z jednostranného chápání Santiniho díla. Právě na něho ukazuje důmyslný systém provázání, gradace a konečné vyznívání s volbou jednoho dominantního, v různých aplikacích a souvislostech uplatněného prvku (\"Kapitulní děkanství na Pražském hradě 1706, Morzinský palác na Malé Straně 1713–1714, Thun-Hohenštejnský palác na Malé Straně 1716\").\n\nG. B. Alliprandi byl šiřitelem vídeňsky orientované architektury (pozdně barokní klasicismus), kterou zaštiťovaly osobnosti jako J. L. von Hildebrandt a J. B. Fischer von Erlach (1656–1723). Alliprandi uplatňoval architektonické prvky jako klenáky, bosáž nebo nárožní rustiku podobně jako Santini. Avšak jeho nejtypičtějším architektonickým prvkem je tvarosloví fasády s válcovým rizalitem prostupující obě patra stavby a vyzdvihující se věžovitě nad střechou \"(Šternberský palác na Hradčanech 1700–1708, Lobkovický palác na Malé Straně 1703–1707, zámek v Libici u Mělníka 1700–1706, zámek Veltrusy 1711).\" Právě tento motiv autor s oblibou uplatňoval u mnoha svých staveb. Stejně tak byl zastáncem jednoduchosti a plošnosti fasády. Žádný z těchto motivů nenalezneme na Schönbornském paláci.\n\nZa palácem se rozléhá terasovitá zahrada italského typu s rozlohou 2,68 ha a sedmiakrový sad. Zahrada vznikla na místě původní petřínské vinice. Zvláštností zahrady je jezdecké schodiště vedoucí z terasy do paláce. Hrabě Colloredo-Waldsee ztratil v bitvě u Lützenu nohu (16. listopadu 1632), a proto si nechal postavit schodiště se speciálním sklonem vedoucí na první zahradní terasu, aby mohl jezdit na koni přímo do paláce. Na barokní úpravě zahrady se podepsali J. B. Santini-Aichel a G. B. Alliprandi. Za Schönbornů dostala zahrada působivější krajinářský vzhled.\n\nZahrada rozdělená do dvou teras vrcholí glorietem, zahradním letohrádkem s otevřenými arkádami, na němž vlaje vlajka USA. Za socialismu byl proto pro mnoho lidí symbolem svobody a demokracie.\n\nGloriet nechal postavit v 17. století na místě bývalého viničního domku Rudolf Colloredo-Waldsee. Architektem byl Giovanni de Galliano Pieroni (1586–1654), který se jako pražský pevnostní stavitel s Rudolfem Colloredo-Waldsee dobře znal.\n\nNa střeše glorietu je malá místnost s okny do všech čtyř stran. Její strop je pokryt malbami z doby kolem poloviny 17. století, jejich autorem je pravděpodobně Antonín Stevens ze Steinfelsu (1618–1672), který pracoval i v blízkém Strahovském klášteře.\n\nGloriet sloužil jako vyhlídkový pavilon, neboť z něj bylo možné vidět všechny dominanty Prahy.\n\nV roce 2013 byl gloriet nasvícen duhovými barvami na podporu festivalu Prague Pride (12. až 18. srpna 2013).\n\n\n\n"}
{"id": "792917", "url": "https://cs.wikipedia.org/wiki?curid=792917", "title": "Dark wave", "text": "Dark wave\n\nDark wave (v angličtině ' = „temný, tmavý, zamračený“, ' = „vlna“) je historické označení pro hudební styly, které koncem 70. let 20. století vznikly v souvislosti se směrem new wave a hnutím post-punk a které vzhledem ke své zvukové přeměně byly vnímány jako temné, smutné, žalozpěvné nebo roztoužené.\n\nNáleží sem mezi jinými rocková hudba ve stylu kapel jako Joy Division nebo The Cure, čistě elektronicky aranžované kompozice (např. časní Anne Clark nebo Psyche), stejně jako kompozice na základě akustické instrumentace s kytarou, flétnou, bubnem nebo houslemi (např. u Deine Lakaien, In the Nursery a Death in June).\n\nV užším významu zahrnuje různé proudy cold wave, electro wave, ethereal, gothic rock, neofolk a neoklassik, stejně jako Neue Deutsche Todeskunst a částečné i Neue Deutsche Welle. Sporné je rozšíření na oblast postindustrial, protože zde vzájemně dochází ke stylovému prolínání a tím jsou žánrové hranice silně rozostřeny (např. u Attrition, Die Form, Kirlian Camera a Pink Industry).\n"}
{"id": "792926", "url": "https://cs.wikipedia.org/wiki?curid=792926", "title": "Aristide Maillol", "text": "Aristide Maillol\n\nAristide Maillol (8. prosince 1861 v Banyuls-sur-Mer – 27. září 1944) byl francouzský sochař a malíř katalánského původu.\n\nMaillol vystudoval lyceum v Perpignanu a poté odešel do Paříže na uměleckou školu École nationale supérieure des beaux-arts, kde byli jeho učiteli sochař Antoine Bourdelle a malíř Alexandre Cabanel.\n\nJeho sochařské dílo je považováno za předzvěst děl Henryho Moore. Méně je známý jako malíř, neboť malířství Maillol posléze opustil ve prospěch svých bronzových soch. Svá raná díla tvořil v Banyuls-sur-Mer pod uměleckým vlivem vrstevníků jako byli Pierre Puvis de Chavannes a Paul Gauguin.\n\nDina Vierny (1919-2009), která byla sochařovou dlouhotetou modelkou, a již zachránil před deportací, začala po Maillolově smrti propagovat jeho dílo díky své nadaci a malířově muzeu založeném roku 1995 v Paříži. Také v Banyuls-sur-Mer se nachází umělcovo muzeum zřízené v domě, kde žil do roku 1910.\n\nJeho 19 bronzových soch je umístěno od roku 1964 z iniciativy André Malrauxe v Tuilerijské zahradě, např. \"Trois Nymphes\", \"Baigneuse à la draperie\", \"Méditerranée\" (1905), \"Baigneuse se coiffant\" (1930), \"Flore\" (1910), \"Île-de-France\", \"Jeune fille allongée\" (1921), \"Pomone\", \"La Rivière\", \"l'Air\". Později byly přemístěny do Jardin du Carrousel blíže k Louvru. Socha ženy představující Středomoří zdobí sochařův hrob a také radnici v Perpignanu.Aristide Maillol je pohřben v zahradě muzea v Banyuls-sur-Mer.\n\n\n\n"}
{"id": "792929", "url": "https://cs.wikipedia.org/wiki?curid=792929", "title": "Velcí Ukrajinci", "text": "Velcí Ukrajinci\n\nVelcí Ukrajinci, v originále \"Великі українці\", byla televizní soutěž, kterou na základě licencovaného formátu BBC Greatest Britons (100 největších Britů) uspořádala v roce 2008 ukrajinská televizní stanice Inter. Hlasující měli hledat největší osobnost ukrajinských dějin. Vítězem se stal kyjevský kníže Jaroslav I. Moudrý.\n\n\n"}
{"id": "792931", "url": "https://cs.wikipedia.org/wiki?curid=792931", "title": "Vendelín Erős", "text": "Vendelín Erős\n\nVendelín Erős, též Vendel Erős (* 28. listopadu 1947), byl československý politik Komunistické strany Slovenska ze Slovenska maďarské národnosti a poslanec Sněmovny národů Federálního shromáždění za normalizace.\n\nK roku 1971 a 1976 se profesně uvádí jako opravář zemědělských strojů.\n\nVe volbách roku 1971 zasedl do slovenské části Sněmovny národů (volební obvod č. 88 - Komárno, Západoslovenský kraj). Mandát obhájil ve volbách roku 1976 (obvod Komárno) a volbách roku 1981 (obvod Komárno). Ve FS setrval do konce funkčního období, tedy do voleb roku 1986.\n\n"}
{"id": "792933", "url": "https://cs.wikipedia.org/wiki?curid=792933", "title": "Martin Fabík", "text": "Martin Fabík\n\nMartin Fabík (* 28. července 1935), byl slovenský a československý politik Komunistické strany Slovenska a poslanec Sněmovny národů Federálního shromáždění za normalizace.\n\nK roku 1971 se profesně uvádí jako předseda JZD. K roku 1976 jako ředitel Okresní zemědělské správy.\n\nVe volbách roku 1971 zasedl do slovenské části Sněmovny národů (volební obvod č. 125 - Zvolen II, Středoslovenský kraj). Mandát obhájil ve volbách roku 1976 (obvod Zvolen II) a volbách roku 1981 (obvod Zvolen II). Ve FS setrval do konce funkčního období, tedy do voleb roku 1986.\n\n"}
{"id": "792934", "url": "https://cs.wikipedia.org/wiki?curid=792934", "title": "Monika Felcmanová", "text": "Monika Felcmanová\n\nMonika Felcmanová, též Monika Felcmannová (* 4. srpna 1942), byla slovenská a československá politička a bezpartijní poslankyně Sněmovny národů Federálního shromáždění za normalizace.\n\nK roku 1971 se profesně uvádí jako dělnice. Ve volbách roku 1971 zasedla do slovenské části Sněmovny národů (volební obvod č. 131 - Humenné, Východoslovenský kraj). Ve FS setrvala do konce funkčního období, tedy do voleb roku 1976.\n\n"}
{"id": "792938", "url": "https://cs.wikipedia.org/wiki?curid=792938", "title": "Marie Fialková", "text": "Marie Fialková\n\nMarie Fialková (24. listopadu 1918 - ???) byla česká a československá politička Komunistické strany Československa a poslankyně Sněmovny národů Federálního shromáždění za normalizace.\n\nK roku 1971 se profesně uvádí jako dělnice. Ve volbách roku 1971 zasedla do české části Sněmovny národů (volební obvod č. 47 - Brno-město-západ, Jihomoravský kraj). Ve FS setrvala do konce funkčního období, tedy do voleb roku 1976.\n\n"}
{"id": "792939", "url": "https://cs.wikipedia.org/wiki?curid=792939", "title": "Jardin du Carrousel", "text": "Jardin du Carrousel\n\nJardin du Carrousel (česky \"Zahrada Carrousel\") je veřejný park v Paříži, který tvoří východní část Tuilerijských zahrad v Paříži.\n\nZahrada se nachází v prostoru, kde dříve stával Tuilerisjký palác, který vyhořel v roce 1871 během Pařížské komuny. V roce 1883 bylo místo osázeno trávníkem a později přeměněno na veřejnou zahradu.\n\nJardin du Carrousel je na západě oddělen do Tuilerijských zahrad \"Avenue du Général-Lemonnier\", která je částečně vedena v tunelu. Na východě jej od hlavního nádvoří muzea Louvre se skleněnou pyramidou odděluje \"Place du Carrousel\". Z jihu a severu obklopují zahradu křídla paláce Louvre.\n\nV zahradě se nachází několik soch francouzského sochaře Aristida Maillola.\n\n"}
{"id": "792940", "url": "https://cs.wikipedia.org/wiki?curid=792940", "title": "HCM Warrior Brno", "text": "HCM Warrior Brno\n\nHCM Warriors Brno (celým názvem: Hockeyový club mládeže Warriors Brno) je český klub ledního hokeje, který sídlí Brně v Jihomoravském kraji. Založen byl v roce 2004 pod názvem HC Kometa Úvoz. Svůj současný název nese od roku 2011. V posledních letech se klub zaměřuje prioritně na mládežnický hokej, mužský oddíl byl totiž zrušen v roce 2014. Klubové barvy jsou modrá a bílá\n\nSvé domácí zápasy odehrává na zimním stadionu Úvoz v Brně s kapacitou 500 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "792941", "url": "https://cs.wikipedia.org/wiki?curid=792941", "title": "Libuše Foretová", "text": "Libuše Foretová\n\nLibuše Foretová (* 27. června 1926) byla česká a československá politička Komunistické strany Československa a poslankyně Sněmovny národů Federálního shromáždění za normalizace.\n\nK roku 1971 se profesně uvádí jako dělnice z Velkých Opatovic.\n\nVe volbách roku 1971 zasedla do české části Sněmovny národů (volební obvod č. 50 - Blansko, Jihomoravský kraj). Ve FS setrvala do konce funkčního období, tedy do voleb roku 1976.\n\n"}
{"id": "792943", "url": "https://cs.wikipedia.org/wiki?curid=792943", "title": "Fialka (příjmení)", "text": "Fialka (příjmení)\n\nPříjmení Fialka nosí více různých osobností:\n\n\n"}
{"id": "792950", "url": "https://cs.wikipedia.org/wiki?curid=792950", "title": "Václav Frynta", "text": "Václav Frynta\n\nVáclav Frynta (* 20. března 1936) je bývalý český a československý politik Československé strany lidové a poslanec Sněmovny národů Federálního shromáždění za normalizace. Po roce 1989 komunální politik KDU-ČSL.\n\nK roku 1971 se profesně uvádí jako čalouník. Ve volbách roku 1971 zasedl do české části Sněmovny národů (volební obvod č. 44 - Rychnov nad Kněžnou, Východočeský kraj). Ve FS setrval do konce funkčního období, tedy do voleb roku 1976.\n\nPodle údajů k roku 2012 žije v obci Týniště nad Orlicí. Politicky se angažoval i po sametové revoluci. V komunálních volbách roku 1998 a komunálních volbách roku 2006 byl zvolen do zastupitelstva Týniště nad Orlicí za KDU-ČSL.\n\n"}
{"id": "792952", "url": "https://cs.wikipedia.org/wiki?curid=792952", "title": "100 velšských hrdinů", "text": "100 velšských hrdinů\n\n100 Velšských hrdinů (velšsky \"\") byla soutěž, kterou v odpovědi na soutěž BBC 100 největších Britů uspořádala roku 2004 velšská organizace \"Culturenet Cymru\" napojená na Velšské národní shromáždění. Hlasování probíhalo na internetu. Zvítězil populární předseda britské Labouristické strany Aneurin Bevan, který v celobritské anketě skončil 45.\n\n\n"}
{"id": "792956", "url": "https://cs.wikipedia.org/wiki?curid=792956", "title": "Levon Helm", "text": "Levon Helm\n\nMark Lavon „Levon“ Helm (26. května 1940 Elaine, Arkansas, USA − 19. dubna 2012 New York City, New York, USA) byl americký hudebník, skladatel, herec a hudební producent. Ovládal mnoho nástrojů, jako jsou mandolína, kytara, baskytara, harmonika a banjo, nejvíce se však proslul jako bubeník skupiny The Band. 17. dubna 2012 jeho rodina oznámila, že je jeho nemoc již v hodně závažném stádiu, zemřel 19. dubna téhož roku ve věku 71 let. Na jeho smrt okamžitě reagovali například Sheryl Crow, The Black Keys i jeho někdejší spoluhráč Bob Dylan.\n\n\n\n\n"}
{"id": "792958", "url": "https://cs.wikipedia.org/wiki?curid=792958", "title": "Karol Geher", "text": "Karol Geher\n\nKarol Geher (22. února 1935 – 2011) byl slovenský a československý politik Komunistické strany Slovenska a poslanec Sněmovny národů Federálního shromáždění za normalizace.\n\nK roku 1971 se profesně uvádí jako vedoucí kádrového a osobního oddělení. Byl nositelem vyznamenání Lidových milicí. Žil ve městě Skalica. Ve volbách roku 1971 zasedl do slovenské části Sněmovny národů (volební obvod č. 97 – Myjava, Západoslovenský kraj). Ve FS setrval do konce funkčního období, tedy do voleb roku 1976.\n\nPoliticky se angažoval i po roce 1989. V parlamentních volbách roku 1998 na Slovensku kandidoval neúspěšně za Komunistickou stranu Slovenska. Tehdy je uváděn coby důchodce.\n"}
{"id": "792962", "url": "https://cs.wikipedia.org/wiki?curid=792962", "title": "Rosa (odrůda révy vinné)", "text": "Rosa (odrůda révy vinné)\n\nRosa je středně pozdní až pozdní moštová odrůda révy vinné (\"Vitis vinifera\"), používaná k výrobě červených vín. Odrůda byla vyšlechtěna na Slovensku v roce 1961, Ing. Dorotou Pospíšilovou, Ph.D. a kolektivem šlechtitelů Výzkumného ústavu vinohradnického Bratislava, křížením odrůd (\"Picpoul noir\" x \"Frankovka\") x \"Tramín červený\".\n\n\"Picpoul noir\" (název dle katalogu odrůd VIVC \"Piquepoul noir\") je pozdní moštová odrůda původu \"Vitis vinifera\", pocházející z jižní Francie, z oblasti Languedoc, z údolí řeky Rhôny. Odrůda byla v roce 2011 pěstována ve Francii v šesti klonech na ploše 60 hektarů s klesající tendencí, uplatnění nachází například v cuvée vín AOC Châteauneuf du Pape, Languedoc, Tavel, Côtes du Rhône, Côtes du Ventoux, Côtes du Luberon, Palette, Lavilledieu a Picpoul de Pinet. Pod názvem \"Pical\" je uvedena v seznamu klasifikovaných odrůd Portugalska a je doporučena k pěstování v regionu Vinho Verde. Mutací této odrůdy vznikly patrně odrůdy \"Piquepoul gris\" a následně \"Piquepoul blanc\".\n\nRéva vinná (\"Vitis vinifera\") odrůda \"Rosa\" je jednodomá dřevitá pnoucí liána, dorůstající v kultuře až několika metrů. Kmen tloušťky až několik centimetrů je pokryt světlou borkou, která se loupe v pruzích. Úponky révy umožňují této rostlině pnout se po pevných předmětech. Růst je bujný se vzpřímenými letorosty, olistění je husté.\n\nList je menší až středně velký, výrazně členěný, pěti- až sedmilaločnatý s hlubokými až velmi hlubokými výkroji, které mají oblé dno, řapíkový výkroj je většinou otevřený, ve tvaru „UV“, tedy se zaostřeným dnem, někdy též překrytý s průsvitem, řapík je narůžovělý, žilnatina listu v oblasti napojení řapíku je málo pigmentovaná.\n\nOboupohlavní pětičetné květy v hroznovitých květenstvích jsou žlutozelené, samosprašné. Hrozen je malý až středně velký, řidší, kónický, někdy rozvětvený, bobule jsou poměrně malé, okrouhlé, modré až černomodré barvy, ojíněné. Dužina i mošt jsou červeně zbarvené (odrůda patří mezi barvířky) a mají výrazné, velmi neobvyklé tramínové aroma (květ čajové růže).\n\n\"Rosa\" je odrůda révy vinné (\"Vitis vinifera\"), která byla vyšlechtěna na Slovensku roku 1961 Ing. Dorotou Pospíšilovou, Ph.D. a kolektivem šlechtitelů Výzkumného ústavu vinohradnického Bratislava, křížením odrůd (\"Picpoul noir\" x \"Frankovka\") x \"Tramín červený\". Z křížení byl vybrán semenáč s pracovním názvem (PPxFM) x TČ 15/3, který byl dále sledován v klonovém potomstvu a ověřován (Polnohospodárske družstvo Strekov, Ondrej Korpás CSc.).\n\nKřížení mateřské odrůdy (\"Picpoul noir\" x \"Frankovka\") bylo v Bratislavě provedeno již roku 1951, výsledná odrůda je barvířka.\n\nV Listině registrovaných odrůd SR je odrůda \"Rosa\" zapsána od roku 2011, již od roku 2004 je právně chráněná. Na Slovensku je odrůda pěstována na nevelkých plochách. Ve Státní odrůdové knize České republiky není zapsána, není uvedena ani mezi odrůdami, ze kterých je dovoleno vyrábět zemská vína. U nás se pěstuje pouze velmi vzácně, na Moravě.\n\nNázev nese odrůda po velmi neobvyklém a pro ni typickém aroma dužiny i vyrobeného vína, ve kterém najdeme květ čajové růže. Šlechtitelské označení odrůdy je \"(PPxFM) x TČ 15/3\".\n\nOdrůdu lze v literatuře zaměnit s množstvím odrůd se stejným názvem a různými přídomky, například \"Rosa del Peru\", \"Rosa di Malaga\", \"Rosa Linda\", \"Rosa Niedda\" či \"Rosa Tardiva\".\n\nRéví dobře vyzrává, odrůda dobře odolává zimním mrazům. Pro pozdější dobu rašení není ohrožována ani pozdními jarními mrazy. Určitým nedostatkem je tvorba jalových výhonů ze staršího dřeva a husté olistění, doporučuje se udělat důkladnou jarní probírku letorostů a odlistění v pásmu hroznů, jinak hrozí vyšší nebezpečí infekce houbovými chorobami. Odrůda nesnáší dlouhotrvající sucha. Doporučuje se vysoké vedení, širší spony a podnož SO-4, která brzdí růst a podporuje tvorbu plodů. Plodnost je malá až střední, 5-10 t/ha při cukernatosti 18-25 °NM a aciditě 7-12 g/l.\n\n\"Rosa\" raší středně pozdě, kvete též středně pozdě, dozrává středně pozdně až pozdně, většinou od poloviny října. Hrozny na keři nejsou ohrožovány hnilobou a mohou se sklidit později, v dobrých ročnících se tvoří i cibéby.\n\nOdolnost vůči houbovým chorobám obecně je po odlistění průměrná, citlivější je odrůda na padlí révové (\"Uncinula necator\").\n\nVyžaduje kvalitní, chráněné polohy, kde dává pravidelnější úrodu vyšší kvality, je odrůdou pro teplé vinohradnícké oblasti. Vyžaduje středně hluboké, ne velmi výživné půdy s dobrým vláhovým režimem. Na lehkých, výsušných, písčitých půdách, zejména na svazích, při dozrávání hrozny trpí suchem a bobule se scvrkávají, zastavuje se tvorba cukrů a je malá výlisnost moštu.\n\nVína jsou velmi neobvyklá, sytě červeně zbarvená, plná, s výjimečně intenzívní vůní čajové růže. Přívlastková vína jsou jedinečná a ceněná, rozhodně stojí za ochutnání, dala by se považovat za světový unikát.\n\n\n\n"}
{"id": "792963", "url": "https://cs.wikipedia.org/wiki?curid=792963", "title": "Josef Gratcl", "text": "Josef Gratcl\n\nJosef Gratcl (13. března 1924 - ???) byl český a československý politik Československé strany lidové a poslanec Sněmovny národů Federálního shromáždění za normalizace.\n\nK roku 1971 se profesně uvádí jako krmič v JZD. Ve volbách roku 1971 zasedl do české části Sněmovny národů (volební obvod č. 51 - Břeclav, Jihomoravský kraj). Ve FS setrval do konce funkčního období, tedy do voleb roku 1976.\n\nV roce 2010 se uvádí, že Český zahrádkářský svaz, místní organizace Horní Bojanovice, přišel úmrtím o svého člena Josefa Gratcla. V této obci je zmiňován i k roku 1971.\n\n"}
{"id": "792967", "url": "https://cs.wikipedia.org/wiki?curid=792967", "title": "Khan Academy", "text": "Khan Academy\n\nKhan Academy (česky také Khanova škola) je nezisková organizace zaměřená na vzdělávání, založená v roce 2006 Američanem Salmanem Khanem, absolventem MIT a Harvardu. S krédem „poskytovat vysoce kvalitní vzdělání komukoli, kdekoli“ nabízí internetová stránka projektu více než 6 200 výukových videí uložených na YouTube, a to v disciplínách: matematika, fyzika, chemie, organická chemie, historie, zdravotnictví a lékařství, finančnictví, ekonomie, biologie, astronomie, kosmologie atd.\n\nZakladatel organizace Salman Khan se narodil a vyrůstal v New Orleans v americké Louisianě. Po získání tří titulů na MIT (bakalářský z matematiky, elektrotechniky a informačních technologií, magisterský z elektrotechniky a informačních technologií), pokračoval ve studiu na Harvardu, kde získal titul MBA. Na konci roku 2004 začal na dálku doučovat svoji sestřenici Nadiu matematiku a využíval při tom Yahoo's Doodle notepad. Když ho o pomoc poprosili další příbuzní a přátelé, rozhodl se, že praktičtější bude umístit videolekce na YouTube. Popularita videí a děkovné příspěvky studentů přiměly Khana, aby v roce 2009 opustil svou práci finančního analytika ve společnosti Connective Capital Management a zaměřil se na tvorbu videolekcí naplno. Projekt dostal jméno po svém zakladateli: Khan Academy.\nBill Gates na adresu Salmana Khana poznamenal: „Řekl bych, že jsme přesunuli IQ 160 z oblasti akciových trhů do oblasti výuky mnoha lidí účinným způsobem. Byl to dobrý den, když mu manželka dovolila opustit jeho původní zaměstnání.“\n\nKhan Academy je registrována v USA jako veřejně prospěšná organizace 501(c)(3). Projekt je financován z dotací, dobrovolných příspěvků a s významnou podporou Nadace Billa a Melindy Gatesových a společnosti Google. Několik jednotlivců věnovalo 10 000 amerických dolarů, celkový příjem z příspěvků je okolo 150 000 dolarů. Web dříve navíc vydělával 2 000 dolarů měsíčně z inzerce, ta byla však později zrušena. V roce 2010 Google oznámil, že na účet Khan Academy věnuje 2 miliony dolarů k vytvoření dalších lekcí a překladů základního učiva do nejpoužívanějších světových jazyků jakožto část svého projektu nazvaného Project 10.\n\nKhan Academy zastínila např. i MIT's OpenCourseWare (OCW), tedy volně dostupné materiály (přednášky, prezentace, poznámky, …) pocházející z Massachusettského technologického institutu. Na YouTube má Khan Academy přes 450 milionů zhlédnutí, zatímco MIT OpenCourseWare pouze necelých 70 milionů.\n\nProjekt začal vznikat během doučování na dálku, kdy Khan své sestřenici vysvětloval látku pomocí Yahoo Doodle obrázků. Na základě pozitivní zpětné vazby od sestřenice začali interaktivní výuku užívat i ostatní sourozenci. Pro větší efektivitu začal Khan tvořit videolekce a nahrávat je na YouTube. Khan píše a maluje prostřednictvím Wacom tabletu a freeware aplikace pro malování SmoothDraw 3. Lekce jsou nahrávány softwarem Camtasia Studio, který zachycuje dění na obrazovce tabletu. Khanovo mluvené slovo je nahráváno pomocí mikrofonu Samson C03U USB Multi-Pattern Condenser.\n\nVidea z Khan Academy jsou stále dostupná na YouTube kanálu, původní web však obsahuje další využitelné prvky. Například sledování pokroku ve studiu, cvičné testy a různé pomůcky pro učitele na školách. Účet je možné si vytvořit na stránce, stejně jako přes předchozí registraci na Google nebo Facebooku.\n\nKhan se chtěl vyhnout formátu, který by zahrnoval učitele stojícího u tabule. Přál si místo toho realizovat koncept „promlouvajícího hlasu odnikud z temného vesmíru přímo k něčí mysli“ – jako by učitel seděl vedle a vysvětloval řešení příkladu na listu papíru: „Když někdo počítá příklad a při tom myslí nahlas, myslím, že je to pro něj cennější, a ne tak odstrašující,“ komentoval Khan svůj výukový přístup.\n\nOffline verze videolekcí jsou distribuovány neziskovým skupinám v odlehlých oblastech Asie, Latinské Ameriky a Afriky. Zatímco současný obsah je především zaměřen na matematiku a fyziku pro základní a střední školy, Khanův dlouhodobý cíl je poskytnout desítky tisíc videí v maximu oborů a vytvořit tak první bezplatnou virtuální školu na světové úrovni, kde se kdokoli může naučit cokoli.\n\nKhan Academy také nabízí na webu procvičovací systém, který generuje studentům příklady na základě jejich úrovně a výkonu. Tento software je k dispozici jako open source pod licencí MIT. Khan věří, že jeho projekt ukazuje cestu, jak překonat tradiční model školní výuky ve třídě použitím softwaru, který dokáže tvořit testy, známkovat úlohy a upozornit na mezery některých studentů. Také povzbudit dobré studenty, aby pomohli spolužákům, kteří látce neporozuměli. Videolekce mohou být studentem pozastaveny, což je další výhodou oproti výkladu učitele ve třídě.\n\nÚspěch technicky nenáročných, vyprávěných videolekcí (Khanův obličej se nikde neobjevuje a diváci vidí jen to, co kreslí nebo vkládá na svoji černou elektronickou tabuli) otevírá dveře transformaci ve vzdělání, kde se neklade takový důraz na třídu, infrastrukturu školy, a dokonce ani na vyhlášené pedagogy.\n\nPod Khan Academy nepatří pouze videa zaznamenávající dění na tabletu, ale např. i videa Vi Hartové, používající tradičnější metody, a dialogy nad uměleckými díly Beth Harrisové a Stevena Zuckera.\n\nMezi hlavní komponenty Khan Academy patří:\n\nNeziskové partnerské organizace dávají k dispozici obsah mimo YouTube. Lewis Center for Educational Research, spojený s NASA, přináší obsah do komunity vyšších odborných a vysokých škol v USA. Aktivita World Possible tvoří offline verzi obsahu pro distribuci v odlehlých, rozvojových regionech s omezeným přístupem, nebo bez přístupu k internetu.\n\nKhan vyjádřil svou vizi přeměny akademie na nezávislou školu:\n\n„Toto by mohla být DNA pro fyzickou školu, kde studenti stráví 20 % svého dne sledováním videí a prací na cvičeních v jejich vlastním tempu a zbytek dne by stavěli roboty nebo malovali obrazy, nebo skládali hudbu nebo cokoli jiného.“\n\nGrant z irské O'Sullivanovy nadace z listopadu 2011, který Khan Academy získala, bude směřován na tyto 3 iniciativy:\n\nNa základě grantu jmenovanými učiteli, jejichž úkolem bude vytvářet obsahy v oblasti dějin a umění, jsou Dr. Steven Zucker, původně z Pratt Institute, a Dr. Beth Harris z Muzea moderního umění v New Yorku. Dále se do týmu připojili tvůrci YouTube videí Vi Hart a Brit Cruise.\n\nJe naplánována řada letních táborů, které se budou od června 2012 konat v severní Kalifornii a jejichž účelem bude i vzor studijního průvodce pro běžné školy.\n\nO Khan Academy projevují zájem uživatelé z celého světa, což vede ke vzniku jazykových mutací Khanových videolekcí, ať už na bázi titulkovaných videí, nebo videí přímo namluvených v jiné řeči. Khan Academy rozšiřování jazykové dostupnosti podporuje, cílem je přeložit minimálně tisíc klíčových videí k matematice a přírodním vědám do desíti nejpoužívanějších jazyků (arabština, bengálština, francouzština, indonéština, hindština, mandarínská čínština, němčina, portugalština, ruština, španělština).\n\nKhan Academy je dostupná i v češtině, a to zásluhou iniciativy skupiny dobrovolníků, kteří videa překládají od května 2011. V říjnu roku 2012 založili občanské sdružení Khanova škola s cílem přeložit obsah Khan Academy do češtiny. K únoru 2015 bylo přeloženo 2 600 videí, z toho 100 česky nadabovaných (některá nadaboval herec Saša Rašilov). Videa s českými titulky jsou dostupná na stránkách Khan Academy a na její české lokalizaci Khanova škola, kde je přeložena i část cvičení.\n\n\n"}
{"id": "792968", "url": "https://cs.wikipedia.org/wiki?curid=792968", "title": "Bataanský pochod smrti", "text": "Bataanský pochod smrti\n\nBataanský pochod smrti (japonsky \"バターン死の行進\") byl 128 kilometrů dlouhý nucený přesun 76 tisíc amerických a filipínských válečných zajatců (včetně sedmi Čechů, z nichž dva během pochodu zemřeli) po bitvě o Bataan. Byl proveden japonskou císařskou armádou a byl provázen násilným jednáním japonských vojáků, které vyústilo ve vysoký počet obětí mezi zajatci (7 až 10 tisíc osob). Spojenecká vojenská komise pochod označila za válečný zločin a místní velitel japonské armády Homma Masaharu byl za tento zločin 3. dubna 1946 popraven.\n\nOd 30. let 20. století na Filipínách žilo několik desítek Čechů, z nichž celkem 14 se na začátku války přihlásilo dobrovolně do americké armády, zpočátku bez odezvy. Po okupaci zbytku českých zemí Německem začali být považováni za německé občany a dostali nabídku, aby se vrátili do Velkoněmecké říše. Odmítli však a naopak se přidali na stranu Američanů a Filipínců v boji s Japonci. Po pádu poloostrova Bataan se sedmi z nich se podařilo odletět s americkým velitelstvím. Dalším se podařilo uprchnou na ostrov Corregidor a pokračovat v bojích až do definitivního pádu Američanů na Filipínách.\n\nSedm z Čechů bylo zajato, dva z nich zahynuli během Bataanského pochodu smrti. Jeden byl Japonci popraven, protože kradl jídlo pro své filipínské spoluvězně. Druhý zemřel na následky fyzických útrap. Zbylých pět zahynulo později při americkém bombardování na lodi se zajatci. 11. dubna 2012 filipínská vláda tyto Čechy (Jana Bžocha, Pavla Fuchse, Lea Heřmana, Jaroslava Hrdinu, Freda Lenka, Josefa Vařáka a Antonína Volného) posmrtně vyznamenala. Josef Vařák dostal i nejvyšší americké vyznamenání pro civilisty – Medal of Freedom, stejně jako i někteří ze zachráněných Čechů.\n\n"}
{"id": "792969", "url": "https://cs.wikipedia.org/wiki?curid=792969", "title": "Martin Růžička", "text": "Martin Růžička\n\nJméno Martin Růžička nosí více lidí:\n\n"}
{"id": "792970", "url": "https://cs.wikipedia.org/wiki?curid=792970", "title": "Chata na Babí hoře", "text": "Chata na Babí hoře\n\nChata na Babí hoře (německy \"Schutzhaus auf der Babiagura\", maďarsky \"Menedékház a Babiagurán\", polsky \"Schronisko na Babiej Górze\") byla horská chata pod vrcholem Babí hory, v Oravských Beskydech. Byla postavena v roce 1905 německým spolkem Beskidenverein na uherské straně tehdejší uhersko-haličské zemské hranice v Rakousko-Uhersku. Po skončení první světové války vznikl o území Oravy územní spor mezi Československem a Polskem. V roce 1922 byla Orava mezi oba státy rozdělena a chata na Babí hoře se ocitla na polském území. Po německo-slovenském útoku na Polsko byla polská část Oravy připojena ke Slovensku a chata se ocitla na slovenském území. Po skončení druhé světové války se hranice vrátily do předválečného stavu a chata se vrátila do Polska. V roce 1949 vyhořela.\n"}
{"id": "792971", "url": "https://cs.wikipedia.org/wiki?curid=792971", "title": "Vítězný sloup", "text": "Vítězný sloup\n\nVítězný sloup je pomník v podobě sloupu, vztyčený na připomínku vítězné války, nebo bitvy. Stojí na základně a je korunován sochou, která symbolizuje vítězství (např. bohyní vítězství Niké, ve Spojeném království \"Británií\", v Německu \"Germánií\"). Mezi vítězné sloupy patří:\n"}
{"id": "792972", "url": "https://cs.wikipedia.org/wiki?curid=792972", "title": "Ich tu dir weh", "text": "Ich tu dir weh\n\nIch tu dir Weh (něm. \"Ublížím ti\") je singl německé industrial metalové skupiny Rammstein. Byl vydán 5. února 2010.\n\nTato skladba byla německým státním orgánem Bundesprüfstelle für jugendgefährdende Medien (Orgán ochraňující mládež před nebezpečnými vlivy médií) označena za nevhodnou pro mládež. Navíc skupina dostala zákaz hrát tuto píseň na koncertech.\n\nLimitovaný CD singl:\n\n12\" vinyl single:\n\n7\" single:\n\n"}
{"id": "792973", "url": "https://cs.wikipedia.org/wiki?curid=792973", "title": "Ján Gregor", "text": "Ján Gregor\n\nJán Gregor (* 10. května 1923) byl slovenský a československý politik Komunistické strany Slovenska, místopředseda vlád ČSSR a SSR a poslanec Sněmovny národů Federálního shromáždění a Slovenské národní rady za normalizace.\n\nV letech 1970-1976 působil jako místopředseda 1. a 2. vlády L. Štrougala. Zároveň zastával i post ve vládě Slovenské socialistické republiky. Ve vládě Štefana Sádovského a Petera Colotky byl v letech 1970–1971 ministrem průmyslu SSR. Do slovenské vlády se pak vrátil v 2. polovině 70. let, kdy byl v první vládě Petera Colotky, druhé vládě Petera Colotky a třetí vládě Petera Colotky v letech 1976–1983 jejím místopředsedou.\n\nV letech 1964–1989 se rovněž uvádí jako účastník zasedání Ústředního výboru Komunistické strany Slovenska.\n\nVe volbách roku 1971 zasedl do slovenské části Sněmovny národů (volební obvod č. 133 – Košice-jih, Východoslovenský kraj). Ve FS setrval do konce funkčního období, tedy do voleb roku 1976.\n\nOd voleb v roce 1976 zasedal ve Slovenské národní radě. Mandát v ní obhájil ve volbách v roce 1981 i volbách v roce 1986. Od roku 1983 byl místopředsedou SNR a tento post zastával až do června 1989. Na poslanecký mandát v SNR rezignoval v prosinci 1989 krátce po sametové revoluci.\n\n"}
{"id": "792975", "url": "https://cs.wikipedia.org/wiki?curid=792975", "title": "Třída Hunt (1939)", "text": "Třída Hunt (1939)\n\nTřída Hunt je souhrnným označením celkem 86 eskortních torpédoborců britského královského námořnictva, postavených v letech 1939–1943 v rámci čtyř podtříd, označených \"Hunt I\", \"Hunt II\", \"Hunt III\" a \"Hunt IV\". Celá třída byla intenzivně nasazena v druhé světové válce, přičemž tři desítky kusů provozovali různí zahraniční uživatelé.\n\nEskortní torpédoborce třídy \"Hunt\" byly intenzivně nasazeny v druhé světové válce. Celkem 23 jich bylo ve válce potopeno či neopravitelně poškozeno. Britové jich část poskytly svým spojencům, do války se tak zapojily též v námořnictvech Francie, Norska, Polska a Řecka. Po válce byly další dodány Dánsku, Egyptu, Ekvádoru, Norsku, SRN a Řecku. Jeden egyptský v boji ukořistil Izrael. Dodávka jednoho kusu Čínské republice nebyla realizována. Celkem bylo zahraničními uživateli provozováno 30 jednotek verzí \"Hunt I\" až \"III\".\n\n"}
{"id": "792976", "url": "https://cs.wikipedia.org/wiki?curid=792976", "title": "Vítězný sloup (Berlín)", "text": "Vítězný sloup (Berlín)\n\nVítězný sloup (německy \"Siegessäule\") je vítězný sloup v Berlíně. Byl vztyčen v roce 1873 jako pomník tzv. „válek za sjednocení Německa“ (dánsko-německé války, prusko-rakouské války a prusko-francouzské války). Na jeho vrcholu je 8,3 metru vysoká socha Vítězství. Vítězný sloup původně stál před královským palácem na dnešním náměstí Republiky. V rámci přípravy výstavby Welthauptstadt Germania byl přemístěn na své současné místo - na tzv. Velkou hvězdu).\n"}
{"id": "792977", "url": "https://cs.wikipedia.org/wiki?curid=792977", "title": "Musée Maillol", "text": "Musée Maillol\n\nMusée Maillol (česky \"Maillolovo muzeum\") je muzeum v Paříži věnované dílu francouzského sochaře a malíře Aristida Maillola. Nachází se v ulici \"Rue de Grenelle\" č. 61 v 7. obvodu. Muzeum bylo otevřeno v roce 1995 a jeho plocha je 4250 m.\n\nDina Vierny (1919-2009), malířova modelka se po jeho smrti starala o jeho dílo a v roce 1964 založila nadaci, jejímž úkolem je zpřístupňovat Maillolovo dílo veřejnosti. V roce 1995 Dina Vierny otevřela muzeum v městském paláci Hôtel Bouchardon, jehož renovace trvala s přispěním architekta Pierra Devinoy přes 15 let.\n\nMuzeum představuje především dílo Aristida Maillola ve stálé expozici a mimo to má i sbírku moderního umění 20. a 21. století (malířství, sochařství a kresba), které vystavuje v dočasných výstavách. Jedná se množství Maillolových přátel jako Henri Matisse, Pierre Bonnard nebo Raoul Dufy.\n"}
{"id": "792979", "url": "https://cs.wikipedia.org/wiki?curid=792979", "title": "Up All Night (album, One Direction)", "text": "Up All Night (album, One Direction)\n\nUp All Night je debutové album skupiny britsko-irské chlapecké skupiny One Direction. Vydáno bylo 18. listopadu 2011 v Irsku ve vydavatelství Syco Records. Nachází se na něm celkem 13 písní, včetně hitu „What Makes You Beautiful“, který byl vydán i jako singl.\n\n"}
{"id": "792980", "url": "https://cs.wikipedia.org/wiki?curid=792980", "title": "Jaromíra", "text": "Jaromíra\n\nJaromíra je ženské křestní jméno slovanského původu. Jde o ženskou podobu mužského jména Jaromír znamenající \"slavný silou, bujností\", \"slavící jaro\", přeneseně \"slavný silák\". Další podobným jméno je Jarmila, Jaromila, Jaroslava.\n\n\nJara, Jarka, Jarina, Jaromírka, Romy\n\n\n"}
{"id": "792982", "url": "https://cs.wikipedia.org/wiki?curid=792982", "title": "Bohumila Hlaváčová", "text": "Bohumila Hlaváčová\n\nBohumila Hlaváčová, provdaná Bohumila Piščeková (* 24. června 1948), byla česká a československá politička a bezpartijní poslankyně Sněmovny národů Federálního shromáždění za normalizace.\n\nK roku 1971 se profesně uvádí jako dělnice. Ve volbách roku 1971 zasedla do české části Sněmovny národů (volební obvod č. 75 – Vsetín, Severomoravský kraj). Ve FS setrvala do konce funkčního období, tedy do voleb roku 1976.\n\n"}
{"id": "792985", "url": "https://cs.wikipedia.org/wiki?curid=792985", "title": "Metro v Lyonu", "text": "Metro v Lyonu\n\nMetro v Lyonu, neboli Lyonské metro tvoří základ městské hromadné dopravy v Lyonu Skládá ze čtyř linek a je v provozu od roku 1978. Metro je součástí rozsáhlého dopravního systému TCL, ke kterému rovněž patří tramvajová, trolejbusová a autobusová doprava.\n\nNa rozdíl od všech ostatních systému metra ve Francii (krom jednoho, RER), vlaky Lyonského metra jezdí vlevo, jako vlaky společnosti SNFC. To je výsledkem nerealizovaného projektu, podle nějž měly vlaky metra jezdit na přeměstí po již existujících vlakových kolejích. V Lyonu se používá tzv. Gumokolové metro. Podobné metro se používá taktéž v Montrealu, tam je ale širší. Metra v Lyonu a Montrealu mají rovněž podobné vlaky a podobu stanic. Celková délka sítě je 30 kilometrů. Z toho je 80% vedeno v podzemí. Ve všední dny přepraví 708 000 cestujících.\n\nSystém Lyonského metra se skládá ze čtyř linek A-B-C-D. Na mapách jsou barevně označeny.\n\nLinka A (\"Perrache - Laurent Bonnevay\") a Linka B (\"Charpennes - Part-Dieu\") byly vybudovány metodou hloubením. Do provozu byly uvedeny 2. května 1978. Vlaky obou linek jezdí namísto ocelových kol po pneumatikách.\n\nLinka B byla prodloužena do stanice \"Jean Macé\" 9. září 1981. V září 2000 byla prodloužena do stanice \"Gerland\". Otevření dalšího prodloužení linky do stanice \"Oullins\" je plánováno na rok 2013.\n\nProdloužení linky A do stanice \"Vaulx-en-Velin La Soie\" bylo otevřeno v roce 2007.\n\nDo roku 2013 bude linka B plně zautomatizovaná stejně jako nyní linka D. Linka A bude rovně plně zautomatizovaná, ale ne dříve než v roce 2017.\n\nOzubnicová dráha \"Croix-Rousse-Croix-Paquet\", která byla zrekonstruována v roce 1974 byla začleněna do sítě metra v roce 1978. Byla pojmenována písmenem C. V té době vedla ze stanice \"Hôtel-de-Ville\" do stanice \"Croix-Rousse\". 8. prosince 1984 byla linka prodloužena do stanice \"Cuire\".\n\nTrať byla postavena za použití různých metod. Úsek za stanicí \"Hénon\" probíhá po povrchu. Stanice \"Croix Paquet\" je prohlášena za nejstrmější stanici metra v Evropě se sklonem 17%.\n\nLinka C je poháněna pomocí trolejového vedení, zatímco Linky A, B a D jsou napájeny pomocí napájecí kolejnice.\n\nLinka D zahájila svůj provoz 4. září 1991 mezi stanicemi \"Gorge-de-Loup\" a \"Grange-Blanche\". Zpočátku byly vlaky řízeny řidičem. Trasa byla 11. prosince 1992 prodloužena do stanice \"Gare de Vénissieux\", v této době také přešel provoz linky na automatický. Gumokolové vlaky metra jezdí automaticky bez řidiče. Jsou ovládány pomocí systému MAGGALY (\"Métro Automatique à Grand Gabarit de l’Agglomération Lyonnaise\"). 28. dubna 1997 byla trasa opět prodloužena, tentokrát do stanice \"Gare de Vaise\".\n\nLinka D je ze všech linek Lyonského metra nejhlubší. Byla postavena především ražbou. Prochází pod oběma řekami, které protékají Lyonem - Rhônou a Saônou. Taktéž je se svými 13 kilometry nejdelší Lyonskou linkou.\n\nMetro, stejně jako zbytek veřejné dopravy, je provozováno společností SLTC (Société lyonnaise de transports en commun - městská hromadná doprava v Lyonu). SLTC je pod záštitou TCL (Transports en commun lyonnais - veřejná doprava v Lyonu). Je provozováno pod jménem SYTRAL (Syndicat de transports de l'agglomération lyonnaise).\n\n\n"}
{"id": "792986", "url": "https://cs.wikipedia.org/wiki?curid=792986", "title": "Božena Hollerová", "text": "Božena Hollerová\n\nBožena Hollerová (* 25. června 1934), byla česká a československá politička a bezpartijní poslankyně Sněmovny národů Federálního shromáždění za normalizace.\n\nK roku 1971 se profesně uvádí jako seřizovačka. Pracovala v podniku n.p. Tesla Kolín, bytem Zásmuky.\n\nVe volbách roku 1971 zasedla do české části Sněmovny národů (volební obvod č. 11 - Kolín, Středočeský kraj). Ve FS setrvala do konce funkčního období, tedy do voleb roku 1976.\n\n"}
{"id": "792988", "url": "https://cs.wikipedia.org/wiki?curid=792988", "title": "Karel Holub (politik)", "text": "Karel Holub (politik)\n\nKarel Holub (19. července 1921 – 21. listopadu 1994) byl český a československý politik Československé strany lidové a poslanec Sněmovny národů Federálního shromáždění za normalizace.\n\nK roku 1971 se profesně uvádí jako vedoucí střediska zásob a dopravy. K roku 1976 jako ředitel centra Teplotechna.\n\nVe volbách roku 1971 zasedl do české části Sněmovny národů (volební obvod č. 23 - Domažlice, Západočeský kraj). Mandát obhájil ve volbách roku 1976 (obvod Plzeň) a volbách roku 1981 (obvod Plzeň). Ve FS setrval do konce funkčního období, tedy do voleb roku 1986.\n\nV letech 1953–1990 působil jako funkcionář v tělovýchově, od roku 1978 jako člen ÚV ČSTV. Za svoji aktivní organizátorskou turistickou činnost byl oceněn Veřejným uznáním s medailí za mimořádně prospěšnou činnost pro KČT a českou turistiku a vyznamenáním Za zásluhy o rozvoj tělesné výchovy a sportu. V roce 2013 byl uveden do Síně slávy české turistiky Plzeňského kraje.\n\n"}
{"id": "792991", "url": "https://cs.wikipedia.org/wiki?curid=792991", "title": "František Hons", "text": "František Hons\n\nFrantišek Hons (8. ledna 1904 Předín – 17. ledna 1974 Brno) byl český a československý politik Komunistické strany Československa a poslanec Sněmovny národů Federálního shromáždění za normalizace.\n\nPocházel z dělnické rodiny z Třebíčska. Vyučil se truhlářem a pracoval na různých místech. Členem KSČ se stal již v meziválečném období ve věku dvaceti let, kdy se angažoval v Rudých odborech. Za druhé světové války byl aktivní v komunistickém odboji. Po válce zastával stranické funkce na okresní a krajské úrovni. Na celostátní konferenci KSČ byl 18. prosince 1952 zvolen kandidátem Ústředního výboru Komunistické strany Československa. Za člena Ústředního výboru Komunistické strany Československa ho pak zvolil X. sjezd KSČ a XI. sjezd KSČ. XII. sjezd KSČ ho zvolil na post člena Ústřední kontrolní a revizní komise KSČ. V této funkci ho potvrdil XIII. sjezd KSČ a XIV. sjezd KSČ. Kromě toho byl v období listopad 1968 – květen 1971 členem Byra pro kontrolní a revizní práci v českých zemích. Byl mu udělen Řád republiky, Řád Vítězného února a Řád práce. K roku 1971 se uvádí profesně jako předseda ONV.\n\nVe volbách roku 1971 zasedl do české části Sněmovny národů (volební obvod č. 57 – Třebíč, Jihomoravský kraj). Ve FS setrval do své smrti roku 1974. Pak ho nahradil Jan Baryl.\n\n"}
{"id": "792992", "url": "https://cs.wikipedia.org/wiki?curid=792992", "title": "Oľga Horváthová", "text": "Oľga Horváthová\n\nOľga Horváthová (* 21. listopadu 1937) byla československá politička ze Slovenska maďarské národnosti a bezpartijní poslankyně Sněmovny národů Federálního shromáždění za normalizace.\n\nK roku 1971 se profesně uvádí jako dělnice. Ve volbách roku 1971 zasedla do slovenské části Sněmovny národů (volební obvod č. 85 – Galanta, Západoslovenský kraj). Ve FS setrvala do konce funkčního období, tedy do voleb roku 1976.\n\n"}
{"id": "792995", "url": "https://cs.wikipedia.org/wiki?curid=792995", "title": "Empire Earth", "text": "Empire Earth\n\nEmpire Earth (zkr. EE) je RTS počítačová hra vytvořená společností Stainless Steel Studios a vydaná společností Sierra Entertainment v listopadu roku 2001.\n\nHra nabízí počítačově zpracovaný vývoj lidské civilizace zahrnující nejen dávnou pravěkou minulost, ale i smyšlenou budoucnost, včetně období starověku, středověku, industrializace, novověku a obou světových válek. Celkově je ve hře 14 epoch (ér), v každé z nich jsou k dispozici nové vynálezy a v některých i nové budovy. Pokud tedy některý z hráčů ve vývoji zaostává, může se stát, že se například lučištník střetne s tankem.\n\nVe hře je kromě \"singleplayeru\" (hra jednoho hráče, nejčastěji proti počítači) obsažen také \"multiplayer\" (hra více hráčů) pro hraní přes internet, či místní síť (LAN). Zároveň hra obsahuje kampaň pro jednoho hráče a editor, umožňující vytváření nových map a scénářů.\n\nNa začátek vlastní hry je hráčem zvolena mapa, počet spojenců a naopak nepřátel, začínající epocha, obtížnost \"(snadná/normální/obtížná)\", civilizace a další drobnosti. Hráči mají možnost sdružovat se do týmů. Poté je hráč počítačem zasazen do libovolného místa zvolené mapy a s pomocí hlavní budovy (kapitolu) a počátečních vesničanů buduje město, těží suroviny, postupuje do dalších epoch a zaopatřuje město před nepřítelem. Hned po zajištění města přichází na řadu budování armády pomocí nejlepších dostupných technologií, jejich vylepšení a následné expandování do města nepřítele. Ve hře jsou úměrně k příslušné éře a vyspělosti dostupné různé typy budov, jednotek a vylepšení. V pozdějších epochách jsou k dispozici jednotky pozemní, námořní i letecké. Vyhrát lze nejen vojensky, ale např. i postavením a ubráněním určitého počtu speciálních budov – divů světa.\n\nV kampani se jednotlivé úkoly liší dle příběhu. Prakticky jde ale vždy buď o dosažení určitých pozic, budování města či zničení nepřítele.\n\nVítězství přichází ve chvíli, kdy hráč splní zadaný úkol.\n\n\nPotravu lze získávat čtyřmi způsoby:\n\nDřevo je těženo ze stromů.\n\nNa mapě jsou k dispozici doly na zlato, železo a kámen, ve kterých se nachází 300 tisíc jednotek příslušné suroviny.\n\nKromě klasických vylepšení formou výzkumu v jedné z budov (např. postup do další epochy) lze zdokonalovat zvlášť jednotlivé vlastnosti jednotek, jako je třeba útočné číslo, rychlost pohybu, brnění, pancíř, u některých i dostřel. Zavedená zdokonalení platí pro všechny jednotky daného typu až do konce hry. Počet vylepšení jednotky daného typu je omezen, a nelze jej později změnit.\n\nPostoupit do následující epochy může hráč po splnění určitých podmínek. Postup je však velmi nákladný na získané suroviny (dřevo, zlato, jídlo, železo).\n\n\nNázvy dob jsou uvedeny tak, jak jsou v oficiálním překladu. V jiných překladech se mohou lišit.\n\nBudovy dovede ve hře stavět pouze dělník, kterého lze vycvičit v kapitolu. Standardně stojí postavení budovy část surovin z hráčových zásob (nejčastěji se platí dřevem či kamenem).\n\n\nVe hře je umožněno stavět divy světa, některé jsou inspirované skutečnými historickými stavbami. Jejich stavba je velmi nákladná na získané suroviny, a navíc s postupem do dalších epoch se jejich cena zvyšuje. Každý div poskytuje hráči, případně týmu hráče který jej postavil, nějaký bonus, konkrétně:\n\n"}
{"id": "792996", "url": "https://cs.wikipedia.org/wiki?curid=792996", "title": "Jan Jeřábek z Mořkova", "text": "Jan Jeřábek z Mořkova\n\nJan Jeřábek z Mořkova (16. století – 23. března 1603) byl český šlechtic. V Mořkově vlastnila rodina Jeřábků malý dvůr a Janův otec – Jakub Jeřábek – nechal roku 1587 postavit kostel.\n\nManželkou mu byla Marta Hynalová z Kornic († 8. dubna 1621) a spolu s ní kupuje roku 1578 statek ve Stříteži patřícím do Těšínského knížectví (podle jiných pramenů je majitelem statku již roku 1570). \n\nVe druhé polovině 16. století se pokoušel vládce tohoto knížectví, Václav III. Adam, prosadit zemské zřízení. Proti tomu se však zvedl odpor ze strany těšínských stavů, což mělo za následek, že přestal fungovat těšínský zemský soud a další zdejší zemské instituce. Toho dokázal Jan Jeřábek využít. Když totiž roku 1584 v souboji zabil Jana Kyselovského z Kyselova, po činu uprchl a skrýval se. Kateřina Sidonie Sasko-Lauenburská, manželka Václava III. Adama Těšínského, jež se po jeho smrti (1579) stala těšínskou kněžnou, nechala po Janu Jeřábkovi pátrat s cílem postavit ho před městský soud. Proti tomu u panovníka, Rudolfa II., protestovali těšínští stavové poukazujíce na skutečnost, že podle zemského zřízení z roku 1573 mohl být Jeřábek souzen pouze zemským soudem a nikoliv soudem městským, jak to požadovala Kateřina Sidonie. Zemský soud od roku 1578 nezasedal, zasáhl císař Rudolf II. v Jeřábkův prospěch a donutil Kateřinu Sidonii propustit Jeřábka na svobodu.\nSpor mezi Kateřinou Sidonií a těšínskými stavy byl urovnán až v roce 1591. Ještě před tím, roku 1587, koupila Jeřábkova manželka od Krištofa Pelhříma ze Třankovic (Třanovice) ves Smilovice. Protože však nesložila tzv. slib věrnosti, který byl vyžadován zemským zákoníkem, podala ji Kateřina Sidonie roku 1591 k zemskému soudu. Spolu s ní byl souzen i Jan Jeřábek, který byl obviněn, že v okolí Smilovic, na Gutském vršku, v letech 1587 až 1589 kradl z knížecího lesa dřevo. Soudní líčení se protáhlo až do roku 1593 a Jeřábek se během něj hájil tím, že neměl tušení, kde je hranice mezi jeho lesem a lesem knížecím. Přesto byl odsouzen (jednak k dvoutýdennímu vězení a náhradě 200 hřiven a podruhé ke čtyřtýdennímu vězení a náhradě 200 hřiven) a navíc museli soudci zemského soudu několikrát zajet do Smilovic a vytyčit hranice mezi územím Jeřábkova statku a knížecím.\n\nBěhem těchto vytyčovacích prací byla Jeřábkova manželka Marta Hynalová několika osobami obviněna z čarodějnictví, jímž se měla snažit o ovlivnění soudní komise vytyčující hranice. Proti nařčení se sice manželé Jeřábkovi bránili, soud dne 22. listopadu 1593 vynesl rozsudek, v němž uznal Martu Hynalovou vinnou z čarodějnictví, a rozhodl o propadnutí Smilovic Kateřině Sidonii, za což měla dát kněžna náhradou 1000 zlatých na výživu Jeřábkových dětí. Současně s tím musel Jan Jeřábek prodat statek ve Stříteži a do roka a šesti neděl se vystěhovat z Těšínského knížectví.\n\nRoku 1594 tak Jeřábek prodává Danielu Zemeckému ze Zemětic střítežský statek a vystěhovává se z knížectví. Usadil se v Moravské Ostravě u svého švagra Jana Hynala Páni z Kornic. Zde Jan Jeřábek umírá v roce 1603, jeho manželka 8. dubna 1621. Jejich náhrobníky jsou dnes v kostele svatého Václava (Ostrava). Stejně jako jejich zeťě Matyáše Háka Blučinského a dcery Kateřiny Jeřábkové z Mořkova. \n\nVes a tvrz Střítež: 1570–1594 (s manželkou Martou Hynalovnou † 1621)\n\nDům v Moravské Ostravě: 1591-1594 (s manželkou Martou Hynalovnou † 1621)\n"}
{"id": "792998", "url": "https://cs.wikipedia.org/wiki?curid=792998", "title": "Becherov", "text": "Becherov\n\nBecherov je obec na Slovensku v okrese Bardejov.\n\nPrvní písemná zmínka o obci pochází z roku 1414. Žije zde  obyvatel.\n\nObec Becherov leží na severovýchodě Slovenska v severní části okresu Bardejov u hranic hranic s Polskem. Svým katastrem obec hraničí s obcemi Ondavka, Vyšná Polianka, Jedlinka, Smilno, Chmeľová, Regetovka a s obcí Konieczna ležící již v Polsku. Celková rozloha katastru Becherova je 1909 ha.\n\n"}
{"id": "793004", "url": "https://cs.wikipedia.org/wiki?curid=793004", "title": "Spilit", "text": "Spilit\n\nSpilit je společný výraz pro mikroskopické až jemnozrnné zásadité magmatické horniny, vznikající především metasomatózou z oceánských bazaltů. Pojem byl zaveden do geologické literatury v roce 1827 Alexandrem Brongniartem pro afanitický diabas (bez vyrostlic). V novějším pojetí se jedná o bazické efuzivum, v němž plagioklas je zastupován albitem, vzniklým spilitovou reakcí. V současné době je proto doporučený název metabazalt.\n\nSpilit se vzhledově i tvarově podobá bazaltům, rozdíly jsou patrné teprve při mikroskopickém zkoumání výbrusu. Jedná se o metasomatické horniny s mikroskopickou či velmi jemnou velikostí zrn. Barvy bývá od šedozelené, nazelenalé nebo narudle-hnědé až téměř černé, má většinou nadprůměrný obsah CaO a NaO. Často tvoří polštářové lávy (pillow lávy), s četnými žilkami kalcitu či chaldcedonu, mívá afanitickou, mandlovcovou či variolitickou strukturu, dutiny bývají vyplněné sekundárními minerály. Charakteristickými minerály spilitů jsou albit a chlorit, dále pak aktinolit, olivín, titanit, karbonáty, epidot, prehnit, limonit a přítomny mohou být též relikty pyroxenů. \n\nPodle prvního vědeckého popisu před 180 lety (jako pillow lávy neboli polštářové lávy v ofiolitech) se mělo na základě specifického složení této horniny dlouhá léta za to, že vznikla ze zvláštního spilitového magmatu. Jiný názor vycházel z toho, že díky mořské vodě došlo k přeměně existujících minerálů v zásaditém magmatu. Kvůli podobnosti chemického složení mezi bazaltem a spilitem a výskytů v typicky čedičových strukturách (polštářové lávy) se upřednostňuje vznik z bazaltů, zvláště proto, že minerály tvořící horninu vznikají při nízkoteplotní metamorfóze. \n\nPřestavuje raně orogenní formací eugeosynklinálního oceánického prostředí (je součástí ofiolitové formace). Přítomnost sodíku se vysvětluje asimilací hlubinných geosynklinálních hornin, jeho přítomností ve zbytkových magmatických roztocích, kontaminací do vodnatých sedimentů či mořské vody, Na-metasomatózou bazaltů mořskou vodou vytlačenou z mořských sedimentů nebo nízkou regionální metamorfózou a metasomatózou (facie zelených břidlic).\nVýchozí horninou jsou bazalty s vysokým obsahem vody, slabě přeměněné diabasy nebo jiné bazické magmatické horniny. Anchimetamorfóza – nejnižší stupeň metamorfózy – vede k přeměně původních minerálů (především plagioklasu) na převažující albit a chlorit. Některé výskyty se pak vysvětlují nízkoteplotní regionální metamorfózou nebo hydrotermální alterací. \n\nNalezneme je v ofiolitových komplexech a ve vulkanických komplexech oceánského původu. Dále se nacházejí v tzv. subsekventních (neboli finálních) magmatických sériích, které vznikají v závěrečné fázi orogeneze.\n\nV Česku se vyskytují v pásu mezi Klatovy a Kladnem (kladensko-klatovské spilitové pásmo, např. lom Odolena Voda – Čenkov), v okolí Příbrami a Blovic, řazeny jsou do svrchního proterozoika. \n\nVýskyty ve světě:\n"}
{"id": "793006", "url": "https://cs.wikipedia.org/wiki?curid=793006", "title": "Ekonomická transformace Česka", "text": "Ekonomická transformace Česka\n\nEkonomická transformace v České republice probíhala po Sametové revoluci mezi roky 1990–1995. Předním ekonomem, který transformaci z pozice federálního ministra financí a pozdějšího předsedy české vlády prováděl, byl Václav Klaus. Její hlavní myšlenkou bylo vytvoření svobody obchodování a soukromého sektoru, přechod od centrálně plánované ekonomiky k ekonomice tržní. Hlavními součástmi procesu byla malá privatizace a kupónová privatizace, ale i otevření zahraničního trhu orientovaného na západ.\n\nCílem transformace bylo vytvořit konkurenceschopnou ekonomiku vůči státům jako je například USA a Japonsko. Situace v Československu byla odlišná od ostatních postkomunistických zemí. Mezi výhody Československa patřil poměrně výkonný průmysl, plná zaměstnanost, nejnižší zadluženost z postkomunistických států a dlouholetá tradice monetární politiky.\n\nZ diskuze o podobě ekonomické transformace vyplynula nadřazenost soukromého vlastnictví nad státním vlastnictvím, které nemůže efektivně fungovat bez kapitálových trhů a trhu práce, zboží a služeb. Je nutné rozbít bývalé státní monopoly a tím vytvořit konkurenční prostředí. V rámci diskuze se zformovaly tři hlavní názorové ekonomické proudy. Prvním je proud liberální, který požaduje omezení zásahu státu do ekonomiky a plošnou a rychlou privatizaci. Představiteli tohoto proudu byli například Václav Klaus a Tomáš Ježek. Zastánci druhého proudu požadují tržní hospodářství s možnými zásahy státu a v případě privatizace volí pomalejší cestu. Představiteli jsou například Miloš Zeman a Valtr Komárek. Třetí proud ekonomů prosazoval reformu stávajícího systému centrálně plánované ekonomiky. Chtěli propojit socialismus s kapitalismem. Hlavním představitelem byl Ota Šik.\n\nSchválený scénář byl dílem ekonomů ze skupiny Václava Klause. Cílem transformace byla stanovena tržní ekonomika s minimálními zásahy státu, tohoto cíle mělo být dosaženo tzv. šokovou terapií. Makroekonomickou prioritou v procesu transformace bylo především zabránění nárůstu inflace. Dalším bodem scénáře byl hromadný přesun státního majetku do soukromého vlastnictví formou malé, částečné, velké privatizace. Neméně důležitým bodem tohoto scénáře je volná tvorba cen a zavedení vnitřní směnitelnosti měny v souladu s mezinárodním měnovým fondem.\n\nPrimárním cílem tohoto procesu byl přímý prodej menších podniků z oblasti obchodu a služeb do soukromého vlastnictví. Forma prodeje byla povětšinou veřejná dražba, která měla zajistit co největší účast široké veřejnosti. Upřednostňováni byli převážně zájemci z Československa. Tato forma privatizace byla veřejností přijata jako nejspravedlivější.\n\nTato forma privatizace byla zaměřena na převod majetku ve vlastnictví státu do vlastnictví právnických a fyzických osob, jak československých, tak zahraničních. Předmětem převodu byl většinou majetek celého podniku, případně jeho část. Majetek sebou nesl kromě finančních prostředků, práv a hodnot také jeho finanční závazky a pohledávky. Za závazky nových vlastníků ručil nově zřízený Fond národního majetku. Možnosti nabytí státního majetku byly veřejná dražba, veřejná soutěž, přímý prodej nebo kuponová metoda privatizace.\n\nKuponová privatizace je specifikem české ekonomické transformace a byla navrhnuta z důvodu absence domácího kapitálu. Cílem bylo dát všem možnost zapojit se do kapitálového trhu, a zároveň urychlení transformačního procesu. Principem byla směna investičních kuponů za majetek spravovaný Fondem národního majetku. Tzv. kuponová knížka byla za symbolický poplatek, který neodpovídal reálně ceně akcií. Občan mohl investovat individuální formou nebo pomocí investičních fondů. I pře některé negativní důsledky této formy privatizace ji její tvůrci stále hodnotí kladně, a to zejména tehdejší federální ministr financí Václav Klaus.\n\nMezi jednoznačná pozitiva patří obnovení soukromého vlastnictví a rozvoje služeb. Díky rozvoji služeb se vytvořily nové pracovní podmínky a tím i forma snižování nezaměstnanosti. S odstupem času se restriktivní opatření, které mělo dosáhnout makroekonomické stabilizace, ukázalo jako problematické, protože zapříčinilo ztrátu dynamiky hospodářského růstu.\n"}
{"id": "793012", "url": "https://cs.wikipedia.org/wiki?curid=793012", "title": "Jason Priestley", "text": "Jason Priestley\n\nJason Bradford Priestley (* 28. srpen 1969, Vancouver, Kanada) je kanadský filmový herec, režisér a automobilový závodník, který vlastní také americké občanství.\n\nNarodil se v kanadském Vancouveru do rodiny herečky Sharon Kirk. Studoval \"Argyle Secondary School\" ve Vancouveru. Pochází z dvojčat – sestra Justine Priestley je také herečkou, dále má sestry Karin a Kristi.\n\nPřed kamerou se objevil poprvé v roce 1986 a to konkrétně v televizním filmu \"Nobody´s Child\". Poté byl obsazován především do seriálů. Životní roli obdržel v roce 1990, kdy vyhrál casting na roli Brandona Walshe v seriálu \"Beverly Hills 90210\", kde působil následujících 8 sezon. Vidět jsme jej mohli i v dalších seriálech, jako \"Sister Kate\", \"Kocour Raplík\", \"Volání mrtvých\", \"Love Monkey\", \"Side Order of Life\" či \"Call me Fitz\". Menší role si střihnul i v seriálech jako \"Krajní meze\", \"Beze stopy\" či \"Jmenuju se Earl\".\n\nSpatřit jsme jej mohli i v několika celovečerních filmech. K těm nejznámějším či nejúspěšnějším patří filmy jako \"Chlapec, který uměl létat\", \"Tombstone\", \"Můj nápadník je vrah\", \"Lev ze země OZ\" či \"Past na Rosomáka\".\n\nSám si vyzkoušel i roli režiséra, a to především různých dílech seriálů \"Beverly Hills 90210\" nebo \"Call me Fitz\". Režíroval také televizní filmy jako \"Sbohem, zítřku\" nebo \"Druhá žena\".\n\nKromě hraní a režírování se Priestley věnuje automobilovému závodění. Sám byl pilotem různých stájí v závodním seriálu IndyCar, vyzkoušel si i Gumball 3000. V roce 2002 se při tréninku na závod Indy Pro Series vážně zranil, když v rychlosti kolem 288 km/h narazil se svým vozem do zdi. Po delším pobytu v nemocnici se z vážných zranění plně zotavil. Dnes je majitelem stáje FAZZT Race Team působící v Indy Pro Series.\n\n\nDvakrát byl Priestley nominován na Zlatý glóbus za roli Brandona Walshe v seriálu \"Beverly Hills 90210\". Ani jednou však nebyl úspěšný.\n\nV roce 2005 si vzal za ženu maskérku Naomi Lowde, se kterou má dceru Avu Veronicu (* 2. červenec 2007) a syna Dashiella Orsona (* 9. červenec 2009). Je velkým fandou rockové kapely Barenaked Ladies. Od roku 2007 vlastní také americké občanství. Jeho sestra Justine se objevila ve dvou epizodách konkurenčního seriálu \"Melrose Place\".\n\n"}
{"id": "793013", "url": "https://cs.wikipedia.org/wiki?curid=793013", "title": "Mistrovství světa v rychlobruslení ve sprintu 2006", "text": "Mistrovství světa v rychlobruslení ve sprintu 2006\n\nMistrovství světa v rychlobruslení ve sprintu 2006 se uskutečnilo ve dnech 21. a 22. ledna 2006 v rychlobruslařské hale Thialf v nizozemském Heerenveenu. Celkově se jednalo o 37. světový sprinterský šampionát. Z předchozího mistrovství světa obhajovala titul pouze Američanka Jennifer Rodriguezová, Nizozemec Erben Wennemars nestartoval. V Heerenveenu zvítězili Američan Joey Cheek a Ruska Světlana Žurovová.\n\nČeskou výpravu tvořil Miroslav Vtípil.\n\n"}
{"id": "793015", "url": "https://cs.wikipedia.org/wiki?curid=793015", "title": "Adolph Lønborg", "text": "Adolph Lønborg\n\nChristian Adolph Barfod Lønborg (5. září 1835 Nykøbing Falster Dánsko – 27. října 1916 Frederiksberg) byl dánský portrétní fotograf.\n\nByl synem hodináře Didrik Bech Lonborga a Fredy Pouliny Priergaardové. Vyučil se malířem, v roce 1850 absolvoval Akademii umění a byl také soukromým žákem Wilhelma Marstranda, na Akademii získal v roce 1860 malou stříbrnou medaili. \n\nV roce 1891 cestoval po Německu a Belgii, v roce 1878 získal bronzovou medaili na Světové výstavě v Paříži jako fotograf skupinových portrétů.\n\nPůvodně se specializoval na portrétní litografie, ale v roce 1865 se v Nakskově etabloval jako fotograf a v roce 1871 se přestěhoval do Kodaně, kde otevřel vlastní fotografický ateliér. Oblíbil si techniku fotografií carte de visite, která se v 70. letech velmi rychle rozšířila jako levná a atraktivní alternativa portrétní malby. Nejznámější je pravděpodobně portrét stařičkého Nikolaje Frederika Severina Grundtviga z profilu, který pořídil v roce 1872.\n\n\n"}
{"id": "793016", "url": "https://cs.wikipedia.org/wiki?curid=793016", "title": "Kanton Montendre", "text": "Kanton Montendre\n\nKanton Montendre (fr. \"Canton de Montendre\") je francouzský kanton v departementu Charente-Maritime v regionu Poitou-Charentes. Skládá se z 15 obcí.\n\n"}
{"id": "793017", "url": "https://cs.wikipedia.org/wiki?curid=793017", "title": "Kanton Montguyon", "text": "Kanton Montguyon\n\nKanton Montguyon (fr. \"Canton de Montguyon\") je francouzský kanton v departementu Charente-Maritime v regionu Poitou-Charentes. Skládá se ze 14 obcí.\n\n"}
{"id": "793018", "url": "https://cs.wikipedia.org/wiki?curid=793018", "title": "Kanton Montlieu-la-Garde", "text": "Kanton Montlieu-la-Garde\n\nKanton Montlieu-la-Garde (fr. \"Canton de Montlieu-la-Garde\") je francouzský kanton v departementu Charente-Maritime v regionu Poitou-Charentes. Skládá se ze 13 obcí.\n\n"}
{"id": "793019", "url": "https://cs.wikipedia.org/wiki?curid=793019", "title": "Kanton Pons", "text": "Kanton Pons\n\nKanton Pons (fr. \"Canton de Pons\") je francouzský kanton v departementu Charente-Maritime v regionu Poitou-Charentes. Skládá se z 12 obcí.\n\n"}
{"id": "793020", "url": "https://cs.wikipedia.org/wiki?curid=793020", "title": "Krass Clement", "text": "Krass Clement\n\nKrass Clement Kay Christensen (* 15. března 1946 Kodaň) je dánský fotograf, který se specializuje na dokumentární tvorbu. Vystudoval režii v Kodani, ale brzy se začal věnovat fotografii, svou první knihu \"Skygger af øjeblikke\" (\"Stíny momentu\") publikoval v roce 1978. Od té doby je aktivním dokumentárním fotografem, zaměřuje se na lidi jak z Dánska tak i ze zahraničí. Jeho dřívější práce byla černobílá, od roku 2000 pracuje také s barvou.\n\nKrass Clement získal následující ocenění:\n\n\n\n"}
{"id": "793023", "url": "https://cs.wikipedia.org/wiki?curid=793023", "title": "2. československý beatový festival", "text": "2. československý beatový festival\n\n2. československý beatový festival se konal ve dnech 22.-23. prosince 1968 v pražské Lucerně. Navázal tak na 1. československý beatový festival, který se konal v prosinci předchozího roku. Na festivalu vystoupili mimo jiné i Viktor Sodoma & Apollobeat, The Primitives Group, Blue Effect, Framus Five, Flamengo, George & Beatovens, Olympic, Synkopy 61, Flamingo, Prúdy a The New Soulmen. Zahráli zde i tři zahraniční skupiny: britská skupina The Nice, nizozemští Cuby + Blizzards a švédští Mecki Mark Men.\n"}
{"id": "793026", "url": "https://cs.wikipedia.org/wiki?curid=793026", "title": "Jennie Garth", "text": "Jennie Garth\n\nJennifer Eve Garth (* 3. duben 1972, Urbana, Illinois, USA) je americká filmová herečka a režisérka. Nejvíce se proslavila rolemi v seriálech \"Beverly Hills 90210 a Co mám na tobě ráda\" (2002-06).\n\nNarodila se v americké Urbaně do rodiny Johna a Carolyn Garthových. Dohromady má 6 nevlastních sourozenců a všichni společně vyrůstali na ranči v Arcole. Poté, co se její rodina přestěhovala do Glendale v Arizoně, se začala věnovat tanci a modelingu. Tam si jí také všiml lovec hereckých talentů Randy James. Studovala na školách jako Greenway High School a Apollo High School. Poté se nechala Jamesem zlákat na hereckou kariéru a odstěhovala se do Los Angeles.\n\nPřed kamerou se objevila poprvé v roce 1989 a to konkrétně v seriálu \"Growing Pains\". Vidět jsme jí poté mohli spíše v seriálových rolích. Mezi lety 1989 a 1990 účinkovala v seriálu \"A Brand New Life\". V roce 1990 získala životní roli Kelly Taylor v seriálu \"Beverly Hills 90210\", kde vydržela dalších 10 let. Spatřit jsme jí také mohli v seriálech jako \"The $treet\", \"Co mám na tobě ráda\" či ve volném pokračování původního hitu s názvem \"\".\n\nZahrála si také v několika celovečerních filmech. Spatřit jsme jí mohli ve snímcích jako \"Síla 98\" nebo \"Bratři ve zbrani\".\n\nSama si také vyzkoušela režírování, když se ujala jedné z dílů seriálu \"Beverly Hills 90210\". Objevila se také v americké verzi zábavné show \"Dancing with the Stars\".\n\nV roce 2014 si s Tori Spelling zahrála v seriálu \"Mystery Girls\", který byl po první řadě zrušen. V roce 2014 měl premiéru její vlastní reality-show \"The Jennie Garth Project\", v deseti dílech divákům představila rekonstrukci svého domova v Hollywoodu v Kalifornii. \n\n\nV roce 1994 se provdala za Daniela Clarka, manželství však vydrželo pouhé dva roky. V roce 1996 se při natáčení TV filmu \"An Unfinished Affair\" poznala s hercem Peterem Facinellim, kterého si po pětiletém vztahu vzala. Z jejich vztahu a později manželství vzešly dcery Luca Bella (* 30. červen 1997), Lola Ray (* 6. prosinec 2002) a Fiona Eve (* 30. září 2006). Jejich manželství se rozpadlo na konci března 2012. Dvojice se rozvedla v červnu 2013.\n\nNa podrzim roku 2014 začala chodit s hercem Davidem Abramsem. Pár se zasnoubil v dubnu roku 2015 a vzali se 11. července 2015. Dvojice se rozešla v roce 2017. V dubnu 2018 si zažádali o rozvod.\n"}
{"id": "793027", "url": "https://cs.wikipedia.org/wiki?curid=793027", "title": "Marián Čurko", "text": "Marián Čurko\n\nMarián Čurko (* 1973, Košice) je slovenský hudební skladatel, hudebník, komik a herec.\n\nV roce 1998 ukončil VŠMU v Bratislavě – obor film režie. Profesionálně se věnuje komponování hudby do TV a rozhlasových reklam.\n\nVyrábí znělky, věnuje se hudebnímu designu pro televizní grafiku všech slovenských televizí (např. \"Televízne noviny\" TV Markíza, \"TV Noviny\" JOJ a TA3), ozvučování webových stránek a počítačových her, hudebně se spolupodílí na divadelních hrách a věnuje se skládání hudby k různým účelům, např. firemní eventy apod.\n\nMarián Čurko má v pořadech Partička (v české i slovenské verzi) a Parta z penzionu na starost hudbu (různé zvukové efekty apod.). Je také znám svými různými převleky (na každé představení jiný oblek).\n"}
{"id": "793028", "url": "https://cs.wikipedia.org/wiki?curid=793028", "title": "Walk Choc Ice", "text": "Walk Choc Ice\n\nWalk Choc Ice je česká crossoverová skupina, která se zformovala v roce 1992. Krátce po svém vzniku se stala společně se skupinami Support Lesbiens, Kurtizány z 25. Avenue, či Jolly Joker and The P.B.U vyhledávanou atrakcí tehdejší klubové scény. Během své kariéry skupina vydala tři studiová alba. V roce 2002 skupina přerušila koncertní činnost. V roce 2014 se znovu sešla v původní sestavě, aby společně odehrála dva vyprodané koncerty v rámci oslav 20. výročí vydání debutového alba \"Keep Smiling\". V roce 2017 kapela oznámila omezený návrat na koncertní pódia.\n\nSkupina Walk Choc Ice vznikla v Kostelci nad Orlicí v roce 1992.\n\nV roce 1994 vydala debutové album \"Keep Smiling\", produkoval jej David Koller. V tomto roce kapela získala první místo ve vyhledávací soutěži New Rock Generation a frontman skupiny Honza Křížek získal o rok později ocenění Zpěvák roku 1995 v anketě časopisu BANG!\n\nSkupina Walk Choc Ice během své kariéry vystoupila jako předkapela Mucky Pup, Waltari, Rage Against the Machine (1994), dále na turné Lucie Samsung Tour (1995), či Faith No More a Davida Bowieho (spolu s Ivanem Králem). V roce 1998 skupina otevírala koncert dua Page&Plant (Led Zeppelin) v pražské sportovní hale.\n\nJejich druhé eponymní album \"Walk Choc Ice\" (s již českými texty) vyšlo v roce 1998 u Warner Music CZ a produkoval ho Ivan Král. Z této desky také pochází největší hit skupiny, skladba Rejdit, ke kterém vznikl dvojklip (spolu s písní Sou stejný) v režii Zdeňka Suchého. Ivan Král s Walk Choc Ice odehrál téhož roku turné ke svému albu \"Nostalgia\". Závěrečný koncert turné, kterým muzikanti zároveň otevírali klub palác Akropolis, byl zachycen na CD Ivana Krále \"Ohlédnutí\".\n\nSvé doposud poslední CD \"Rejdit\" (v produkci Radima Hladíka) skupina vydala v roce 2000 u Warner Music CZ.\n\nV roce 2002 skupina přerušila svou činnost.\n\nV roce 2014 se sešla většina původních členů Walk Choc Ice, aby společně odehráli dva vyprodané koncerty nazvané \"Walk Choc Ice: Keep Smiling 20th Anniversary\". První z nich se odehrál v rodném Kostelci nad Orlicí a druhý v jejich oblíbeném Lucerna Music Baru v Praze.\n\nOd začátku roku 2017 skupina chystá návrat na koncertní pódia v rámci oslav 25 let od svého založení. Rozhodla se během roku odehrát několik vystoupení, které pak završí podzimním koncertem 18.11.2017 v Paláci Akropolis.\n\n\n"}
{"id": "793030", "url": "https://cs.wikipedia.org/wiki?curid=793030", "title": "Harmavit", "text": "Harmavit\n\nHarmavit je univerzální bezchloridové vícesložkové kapalné hnojivo s obsahem mikroprvků. Nejde o konkrétní značku, ale o typ hnojiva, který nabízí řada dodavatelů. Obvykle je dostupné v lahvích o objemu 0,3 a 1 litr.\n\nHarmavit je určený pro pokojové, balkonové i skleníkové rostliny, květiny v truhlících, ovocné stromy a keře, vinnou révu, jahodník, zeleninu a zemědělské plodiny. Podporuje růst v nepříznivých podmínkách a kvetení do podzimu.\n\nHarmavit je vhodný ke hnojení zálivkou i na list a to jak pro zeleninu, tak i okrasné rostliny v květináčích. Při aplikaci na list se používá 0,2 – 0,3% (výjimečně 0,5%) roztok. Lze jej kombinovat i s látkami na ochranu rostlin. Nesmí se však míchat s přípravky: Sulka, Sulex 20, Kuprikol a Bordeauxská jícha.\n\nV případě hnojení na list se aplikuje postřikem v intervalech 10 – 14 dní, 4 – 8× za vegetační období. Rostliny nejlépe přijímají živiny při teplotě 20 – 21 °C. V případě ovoce a zeleniny přestaneme přihnojovat 18 – 21 dní před sklizní.\n\n1 litr hnojiva obsahuje:\n\nHarmavit je kapalina o hustotě 1270 kg/m, je téměř čirý s obvykle zelenavým zabarvením (potravinářské barvivo E102, E133).\n\nHnojivo je v současnosti dodávané pod názvem Harmavit Speciál, které navíc obsahuje i růstový stimulátor, fytohormón heteroauxin. Zároveň se nepatrně liší poměry jednotlivých složek, například typ 5,4 s manganem obsahuje:\n\nDusík je přítomný v podobě močoviny, fosfor a draslík jako směs hydrogen a dihydrogen fosforečnanů draselných, stopové prvky jsou obsažené v podobě solí a chelátů EDTA. Podle chemické analýzy dosahují koncentrace stopových látek na kilogram výrobku: železo 184 mg, mangan 41,92 mg, molybden 19,92 mg, zinek 12,8 mg, měď 12,24 mg, bor 11,68 mg.\n"}
{"id": "793032", "url": "https://cs.wikipedia.org/wiki?curid=793032", "title": "Njegoševo", "text": "Njegoševo\n\nNjegoševo ( ) je vesnice v autonomní oblasti Vojvodina v Srbsku. Administrativně je součástí opštiny Bačka Topola. V roce 2011 zde žilo 526 obyvatel.\n\núdaje z roku 2002\n\n"}
{"id": "793035", "url": "https://cs.wikipedia.org/wiki?curid=793035", "title": "Dansk Fotografisk Forening", "text": "Dansk Fotografisk Forening\n\nDansk Fotografisk Forening (DFF, Dánská fotografická společnost) je nezisková organizace pro fotografy, kteří si na živobytí vydělávají fotografií. Od roku 1879 podporuje profesionální fotografii a pomáhá svým členům.\n\nSpolečnost byla založena v roce 1879 a tvrdí o sobě, že je jednou z nejstarších organizací pro profesionální fotografy na světě. Jejím cílem je podporovat a rozvíjet fotografii, podporovat spolupráci mezi svými členy a bránit nekalé soutěži. Na založení společnosti se podílel Frederik Ferdinand Petersen.\n\nTyto cíle jsou usnadněny prostřednictvím kurzů, seminářů a vzájemnou spoluprací s cílem inspirovat členy Asociace a informovat je o nejnovějších technikách a postupech. Sdružení poskytuje informace o školení nových fotografů. Členové mohou získat právní poradenství díky smluvním ujednáním s dánským Svazem novinářů, PresseFotograf Förbundet (Dánským svazem novinářských fotografů) a CopyDan, organizace na podporu přístupu ke kulturním zdrojům zaplacením autorských poplatků.\nOrganizace také spolupracuje s Federací evropských profesionálních fotografů.\n\n\"Dansk Fotografihistorie,\" publikovaná v roce 2004 poskytuje některé zajímavé podrobnosti o historii sdružení:\n\n\n\n\n\n\n\nV důsledku svého založení v roce 1879 o sobě DFF tvrdí, že je nejstarší organizací pro profesionální fotografy na světě. Je však potřeba zmínit, že rakouská společnost \"Photographische Gesellschaft\" byla založena již v březnu v roce 1861. Organizace Professional Photographers of America byla založena členy chicagské fotografické asociace v roce 1880 a Národní fotografická asociace Spojených států byla založena v roce 1868. Královská fotografická společnost byla ve Spojeném království založena již v roce 1853 jako \"The Photographic Society\" proto, aby „\"propagovala umění a vědu fotografie\"“. Nebyla však speciálně určena pro profesionální fotografy nebo omezena na členy ze Spojeného království. Francouzská společnost Société française de photographie byla založena v listopadu roku 1854.\n\nV roce 1883 se stala také jednou z prvních členek společnosti Frederikke Federspielová společně s Nielsine Zehngrafovou.\n\nČestným členem byl norský krajinářský a portrétní fotograf Marcus Selmer.\n\n"}
{"id": "793040", "url": "https://cs.wikipedia.org/wiki?curid=793040", "title": "Basketbal na Letních olympijských hrách 1996", "text": "Basketbal na Letních olympijských hrách 1996\n\nBasketbal na Letních olympijských hrách 1996 probíhal v hale Forbes Arena a na stadionu Georgia Dome v Atlantě.\n\nTurnaj se odehrál v rámci XXVI. olympijské hry ve dnech 20. července - 4. srpna 1996 v Atlantě.\n\nTurnaje se zúčastnilo 12 mužstev, rozdělených do dvou šestičlenných skupin ze, z nichž první čtyři postoupily do play off, kde se hrálo o medaile. Týmy, které skončily ve skupině na pátém a šestém místě, hrály o 9. - 12. místo. Olympijským vítězem se stalo mužstvo Spojených států.\n\n Čína - Angola 70:67 (36:36)\n\n20. července 1996 - Atlanta\n\n20. července 1996 - Atlanta\n\n20. července 1996 - Atlanta\n\n22. července 1996 - Atlanta\n\n22. července 1996 - Atlanta\n\n22. července 1996 - Atlanta\n\n24. července 1996 - Atlanta\n\n24. července 1996 - Atlanta\n\n24. července 1996 - Atlanta\n\n26. července 1996 - Atlanta\n\n26. července 1996 - Atlanta\n\n26. července 1996 - Atlanta\n\n28. července 1996 - Atlanta\n\n28. července 1996 - Atlanta\n\n28. července 1996 - Atlanta\n\n Austrálie - Jižní Korea 111:88 (64:37)\n\n20. července 1996 - Atlanta\n\n20. července 1996 - Atlanta\n\n20. července 1996 - Atlanta\n\n22. července 1996 - Atlanta\n\n22. července 1996 - Atlanta\n\n22. července 1996 - Atlanta\n\n24. července 1996 - Atlanta\n\n24. července 1996 - Atlanta\n\n24. července 1996 - Atlanta\n\n26. července 1996 - Atlanta\n\n26. července 1996 - Atlanta\n\n26. července 1996 - Atlanta\n\n28. července 1996 - Atlanta\n\n28. července 1996 - Atlanta\n\n28. července 1996 - Atlanta\n\n Litva - Řecko 99:66 (45:19)\n\n30. července 1996 (10:00) - Atlanta\n\n30. července 1996 (12:00) - Atlanta\n\n30. července 1996 (20:00) - Atlanta\n\n30. července 1996 (22:00) - Atlanta\n\n Jugoslávie - Litva 66:58 (35:31)\n\n1. srpna 1996 (20:00) - Atlanta\n\n1. srpna 1996 (22:00) - Atlanta\n\n USA - Jugoslávie 95:69 (43:38)\n\n3. srpna 1996 (22:00) - Atlanta\n\n Litva - Austrálie 80:74 (36:34)\n\n3. srpna 1996 (20:00) - Atlanta\n\n Řecko - Čína 115:75 (50:24)\n\n1. srpna 1996 (10:00) - Atlanta\n\n1. srpna 1996 (12:00) - Atlanta\n\n Řecko - Brazílie 91:72 (49:45)\n\n2. srpna 1996 (22:00) - Atlanta\n\n Chorvatsko - Čína 99:85 (49:39)\n\n2. srpna 1996 (20:00) - Atlanta\n\n Argentina - Jižní Korea 97:79 (44:41)\n\n30. července 1996 (15:00) - Atlanta\n\n30. července 1996 (17:00) - Atlanta\n\n Argentina - Portoriko87:77 (43:38)\n\n2. srpna 1996 (12:00) - Atlanta\n\n Angola - Jižní Korea 99:61 (48:33)\n\n2. srpna 1996 (10:00) - Atlanta\n\n1. USA\n2. Jugoslávie\n3. Litva\nTurnaj se odehrál v rámci XXVI. olympijské hry ve dnech 20. července - 4. srpna 1996 v Atlantě.\n\nTurnaje se zúčastnilo 12 družstev, rozdělených do dvou šestičlenných skupin ze, z nichž první čtyři postoupily do play off, kde se hrálo o medaile. Týmy, které skončily ve skupině na pátém a šestém místě, hrály o 9. - 12. místo. Olympijským vítězem se stalo mužstvo Spojených států.\n\n Itálie - Čína 62:53 (27:36)\n\n21. července 1996 – Atlanta\n\n21. července 1996 – Atlanta\n\n21. července 1996 – Atlanta\n\n23. července 1996 – Atlanta\n\n23. července 1996 – Atlanta\n\n23. července 1996 – Atlanta\n\n25. července 1996 – Atlanta\n\n25. července 1996 – Atlanta\n\n25. července 1996 – Atlanta\n\n27. července 1996 – Atlanta\n\n27. července 1996 – Atlanta\n\n27. července 1996 – Atlanta\n\n29. července 1996 – Atlanta\n\n29. července 1996 – Atlanta\n\n29. července 1996 – Atlanta\n\n Austrálie - Jižní Korea 76:61 (37:34)\n\n21. července 1996 – Atlanta\n\n21. července 1996 – Atlanta\n\n21. července 1996 – Atlanta\n\n23. července 1996 – Atlanta\n\n23. července 1996 – Atlanta\n\n23. července 1996 – Atlanta\n\n25. července 1996 – Atlanta\n\n25. července 1996 – Atlanta\n\n25. července 1996 – Atlanta\n\n27. července 1996 – Atlanta\n\n27. července 1996 – Atlanta\n\n27. července 1996 – Atlanta\n\n29. července 1996 – Atlanta\n\n29. července 1996 – Atlanta\n\n29. července 1996 – Atlanta\n\n USA - Japonsko 108:93 (59:44)\n\n31. července 1996 (15:00) – Atlanta\n\n31. července 1996 (17:00) – Atlanta\n\n31. července 1996 (20:00) – Atlanta\n\n31. července 1996 (22:00) – Atlanta\n\n Brazílie - Ukrajina 81:60 (48:36)\n\n2. srpna 1996 (15:00) – Atlanta\n\n2. srpna 1996 (17:00) – Atlanta\n\n USA - Brazílie 111:87 (57:46)\n\n4. srpna 1996 (18:35) – Atlanta\n\n Austrálie - Ukrajina 66:56 (33:24)\n\n4. srpna 1996 (16:00) – Atlanta\n\n Rusko - Japonsko 80:69 (39:34)\n\n31. července 1996 (15:00) – Atlanta\n\n1. srpna 1996 (17:00) – Atlanta\n\n Rusko - Kuba 91:74 (44:41)\n\n3. srpna 1996 (17:00) – Atlanta\n\n Japonsko - Itálie 81:69 (41:32)\n\n3. srpna 1996 (15:00) – Atlanta\n\n Čína - Zair 91:67 (47:36)\n\n31. července 1996 (10:00) – Atlanta\n\n31. července 1996 (12:00) – Atlanta\n\n Čína - Jižní Korea 85:71 (48:39)\n\n3. srpna 1996 (12:00) – Atlanta\n\n Kanada - Zair 88:46 (52:20)\n\n3. srpna 1996 (10:00) – Atlanta\n\n1. USA\n2. Brazílie\n3. Austrálie\n"}
{"id": "793047", "url": "https://cs.wikipedia.org/wiki?curid=793047", "title": "Mistrovství světa v rychlobruslení ve sprintu 2005", "text": "Mistrovství světa v rychlobruslení ve sprintu 2005\n\nMistrovství světa v rychlobruslení ve sprintu 2005 se uskutečnilo ve dnech 22. a 23. ledna 2005 v rychlobruslařské hale Utah Olympic Oval v americkém Kearns nedaleko Salt Lake City. Celkově se jednalo o 36. světový sprinterský šampionát. Z předchozího mistrovství světa obhajovali titul Nizozemec Erben Wennemars a jeho krajanka Marianne Timmerová. V Salt Lake City zvítězili Erben Wennemars a Američanka Jennifer Rodriguezová.\n\nŠampionát proběhl bez české účasti.\n\n<nowiki>*</nowiki> pád\n\n"}
{"id": "793056", "url": "https://cs.wikipedia.org/wiki?curid=793056", "title": "Bag of Bones", "text": "Bag of Bones\n\nBag of Bones je deváté studiové album švédské heavy metalové skupiny Europe. Album poprvé vyšlo 18. dubna 2012 v Japonsku, v domovském Švédsku vyšlo až 25. dubna. Album produkoval Kevin Shirley.\n\n"}
{"id": "793057", "url": "https://cs.wikipedia.org/wiki?curid=793057", "title": "Kanton Saintes-Est", "text": "Kanton Saintes-Est\n\nKanton Saintes-Est (fr. \"Canton de Saintes-Est\") je francouzský kanton v departementu Charente-Maritime v regionu Poitou-Charentes. Skládá se ze 7 obcí, z čehož město Saintes jen zčásti.\n\n"}
{"id": "793058", "url": "https://cs.wikipedia.org/wiki?curid=793058", "title": "Kanton Saintes-Nord", "text": "Kanton Saintes-Nord\n\nKanton Saintes-Nord (fr. \"Canton de Saintes-Nord\") je francouzský kanton v departementu Charente-Maritime v regionu Poitou-Charentes. Skládá se ze šesti obcí, z čehož město Saintes jen zčásti.\n\n"}
{"id": "793060", "url": "https://cs.wikipedia.org/wiki?curid=793060", "title": "Kanton Saintes-Ouest", "text": "Kanton Saintes-Ouest\n\nKanton Saintes-Ouest (fr. \"Canton de Saintes-Ouest\") je francouzský kanton v departementu Charente-Maritime v regionu Poitou-Charentes. Skládá se z devíti obcí, z čehož město Saintes jen zčásti.\n\n"}
{"id": "793061", "url": "https://cs.wikipedia.org/wiki?curid=793061", "title": "Kanton Saint-Martin-de-Ré", "text": "Kanton Saint-Martin-de-Ré\n\nKanton Saint-Martin-de-Ré (fr. \"Canton de Saint-Martin-de-Ré\") je francouzský kanton v departementu Charente-Maritime v regionu Poitou-Charentes. Skládá se z pěti obcí.\n\n"}
{"id": "793063", "url": "https://cs.wikipedia.org/wiki?curid=793063", "title": "Kanton Saint-Porchaire", "text": "Kanton Saint-Porchaire\n\nKanton Saint-Porchaire (fr. \"Canton de Saint-Porchaire\") je francouzský kanton v departementu Charente-Maritime v regionu Poitou-Charentes. Skládá se z 15 obcí.\n\n"}
{"id": "793064", "url": "https://cs.wikipedia.org/wiki?curid=793064", "title": "Kanton Saint-Savinien", "text": "Kanton Saint-Savinien\n\nKanton Saint-Savinien (fr. \"Canton de Saint-Savinien\") je francouzský kanton v departementu Charente-Maritime v regionu Poitou-Charentes. Skládá se z 11 obcí.\n\n"}
{"id": "793065", "url": "https://cs.wikipedia.org/wiki?curid=793065", "title": "Kanton Surgères", "text": "Kanton Surgères\n\nKanton Surgères (fr. \"Canton de Surgères\") je francouzský kanton v departementu Charente-Maritime v regionu Poitou-Charentes. Skládá se z 12 obcí.\n\n"}
{"id": "793066", "url": "https://cs.wikipedia.org/wiki?curid=793066", "title": "Kanton Tonnay-Boutonne", "text": "Kanton Tonnay-Boutonne\n\nKanton Tonnay-Boutonne (fr. \"Canton de Tonnay-Boutonne\") je francouzský kanton v departementu Charente-Maritime v regionu Poitou-Charentes. Skládá se z 11 obcí.\n\n"}
{"id": "793067", "url": "https://cs.wikipedia.org/wiki?curid=793067", "title": "Kanton Tonnay-Charente", "text": "Kanton Tonnay-Charente\n\nKanton Tonnay-Charente (fr. \"Canton de Tonnay-Charente\") je francouzský kanton v departementu Charente-Maritime v regionu Poitou-Charentes. Skládá se z osmi obcí.\n\n"}
{"id": "793068", "url": "https://cs.wikipedia.org/wiki?curid=793068", "title": "Kanton Aigre", "text": "Kanton Aigre\n\nKanton Aigre (fr. \"Canton d'Aigre\") je francouzský kanton v departementu Charente v regionu Poitou-Charentes. Skládá se z 15 obcí.\n\n"}
{"id": "793069", "url": "https://cs.wikipedia.org/wiki?curid=793069", "title": "Kanton Montmoreau-Saint-Cybard", "text": "Kanton Montmoreau-Saint-Cybard\n\nKanton Montmoreau-Saint-Cybard (fr. \"Canton de Montmoreau-Saint-Cybard\") je francouzský kanton v departementu Charente v regionu Poitou-Charentes. Skládá se ze 14 obcí.\n\n"}
{"id": "793070", "url": "https://cs.wikipedia.org/wiki?curid=793070", "title": "Kanton Barbezieux-Saint-Hilaire", "text": "Kanton Barbezieux-Saint-Hilaire\n\nKanton Barbezieux-Saint-Hilaire (fr. \"Canton de Barbezieux-Saint-Hilaire\") je francouzský kanton v departementu Charente v regionu Poitou-Charentes. Skládá se ze 17 obcí.\n\n"}
{"id": "793071", "url": "https://cs.wikipedia.org/wiki?curid=793071", "title": "Kanton Baignes-Sainte-Radegonde", "text": "Kanton Baignes-Sainte-Radegonde\n\nKanton Baignes-Sainte-Radegonde (fr. \"Canton de Baignes-Sainte-Radegonde\") je francouzský kanton v departementu Charente v regionu Poitou-Charentes. Skládá se z osmi obcí.\n\n"}
{"id": "793073", "url": "https://cs.wikipedia.org/wiki?curid=793073", "title": "Kanton Aubeterre-sur-Dronne", "text": "Kanton Aubeterre-sur-Dronne\n\nKanton Aubeterre-sur-Dronne (fr. \"Canton d'Aubeterre-sur-Dronne\") je francouzský kanton v departementu Charente v regionu Poitou-Charentes. Skládá se z 11 obcí.\n\n"}
{"id": "793074", "url": "https://cs.wikipedia.org/wiki?curid=793074", "title": "Kanton La Rochefoucauld", "text": "Kanton La Rochefoucauld\n\nKanton La Rochefoucauld (fr. \"Canton de La Rochefoucauld\") je francouzský kanton v departementu Charente v regionu Poitou-Charentes. Skládá se ze 16 obcí.\n\n"}
{"id": "793077", "url": "https://cs.wikipedia.org/wiki?curid=793077", "title": "Klára Melíšková", "text": "Klára Melíšková\n\nKlára Melíšková (* 29. listopadu 1971 Roudnice nad Labem) je česká divadelní a filmová herečka, bývalá manželka herce Lukáše Hlavici, snacha herce a malíře Miloše Hlavici a herečky Růženy Merunkové, a švagrová herečky Anny Bendové.\n\nRoku 1999 vystudovala herectví na katedře alternativního a loutkového divadla Divadelní fakulta Akademie múzických umění v Praze. Její ročník pod vedením Miroslava Krobota vytvořil v roce 1997 základ dnešního divadelního souboru Dejvického divadla. Má dceru a syna.\n\n\n\n\n"}
{"id": "793081", "url": "https://cs.wikipedia.org/wiki?curid=793081", "title": "Sniper Elite V2", "text": "Sniper Elite V2\n\nSniper Elite V2 je britská taktická střílečka od Rebellion Developments pro PC, PlayStation 3 a Xbox 360. Je to remake hry Sniper Elite od studia Rebellion z roku 2005. Hra se odehrává ve stejné době a umístění – v Bitvě o Berlín v dubnu 1945 – americká tajná služba Office of Strategic Services (OSS) vyslala agenta, který musí buď zabít, nebo zajmout vědce zapojené do německého V-2 raketového programu.\n\nHlavním hrdinou je Karl Fairburne, agent OSS, který byl nasazen do Berlína během posledních dnů druhé světové války v roce 1945. Příběh vznikl z operace Paperclip, v které byl plán náboru nacistických vědců do USA. Fairburne, který naráží jak na nacistické nepřátele tak i sovětské nepřátele, se při tom musí snažit zabít nebo zajmout vědce V-2 raketového programu. Od smrtelně zraněného vědce zjistí, že sověti se snaží použít nacistické rakety V2 s nervovým plynem na útok proti Londýnu. Karl raketu zastaví v poslední sekundě a ještě se mu podaří zlikvidovat posledního vědce odpovědného za výrobu plynu. Příběh končí monologem, kdy Karl konstatuje, že byl poslední voják v druhé světové válce, no první v studené válce. Odchází domů.\n\n\"Sniper Elite V2\" je stealth střílečka z pohledu třetí osoby. Fairburne používá několik zbraní z éry 2. světové války, včetně odstřelovacích pušek, pistole Welrod s tlumičem hluku, samopalů, německých a sovětských granátů (a může využít i protipěchotní nástrahy). Jedním z hlavních rysů tohoto titulu je realistická balistika, zahrnující faktory, jako je pokles kulky gravitací, sílu větru a zadržení dechu při výstřelu. Odstřelování je z pohledu první osoby přes zaměřovací optiku, zatímco pohyb a využívání ostatních zbraní je z pohledu třetí osoby.\n\nHlavní rozdíl od prvního dílu je zavedení kontroverzní \"X-Ray Kill Cam\", která se aktivuje, pokud hráč vystřelí velmi přesný výstřel. Pohled pak následuje cestu kulky ve zpomaleném pohybu, u cíle se pohyb ještě více zpomalí, načež je anatomicky vyjádřeno jak kulka prochází tělem a způsobuje poškození orgánů a kostí. Inteligence nepřátel je velmi nízká.\n\n\nV roce 2011 Rebellion s vydavatelem 505 Games oznámila pokračování hry Sniper Elite. Na počátku bylo oznámení, že hra vyjde pouze na Xbox 360 a PlayStation 3, na reakce fanoušků Rebellion oznámila, že se hra chystá i na PC v krabicové a Steam verzi.\nRebellion oznámila, že k předobjednávce bude vydána bonusová mise \"Assassinate The Führer\", kde hráč bude mít možnost zabít Adolfa Hitlera.\n\nTa se liší hlavně podle přesnosti zásahů atd.\n\nHra nabízí spoustu skillshotů, nejoblíbenější jsou tyto:\n\nMimo samopal a pistoli Welrod s tlumičem budou ve hře ještě:\n\nDLC \"Assassinate The Führer\" přidá další dvě zbraně. Mimo to můžete používat i granáty a miny.\n\n"}
{"id": "793086", "url": "https://cs.wikipedia.org/wiki?curid=793086", "title": "Mofeta", "text": "Mofeta\n\nMofeta je výron suchého oxidu uhličitého o teplotě nižší než 100 °C (nejčastěji 20-30 °C) z puklin na zemský povrch . Většinou jde o doprovodný jev vulkanické činnosti či projev postvulkanické činnosti. Zaznamenána byla i přítomnost metanu, sirovodíku či hélia.\n\nPokud proniká CO v bahnitém terénu, vzniká tlakem plynu mofetový kráter. V případě, že CO probublává vodou, může při dostatečném tlaku dojít k vytvoření kráterového valu (o výšce několik cm, vzácněji do 1 m), tvořeného travertinem či pramenitem. Dojde-li k pohlcení plynu studenými vodami, mohou vznikat kyselky (Karlovy Vary). Je-li přívodní kanál dostatečně stabilní, za určitých předpokladů může docházet ke vzniku studeného gejzíru. V případě, že se mofeta nachází v terénní depresi, dochází (zejména v ranních hodinách) k hromadění CO, který může způsobit smrt menších živočichů , při větší koncentraci i člověka. Při průzkumu Zbrašovských aragonitových jeskyní takto zahynul jeden z jejich objevitelů Čeněk Chromý .\n\n"}
{"id": "793089", "url": "https://cs.wikipedia.org/wiki?curid=793089", "title": "The Remarkables", "text": "The Remarkables\n\nThe Remarkables je pohoří na novozélandském Jižním ostrově v regionu Otago. Nachází se na jihovýchodním břehu jezera Wakatipu. Na pohoří se také nachází lyžařský areál.\n"}
{"id": "793090", "url": "https://cs.wikipedia.org/wiki?curid=793090", "title": "Švédsko na Zimních olympijských hrách 1994", "text": "Švédsko na Zimních olympijských hrách 1994\n\nŠvédsko na Zimních olympijských hrách 1994 v Lillehammeru reprezentovalo 84 sportovců, z toho 64 mužů a 20 žen. Nejmladším účastníkem byla Glenn Olsson (17 let, 151 dní), nejstarším pak Mats Näslund (34 let, 105 dní). Reprezentanti vybojovali 3 medailí, z toho 2 zlaté a 1 stříbrnou.\n\n"}
{"id": "793091", "url": "https://cs.wikipedia.org/wiki?curid=793091", "title": "Švédsko na Zimních olympijských hrách 1992", "text": "Švédsko na Zimních olympijských hrách 1992\n\nŠvédsko na Zimních olympijských hrách 1992 v Albertville reprezentovalo 73 sportovců, z toho 56 mužů a 17 žen. Nejmladším účastníkem byla Glenn Olsson (17 let, 151 dní), nejstarším pak Mats Näslund (34 let, 105 dní). Reprezentanti vybojovali 4 medailí, z toho 1 zlatou a 3 bronzové.\n\n"}
{"id": "793092", "url": "https://cs.wikipedia.org/wiki?curid=793092", "title": "Havraní skály", "text": "Havraní skály\n\nHavraní skály jsou skupina sedmi skalních věží v severní části okresu Česká Lípa v Libereckém kraji, severovýchodně od města Nový Bor. Z hlediska geomorfologického členění přísluší k celku Ralská pahorkatina, podcelku Zákupská pahorkatina, okrsku Cvikovská pahorkatina.\n\nSkupina sedmi pískovcových Havraních skal se nalézá zhruba 2 km na severovýchod od města Nový Bor a 1 km severně od okraje obce Radvanec uprostřed převážně jehličnatých lesů. Je pod ní vedena zeleně značená turistická trasa od Cvikova do Nového Boru. Skály jsou samostatně stojící pískovcové věže, vysoké až 20 metrů vůči ostatnímu terénu a poskytují široký rozhled na okolní krajinu. Skály jsou též využívány horolezecky. Vrchol nejvyšší a nejmohutnější věže (371 m n. m.) nechal v roce 1830 zpřístupnit majitel zdejšího panství hrabě Karel Kinský. Do skály byly vytesány schody a opatřeny zábradlím. K této skále vede značená odbočka, na vrcholu jsou umístěny tabule s vyznačením siluet okolních kopců. Na severu lze spatřit čtvrtý nejvyšší vrchol Lužických hor Klíč (759 m n. m.), na jihu Špičák u České Lípy, Vlhošť a Ronov, směrem k Novému Boru Chotovický vrch a Českou skálu (též \"Češku\") u Práchně, na jihovýchodě pak kopce v okolí Sloupu v Čechách (Slavíček, Břidličný, Pomahačův a Tisový vrch).\n\nCo se týče veřejné dopravy, do Radvance zajíždí v pracovní dny místní autobusová linka z Nového Boru. Nejbližší železniční stanice je V Novém Boru na trati ČD 080 Bakov nad Jizerou - Česká Lípa - Jedlová, kde zastavují i rychlíky, jedoucí na trase Kolín - Rumburk. Do Nového Boru je též spojení jak místními, tak i dálkovými autobusy na linkách z Prahy či z Ústí nad Labem. Pěší zeleně značená turistická cesta je v úseku mezi novoborským náměstím Míru a Havraními skalami dlouhá zhruba 3,5 km.\n\n\n"}
{"id": "793094", "url": "https://cs.wikipedia.org/wiki?curid=793094", "title": "Kanton Angoulême-Est", "text": "Kanton Angoulême-Est\n\nKanton Angoulême-Est (fr. \"Canton d'Angoulême-Est\") je francouzský kanton v departementu Charente v regionu Poitou-Charentes. Je tvořen pouze východní částí města Angoulême.\n"}
{"id": "793095", "url": "https://cs.wikipedia.org/wiki?curid=793095", "title": "Kanton Angoulême-Nord", "text": "Kanton Angoulême-Nord\n\nKanton Angoulême-Nord (fr. \"Canton d'Angoulême-Nord\") je francouzský kanton v departementu Charente v regionu Poitou-Charentes. Je tvořen pouze severní částí města Angoulême.\n"}
{"id": "793096", "url": "https://cs.wikipedia.org/wiki?curid=793096", "title": "Švédsko na Zimních olympijských hrách 1988", "text": "Švédsko na Zimních olympijských hrách 1988\n\nŠvédsko na Zimních olympijských hrách 1988 v Calgary reprezentovalo 67 sportovců, z toho 54 mužů a 13 žen. Nejmladším účastníkem byla Staffan Tällberg (17 let, 303 dní), nejstarším pak Per-Anders Persson (34 let, 350 dní). Reprezentanti vybojovali 6 medailí, z toho 4 zlaté a 2 bronzové.\n\n"}
{"id": "793097", "url": "https://cs.wikipedia.org/wiki?curid=793097", "title": "Kanton Angoulême-Ouest", "text": "Kanton Angoulême-Ouest\n\nKanton Angoulême-Ouest (fr. \"Canton d'Angoulême-Ouest\") je francouzský kanton v departementu Charente v regionu Poitou-Charentes. Je tvořen pouze západní částí města Angoulême.\n"}
{"id": "793098", "url": "https://cs.wikipedia.org/wiki?curid=793098", "title": "Rubín (odrůda révy vinné)", "text": "Rubín (odrůda révy vinné)\n\nRubín je středně pozdní moštová odrůda révy vinné (\"Vitis vinifera\"), používaná k výrobě červených vín. Odrůda byla vyšlechtěna na Slovensku v roce 1951 Ing. Dorotou Pospíšilovou, Ph.D. a kolektivem šlechtitelů Výzkumného ústavu vinohradnického Bratislava, křížením odrůd \"Picpoul noir\" a \"Frankovka\".\n\n\"Picpoul noir\" (název dle katalogu odrůd VIVC \"Piquepoul noir\") je pozdní moštová odrůda původu \"Vitis vinifera\", pocházející z jižní Francie, z oblasti Languedoc, z údolí řeky Rhôny. Odrůda byla v roce 2011 pěstována ve Francii v šesti klonech na ploše 60 hektarů s klesající tendencí, uplatnění nachází například v cuvée vín AOC Châteauneuf du Pape, Languedoc, Tavel, Côtes du Rhône, Côtes du Ventoux, Côtes du Luberon, Palette, Lavilledieu a Picpoul de Pinet. Pod názvem \"Pical\" je uvedena v seznamu klasifikovaných odrůd Portugalska a je doporučena k pěstování v regionu Vinho Verde. Mutací této odrůdy vznikly patrně odrůdy \"Piquepoul gris\" a následně \"Piquepoul blanc\".\n\nRéva vinná (\"Vitis vinifera\") odrůda \"Rubín\" je jednodomá dřevitá pnoucí liána, dorůstající v kultuře až několika metrů. Kmen tloušťky až několik centimetrů je pokryt světlou borkou, která se loupe v pruzích. Úponky révy umožňují této rostlině pnout se po pevných předmětech. Růst je středně bujný.\n\nList je středně velký, okrouhlý, pětilaločnatý s středně hlubokými výkroji, čepel listu je síťovitě vrásčitá, mírně zvlněná, na rubu jemně chloupkatá. Řapík je středně dlouhý, jemně štětinkatý, řapíkový výkroj je lyovitý, otevřený.\n\nOboupohlavní pětičetné květy v hroznovitých květenstvích jsou žlutozelené, samosprašné. Plodem jsou středně velké až velké, kulaté bobule modré barvy, jejich dužina je rosolovitá, červeně zbarvená, neutrální chuti (odrůda je řazena mezi polobarvířky). Hrozny jsou středně velké (105 g), válcovité, husté.\n\n\"Rubín\" je odrůda révy vinné (\"Vitis vinifera\"), která byla vyšlechtěna na Slovensku roku 1951 Ing. Dorotou Pospíšilovou, Ph.D. a kolektivem šlechtitelů Výzkumného ústavu vinohradnického Bratislava, křížením odrůd \"Picpoul noir\" a \"Frankovka\".\n\nV Listině registrovaných odrůd SR není odrůda zapsána, na Slovensku je odrůda pěstována pouze na pokusných plochách. Ve Státní odrůdové knize České republiky není zapsána, není uvedena ani mezi odrůdami, ze kterých je dovoleno vyrábět zemská vína, v České republice se patrně nepěstuje.\n\nSemenáč křížení \"Picpoul noir\" a \"Frankovka\" byl roku 1961 použit Ing. Dorotou Pospíšilovou, Ph.D. a kolektivem šlechtitelů Výzkumného ústavu vinohradnického Bratislava při šlechtění odrůdy \"Rosa\", když byl zkřížen s odrůdou \"Tramín červený\".\n\nNázev odrůdy je odvozen od barvy vína, ta je přirovnávána k barvě polodrahokamu rubín. Šlechtitelské označení odrůdy je \"PPFM 62/2\".\n\nNázev „Rubín“ je mezi šlechtiteli révy (a konec konců nejen révy) velmi oblíbený. Pod tímto názvem najdeme v katalogu VIVC hned tři odrůdy, kromě této slovenské ještě modrou moštovou odrůdu původu \"Vitis vinifera\", bulharského křížence \"Nebbiolo\" x \"Syrah\" a rumunskou moštovou odrůdu s bílými hrozny, křížence \"Tramín červený\" x (\"Villard blanc\" x \"Königin der Weingärten\").\n\nDále existuje množství odrůd s tímto názvem, doplněným různými přídomky, uvést lze například dvě odrůdy z bývalého SSSR, \"Rubin Golodrigi\" a \"Dneprovskii Rubin\", nebo dvě ukrajinské odrůdy, \"Rubin Tairovskii\" a \"Rubin Ukrainy\". Najdeme také velké množství odrůd a jejich synonym, majících ve slovním základu svého názvu slovo „rubín“ (pro příklad odrůda \"Rubinet\" šlechtitele Prof. Ing. Viléma Krause, CSc.).\n\nOdrůda je citlivá na pozdní jarní mrazy, zimním mrazům odolává průměrně. Dobře snáší sucho. Hodí se pro většinu vedení, snáší dobře i krátký řez, vhodné jsou podnože SO-4, T 5C a 125 AA. Výnos je vysoký, 12-19 t/ha při cukernatosti moštu 19-23 °NM a aciditě 8-12 g/l.\n\n\"Rubín\" raší i kvete raně, sklizňové zralosti dosahuje středně pozdně, na Slovensku koncem září.\n\nOdolnost vůči houbovým chorobám obecně je průměrná, citlivější je odrůda na padlí révové (\"Uncinula necator\").\n\nOdrůda vyžaduje dobré, teplé a slunné polohy a záhřevné půdy, nejlépe hlinitopísčité.\n\nVína bývají intenzívní červené barvy s namodralým reflexem, jemnější, neutrální, ovocité chuti.\n\n\n\n"}
{"id": "793099", "url": "https://cs.wikipedia.org/wiki?curid=793099", "title": "Kanton Blanzac-Porcheresse", "text": "Kanton Blanzac-Porcheresse\n\nKanton Blanzac-Porcheresse (fr. \"Canton de Blanzac-Porcheresse\") je francouzský kanton v departementu Charente v regionu Poitou-Charentes. Skládá se ze 17 obcí.\n\n"}
{"id": "793100", "url": "https://cs.wikipedia.org/wiki?curid=793100", "title": "Kanton Brossac", "text": "Kanton Brossac\n\nKanton Brossac (fr. \"Canton de Brossac\") je francouzský kanton v departementu Charente v regionu Poitou-Charentes. Skládá se z 12 obcí.\n\n"}
{"id": "793101", "url": "https://cs.wikipedia.org/wiki?curid=793101", "title": "Kanton Chabanais", "text": "Kanton Chabanais\n\nKanton Chabanais (fr. \"Canton de Chabanais\") je francouzský kanton v departementu Charente v regionu Poitou-Charentes. Skládá se ze 11 obcí.\n\n"}
{"id": "793102", "url": "https://cs.wikipedia.org/wiki?curid=793102", "title": "Kanton Champagne-Mouton", "text": "Kanton Champagne-Mouton\n\nKanton Champagne-Mouton (fr. \"Canton de Champagne-Mouton\") je francouzský kanton v departementu Charente v regionu Poitou-Charentes. Skládá se z osmi obcí.\n\n"}
{"id": "793104", "url": "https://cs.wikipedia.org/wiki?curid=793104", "title": "Kanton Châteauneuf-sur-Charente", "text": "Kanton Châteauneuf-sur-Charente\n\nKanton Châteauneuf-sur-Charente (fr. \"Canton de Châteauneuf-sur-Charente\") je francouzský kanton v departementu Charente v regionu Poitou-Charentes. Skládá se z 15 obcí.\n\n"}
{"id": "793105", "url": "https://cs.wikipedia.org/wiki?curid=793105", "title": "Kanton Segonzac", "text": "Kanton Segonzac\n\nKanton Segonzac (fr. \"Canton de Segonzac\") je francouzský kanton v departementu Charente v regionu Poitou-Charentes. Skládá se ze 16 obcí.\n\n"}
{"id": "793106", "url": "https://cs.wikipedia.org/wiki?curid=793106", "title": "Kanton Soyaux", "text": "Kanton Soyaux\n\nKanton Soyaux (fr. \"Canton de Soyaux\") je francouzský kanton v departementu Charente v regionu Poitou-Charentes. Skládá se z pěti obcí.\n\n"}
{"id": "793107", "url": "https://cs.wikipedia.org/wiki?curid=793107", "title": "Kanton Villebois-Lavalette", "text": "Kanton Villebois-Lavalette\n\nKanton Villebois-Lavalette (fr. \"Canton de Villebois-Lavalette\") je francouzský kanton v departementu Charente v regionu Poitou-Charentes. Skládá se ze 17 obcí.\n\n"}
{"id": "793108", "url": "https://cs.wikipedia.org/wiki?curid=793108", "title": "Kanton Villefagnan", "text": "Kanton Villefagnan\n\nKanton Villefagnan (fr. \"Canton de Villefagnan\") je francouzský kanton v departementu Charente v regionu Poitou-Charentes. Skládá se z 20 obcí.\n\n"}
{"id": "793109", "url": "https://cs.wikipedia.org/wiki?curid=793109", "title": "Švédsko na Zimních olympijských hrách 1984", "text": "Švédsko na Zimních olympijských hrách 1984\n\nŠvédsko na Zimních olympijských hrách 1984 v Sarajevu reprezentovalo 67 sportovců, z toho 54 mužů a 13 žen. Nejmladším účastníkem byla Johan Wallner (19 let, 6 dní), nejstarším pak Carl-Erik Eriksson (53 let, 273 dní). Reprezentanti vybojovali 8 medailí, z toho 4 zlaté 2 stříbrné a 2 bronzové.\n\n"}
{"id": "793114", "url": "https://cs.wikipedia.org/wiki?curid=793114", "title": "Kanton Saint-Amant-de-Boixe", "text": "Kanton Saint-Amant-de-Boixe\n\nKanton Saint-Amant-de-Boixe (fr. \"Canton de Saint-Amant-de-Boixe\") je francouzský kanton v departementu Charente v regionu Poitou-Charentes. Skládá se ze 16 obcí.\n\n"}
{"id": "793115", "url": "https://cs.wikipedia.org/wiki?curid=793115", "title": "Kanton Ruelle-sur-Touvre", "text": "Kanton Ruelle-sur-Touvre\n\nKanton Ruelle-sur-Touvre (fr. \"Canton de Ruelle-sur-Touvre\") je francouzský kanton v departementu Charente v regionu Poitou-Charentes. Skládá se z pěti obcí.\n\n"}
{"id": "793116", "url": "https://cs.wikipedia.org/wiki?curid=793116", "title": "Kanton Gond-Pontouvre", "text": "Kanton Gond-Pontouvre\n\nKanton Gond-Pontouvre (fr. \"Canton de Gond-Pontouvre\") je francouzský kanton v departementu Charente v regionu Poitou-Charentes. Skládá se ze čtyř obcí.\n\n"}
{"id": "793117", "url": "https://cs.wikipedia.org/wiki?curid=793117", "title": "František Formánek", "text": "František Formánek\n\nJméno a příjmení František Formánek se může vztahovat k následujícím osobnostem:\n\n"}
{"id": "793121", "url": "https://cs.wikipedia.org/wiki?curid=793121", "title": "Formánek", "text": "Formánek\n\nČeské příjmení Formánek (v přechýlené podobě Formánková) (význam: malý forman) se může vztahovat k následujícím osobnostem:\n\n\n\n"}
{"id": "793122", "url": "https://cs.wikipedia.org/wiki?curid=793122", "title": "Švédsko na Zimních olympijských hrách 1976", "text": "Švédsko na Zimních olympijských hrách 1976\n\nŠvédsko na Zimních olympijských hrách 1976 v Innsbrucku reprezentovalo 39 sportovců, z toho 30 mužů a 9 žen. Nejmladším účastníkem byla Maria Rautio (18 let, 214 dní), nejstarším pak Carl-Erik Eriksson (45 let, 269 dní). Reprezentanti vybojovali 2 bronzové medaile.\n\n"}
{"id": "793123", "url": "https://cs.wikipedia.org/wiki?curid=793123", "title": "Josef Formánek", "text": "Josef Formánek\n\nJméno a příjmení Josef Formánek se může vztahovat k následujícím osobnostem:\n\n"}
{"id": "793127", "url": "https://cs.wikipedia.org/wiki?curid=793127", "title": "Švédsko na Zimních olympijských hrách 1972", "text": "Švédsko na Zimních olympijských hrách 1972\n\nŠvédsko na Zimních olympijských hrách 1972 v Sapporu reprezentovalo 58 sportovců, z toho 49 mužů a 9 žen. Nejmladším účastníkem byla Anita Johansson (17 let, 169 dní), nejstarším pak Carl-Erik Eriksson (41 let, 267 dní). Reprezentanti vybojovali 4 medaile, z toho 1 zlatou 1 stříbrnou a 2 bronzové.\n\n"}
{"id": "793132", "url": "https://cs.wikipedia.org/wiki?curid=793132", "title": "Richie Unterberger", "text": "Richie Unterberger\n\nRichie Unterberger (* 1962) je americký novinář, hudební kritik a autor několika knih o hudbě. S publicistikou začínal u časopisu \"Op\", později pracoval pro \"Option\". Od roku 1993 pracuje pro Allmusic. Pracoval také pro \"Mojo\", \"Record Collector\", \"Rolling Stone\" nebo \"Oxford American\" a další. Je také autorem několika cestopisů.\n\n"}
{"id": "793133", "url": "https://cs.wikipedia.org/wiki?curid=793133", "title": "Rudava (odrůda révy vinné)", "text": "Rudava (odrůda révy vinné)\n\nRudava je středně pozdní až pozdní moštová odrůda révy vinné (\"Vitis vinifera\"), používaná k výrobě červených vín. Odrůda byla vyšlechtěna na Slovensku v roce 1967, Ing. Dorotou Pospíšilovou, Ph.D. a kolektivem šlechtitelů Výzkumného ústavu vinohradnického Bratislava, křížením odrůd \"Castets\" a \"I-35-9\".\n\nPro velkou heterogenitu znaků potomstva byly dále selektovány dva typy, ze kterých později vzešly sesterské odrůdy \"Rudava\" a \"Torysa\", nesoucí jména slovenských řek. \"Rudava\" pochází ze semenáče s pracovním názvem CAxTAP 6/28, který byl dále sledován v klonovém potomstvu a ověřován (Polnohospodárske družstvo Strekov, Ondrej Korpás CSc.).\n\n\"Castets\" je autochtonní, středně pozdní, modrá moštová odrůda původu \"Vitis vinifera\" z francouzského jihozápadu, z départementu Gironde, která se sem údajně měla dostat z podhůří Pyrenejí, či, podle jiné teorie, byla jako semenáček nalezena r. 1870 poblíž lesa u obce Saint-Macaire a namnožena místním vinařem jménem Nicouleau. Každopádně, jméno získala po muži jménem Castets, který se zasloužil o její rozšíření kolem r. 1875. Je pěstována velmi vzácně, roku 1998 na 0,5 ha a mísena do cuvée vín Vin de Pays v okolí města Aveyron severně od Gaillac, její pěstování je připuštěno též v Provence, v AOC Palette a Vins d'Estaing. Odrůda je poměrně odolná, ale vína dává průměrná.\n\n\"I-35-9\" je kříženec odrůd \"Teinturier\" x \"Aleatico\" x \"Puchljakovskij\", původem z bývalého SSSR.\n\nRéva vinná (\"Vitis vinifera\") odrůda \"Rudava\" je jednodomá dřevitá pnoucí liána, dorůstající v kultuře až několika metrů. Kmen tloušťky až několik centimetrů je pokryt světlou borkou, která se loupe v pruzích. Úponky révy umožňují této rostlině pnout se po pevných předmětech. Růst je bujný.\nList je středně velký až velký, s protáhlým centrálním lalokem, pěti- až sedmilaločnatý se středně hlubokými až hlubokými, vzácněji velmi hlubokými výkroji, které mají oblé dno a většinou jsou otevřené. Řapíkový výkroj je široce otevřený, s oblým až plochým dnem, řapík je narůžovělý, žilnatina listu v oblasti napojení řapíku je průměrně pigmentovaná antokyaniny.\n\nOboupohlavní pětičetné květy v hroznovitých květenstvích jsou žlutozelené, samosprašné. Plodem jsou malé, okrouhlé, silně ojíněné bobule fialovomodré, tmavomodré až černomodré barvy, jejich dužina je nepříliš intenzívně červeně zabarvená. Hrozny jsou středně velké, kuželovité, často s křidélky, někdy rozvětvené, poměrně kompaktní až volnější.\n\n\"Rudava\" je moštová odrůda révy vinné (\"Vitis vinifera\"). Odrůda byla vyšlechtěna na Slovensku v roce 1967, Ing. Dorotou Pospíšilovou, Ph.D. a kolektivem šlechtitelů Výzkumného ústavu vinohradnického Bratislava, křížením odrůd \"Castets\" a \"I-35-9\". V Listině registrovaných odrůd SR je odrůda zapsána od roku 2011, již od roku 2004 je právně chráněná.\n\nNa Slovensku je odrůda pěstována na nevelkých plochách. Ve Státní odrůdové knize České republiky není zapsána, není uvedena ani mezi odrůdami, ze kterých je dovoleno vyrábět zemská vína. V České republice se pěstuje pouze velmi okrajově, na Moravě, kde se lze na místních koštech vzácně setkat s odrůdovými víny.\n\nNázev odrůdy je odvozen od názvu slovenské řeky Rudava, levostranném přítoku řeky Moravy, názvy řek jsou slovenskými šlechtiteli používány pro nové odrůdy révy poměrně často. Šlechtitelské označení odrůdy je \"CATAP 6/28\" nebo též \"CAxTAP 6/28\".\n\nRéví vyzrává velmi dobře, určitým nedostatkem je tvorba jalových výhonů ze staršího dřeva a husté olistění, doporučuje se proto důsledný podlom a částečné odlistění v zóně hroznů. Odrůda je vhodná spíše pro malopěstitele, pro velkovýrobu je nevýhodou velký objem zelených prací a pracnost v řezu. Raší později, není proto ohrožena jarními mrazíky, poměrně dobře odolává i zimním mrazům, sprchávání je zanedbatelné. Vyžaduje vysoké tvary keřů, V kvalitních polohách poskytuje vyšší kvalitu vín. Plodnost je vysoká, 9-13 (19) t/ha při cukernatosti 19-23 °NM a aciditě 8-12 g/l.\n\n\"Rudava\" raší a kvete středně pozdně, dozrává středně pozdně, začátkem října, na Moravě kolem 10. října.\n\nOdolnost vůči plísni révové (\"Plasmopara viticola\") je relativně dobrá, citlivější je odrůda vůči padlí révovému (\"Uncinula necator\"). Hrozny na keři nejsou ohrožovány hnilobou.\n\n\"Rudava\" je málo náročná na polohu a půdy, lépe ji vyhovují lehčí, teplé půdy, v hlubokých půdách příliš bujně roste.\n\nPoskytuje víno sytě červené, rubínové barvy, harmonické a plné, někdy jemně kabernetového charakteru, ale častěji neutrální, ovocité chuti, vyžadující delší zrání, pokud možno 2-3 roky.\n\n\n\n"}
{"id": "793147", "url": "https://cs.wikipedia.org/wiki?curid=793147", "title": "Hal Willner", "text": "Hal Willner\n\nHal Willner (* 1957, Philadelphie, Pensylvánie, USA) je americký hudební producent. Produkoval alba mnopha interpretů, mezi které patří i Marianne Faithfull (\"Horses and High Heels\"), Lou Reed (\"Ecstasy\", \"The Raven\", \"\", \"Lulu\"), Bill Frisell (\"Unspeakable\"), Gavin Friday (\"Each Man Kills the Thing He Loves\", \"Adam 'n' Eve\"), Lucinda Williams (\"West\"), Laurie Anderson (\"Life on a String\") a další.\n\n"}
{"id": "793149", "url": "https://cs.wikipedia.org/wiki?curid=793149", "title": "Haifisch", "text": "Haifisch\n\nHaifisch (něm. Žralok) je singl německé industrial metalové skupiny Rammstein. Byl vydán 28. května 2010.\n\nVe videoklipu je prezentován fiktivní pohřeb zpěváka Tilla Lindemanna. Zbylých pět členů skupiny si vybírá náhradního zpěváka (rozhodují se mezi Henry Rollinsem a Jamesem Hetfieldem). Skupina poté vzpomíná na léta strávená s Tillem (jsou zde záběry z videoklipů Du hast, Ohne dich, Amerika, Sonne a Keine Lust), nakonec se všichni poperou a následuje zajímavá pointa.\n\nLimited CD single\n\n12\" Vinyl\n\n7\" Vinyl\n\nDigital download\n\n"}
{"id": "793151", "url": "https://cs.wikipedia.org/wiki?curid=793151", "title": "Skotské moře", "text": "Skotské moře\n\nSkotské moře () je moře u západního pobřeží Skotska a severního pobřeží Irska. Zahrnuje mořské úžiny, zálivy a ostrovy od ostrova Lewis a Harris na severu až po Severní průliv mezi Skotskem a Irskem na jihu. \n"}
{"id": "793155", "url": "https://cs.wikipedia.org/wiki?curid=793155", "title": "Peter Gabriel (album, 1977)", "text": "Peter Gabriel (album, 1977)\n\nPeter Gabriel (nazývané Car) je debutové studiové album Petera Gabriela, vydané v únoru 1977 pod značkou Charisma Records (v USA a Kanadě pod Atco Records). Jedná se o jeho první ze čtyř eponymních alb.\n\n"}
{"id": "793164", "url": "https://cs.wikipedia.org/wiki?curid=793164", "title": "Švédsko na Zimních olympijských hrách 1968", "text": "Švédsko na Zimních olympijských hrách 1968\n\nŠvédsko na Zimních olympijských hrách 1968 v Grenoblu reprezentovalo 68 sportovců, z toho 59 mužů a 9 žen. Nejmladším účastníkem byl Berit Salomonsson (16 let, 194 dní), nejstarším pak Eric Wennerberg (51 let, 18 dní). Reprezentanti vybojovali 8 medaili, z toho 3 zlaté 2 stříbrné a 3 bronzové.\n\n"}
{"id": "793165", "url": "https://cs.wikipedia.org/wiki?curid=793165", "title": "Her Majesty’s Theatre", "text": "Her Majesty’s Theatre\n\nHer Majesty's Theatre (doslovný překlad: \"Divadlo Jejího Veličenstva\") je divadlo na ulici Haymarket ve West Endu v londýnské čtvrti Westminster, založené v roce 1705 pod názvem \"Queen's Theatre\". Ve stávající budově funguje od roku 1897.\n\nNázev objektu se v průběhu času měnil. Původní název \"Queen's Theatre\" byl roku 1837 změněn na \"Her Majesty's Theatre (Divadlo Jeho Veličenstva)\" a později byl měněn v závislosti na pohlaví aktuálně panujícího vládce Velké Británie - pokud byl na trůně král, neslo divadlo název \"\"His Majesty's Theatre (Divadlo Jeho Veličenstva)\". Od roku 1952, tedy od nástupu na trůn současné britské královny Alžběty II., nese stávající název.\n\nZakladatelem divadla, původně pod názvem \"Queen's Theatre\", byl architekt a dramaturg John Vanbrugh. Kvůli čas od času se vyskytujícím omezením při uvádění dramatických děl se časem orientoval na repertoár operní. V letech 1711-1739 se zde konaly premiéry více než 25 oper Georga Friedricha Händla.\n\nRoku 1789 zničil divadlo požár. Nová budova byla slavnostně otevřena o dva roky později, v březnu roku 1791.\nNa počátku 19. století se divadlo stalo sídlem Královské opery (přestěhované později do Covent Garden), která zde uváděla mj. díla Mozarta, Wagnera, Bizeta či Rossiniho, konaly se zde i maškarní plesy.\n\nPo dalším ničivém požáru v prosinci roku 1867 a jeho opravě byla nakonec budova divadla stržena. Novou budovu projektoval Charles Phipps pro Herberta Beerbohm Tree, zakladatele \"Královské akademie dramatického umění (Royal Academy of Dramatic Art)\"; otevřena byla 28. dubna roku 1897. V prvních desetiletích zde Tree uváděl Shakespearova dramata a jiné klasické kusy; v divadle měly premiéry díla Bernarda Shawa, Johna Pristleyho aj. Po 1. světové válce se divadlo stalo známým především uváděním operet a později muzikálů, pro něž je ideální jeho široká scéna. 9. října roku 1986 se zde konala světová premiéra muzikálu \"Fantom opery\", který je zde od té doby uváděn nepřetržitě již 34 let. Viktoriánský přepych budovy znamenitě koresponduje s místem děje představení, odehrávajícímho se ve francouzském opeře.\n\nOd roku 2000 je majitelem divadla skladatel Andrew Lloyd Webber (prostřednictvím své firmy Really Useful Group), který od první premiéry v roce 1986 zde dodnes uvádí svůj muzikál \"Fantom opery\" (formálně mu náleží jen budova, pozemek pod ním je královským majetkem).\n\n"}
{"id": "793169", "url": "https://cs.wikipedia.org/wiki?curid=793169", "title": "Going Back (album)", "text": "Going Back (album)\n\nGoing Back je osmé sólové studiové album Phila Collinse, vydané v září 2010 pod značkou Atlantic Records. Po vydání tohoto alba Collins oznámil ukončení kariéry.\n\n"}
{"id": "793179", "url": "https://cs.wikipedia.org/wiki?curid=793179", "title": "QPU", "text": "QPU\n\nKvantový procesor ( , zkratka QPU) je v informatice základní součást kvantového počítače, která byla navržena, aby prováděla výpočty výhradně s kvantovými bity (qubity). Nejpravděpodobněji se brzy stanou součástí dnes běžně používaných CPU, stejně jako v 90. letech minulého století matematické koprocesory. Následně jimi budou CPU (i matematické koprocesory) zřejmě zcela nahrazeny.\n\n"}
{"id": "793180", "url": "https://cs.wikipedia.org/wiki?curid=793180", "title": "Kokino", "text": "Kokino\n\nKokino může být:\n\n"}
{"id": "793181", "url": "https://cs.wikipedia.org/wiki?curid=793181", "title": "Skull and Bones", "text": "Skull and Bones\n\nSkull and Bones (česky \"Lebka a kosti\") je tajný spolek na Yaleově univerzitě ve Spojených státech. Byl založen na půdě univerzity roku 1832 americkým obchodníkem, pedagogem a politikem Williamem Huntingtonem Russellem, jehož předkem byl Noadiah Russell, spoluzakladatel univerzity. Členem spolku se může stát pouze student čtvrtého ročníku navržený již stávajícím členem. Členové této skupiny často pocházejí z prominentních rodin, velmi často jde o potomky politiků či jiných vlivných osobností. Členy klubu byli v minulosti například bývalí američtí prezidenti William Howard Taft, George H. W. Bush či jeho syn George W. Bush.\n\nKlub každoročně přijímá 15 členů, členové jsou nazýváni „bonesmen“. Nejposvátnějším místem klubu je budova nazývaná „Hrobka“ (Tomb) v New Haven, Connecticut, stavba nemá okna a pochází z roku 1856.\n\nSpolu s Russellem spolek zakládal i Alphonso Taft, otec již zmíněného prezidenta W. H. Tafta (ten před svým vstupem do prezidentského úřadu působil na Yaleově univerzitě také jako profesor). A. Taft byl Russellovým spolužákem na právnické fakultě Yaleu (školní rok 1832–33) a nejspíš i jeho přítelem. Společně s nimi u vzniku klubu byli i Frederick E. Mather, Phineas T. Miller a George I. Wood.\n\nNázev \"Skull and Bones\" pravděpodobně pochází z tradice věšet si na dveře kaple v kampusu, kde se zpočátku klub scházel, lebku a dvě zkřížené kosti na znamení, že si nepřejí být rušeni. Lebka a zkřížené kosti měly původně znamenat řád smrti, či jednoduše řád.\n"}
{"id": "793185", "url": "https://cs.wikipedia.org/wiki?curid=793185", "title": "Veljko Kadijević", "text": "Veljko Kadijević\n\nVeljko Kadijević (v srbské cyrilici Вељко Кадијевић; 21. listopadu 1925, Glavina Donja poblíž Imotski – 2. listopadu 2014, Moskva) byl bývalým generálem Jugoslávské lidové armády a posledním ministrem obrany (Svazovým sekretářem lidové obrany) Jugoslávie od roku 1988 do své rezignace v roce 1992.\n\nNarodil se 21. listopadu 1925 ve vesnici Glavina Donja poblíž Imotski v Království Srbů, Chorvatů a Slovinců. Jeho otec byl Srb a matka Chorvatka. Považoval se za \"projugoslávského Srba\".\n\nPatřil mezi \"jestřáby\" jugoslávské politiky; před rozpadem země několikrát zdůraznil, že zemi je nezbytné bránit silou. V lednu 1990 prohlásil, že nedopustí, aby se z Jugoslávie stal druhý Libanon. V březnu 1991 vyjednával se Sovětským svazem případnou vojenskou pomoc pro situaci, pokud by západní země měly zájem Jugoslávii z důvodů rostoucí vnitřní nestability (v březnu 1991 již zbývalo jen několik týdnů do vypuknutí prvních střetů v oblasti Plitvických jezer) vojensky obsadit.\n\nVelel proto jugoslávské armádě jak během desetidenní války ve Slovinsku, tak i během války v Chorvatsku. Sám, ačkoliv byl z Chorvatska, se považoval především za jugoslávce. Přes deset let žil v Rusku; roku 2008 získal ruské občanství. V Chorvatsku byl totiž stíhán za válečné zločiny.\n"}
{"id": "793189", "url": "https://cs.wikipedia.org/wiki?curid=793189", "title": "Barbara Kruger", "text": "Barbara Kruger\n\nBarbara Kruger (* 26. ledna 1945, Newark, New Jersey, USA) je americká vizuální a konceptuální umělkyně používající fotografie jako prostředek pro sociální kritiku. Většinu její práce tvoří černobílé fotografie s bílými nebo červenými titulky bezpatkového písma. Fráze v jejích dílech velmi často obsahují osobní zájmena.\n\nJde o jedináčka, narodila se Židům narozeným v Americe, v rodině patřící k nižší střední třídě. Její otec byl chemický technik, byl první Žid přijatý do Shell Oil v Union County v New Jersey. Během roku, kdy byl přijat, byla rodina obtěžována antisemitskými telefonáty. Její matka byla sekretářkou v právní kanceláři. Žili ve dvoupokojovém bytě.\n\nV Newarku vychodila konkurenceschopnou čtyřletou veřejnou střední školu (Weequahic High School) v převážně židovské čtvrti Weequahic, ta byla v kriminální oblasti, v černošské části, v níž vyrůstala až do roku 1964.\n\nV roce 1964 začala studovat na Syrakuské univerzitě užitá výtvarná umění. Nedostudovala, vrátila se ze Syrakusy (stát New York) domů, když její otec zemřel. „Meze mého vzdělání byly diktovány mojí třídou“, řekla, jindy připustila, že po jednom roce odešla proto, že se „cítila jako Marťan“. Ze středostavovské čtvrti v Newarku v New Jersey nemohla navázat kontakt se svými více privilegovanými spolužáky. „Byla jsem jediná žena na patře mé koleje, která neměla operaci obličeje, a která znala jiná slova než Pappagallo a Evan Picone.“\n\nV New Yorku v roce 1965 přestoupila do Parsonsovy školy designu a strávila v ní semestr, celkem 9 měsíců, aniž by ji dostudovala. Studovala fotografii u Diany Arbusové a grafický design u Marvina Israela uměleckého ředitele Harper's Bazaaru, jímž byla především ovlivněna. Ten jí představil další fotografy a subkultury módních časopisů. Zatímco Arbusová sloužila Krugerové jako první ženský vzor, náročný Israel řekl mladé umělkyni, že je „schopná čehokoliv“, když ji škola znudila, povzbudil ji, aby sestavila portfolio umělecké grafiky. Nezískala žádné bakalářské tituly nebo absolventské hodnosti.\n\nPosléze získala svoji první práci jako sekretářka, pak začala pracovat v různých přechodných zaměstnáních v New Yorku a v roce 1966 skrze spojení s Marvinem Israelem získala práci jako třeťořadá designérka v Condé Nast Publications, kde v roce 1967 prezentovala své návrhy stránek vedoucímu uměleckého oddělení. Nedlouho poté začala pracovat v časopisech Seventeen a Mademoiselle \"(francouzsky Slečna)\" jako designérka na základní úrovni, o rok později byla ve svých 22 letech povýšena na vedoucí designérku Mademoiselle.\nBěhem následujících deseti let pracovala také jako učitelka, grafička, výtvarná ředitelka a obrazová editorka v uměleckém oddělení House and Garden, Aperture a dělala časopisecké dispozice, designy knižních přebalů a fotografickou editorku na volné noze pro další publikace. Proslavila se zejména svými kolážemi a slogany.\n\nPrvní samostatnou výstavu měla v roce 1980. Od roku 1985 je jí domovem newyorská galerie Mary Boone. Vystavovala už například také v Muzeu současného umění v Los Angeles, v Tate Gallery v Londýně nebo v galerii Yvon Lambert v Paříži. Netvoří pouze krátké, heslovité útvary. Je také autorkou esejů, video nebo audio prezentací. V roce 2001 obdržela Cenu MOCA pro význačné ženy ve výtvarných uměních a v roce 2005 Zlatého lva za celoživotní dílo na Benátském bienále. V současné době žije a pracuje v New Yorku a Los Angeles v Kalifornii, kde také zároveň vyučuje na univerzitě.\n\nJejí nejranější práce pocházejí z roku 1969. Obrovské tkané závěsy na stěny z příze, korálku, flitrů, peří či stuh jsou typickým příkladem feministických prací tohoto období. I přes její účast na Whitney bienále roku 1973 a její sólové výstavě v Artists Space a Fishbach gallery v New Yorku nebyla se svojí tvorbou spokojena, protože se odcizovala jejím vzrůstajícím sociálním a politickým zájmům.\n\nRoku 1976 od své tehdejší umělecké tvorby upustila a čtyři roky učila na Kalifornské univerzitě. Ovšem roku 1977 se začala věnovat umělecké fotografii, kdy vytvořila sérii černobílých detailů architektonických exteriérů kombinovaných s jejím vlastním textuálním přemítáním o životě těch, kteří/které žili uvnitř. Kniha Picture/Readings (1979) je souhrnem této tvorby.\n\nV témže roce se ovšem od fotografie odvrátila a začala se věnovat typu tvorby, pro kterou je v současnosti známá. Její tvorba po roce 1979 má podobu reklamních billboardů, kdy začala využívat obrazy z tištěných amerických médií poloviny 20. století s koláží krátkých frází. Kombinací odstřihávaných obrazů z nyní již zastaralých stylů umělecké fotografie s krátkými, údernými a ostrými frázemi Kruger konstruuje parodické reklamy odhalující aspekty ideologií.\n\nTyto koláže, při jejichž tvorbě zúročila své designérské zkušenosti, jsou začátkem angažovanosti Barbary Kruger v politických, sociálních a především feministických otázkách. Ve své tvorbě zpochybňuje převládající struktury, schémata a stereotypy, zejména v oblastech moci, genderu, pohlaví, náboženství, konzumerismu či nenasytnosti korporací.\n\nV osmdesátých letech tento způsob tvorby nalézá svůj vrchol a stává se pro autorku specifickým a význačným. Velké černobílé fotografie kombinované s ironickými, obžalovávajícími aforismy ve stylu Futura Bold na černém, bílém či červeném pozadí měly (a stále mají) za cíl narušit převládající společenské stereotypy. Její texty staví diváky před otázky související s feminismem, distribucí moci, patriarchální společností, konzumem, autonomií a individuální touhou jedince. Diváky oslovuje přímo, a to použitím osobních zájmen (já, ty, my, oni), která mají často okamžitý vliv na diváka. Skrze použití těchto zájmen Kruger chytře narušuje procesy identifikace podporující existující struktury moci a ovládání a skrze tato díla dokáže přinutit publikum cítit se nepohodlně a uvědomit si sexuálně determinovanou pozici, kterou ve společnosti zastává. Kruger se snaží odhalit „malého mužíka za oponou“ ve významném odhalení struktur čtení, které jsou obvykle transparentní ve vizuálních reprezentacích.\n\nMistrně pracuje se schopností vtáhnout diváky do svého díla a přinutit je přemýšlet o tom, co konkrétní koláž problematizuje, což je také cílem její tvorby. Svá díla přizpůsobuje konkrétním situacím či místům, kde mají být vystavována, aby odpovídala konkrétnímu kontextu a vyvolala kýžený účinek.\n\nJejí koláže můžeme rozdělit do několika kategorií, podle toho, proti čemu se vymezují a co problematizují.\n\n\n\n\n\nOd poloviny 90. let tvoří veřejné instalace tvořené videem, projekcemi a audiem. Stěny, podlahy i stropy jsou pokryty obrazy a texty, které mají přímo působit na diváky. Stejně jako její koláže, veřejné instalace, které našly své místo nejen v muzeích či galeriích, ale i na správních budovách, vlakových nádraží, billboardech či v parcích, komunikují s publikem, mají ho ochromit a pohltit a zprostředkovat reflexi témat obsažených v jejích dílech.\n\n\n\n\n\n"}
{"id": "793195", "url": "https://cs.wikipedia.org/wiki?curid=793195", "title": "Nikolaj Notovič", "text": "Nikolaj Notovič\n\nNikolaj Notovič (1858 – ?) byl ruský aristokrat, kozácký důstojník, špion a novinář známý díky svému tvrzení, že v bibli chybí části života Ježíše Nazaretského. Cestoval s obchodníky do indického kláštera Hemis v Ladaku, kde studoval buddhismus.\n"}
{"id": "793197", "url": "https://cs.wikipedia.org/wiki?curid=793197", "title": "Kanton La Couronne", "text": "Kanton La Couronne\n\nKanton La Couronne (fr. \"Canton de La Couronne\") je francouzský kanton v departementu Charente v regionu Poitou-Charentes. Skládá se ze sedmi obcí.\n\n"}
{"id": "793199", "url": "https://cs.wikipedia.org/wiki?curid=793199", "title": "Kostel svatého Rocha (Paříž)", "text": "Kostel svatého Rocha (Paříž)\n\nKostel svatého Rocha (fr. \"Église Saint-Roch\") je katolický farní kostel v 1. obvodu v Paříži, vrcholně barokní trojlodní bazilika na nároží ulic \"Rue Saint-Honoré\" a \"Rue Saint-Roch\", postavený v letech 1653-1722 na starších základech.\n\nV roce 1521 zde pařížský obchodník Jean Dinocheau postavil kapli zasvěcenou svaté Zuzaně. Tehdy se nacházela ještě na předměstí za bránou sv. Honoria pařížských hradeb. V době hugenotských válek v roce 1577 se donátorův synovec Étienne Dinocheau přidal k royalistům a rozšířil kapli na kostel, jehož patronem zvolil svatého Rocha. V roce 1629 se kostel stal farním a dne 23. března 1653 budoucí král Ludvík XIV. se svou matkou Annou Rakouskou položil základní kámen nové stavby kostela. Výstavba nové budovy trvala až do roku 1722 a podíleli se na ní postupně architekti Jacques Lemercier, Étienne-Louis Boullée, Jules Robert de Cotte, Jules Hardouin-Mansart, Pierre Bullet a Robert de Cotte. Kvůli nedostatku finančních prostředků byla stavba v roce 1660 na několik let zastavena a byly dokončeny pouze transept a loď. V roce 1690 byla dokončena tavba transeptu, zaklenutím kupole v kříženía vystavěn segment chóru s ochozem a chórovými kaplemi. Byly však zakryty pouze dočasnou dřevěnou střechou. V roce 1701 Jules Hardouin-Mansart začal se stavbou chórové kaple zasvěcené Panně Marii, zaklenuté hlavní chrámovou kupolí, kterou po jeho smrti dokončil Pierre Bullet. Poté byly práce opět přerušeny. Stavba pokračovala v roce 1719 díky financím bankéře Johna Lawa, který financoval střechu a fasádu kostela. V letech 1728-1736 Robert de Cotte přistavěl věž vpravo od chóru.\n\nV roce 1735 byla zničena fasáda věže. Robert de Cotte navrhl trojosé dvoupatrové průčelí, které pravděpodobně realizoval až jeho syn Jules-Robert v roce 1739. Spodní patro zdobí dva páry dórských sloupů, horní patro je rytmizováno dvěma dvojicemi sloupů korintských. V roce 1754 Louis-Etienne Boullée přistavěl na východní straně chóru kapli Kalvárie, která byla zásadním způsobem přestavěna v polovině 19. století.\n\nV roce 1756 Jean-Baptiste Pierre namaloval obraz Nanebevzetí pro kupoli kaple Panny Marie. V roce 1758 byla postavena barokní kazatelna se štukovým baldachýnem na severní straně hlavní lodi, která však byla dvakrát upravena do odlišné podoby. Kaple Kalvárie byla upravena na kapli Katechismu v roce 1850 a zcela přestavěna. V roce 1879 byla stržena věž na jižní straně kvůli rozšíření komunikace \"Avenue de l'Opéra\".\n\nBěhem Velké francouzské revoluce byl kostel roku 1789 vypleněn. Roku 1795 zde Napoleon Bonaparte s vojáky Národního konventu dal střílet do royalistů. Byly zničeny všechny sochy v průčelí kostela, vitráže kromě středu jednoho okna s monogramem zakladatelů a letopočtem 1710 v severní postranní lodi, rozbita část sochařské výzdoby oltářů a poničena část výzdoby kleneb. Sousední zrušený klášter ovládli jakobíni a 27. října 1798 jej proměnili kostel na Chrám Rozumu. Po návratu Bourbonů byla pořízena nová vnitřní výzdoba, která zahrnuje malby kleneb hlavní lodi, větší část obrazů, soch a byla přesvěcena část kaplí.\n\nKostel je od roku 1914 chráněn jako historická památka.\nKostel je trojlodní bazilika s valenými klenbami s výsečemi, s kupolí v transeptu a s hlavní kupolí nad mariánskou kaplí uprostřed ochozu na půdorysu kruhu, připojeného ke stavbě z východu. \nPůvodní plány navrhl architekt Jacques Lemercier. Se svými 126 metry délky patří stavba k největším kostelům v Paříži. Stavba byla inspirována některými jezuitskými kostely, jejichž koncepce byla přizpůsobena katolické liturgii ve znění Tridentského koncilu a provozu poutního chrámu, v němž může zástup věřících obejít široký ochoz chóru, zvaný deambulatorium. Tento architektonický model se ve Francii na počátku 17. století objevil v několika variantách, a to zejména v Paříži jako bývalý kostel kláštera feuillantů (1600-1608), kostel kláštera bosých karmelitánů (1613-1620), původně jezuitský kostel svatého Pavla a svatého Ludvíka (1627-1641), jezuitský noviciát (1634) a kaple sv. Voršily v Sorbonně (1634). Absence zvonice, která byla zbořena v 19. století, je řešena zavěšením zvonů ve krovu kostela, jeden zvon- umíráček stojí na podlaze chóru.\n\nKaple byla postavena v roce 1754 podle návrhu Étienna Maurice Falconeta v prostoru bývalého hřbitova severo-východně od kostela a připojena k ochozu kostela. Její architekturu provedl architekt Étienne-Louise Boullée. Jeho stavba byla v roce 1850 rozšířena o tři výklenky s monumentálními skupinami soch: vlevo Přibíjení Krista na kříž, uprostřed Ukřižování, vpravo Ukládání Krista do hrobu. Objednalo je, stejně jako ostatní výzdobu kostela, město Paříž. Dnes je kaple přístupná ze dvou stran: vraty ze severní strany (z ulice sv. Rocha,\"Rue Saint-Roch\"), nebo z ochozu u z kaple Panny Marie.\n\nKaple byla postavena v roce 1715 na náklady finančníka Johna Lawa. Nachází se na severojižní ose kostela jako rozšíření kaple Panny Marie ve formě její niky. Je osvětlena pouze dvěma okny.\n\nKaple segmentem obvodové zdi prodlužuje chór směrem na severovýchod. Stavbu navrhl Jules Hardouin-Mansart a byla realizována v roce 1709 z peněz získaných loterií. V kapli se mísí prvky baroka a klasicismu. Její kupole je pokryta freskou Nanebevzetí Panny Marie, kterou namaloval v letech 1749-1756 Jean-Baptiste Marie Pierre. V roce 1932 byla restaurována. Oltář Narození Páně tvoří monumentální štukatury s paprsky betlémské hvězdy nad barokními sochami klečící Panny Marie a sv. Josefa u jeslí s dítětem Ježíšem, po stranách adorované sochami sv. Jeronýma a sv. Barbory. \n\nAutorem prospektu velkých varhan na kruchtě na západní straně z roku 1842 je Aristide Cavaillé-Coll, varhany postavil Louis-Alexandre Clicquot. Druhé varhany jsou vestavěny do výklenku ochozu chóru. Společnost \"Les Heures Musicales de Saint-Roch\" tvoří pravidelně hudební složku bohoslužeb, a také v kostele pořádá koncerty starého i současného sborového zpěvu.\n\n\n\n"}
{"id": "793200", "url": "https://cs.wikipedia.org/wiki?curid=793200", "title": "Operace Downfall", "text": "Operace Downfall\n\nOperace Downfall byl americký plán na vylodění v Japonsku pro případ, že by japonská vláda odmítla i po plánovaném atomovém bombardování bezpodmínečně kapitulovat.\n\nVzhledem k faktu, že projekt Manhattan byl přísně utajovanou operací americké armády, nepřekvapí, že americké velení v Tichomoří nebylo s možným nasazením nové zbraně obeznámeno, a proto z perspektivy velitelů v poli válka s Japonci vypadala jako konvenční boj do hořkého konce. Velení US Navy a USAAF, které představoval admirál Chester Nimitz a generál Curtis LeMay, dostalo za úkol připravit půdu pro úspěšné vylodění amerických vojsk, tentokráte přímo v Japonsku. Ve snaze ukončit válku Američané Japonce nikterak nešetřili. Doposud sporadicky bombardované japonské ostrovy nyní na vlastní kůži zažily, co je to strategické bombardování. Vzhledem k faktu, že většina budov ve velkých japonských městech byla dřevěná, rozhodl se generál LeMay pro zápalné pumy, otestované roku 1943 při náletu na Hamburk. Již 9.–10. března 1945 rozpoutaly americké bombardéry ohnivou smršť v japonském hlavním městu Tokio, která zabila 100 000 lidí a přes milión dalších přišlo o své domy. Terčem útoků se stávaly také továrny, čímž byla zbrojní výroba vážně narušována.\n\nJeště fatálnější následky měla pro Japonce operace Starvation (Vyhladovění) zahájená v březnu 1945. Ambiciózní plán měl jednoduchou logiku: hustě zaminovat japonské pobřežní vody a odříznout tak Japonce od moře. Na rozkaz admirála Nimitze bylo ponorkami a bombardéry rozmístěno přes 12 000 min. Výsledky se brzy dostavily: japonské obyvatelstvo jedlo denně asi tak třetinu toho, co jejich organismus potřeboval. Rýže byla na minimální příděly a ryby, důležitý prvek výživy, z trhu prakticky zmizely. Už tak kolabující zbrojní průmysl byl odříznut od strategických surovin, na jejímž dovozu byl závislý. Nebylo divu – na minách se celkem potopilo 670 lodí o celkovém výtlaku 1 250 000 BRT, přičemž miny přirozeně nedělaly rozdíly mezi nákladními plavidly a rybářskými bárkami.\n\nPřestože japonská morálka byla zle otřesena ohnivými bouřemi a operací Starvation, neštěstím civilního obyvatelstva bylo, že od vypuknutí války se skutečná moc koncentrovala do rukou privilegované vojenské kasty, která se oddávala fanatické rétorice o tom, jak se milióny chopí bambusových kopí a jako jeden muž se vrhnou v ústrety cizákům a smetou je zpět do moře nebo padnou do jednoho přesně v duchu samurajských kodexů. Všechna letadla, ať už bojová, výcviková, pozorovací i civilní, bylo mobilizováno pro závěrečný boj ve stylu kamikaze. Do července 1945 se zdařilo upravit 8 000 letounů a dalších 2 500 mělo být připraveno do září. Japonská branná moc a japonský národ už nevedly válku proto, aby zvítězily nad nepřítelem, ale proto, aby \"padly se ctí na poli slávy\".\n\nVrchním velitelem invaze se stal generál Douglas MacArthur, který shrnul situaci operace Downfall výstižně: \"V případě japonského loďstva bylo dosaženo jeho praktické bezmocnosti. Japonské letectvo je ve stavu, kdy je schopno proti nám provádět jen nekoordinované sebevražedné útoky za použití všech dostupných typů letadel. Trpí značným úbytkem a jeho možnosti pokračovat v boji značně klesají\".\n\nAmerický plán skoků z ostrova na ostrov po pádu Okinawy navrhoval zaměřit se na souostroví Rjúkjú, kde měly být po jejich dobytí vybudovány letecké základny k podpoře dalšího postupu. 1. listopadu 1945 měla americká armáda zahájit operaci Olympic, tj. invazi na ostrov Kjúšú. Operace se mělo účastnit 14 divizí (přes 400 000 mužů) na 1 300 vyloďovacích plavidlech. Vzdušnou podporu operaci Olympic mělo zajistit 1 900 letounů z 32 amerických a britských letadlových lodí a 2 700 letounů z Okinawy. Pro srovnání – v rámci operace Overlord se invaze účastnilo pět divizí a tři výsadkové divize. Ještě větší rozměr měla následná operace Coronet, připravovaná pro případ, že by Japonci i nadále pokračovali v boji, na 1. březen 1946, která by zahrnovala rozsáhlý útok 25 divizí (tj. přes půl milionu vojáků) v oblasti Kantó na ostrově Honšú, kde leží i Tokio. Obě operace kladly velké nároky na logistiku (například pro úspěch operace Coronet bylo nutno dopravit 610 000 tun zásob, a až by se invazní armády usadily v dobytých pozicích, potřebovaly by dalších 686 000 tun), které vzbuzovaly v řadách armádních důstojníků určité rozpaky. Především si nikdo netroufal vyčíslit oběti na životech ani jak dlouho po úspěšném vylodění a upevnění dobytých předmostí bude konflikt ještě trvat. Nedalo se čekat, že se Japonci po invazi vzdají a vše se tak elegantně ukončí, naopak šílené sebevražedné vize japonského generálního štábu zavdávaly podnět k obavám.\n\nAtomové bombardování Hirošimy a Nagasaki, které mělo umocnit bezvýchodnou situaci Japonska a napomoci tak operaci Downfall k úlevě mnohých amerických velitelů, přineslo kýženou japonskou bezpodmínečnou kapitulaci a učinilo plán invaze do Japonska bezpředmětným.\n"}
{"id": "793204", "url": "https://cs.wikipedia.org/wiki?curid=793204", "title": "Oplatka", "text": "Oplatka\n\nOplatka je pokrm z nekvašeného jemného tenkého těsta obvykle s tlačeným vzorem. Oproti sušence bývá tenčí, plochá, netučná. Zejména solené oplatky bývají ochucené. Chuťově nevýrazné oplatky se vyjma hostií zpravidla ochucují náplní nebo jsou součástí jiného sladkého pokrmu.\n\nOplatky se často slepují ve dvou či více vrstvách pomocí náplně, např. čokoládové nebo vanilkové, a vytvářejí se z nich řezy, příkladem mohou být tatranky opatřené po obvodu ještě čokoládovou polevou. Lázeňská oplatka je slepena sypáním ze dvou velkých kruhových oplatek. Oplatkou je také tvořen zmrzlinový kornout nebo jsou z ní vyráběny hořické trubičky.\n"}
{"id": "793208", "url": "https://cs.wikipedia.org/wiki?curid=793208", "title": "Peter Gabriel (album, 1978)", "text": "Peter Gabriel (album, 1978)\n\nPeter Gabriel (označováno jako Scratch) je druhé sólové studiové album Petera Gabriela, vydané v roce 1978. Autorem obalu je Hipgnosis. Jedná se o jeho druhé eponymní album z celkových čtyř.\n\n"}
{"id": "793211", "url": "https://cs.wikipedia.org/wiki?curid=793211", "title": "Největší Nizozemec", "text": "Největší Nizozemec\n\nNejvětší Nizozemec, v originále De Grootste Nederlander, byla televizní soutěž, kterou na základě licencovaného modelu BBC Greatest Britons (100 největších Britů) v roce 2004 uspořádala nizozemská televizní stanice Katholieke Radio Omroep. Vítězem se stal krajněpravicový politik Pim Fortuyn, který byl zavražděn dva roky před soutěží. Výsledky nejspíše ovlivnilo též to, že v době soutěže byl zavražděn režisér a kritik islámu Theo van Gogh.\n\n"}
{"id": "793218", "url": "https://cs.wikipedia.org/wiki?curid=793218", "title": "Waters of Eden", "text": "Waters of Eden\n\nWaters of Eden je druhé sólové studiové album Tonyho Levina. Základní kvaret pro nahrávání alba byl Levin, Larry Fast, Jerry Marotta a Jeff Pevar, na většině skladeb se ale podíleli i další hudebníci.\n\nAutorem všech skladeb je Tony Levin.\n"}
{"id": "793221", "url": "https://cs.wikipedia.org/wiki?curid=793221", "title": "Kanton Saint-Claud", "text": "Kanton Saint-Claud\n\nKanton Saint-Claud (fr. \"Canton de Saint-Claud\") je francouzský kanton v departementu Charente v regionu Poitou-Charentes. Skládá se ze 14 obcí.\n\n"}
{"id": "793222", "url": "https://cs.wikipedia.org/wiki?curid=793222", "title": "Řeka bohů", "text": "Řeka bohů\n\nŘeka bohů (v anglickém originále River God) je první díl ze série dobrodružných románů z prostředí starověkého Egypta napsaný v roce 1993 spisovatelem Wilburem Smithem.\n\n\nhttp://knihy.abz.cz/prodej/reka-bohu-i\n"}
{"id": "793225", "url": "https://cs.wikipedia.org/wiki?curid=793225", "title": "Kanton Ruffec", "text": "Kanton Ruffec\n\nKanton Ruffec (fr. \"Canton de Ruffec\") je francouzský kanton v departementu Charente v regionu Poitou-Charentes. Skládá se z 15 obcí.\n\n"}
{"id": "793226", "url": "https://cs.wikipedia.org/wiki?curid=793226", "title": "Kanton Rouillac", "text": "Kanton Rouillac\n\nKanton Rouillac (fr. \"Canton de Rouillac\") je francouzský kanton v departementu Charente v regionu Poitou-Charentes. Skládá se ze 16 obcí.\n\n"}
{"id": "793228", "url": "https://cs.wikipedia.org/wiki?curid=793228", "title": "Kanton Cognac-Nord", "text": "Kanton Cognac-Nord\n\nKanton Cognac-Nord (fr. \"Canton de Cognac-Nord\") je francouzský kanton v departementu Charente v regionu Poitou-Charentes. Skládá se ze sedmi obcí.\n\n"}
{"id": "793230", "url": "https://cs.wikipedia.org/wiki?curid=793230", "title": "Kanton Cognac-Sud", "text": "Kanton Cognac-Sud\n\nKanton Cognac-Sud (fr. \"Canton de Cognac-Sud\") je francouzský kanton v departementu Charente v regionu Poitou-Charentes. Skládá se z osmi obcí.\n\n"}
{"id": "793233", "url": "https://cs.wikipedia.org/wiki?curid=793233", "title": "Kanton Confolens-Nord", "text": "Kanton Confolens-Nord\n\nKanton Confolens-Nord (fr. \"Canton de Confolens-Nord\") je francouzský kanton v departementu Charente v regionu Poitou-Charentes. Skládá se z osmi obcí.\n\n"}
{"id": "793234", "url": "https://cs.wikipedia.org/wiki?curid=793234", "title": "Kanton Confolens-Sud", "text": "Kanton Confolens-Sud\n\nKanton Confolens-Sud (fr. \"Canton de Confolens-Sud\") je francouzský kanton v departementu Charente v regionu Poitou-Charentes. Skládá se z 11 obcí.\n\n"}
{"id": "793235", "url": "https://cs.wikipedia.org/wiki?curid=793235", "title": "Twang Bar King", "text": "Twang Bar King\n\nTwang Bar King je druhé sólové studiové album Adriana Belewa. Album vyšlo v září 1983 pod značkou Island Records. Producentem alba byl Adrian Belew.\n\n"}
{"id": "793252", "url": "https://cs.wikipedia.org/wiki?curid=793252", "title": "Women in Revolt", "text": "Women in Revolt\n\nWomen in Revolt je americký film, režírovaný Paulem Morrisseyem, z roku 1971. Producentem filmu byl Andy Warhol ve spolupráci s Morrisseyem a Jedem Johnsonem. Autorem hudby k filmu je John Cale, který s Warholem a Morrisseyem spolupracoval již v šedesátých letech jako člen skupiny The Velvet Underground.\n"}
{"id": "793253", "url": "https://cs.wikipedia.org/wiki?curid=793253", "title": "Joe Inoue", "text": "Joe Inoue\n\nJoe Inoue ( 井上 ジョー, \"Inoue Džó\") je japonsko-americký rockový zpěvák. Narodil se a vyrůstal v Los Angeles. Jeho rodiče jsou japonští imigranti. Svou kariéru začal v roce 2007. Ačkoli ve Spojených státech vyrůstal a angličtina byla jeho prvním jazykem, téměř všechny texty jeho písniček jsou zpívány japonsky. Joe tvrdí, že se plynule japonsky naučil čtením mangy a sledováním anime.\nJeho nejznámější písní je \"Closer\", která byla použita jako v pořadí čtvrtá úvodní skladba k japonskému anime seriálu \"Naruto Šippúden\". Joe doposud vydal dvě studiová alba a jedno EP.\n\n\n"}
{"id": "793256", "url": "https://cs.wikipedia.org/wiki?curid=793256", "title": "HLC Bulldogs Brno", "text": "HLC Bulldogs Brno\n\nHLC Bulldogs Brno (celým názvem: Hokejový líšeňský club Bulldogs Brno) je český klub ledního hokeje, který sídlí v Brně v Jihomoravském kraji. Založen byl v roce 1993 pod názvem HC Líšeň. Svůj současný název nese od roku 1994. Klub od roku 2007 krátce spolupracoval s týmem HC Kometa Úvoz. V sezóně 2013/14 působili muži v krajské soutěži Vysočiny. V letech 2014–2018 působil mužský tým v Blanenském okresním přeboru, páté nejvyšší soutěži ledního hokeje v České republice. Klubové barvy jsou modrá a bílá.\n\nV klubu působí i oddíl ženského ledního hokeje, který v letech 2000–2017 působil v nejvyšší soutěži. Založen byl v roce 2000 po přechodu bývalého ženského družstva do organizace Bulldogs Brno. Od sezóny 2017/18 působí v 1. lize - sk. B, druhé české nejvyšší soutěži ženského ledního hokeje.\n\nMužský oddíl své domácí zápasy odehrává v Boskovicích na tamějším zimním stadion s kapacitou 500 diváků. Ženský oddíl své domácí zápasy odehrává v Rosicích na tamějším zimním stadion.\n\nZdroj: \n\n\n\nZdroj: \n\n\n\nZdroj: \n\n\nZdroj: \n\n\n\nZdroj: \n\n"}
{"id": "793257", "url": "https://cs.wikipedia.org/wiki?curid=793257", "title": "Stanislav Hudeček (poslanec)", "text": "Stanislav Hudeček (poslanec)\n\nStanislav Hudeček (9. října 1927 - 15. srpna 2010) byl český a československý politik Komunistické strany Československa a poslanec Sněmovny národů Federálního shromáždění za normalizace.\n\nK roku 1971 se uvádí profesně jako vedoucí provozu. Bydlel v Krnově, kde se roku 1974 stal ředitelem Komunálních služeb. K roku 1980 se zmiňuje jako poslanec ONV v Bruntále.\n\nVe volbách roku 1971 zasedl do české části Sněmovny národů (volební obvod č. 62 - Bruntál, Severomoravský kraj). Ve FS setrval do konce funkčního období, tedy do voleb roku 1976.\n\n"}
{"id": "793259", "url": "https://cs.wikipedia.org/wiki?curid=793259", "title": "Švédsko na Zimních olympijských hrách 1964", "text": "Švédsko na Zimních olympijských hrách 1964\n\nŠvédsko na Zimních olympijských hrách 1964 v Innsbrucku reprezentovalo 57 sportovců, z toho 49 mužů a 8 žen. Nejmladším účastníkem byla Gunilla Jacobsson (17 let, 268 dní), nejstarším pak Kjell Holmstrom (47 let, 212 dní). Reprezentanti vybojovali 8 medaili, z toho 3 zlaté 2 stříbrné a 3 bronzové.\n\n"}
{"id": "793261", "url": "https://cs.wikipedia.org/wiki?curid=793261", "title": "Alois Huml", "text": "Alois Huml\n\nAlois Huml (19. října 1925 – ???) byl český a československý politik a bezpartijní poslanec Sněmovny národů Federálního shromáždění za normalizace.\n\nK roku 1971 a 1976 se profesně uvádí jako soustružník. Coby soustružník kovů pracoval v n.p. \"Válcovny a tažírny trub\" v Chomutově. Byl členem a funkcionářem ROH. V roce 1970 získal vyznamenání Za vynikající práci.\n\nDlouhodobě zasedal v nejvyšším zákonodárném sboru. Ve volbách roku 1971 zasedl do české části Sněmovny národů (volební obvod č. 35 – Chomutov-Louny, Středočeský kraj). Mandát obhájil ve volbách roku 1976 (obvod Chomutov-Louny), volbách roku 1981 (obvod Chomutov-Louny) a volbách roku 1986 (obvod Chomutov-Louny). Ve Federálním shromáždění setrval do ledna 1990, kdy rezignoval na poslanecký post v rámci procesu kooptace do Federálního shromáždění po sametové revoluci.\n\n"}
{"id": "793262", "url": "https://cs.wikipedia.org/wiki?curid=793262", "title": "Xenija Čumičeva", "text": "Xenija Čumičeva\n\nXenija Čumičeva (rusky Ксения Чумичева) (* 5. srpna 1987, Magnitogorsk) je švýcarská topmodelka, I. vicemiss \"Miss Switzerland 2006\", herečka a příležitostná dýdžejka a moderátorka.\n\nXenija Čumičeva pochází z ruského Magnitogorsku. V dětství se ale přistěhovala s rodiči do Švýcarska. Ovládá plynule ruský, německý, francouzský, italský a anglický jazyk. V letech 2007–2010 studovala na \"Università della Svizzera Italiana\" ve švýcarském Luganu bakalářský obor Ekonomické vědy.\n\nV roce 2006 se zúčastnila soutěže krásy Miss Švýcarska, kde se umístila na 2. místě a získala také tituly \"Miss Photogenic\" a \"Nejkrásnější tělo\". Tato úspěšná účast v této soutěži jí odstartovala kariéru modelky.\n\nObjevila se i ve francouzském filmu \"Les Enfants de la Hônte\" režiséra Alaina Margota, v reklamách a videoklipech. V současnosti moderuje svůj vlastní pořad \"L´Italia Che Funziona\".\n\nZviditelnila se také jako milenka pilota Formule 1 Fernanda Alonsa.\n\n"}
{"id": "793263", "url": "https://cs.wikipedia.org/wiki?curid=793263", "title": "Ladislav Hurdálek", "text": "Ladislav Hurdálek\n\nLadislav Hurdálek (* 24. května 1931) byl český a československý politik Komunistické strany Československa a poslanec Sněmovny národů Federálního shromáždění za normalizace.\n\nK roku 1971 a 1976 se profesně uvádí jako dělník. Ve volbách roku 1971 zasedl do české části Sněmovny národů (volební obvod č. 46 - Trutnov, Východočeský kraj). Mandát obhájil ve volbách roku 1976 (obvod Trutnov). Ve Federálním shromáždění setrval do konce funkčního období, tedy do voleb roku 1981.\n\n"}
{"id": "793265", "url": "https://cs.wikipedia.org/wiki?curid=793265", "title": "Saně na Zimních olympijských hrách 1980", "text": "Saně na Zimních olympijských hrách 1980\n\nSáňkařské soutěže na Zimních olympijských hrách 1980 v Lake Placid probíhaly od 13. do 16. února 1980. Celkem se jich zúčastnilo 80 sáňkařů (54 mužů a 26 žen) ze 14 zemí.\n\n"}
{"id": "793267", "url": "https://cs.wikipedia.org/wiki?curid=793267", "title": "Svěcený", "text": "Svěcený\n\nPříjmení Svěcený nosí více různých osobností:\n\n\n\n"}
{"id": "793268", "url": "https://cs.wikipedia.org/wiki?curid=793268", "title": "Torysa (odrůda révy vinné)", "text": "Torysa (odrůda révy vinné)\n\nTorysa je středně pozdní až pozdní moštová odrůda révy vinné (\"Vitis vinifera\"), používaná k výrobě červených vín. Odrůda byla vyšlechtěna na Slovensku v roce 1967, Ing. Dorotou Pospíšilovou, Ph.D. a kolektivem šlechtitelů Výzkumného ústavu vinohradnického Bratislava, křížením odrůd \"Castets\" a \"I-35-9\".\n\nPro velkou heterogenitu znaků potomstva byly dále selektovány dva typy, ze kterých později vzešly sesterské odrůdy \"Torysa\" a \"Rudava\", nesoucí jména slovenských řek. \"Torysa\" pochází ze semenáče s pracovním názvem CAxTAP 9/17, který byl dále sledován v klonovém potomstvu a ověřován (Polnohospodárske družstvo Strekov, Ondrej Korpás CSc.).\n\n\"Castets\" je autochtonní, středně pozdní, modrá moštová odrůda původu \"Vitis vinifera\" z francouzského jihozápadu, z départementu Gironde, která se sem údajně měla dostat z podhůří Pyrenejí, či, podle jiné teorie, byla jako semenáček nalezena r. 1870 poblíž lesa u obce Saint-Macaire a namnožena místním vinařem jménem Nicouleau. Každopádně, jméno získala po muži jménem Castets, který se zasloužil o její rozšíření kolem r. 1875. Je pěstována velmi vzácně, roku 1998 na 0,5 ha a mísena do cuvée vín Vin de Pays v okolí města Aveyron severně od Gaillac, její pěstování je připuštěno též v Provence, v AOC Palette a Vins d'Estaing. Odrůda je poměrně odolná, ale vína dává průměrná.\n\n\"I-35-9\" je kříženec odrůd \"Teinturier\" x \"Aleatico\" x \"Puchljakovskij\", původem z bývalého SSSR.\n\nRéva vinná (\"Vitis vinifera\") odrůda \"Torysa\" je jednodomá dřevitá pnoucí liána, dorůstající v kultuře až několika metrů. Kmen tloušťky až několik centimetrů je pokryt světlou borkou, která se loupe v pruzích. Úponky révy umožňují této rostlině pnout se po pevných předmětech. Růst je bujný se vzpřímenými letorosty.\nList je středně velký až velký, tří- až pětilaločnatý s mělkými až středně hlubokými výkroji, které mají oblé dno a většinou jsou otevřené. Řapíkový výkroj je většinou zcela překrytý, někdy překrytý s průsvitem, žilnatina listu v oblasti napojení řapíku je slabě pigmentovaná antokyaniny.\n\nOboupohlavní pětičetné květy v hroznovitých květenstvích jsou žlutozelené, samosprašné. Plodem jsou malé, okrouhlé, silně ojíněné bobule tmavomodré až černomodré barvy, středně silně červeně zbarvená je i dužina bobule. Hrozny jsou středně velké, protáhle válcovitě-kuželovité, často s křidélky, poměrně kompaktní.\n\n\"Torysa\" je moštová odrůda révy vinné (\"Vitis vinifera\"). Odrůda byla vyšlechtěna na Slovensku v roce 1967, Ing. Dorotou Pospíšilovou, Ph.D. a kolektivem šlechtitelů Výzkumného ústavu vinohradnického Bratislava, křížením odrůd \"Castets\" a \"I-35-9\". V Listině registrovaných odrůd SR je odrůda zapsána od roku 2011, již od roku 2004 je právně chráněná.\n\nNa Slovensku je odrůda pěstována na nevelkých plochách. Ve Státní odrůdové knize České republiky není zapsána, není uvedena ani mezi odrůdami, ze kterých je dovoleno vyrábět zemská vína. V České republice se pěstuje pouze velmi okrajově, na Moravě, kde se lze na místních koštech vzácně setkat s odrůdovými víny.\n\nNázev odrůdy je odvozen od názvu východoslovenské řeky Torysa (nebo též od stejnojmenné obci v této oblasti), názvy řek jsou slovenskými šlechtiteli používány pro nové odrůdy révy poměrně často. Šlechtitelské označení odrůdy je \"CATAP 9/17\" nebo též \"CAxTAP 9/17\".\n\nRéví vyzrává velmi dobře. Odrůda dobře odolává jarním mrazům, vůči zimním mrazům je ovšem citlivá. Sprchávání je zanedbatelné. Doporučuje se vysoké vedení a podnože SO-4, které brzdí růst a podporují tvorbu plodů. Plodnost je střední, 8-13 t/ha, na štěrkovitých půdách pouze 6-7 t/ha při cukernatosti 20-25 °NM a aciditě 6-10 g/l, na těžších půdách až 12-14 g/l. Odrůda má samoregulační charakter, často vyzraje pouze 1 hrozen na keři.\n\n\"Rudava\" raší pozdně, kvete též pozdně, dozrává středně pozdně až pozdně, kolem 10. října, sklizeň je třeba provést včas, v době, kdy jsou bobule ještě šťavnaté.\n\nOdolnost vůči plísni révové (\"Plasmopara viticola\") je relativně dobrá, citlivější je odrůda vůči padlí révovému (\"Uncinula necator\"). Hrozny na keři nejsou ohrožovány hnilobou.\n\n\"Torysa\" vyžaduje kvalitní, chráněné polohy, kde dává pravidelnější úrodu vyšší kvality, je odrůdou pro teplé vinohradnícke oblasti. Vyžaduje hlubší půdy s dobrým vláhovým režimem. V lehkých půdách při dozrávání hrozny trpí suchem a bobule se scvrkávají.\n\n\"Torysa\" patří spíše mezi kvalitativní odrůdy, navíc mezi barvířky s kabernetovým aroma, což je poměrně vzácná, ale někdy pro další využití odrůdy k výrobě cuvée i omezující kombinace. Vína mají krycí červenou barvu a jemnou kabernetovou chuť, která má sklon se při vyšších úrodách vytrácet. Odrůdová vína bývají velmi vysoko ceněná, lze je sice použít do cuvée s odrůdou \"Cabernet Sauvignon\" ve slabších ročnících, k dotvoření barvy směsky, ale dá se říci, že k tomuto účelu je víno příliš vzácné. Víno výborně vyzrává a není určeno ke spotřebě dříve než za dva roky.\n\n\n\n"}
{"id": "793269", "url": "https://cs.wikipedia.org/wiki?curid=793269", "title": "Inner Revolution", "text": "Inner Revolution\n\nInner Revolution je šesté sólové studiové album Adriana Belewa. Album vyšlo v únoru 1992 pod značkou Atlantic Records. Album si produkoval sám Belew. V roce 2003 vyšla reedice alba u vydavatelství Wounded Bird Records.\n\nAutorem všech skladeb je Adrian Belew.\n"}
{"id": "793270", "url": "https://cs.wikipedia.org/wiki?curid=793270", "title": "Třída Ramadan", "text": "Třída Ramadan\n\nTřída Ramadan je třída raketových člunů Egyptského námořnictva. Celkem bylo postaveno šest jednotek. Všechny jsou v aktivní službě.\n\nVývoj raketových člunů, které by v řadách egyptského námořnictva doplnily zastaralé lodě tříd \"Osa\", \"Komar\" a \"October\", byl objednán roku 1977 u britské loděnice Vosper Thornycroft. Nová plavidla měla pomoci vyrovnat technologickou převahu raketových člunů Izraele. Šest postavených člunů vstoupilo do služby v letech 1981–1982. Pojmenovány byly \"Ramadan\" (670), \"Khyber\" (672), \"El Kadessaya\" (674), \"El Yarmouk\" (676), \"Badr\" (678) a \"Hettein\" (680).\n\nHlavňovou výzbroj tvoří jeden dvouúčelový 76mm kanón OTO Melara v dělové věži na přídi a 40mm dvojkanón obranného systému DARDO ve věži na zádi. Údernou výzbroj člunů představují čtyři kontejnery italských protilodních střel Otomat Mk 1. Od roku 2001 byly všechny čluny modernizovány, například dostaly střely Otomat verze Mk 2 a řadu nových elektronických systémů. Pohonný systém tvoří čtyři diesely MTU 20V 538 TB91 o výkonu 13 400 kW. Lodní šrouby jsou čtyři. Nejvyšší rychlost dosahuje 40 uzlů.\n\n"}
{"id": "793271", "url": "https://cs.wikipedia.org/wiki?curid=793271", "title": "Think Tank", "text": "Think Tank\n\nThink Tank je sedmé album skupiny Blur, které bylo vydáno 5. května 2003. Graham Coxon se před odchodem ze skupiny podílel pouze na písni \"Battery in Your Leg\". Skupina Blur odcestovala na nahrávání alba až do Maroka.\n\n"}
