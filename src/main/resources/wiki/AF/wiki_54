{"id": "875589", "url": "https://cs.wikipedia.org/wiki?curid=875589", "title": "Apolena Veldová", "text": "Apolena Veldová\n\nApolena Veldová (* 22. srpna 1964 Praha) je česká herečka a dabérka, dcera herce Josefa Veldy, sestra herce, dabéra a režiséra Martina Veldy a manželka herce Milana Kačmarčíka.\n\nVystudovala Státní konzervatoř v Praze, poté v roce 1985 odešla do Státního divadla v Ostravě (od roku 1995 Národní divadlo moravskoslezské), kde působila do 2002. Za roli Emilie Marty v Čapkově hře \"Věc Makropulos\" (režie Radovan Lipus) byla v roce 1995 nominována na Cenu Thálie. V Ostravě účinkovala také v Komorní scéně Aréna a Divadle Petra Bezruče. V letech 2002–2013 byla členkou souboru pražského Švandova divadla. V současnosti je v angažmá činoherního souboru plzeňského Divadla J. K. Tyla\n\nPříležitostně hraje také v televizi, kde debutovala v seriálu \"Poručík Petr\" (1981). Od té doby účinkovala v dalších seriálech (např. \"Dobrodružství kriminalistiky\", \"O ztracené lásce\" nebo \"Kriminálka Anděl\") a televizních filmech (např. \"Mimořádný případ\", \"Osmý div světa\") či pohádkách (např. \"Nevěsta z obrázku\", \"Pohádka o houslích a viole\").\n\nVěnuje se také dabingu, k větším rolím patří detektiv Lilly Rushová v seriálu \"Odložené případy\" nebo Kira Nerys v seriálu \"\".\n\nS manželem Milanem Kačmarčíkem, rovněž hercem, má syna Josefa.\n\n\n"}
{"id": "875590", "url": "https://cs.wikipedia.org/wiki?curid=875590", "title": "Římskokatolická farnost Zubrnice", "text": "Římskokatolická farnost Zubrnice\n\nŘímskokatolická farnost Zubrnice (lat. \"Saubernicium\") je územní společenství římských katolíků v Zubrnicích a okolí. Organizačně spadá do ústeckého vikariátu, který je jedním z deseti vikariátů litoměřické diecéze.\nDo farnosti náleží území těchto obcí:\nVe farnosti se nacházejí také další drobné sakrální stavby a pamětihodnosti.\n\nPrvní písemná zmínka o farní lokalitě Zubrnice pochází z roku 1352. V roce 1384 zde existovala plebánie. Matriky jsou vedeny od roku 1723. Fara byla obnovena v témže roce. V roce 1740 byla kanonicky obnovena farnost.\n\n\"Začátek působnosti jmenovaného v duchovní správě farnosti od:\"\nZ důvodu efektivity duchovní správy byl vytvořen \"farní obvod\" (kolatura) farnosti Ústí nad Labem-Střekov, jehož součástí je i farnost Zubrnice, která je tak spravována \"excurrendo\".\n\nŘímskokatolická farnost Zubrnice\n\n"}
{"id": "875591", "url": "https://cs.wikipedia.org/wiki?curid=875591", "title": "Tomáš Hrůza", "text": "Tomáš Hrůza\n\nTomáš Hrůza (* 6. leden 1979) je český multimediální umělec.\n\n\nPůsobil na fakultě výtvarných umění VUT v Brně a na Janáčkově akademii múzických umění v Brně.\nDále působil jako lektor na dílně v Ústavu umění a designu Západočeské univerzity v Plzni a na FAMU v Praze.\n\nV roce 2001 založil volné sdružení v2atelier, kde realizuje a prezentuje své projekty.\nV letech 2003–2010 se pohyboval na mnoha divadelních scénách a podílel se na tvorbě multimediálních a interaktivních projektů.\nSpolupracoval na scénických projektech v Národním divadle v Brně, v Moravském divadle v Olomouci, ve Stavovském divadle v Praze, v plzeňském divadle J. K. Tyla, v pražském divadle Komedie. Vytvořil interaktivní videoprojekci k tanečnímu představení na festivalu Smetanova Litomyšl a k baletnímu představení Pán Prstenů v norském Tønsbergu.\n\n\n\n"}
{"id": "875599", "url": "https://cs.wikipedia.org/wiki?curid=875599", "title": "Kanton Limogne-en-Quercy", "text": "Kanton Limogne-en-Quercy\n\nKanton Limogne-en-Quercy ( ) je francouzský kanton v departementu Lot v regionu Midi-Pyrénées. Tvoří ho 12 obcí.\n\n"}
{"id": "875600", "url": "https://cs.wikipedia.org/wiki?curid=875600", "title": "Kanton Saint-Géry", "text": "Kanton Saint-Géry\n\nKanton Saint-Géry ( ) je francouzský kanton v departementu Lot v regionu Midi-Pyrénées. Tvoří ho devět obcí.\n\n"}
{"id": "875601", "url": "https://cs.wikipedia.org/wiki?curid=875601", "title": "Kanton Gourdon", "text": "Kanton Gourdon\n\nKanton Gourdon ( ) je francouzský kanton v departementu Lot v regionu Midi-Pyrénées. Tvoří ho 10 obcí.\n\n"}
{"id": "875602", "url": "https://cs.wikipedia.org/wiki?curid=875602", "title": "Kanton Gramat", "text": "Kanton Gramat\n\nKanton Gramat ( ) je francouzský kanton v departementu Lot v regionu Midi-Pyrénées. Tvoří ho 12 obcí.\n\n"}
{"id": "875605", "url": "https://cs.wikipedia.org/wiki?curid=875605", "title": "Německo na Letních olympijských hrách 1992", "text": "Německo na Letních olympijských hrách 1992\n\nNěmecko na Letních olympijských hrách v roce 1992 reprezentovala výprava 463 sportovců (300 mužů a 163 žen) v 26 sportech.\n\n"}
{"id": "875606", "url": "https://cs.wikipedia.org/wiki?curid=875606", "title": "Papežský institut Jana Pavla II.", "text": "Papežský institut Jana Pavla II.\n\nPapežský teologický institut sv. Jana Pavla II. pro vědy o manželství a rodině ( \"Pontificium Institutum Theologicum pro Scientiis de Matrimonio et Familia Sancto Ioanni Paulo II\", \"Pontificio istituto teologico San Giovanni Paolo II per le Scienze sul matrimonio e sulla famiglia\") je institut univerzitního typu zřízený římskokatolickou církví v Římě.\n\nUstanovení nového institutu oznámil papež Jan Pavel II. na generální audienci ve středu 13. května 1981, kdy také zveřejnil své rozhodnutí o vzniku Papežské rady pro rodinu. Definitivní právní podobu dostal Institut apoštolskou konstitucí \"Magnum matrimonii sacramentum\" z října 1982. Jeho původní název zněl \"Papežský institut Jana Pavla II. pro studium manželství a rodiny\" ( \"Pontificium Institutum Joannes Paulus II Studiorum Matrimonii ac Familiae\", it \"Pontificio Istituto Giovanni Paolo II per studi su matrimonio e famiglia\"). Institut je veden přímo hierarchií katolické církve, jeho velkým kancléřem je Generální vikář Jeho svatosti pro diecézi Řím. Až do roku 2006 byl jeho prezidentem vždy rektor Papežské lateránské univerzity (PUL), až Benedikt XVI. dal institutu jeho autonomii i tím, že jmenoval prezidentem Mons. Livia Melinu, jinou osobu, než je rektor PUL.\nPapež František prostřednictvím motu proprio \"Summa familiae cura\", vydaného 8. září 2017 zrušil původní institut a nahradil jej novým Papežským teologickým institutem sv. Jana Pavla II. pro vědy o manželství a rodině.\nÚkolem institutu je zajišťovat, \"\"aby pravda o manželství a rodině byla zkoumána stále vědečtější metodou a aby laici, řeholníci a kněží mohli přijmout v této oblasti vědeckou formaci jak filozofickou a teologickou, tak i v oblasti věd o člověku, aby se jejich pastorační a církevní služba odvíjela vhodněji a účinněji k dobru Božího lidu.\"\"\nInstitut uděluje z vlastního práva následující tituly:\nInstitut vydává vědecké periodikum Anthropotes.\nÚstřední sekce má sídlo v Římě, v budově Papežské lateránské univerzity, ale kromě toho má také šest zahraničních sekcí:\nMimoto je institut také přítomen prostřednictvím přidruženého centra:\nKaždá z mezinárodních sekcí je vedena vicekancléřem, jímž je biskup diecéze, ve které má daná sekce sídlo, a vlastním viceprezidentem, jmenovaným z řádných profesorů.\n\n\n"}
{"id": "875610", "url": "https://cs.wikipedia.org/wiki?curid=875610", "title": "Josef Čerňanský", "text": "Josef Čerňanský\n\nJosef Čerňanský (* 23. prosince 1943) je český politik ČSSD, počátkem 21. století poslanec Parlamentu ČR.\n\nVystudoval Vysokou školu zemědělskou v Praze. Od roku 1990 do roku 2006 byl starostou města Podbořany. V komunálních volbách roku 1994, komunálních volbách roku 1998, komunálních volbách roku 2002, komunálních volbách roku 2006 a komunálních volbách roku 2010 byl zvolen do zastupitelstva města Podbořany, k roku 1994 jako bezpartijní za Sdružení nezávislých kandidátů, v následných volbách již jako člen ČSSD. Profesně se k roku 1998 uvádí jako mechanizátor a starosta, následně k roku 2002 a 2006 coby starosta, v roce 2010 jako důchodce.\n\nVe volbách v roce 2006 byl zvolen do poslanecké sněmovny za ČSSD (volební obvod Ústecký kraj). Zasedal ve sněmovním zemědělském výboru a kontrolním výboru. Ve sněmovně setrval do voleb v roce 2010. Již před plánovanými a pak odloženými předčasnými volbami v roce 2009 oznámil, že nebude kandidovat do parlamentu a že se chce věnovat rodině, přičemž jen okrajově se hodlá věnovat komunální politice.\n"}
{"id": "875611", "url": "https://cs.wikipedia.org/wiki?curid=875611", "title": "Kameňany", "text": "Kameňany\n\nKameňany jsou obec na Slovensku, v okrese Revúca v Banskobystrickém kraji. V roce 2016 zde žilo 877 obyvatel.\n\nV obci se nachází evengelický původně románský kostel z 13. století.\n\n"}
{"id": "875613", "url": "https://cs.wikipedia.org/wiki?curid=875613", "title": "Nelson Goodman", "text": "Nelson Goodman\n\nHenry Nelson Goodman (7. srpna 1906 – 25. listopadu 1998) byl americký filozof vycházející z tradic analytické filozofie, někdy přiřazovaný k tzv. postanalytické filozofii. Věnoval se klasickým problémům logiky, kupříkladu problému indukce (zejména v knize \"Fact, Fiction, and Forecast\"), ale i estetice. Některé texty napsal spolu s Willardem Van Ormanem Quinem, k jehož přístupům měl blízko. Česky vyšla jeho kniha \"Jazyky umění: nástin teorie symbolů\" (Academia, 2007).\n\n\n\n\n"}
{"id": "875614", "url": "https://cs.wikipedia.org/wiki?curid=875614", "title": "Diskografie Yes", "text": "Diskografie Yes\n\nToto je diskografie britské progresivní rockové skupiny Yes.\n"}
{"id": "875616", "url": "https://cs.wikipedia.org/wiki?curid=875616", "title": "Petr Červenka", "text": "Petr Červenka\n\nPetr Červenka (* 24. února 1950 Most) je český politik ČSSD, počátkem 21. století poslanec Parlamentu ČR.\n\nAbsolvoval střední průmyslovou školu v Mostě. V letech 1971-1976 a znovu 1991-1998 byl vedoucím sportovního zařízení v Meziboří. V letech 1976-1985 zastával post tajemníka MěstNV v Meziboří, pak do roku 1990 působil jako vedoucí odboru ONV v Mostě. V letech 1974-1991 byl členem KSČ. V roce 1997 vstoupil do ČSSD.\nV komunálních volbách roku 1998, komunálních volbách roku 2002, komunálních volbách roku 2006 a komunálních volbách roku 2010 byl zvolen do zastupitelstva města Meziboří za ČSSD. Profesně se k roku 1998 uvádí jako technik, následně k roku 2002 a 2006 coby starosta, v roce 2010 jako místostarosta. Post starosty zastával od roku 1998. V senátních volbách roku 2004 neúspěšně kandidoval do horní komory parlamentu za senátní obvod č. 4 - Most. Získal necelých 20 % hlasů a nepostoupil do 2. kola.\n\nVe volbách v roce 2006 byl zvolen do poslanecké sněmovny za ČSSD (volební obvod Ústecký kraj). Zasedal ve sněmovním rozpočtovém výboru, petičním výboru a kontrolním výboru. Ve sněmovně setrval do voleb v roce 2010.\n"}
{"id": "875618", "url": "https://cs.wikipedia.org/wiki?curid=875618", "title": "Husák (okres Sobrance)", "text": "Husák (okres Sobrance)\n\nHusák je obec na Slovensku, v okrese Sobrance v Košickém kraji. V obci žije obyvatel.\n\nObec leží ve Východoslovenské nížině v Popričném podhůří v údolí Toroškého potoka asi dva kilometry od hranic s Ukrajinou. Členitý povrch má nadmořskou výšku, která se pohybuje v rozmezí 150 až 338 m n. m., střed obce je ve výšce 220 m n. m.\n\nObec sousedí na severu s obcí Koromľa, na severovýchodě s obcí Petrovce, na východě s Ukrajinou, na jihu s obcí Vyšné Nemecké, na jihozápadě s Krčavou.\n\nPodle archeologických nálezů bylo území obce osídleno už v neolitu. První písemná zmínka o obci pochází z roku 1548, kdy byla jmenována jako Hwzak. Byla vlastněna rodem Druget z hradního panství Nevické (v té době Ukrajina). V roce 1599 bylo v obci 32 domácností, v roce 1715 jen 10. V roce 1828 v 34 domech žilo 385 obyvatel. V roce 1851 žilo v obci 240 obyvatel, z toho bylo 124 římskoatolíků, 110 řeckokatolíků a 6 židů. V letech 1939 až 1944 byla obec součástí Maďarska. V roce 1960 byla k obci připojena osada Močidlá. Hlavní obživou bylo zemědělství, chov dobytka a práce v lesích.\n\n\n"}
{"id": "875621", "url": "https://cs.wikipedia.org/wiki?curid=875621", "title": "Livio Melina", "text": "Livio Melina\n\nMons. prof. Livio Melina (* 18. srpna 1952, Adria, Provincie Rovigo, Itálie) je italský kněz a teolog, prezident Papežského institutu Jana Pavla II. pro studium manželství a rodiny. Je jedním z předních katolických odborníků v oblasti morální teologie a bioetiky.\n\nPo studiích filosofie na padovské univerzitě vstoupil do diecézního semináře adrijské diecéze a v roce 1980 byl vysvěcen na kněze. V roce 1985 získal doktorát z morální teologie na lateránské univerzitě, jeho školitelem byl prof. Carlo Caffarra. Již od počátku svých středoškolských studií byl jedním z iniciátorů činnosti hnutí Comunione e Liberazione v Benátsku. V letech 1984–1991 byl studijním expertem Kongregace pro nauku víry, v roce 1991 začal vyučovat na Papežském institutu Jana Pavla II. pro studium manželství a rodiny jako vedoucí katedry fundamentální morální teologie. Od ledna 2006 do 15. srpna 2016 byl prezidentem tohoto Institutu.\n\n\n"}
{"id": "875622", "url": "https://cs.wikipedia.org/wiki?curid=875622", "title": "Pastovce", "text": "Pastovce\n\nPastovce ( ) jsou obec na Slovensku, v okrese Levice v Nitranském kraji. V roce 2011 zde žilo 530 obyvatel. V roce 2001 se 74 % obyvatel hlásilo k maďarské národnosti.\n"}
{"id": "875625", "url": "https://cs.wikipedia.org/wiki?curid=875625", "title": "Tuleň havajský", "text": "Tuleň havajský\n\nTuleň havajský (\"Monachus schauinslandi\") je jediný druh tuleně žijícího v tropických vodách.\n\nJe endemitem havajského souostroví kde se nejčastěji vyskytuje v jeho severozápadní části. Při reprodukci se největší část populace shromažďuje na řetězci odlehlých severozápadních ostrovů v šesti skupinkách na: French Frigate Shoals, Laysan Island, Lisianski Island, Pearl and Hermes Reef, Kure Atoll a Midway Atoll. Malé populace se také vyskytuji na Necker Island a Nihoa Island, v poslední době byly také nalezeny skupinky na Windward Hawaiian Islands u hlavních havajských ostrovů.\n\nVybírají si místa s poměrně krátkými plážemi a plytkou vodou u pobřeží nebo na písečných plážích za útesy, chrání se tak před napadením svých mláďat žraloky. Nejraději mají pobřeží kde je v blízkosti vody vzrostlá vegetace (tráva, keře) ve které nacházejí stín a mohou se chránit před UV zářením a skrýt se při spánku.\n\nSamci jsou u tohoto druhu menší a lehčí než samice. Samci váží v průměru 170 kg a měří 2,1 m, samice váží 205 kg a měří 2,3 m. Narozené mládě je dlouhé 1 m. Na zádech jsou zbarveni hnědě až stříbřitě šedě a krémově na břišní straně. Dále mají po těle různé nazelenalé a načervenalé skvrny pocházející z řas, barva samců tmavne s věkem. Novorozenci jsou pokryti černými chlupy, po odstavení jim vylínají. Mají široké, ploché, středně velké hlavy s nozdrami na vrcholu krátkého čenichu. Oči mají velké a černé barvy.\n\nTuleň havajský se živí především rybami čeledí ostencovití, pamurénovití, ploskozubcovití, pruhatcovití, pyskounovití a vousatkovití což jsou převážně ryby mělkých vod v okolí útesů. Zbytek tvoří hlavonožci a korýši. Přestože převážná část loví potravu v hloubce do 100 m, někteří se potápějí za obživou i do 300 m. Většinu potravy kterou spotřebují se nachází průměrně ve vzdálenosti do 40 km od ostrovů.\n\nMimo období rozmnožování a línání jsou samotářská zvířata která žijí osamoceně nebo jen zřídka kdy v malých skupinkách. Loví převážně v noci a přes den se často vracejí na pevninu odpočívat. Obecně platí, že z 90 % se zdržuje u svého rodného ostrova. Na pevninu se vracejí samci i samice také na dobu asi 14 dnů pro každoroční výměnu srsti.\n\nJsou to polygamní zvířata, samci se páří s více samicemi. Vlastní akt probíhá ve vodě 1 až 5 km od břehu, takže není o něm mnoho známo, dochází k němu za 3 až 4 týdny po odstavení mláděte. Pravděpodobně se samci při něm zakusují samici do zad a objímají ji předními ploutvemi. V okolí ostrovů již čekají mnohdy agresivní samci na říjnou samici kterou ve skupině doslova přepadnou a dochází pak někdy k jejímu usmrcení.\n\nBřezí samice přichází na břeh několik dnů před vrhem, ten probíhá v noci nebo brzy z rána. Samice rodí pouze jedno mládě ročně, zhruba po 11měsíční březosti, přitom asi 3 měsíce probíhá tzv. utajená březost při které se vývoj zygoty pozastaví.\n\nPorodní sezona probíhá prakticky celoročně, vrcholí v březnu a dubnu. Samice vystupují z vody na pevninu k porodu v místech kde rodily naposled. Nové mládě váží asi 15 kg a při odstavení mívá 50 až 100 kg. Matka mládě kojí 5 až 6 týdnů a neopouští ho, takto bez potravy ztrácí až 90 kg váhy. Po náhlém odstavení odchází matka do moře a o mládě se dále nezajímá. To žije nejprve z tělesných zásob, pak také jde do vody a učí se potápět, lovit a starat se samo o sebe, zde přichází vhod pobřeží které je chráněno před žraloky. V této etapě je největší úbytek mláďat, pouze 20 % se dožívá reprodukčního věku. U tohoto druhu často dochází k tomu, že samice jejíž potomek uhynul příjme za své mládě které zůstalo bez matky nebo pomáhá matce s kojením.\n\nMezi jejich přirozené predátory patří hlavně žralok tygří, který je hlavní příčinou velkého úhynu mláďat. Tuleň havajský je zvíře dlouhověké, předpokládaná doba dožití je 25 až 30 let, samice poprvé rodí nejdříve v 5. roce.\n\nPodstatná část populace byla odlovena na konci 19. století, kdy byli tulení běžně loveni pro kůže, maso a tuk. Po zastavení lovu byli zase rušeni vojenskou činností za a po 2. světové válce a následně opět zvyšujícím se turistickým ruchem na \"jejich\" plážích. Přes všechna přijatá opatření a zákazy (zákaz lovu humrů a chytání ryb na dlouhé šňůry, vyčištění pobřežních vod od zbytků rybářských sítí, do kterých se zvířata zamotávají a pod.) se počty nezvyšují, spíše naopak. Je to pravděpodobně způsobeno nedostatkem potravy, jsou pozorovány samice stále menší a chudší a do reprodukčního procesu se zapojují pozdě, až ve věku 11 let.\n\nZa posledních 50 roků pokleslo jejich množství přibližně o 70 %. Od roku 1999 se snižují jejich počty o 4 % ročně. V roce 2007 bylo zjištěno 1010 zvířat a z toho asi 590 pohlavně dospělých. Tuleň havajský je podle IUCN řazen mezi druhy ohrožené.\n\n"}
{"id": "875628", "url": "https://cs.wikipedia.org/wiki?curid=875628", "title": "Michal (rozcestník)", "text": "Michal (rozcestník)\n\nMichal může být:\n\n\n"}
{"id": "875633", "url": "https://cs.wikipedia.org/wiki?curid=875633", "title": "Michal nad Žitavou", "text": "Michal nad Žitavou\n\nMichal nad Žitavou je obec na Slovensku, v okrese Nové Zámky v Nitranském kraji.\n\nV roce 2011 zde žilo 671 obyvatel.\n"}
{"id": "875635", "url": "https://cs.wikipedia.org/wiki?curid=875635", "title": "Libor Hruška", "text": "Libor Hruška\n\nLibor Hruška (* 27. září 1965) je český herec, dabér a režisér. Je synem Zdeňka Hrušky, dabingového režiséra, a herečky Miluše Dreiseitlové. Bratr Zdeněk, manželka Kateřina Seidlová i syn Michal jsou také herci.\n\nVystudoval konzervatoř, jako herec působí nebo působil v Divadle ve věži (kde inscenace také režíruje), Divadle Na Prádle, Divadelní společnosti Háta, Státním divadle Ostrava, Divadle pod Palmovkou a Karlínském divadle. Příležitostně hraje ve filmu nebo televizi.\n\nJako dabingový režisér se podílí např. na českém znění seriálu \"Kobra 11\", jako herec pravidelně dabuje od začátku 90. let 20. století a od té doby se objevil v desítkách filmech i seriálech (ze sci-fi např. jako Rodney McKay v seriálu \"\" nebo jako Benjamin Sisko v seriálu \"\"). Za dabing Raye Charlese (hraje Jamie Foxx) ve filmu \"Ray\" získal v roce 2006 Cenu Františka Filipovského.\n\nSvůj hlas také propůjčil postavě Eddieho Scarpy v počítačové hře \"Mafia II\".\n"}
{"id": "875637", "url": "https://cs.wikipedia.org/wiki?curid=875637", "title": "Zdeněk Hruška", "text": "Zdeněk Hruška\n\nZdeněk Hruška může být:\n"}
{"id": "875639", "url": "https://cs.wikipedia.org/wiki?curid=875639", "title": "Hlučínské jezero", "text": "Hlučínské jezero\n\nHlučínské jezero je jezero vzniklé zatopením bývalé štěrkovny na jihozápadním okraji Hlučína v okrese Opava v Moravskoslezském kraji v České republice. Jezero má rozlohu 131,5 ha, maximální hloubku 4 m. Nachází se v nadmořské výšce 217 m. Původní štěrkovna byla v roce 1990 přebudována na vodní nádrž. Byly zpevněny břehy, odtěženy mělčiny a vybudovány nápustné a výpustné objekty pro regulaci hladiny nádrže. Na severním břehu jezera byla vybudována infrastruktura pro rekreační využití. Podle původního projektu mělo být vybudováno kromě koupaliště i loděnice s místy pro plachetnice a veslařské lodě. Délka jezera činí 2,2 km, což umožňuje pořádat závody ve veslování. Staré koryto řeky Opavy mělo být přebudováno na umělý kanál s divokou vodou. Mezi jezerem a bývalými kasárnami mělo být vybudováno dostihové závodiště. Velkorysé budování areálu bylo zastaveno po sametové revoluci, kdy celý areál spravovalo město Hlučín, které nemělo dostatek prostředků na jejich realizaci.\n\nJezero je obklopeno travnatými a štěrkovými plážemi. Od břehu klesá dno mírně.\n\nDo vodní nádrže neústí žádné vodoteče. Nádrž je chráněna hrázemi proti povodním. Nádrž může být řízeně napouštěna z řeky Opavy, která protéká podél jižního břehu, nebo ze štěrkovny Dolní Benešov pomocí betonového potrubí, které je funkční, ale nepoužívá se. Voda z jezera nikam neodtéká a ztráty vody způsobuje vypařování. Voda je dopouštěna nárazově z řeky Opavy v době zvýšeného průtoku, kdy je její kvalita lepší, nečistoty jsou zde více naředěny.\n\nJezero se využívá především k rekreačním účelům. Koupání je možné jak přímo v jezeře, tak ve dvou bazénech v přilehlém areálu. Hladina jezera se využívá k vodnímu lyžování a windsurfingu. Funguje zde také půjčovna loděk. Kromě rekreace se využívá také k rybolovu.\n\n"}
{"id": "875641", "url": "https://cs.wikipedia.org/wiki?curid=875641", "title": "Jiří Schwarz (herec)", "text": "Jiří Schwarz (herec)\n\nJiří Schwarz (* 22. září 1959 Praha) je český herec a dabér.\n\nVystudoval Státní konzervatoř v Praze, po jejím ukončení působil v letech 1980–1982 ve Státním divadle v Ostravě, kde hrál mimo jiné v inscenacích Jana Kačera. Mezi lety 1982 a 1991 hrál v pražském Realistickém divadle Zdeňka Nejedlého. Od začátku 90. let hraje v divadle spíše příležitostně, vystupuje např. v Městských divadlech pražských nebo na Letních shakespearovských slavnostech.\n\nV televizi působí od poloviny 70. let 20. století, hrál v mnoha televizních filmech, pohádkách a seriálech (např. \"Četnické humoresky\" nebo \"Kriminálka Anděl\"). Na filmovém plátně se objevoval spíše v menších rolích, jeho největším dílem byla postava Karla Hynka Máchy v biografickém filmu Františka Vláčila \"Mág\" (1987).\n\nOd konce 80. let se pravidelně věnuje dabingu, jeho hlas je slyšet v desítkách filmů a seriálů. Mezi velké role patří např. Darryl Morris v seriálu \"Čarodějky\", Herkules v seriálu \"Herkules\", Dylan Hunt v seriálu \"Andromeda\" či Worf v seriálu \"\".\n\n\n\n\n"}
{"id": "875642", "url": "https://cs.wikipedia.org/wiki?curid=875642", "title": "Běloba", "text": "Běloba\n\nBěloba je obecné označení pro bílý pigment. Existuje více druhů:\n\n\n"}
{"id": "875643", "url": "https://cs.wikipedia.org/wiki?curid=875643", "title": "Psychodiagnostika", "text": "Psychodiagnostika\n\nPsychodiagnostika (či psychologická diagnostika) je speciální psychologická disciplína, která zjišťuje a měří duševní vlastnosti a stavy, případně jiné charakteristiky jednotlivců. Teoreticky vychází z psychologie osobnosti a diferenciální psychologie.\n\nPsychologická diagnostika se sestává z činností, postupů a technik, umožňujících stanovit diagnózu, kterou je psychický stav člověka. Tyto postupy se liší podle svého cíle:\n\nNástrojem psychologické diagnostiky je psychodiagnostická metoda. Ta může být klinická či testová. Testové metody vycházejí ze standardizovaného měření, využívají zpravidla psychometrických a statistických postupů a nástrojů. Prezentace podnětového materiálu, sběr dat i jejich vyhodnocení probíhá podle striktních pravidel. Oproti tomu klinické metody nepodléhají tak přísným pravidlům a zaměřují se naopak na individuální odlišnosti a zvláštnosti. Jsou pružnější a umožňují lépe poznat konkrétní případ, jsou však více náchylné ke zkreslení. V psychologické praxi jsou obě metody kombinovány s cílem dosáhnout co nejpřesnější diagnózy.\n\nTermín psychologický test (mental test) poprvé použil v roce 1890 americký psycholog James McKeen Cattell, rozvoj zaznamenal tento typ psychodiagnostických metod na začátku 20. století. Psychologické testy mají být objektivní a podmínkou k jejímu dosažení je standardizace (porovnání výsledků s normou), validita (správnost měření) a reliabilita (přesnost měření).\n"}
{"id": "875644", "url": "https://cs.wikipedia.org/wiki?curid=875644", "title": "Dvoufázová soustava", "text": "Dvoufázová soustava\n\nDvoufázová soustava byla předchůdcem dnešní trojfázové soustavy. Její fáze byly vůči sobě posunuty o 90°, tedy první měla sinusový průběh, druhá pak cosinusový průběh. Proud byl rozváděn nejčastěji čtveřicí vodičů, méně často trojicí, kde jeden z nich měl větší průměr (musel být dimenzován na 141 % proudu jednotlivých fází). První z těchto generátorů měly dva rotory vůči sobě otočené o 90°, byly to tedy spíše dva spojené jednofázové generátory seřízené pro dodávku dvoufázové elektřiny. Generátory instalované 1895 na Niagarských vodopádech byly dvoufázové a zároveň největší ve své době.\n\nDvoufázový systém skýtal výhodu toho, že umožňoval běh indukčních elektrických motorů. Točivé pole, které vytváří dvoufázový proud, poskytuje rotoru krouticí moment, který je schopný jej roztočit z klidu. Toho jednofázový systém není schopen bez použití startovacích kondenzátorů. Konfigurace cívek dvoufázového motoru je shodná, jako u kondenzátorově startovaného jednofázového motoru. \nTaké bylo snazší analyzovat chování systému s dvěma zcela oddělenými fázemi. V podstatě to platilo až do roku 1918, kdy byl vynalezen způsob symetrického komponentu, který umožnil navrhnout systémy s nevyváženou zátěží (v podstatě každý systém, kde nelze z nějakého důvodu vyvážit zátěže jednotlivých fází, typicky obytná zástavba)\n\nTrojfázový rozvod, oproti dvoufázovému, vyžaduje menší počet vodičů při stejném napětí a stejném přenášeném výkonu. Vyžaduje pouze tři vodiče, což významně snižuje náklady na instalaci systému.\n\nJedná se o generátor, který je speciálně určen pro výrobu dvoufázového proudu, má dvě sady cívek, které jsou proti navzájem otočeny o 90°.\n\nObě soustavy, tedy dvoufázovou a trojfázovou lze spojit přímo, využívá se k tomu dvou transformátorů v tzv. Scottově zapojení, řešení je levnější a efektivnější, než používání rotačních měničů.\n\nV době kdy se přecházelo z dvoufázového na trojfázový systém,bylo zapotřebí vyřešit, jak rovnoměrně rozložit zátěž dvoufázových strojů na trojfázovou soustavu, aby byla vyvážena, napětí jednotlivých fází totiž nejde regulovat samostatně.\n\nNavíc je schopný převádět elektřinu nejen z trojfázové do dvoufázové soustavy, ale i obráceně, tedy umožňuje propojení větších elektrických celků a výměnu energie mezi nimi.\n\nZa předpokladu, že má být napětí na troj- i dvou-fázové straně stejné, je na jednom z nich přesně uprostřed vytvořena odbočka, cívka je rozdělena 50:50 a její konce jsou připojeny ke dvěma fázím, druhý má navinuto jen 86,6% vinutí, respektive je tam vytvořena odbočka. Tento druhý transformátor je připojen na střed prvního a odbočka je připojena na zbývající fázi. Na sekundárních vinutích je pak získán proud navzájem posunutý o 90°.\n\nToto zapojení bohužel není schopné vyrovnat nevyváženou zátěž jednotlivých fází, nevyváženost dvoufázového systému se přenáší do trojfázového a vice versa, záleží na tom, ve kterém je zapojen zdroj.\n\nV současnosti je systém nahrazen modernějším systémem trojfázovým, nicméně v některých částech USA je stále tato soustava používána, například v Philadelphii a jižním Jersey (kde je však na ústupu). Důvody proč je tento systém stále udržován v chodu jsou historické, v Philadelphii je tento systém nazýván two-phases five wires, což plně odpovídá dvěma fázím po dvou vodičích a zemnícímu vodiči.\n\n"}
{"id": "875647", "url": "https://cs.wikipedia.org/wiki?curid=875647", "title": "Dědič", "text": "Dědič\n\nPříjmení Dědič nosí tyto osobnosti:\n\n"}
{"id": "875654", "url": "https://cs.wikipedia.org/wiki?curid=875654", "title": "Sutri", "text": "Sutri\n\nSutri je město v italské provincii Viterbo. Nachází se 30 kilometrů jižně od Viterba na úzkém tufovém kopci, obklopeném roklí. Díky svým starověkým památkám je oblíbeným místem turistů.\n\nMěsto popisoval už Livius jako jedno z klíčových míst na cestě do Etrurie, druhým místem bylo Nepi. Později hrálo významnou roli při správě cesty Via Cassia. Římanům padlo do rukou po úspěšném obléhání Veje. V roce 386 př. n. l. jej však na krátkou chvíli ztratili. Rekolonizované bylo až v roce 383 př. n. l. V letech 311-310 př.n.l. město tentokrát neúspěšně obléhali Etruskové. Společně s Nepi a deseti dalšími koloniemi odmítlo roku 209 př. n. l. podpořit druhou punskou válku.\n\n• Římský amfiteátr\n• Kostel Madonna del Parto vysekaný do skály, poblíž se nachází etruská nekropole, v kryptě kostela je také umístěno mithraeum\n• Románská katedrála\n"}
{"id": "875656", "url": "https://cs.wikipedia.org/wiki?curid=875656", "title": "Melissa (počítačový virus)", "text": "Melissa (počítačový virus)\n\nMelissa virus, také známý jako \"Mailissa\", \"Simpsons\", \"Kwyjibo\" nebo \"Kwejeebo\" je v informatice název e-mailového makroviru. Vzhledem k tomu, že to není samostatný program, nejedná se o počítačového červa.\n\nPoprvé se Mellisa objevila 26. března 1999, kdy přetížila internetové e-mailové systémy, které ucpala infikovanými e-maily. E-maily se rozmnožovaly pomocí viru. Melissa byla poprvé distribuována v usenetové diskusní skupině. Virus byl uvnitř souboru s názvem codice_1, který obsahoval hesla, jenž povolovala přístup do 80 pornografických webových stránek. Originální virus byl odeslán e-mailem mnoha lidem.\n\nMelissa byla vypuštěna do světa Davidem L. Smithem z Aberdeen Township, New Jersey a pojmenovaná podle striptérky v Miami. Virus byl připočítán k \"Kwyjibo\", který se ukázal jako makrovirus \"VicodinES\" a \"ALT-F11\" porovnáním MS Word dokumentů se stejným globálním jedinečným identifikátorem — tato metoda byla také použita ke sledování cesty virusu zpět k Smithovi. Smith byl odsouzen na 20 měsíců ve federální věznici a dostal pokutu US $ 5000. Zatčení bylo výsledkem společného úsilí zahrnující (mimo jiné) FBI, státní policie v New Jersey, Monmouth Internet a švédských počítačových vědců.\n\nMelissa se může šířit skrze editory Microsoft Word 97 a MS Word 2000 a také Microsoft Excel 97, 2000 a 2003. Může posílat hromadný e-mail z e-mailového klienta Microsoft Outlook 97 nebo Outlook 98. Pokud dokument aplikace Word obsahující virus, ať už codice_2 nebo jiný infikovaný soubor, je stažen a otevřen, pak makro v dokumentu běží a se snaží posílat hromadně e-maily samo. Když makro posílá hromadné e-maily, shromažďuje prvních 50 záznamů ze seznamu kontaktů a pošle sám sebe na e-mailové adresy těchto záznamů.\n\nMelissa.V je další varianta původního Melissa viru a je podobná Melissa.U. Používá Microsoft Outlook, a snaží se poslat sebe pouze na prvních 40 adres z aplikace Outlook. Předmět infikovaného e-mailu je: \" My Pictures (<username>) \", kde <username> je jméno, komu se posílá kopie aplikace Microsoft Word.\n\nE-maily této verze obsahují:\n\nMelissa.AO se objevuje v 10 hod. 10 dne každého měsíce. Payload se skládá z viru, který vkládá následující řetězec do dokumentu: codice_3\n\n"}
{"id": "875657", "url": "https://cs.wikipedia.org/wiki?curid=875657", "title": "Friedrich Ludwig Benda", "text": "Friedrich Ludwig Benda\n\nFriedrich Ludwig Benda (pokřtěn 4. září 1752, Gotha – 20. března nebo 27. března 1792, Königsberg, dnes Kaliningrad) byl houslista a hudební skladatel. Pocházel z muzikantské rodiny Bendů.\n\nNarodil se v Gotě v Durynsku. (Některé zdroje uvádějí rok narození 1750.) Jeho otcem byl hudební skladatel Jiří Antonín Benda. Vyrůstal v mezi hudebníky na dvoře vévody Friedricha III. Otec zde byl kapelníkem dvorské kapely, ve které působil i jeho strýc houslista Dismas Hataš. Friedrich Ludwig byl dobrým houslistou a proto v roce 1775 se stal členem divadelního orchestru v Gotě. Po získání divadelních zkušeností v rodném městě byl v roce 1780 přijat na místo hudebního ředitele divadla v Hamburku. Z hamburského divadla přešel na stejné ředitelské místo do Ludwigslustu. Odtud v roce 1789 odešel do Königsbergu, kde se stal koncertním mistrem místního orchestru. Zemřel v březnu 1792.\n\n\n\n"}
{"id": "875661", "url": "https://cs.wikipedia.org/wiki?curid=875661", "title": "Zdeněk Pešánek", "text": "Zdeněk Pešánek\n\nZdeněk Pešánek (12. června 1896 Kutná Hora – 21. listopadu 1965 Praha) byl český sochař, malíř a architekt, průkopník v oblasti multimediálního kinetického umění. Od roku 1924 byl členem Devětsilu\n\nNarodil se 12. 6. 1896 v Kutné Hoře. V letech 1914–1917 studoval sochařsko-kamenickou školu v Hořicích u prof. Kociána poté Akademii výtvarných umění v Praze, obor sochařství u Jana Štursy. Soukromě také studoval architekturu. Ve své tvorbě byl zpočátku ovlivněn expresionismem, kubismem poté se přiklonil ke konstruktivismu. Ve 26 letech se začal věnovat svému celoživotnímu dílu a to programu kinetického umění. Vytvořil řadu světelných a světelně kinetických plastik, experimentoval s kinetickým obrazem, s filmem, světelnou reklamou, osvětlením ve spojení s architekturou atd. Je autorem tzv. Barevného klavíru (spolupráce s firmou Petrof a klavíristou Schulhoffem). Klavír umožňoval kombinovanou hru barevných světel, tónů i barevných harmonií. Další jeho známé dílo je fontána Československého lázeňství, jde o světelnou instalaci umístěnou na dně bazénu. Obě díla byla vystavena roku 1937 v československém pavilonu na světové výstavě v Paříži. Teorii kinetismu rozvinul v publikaci Kinetismus (1941).\n\n\n\n"}
{"id": "875663", "url": "https://cs.wikipedia.org/wiki?curid=875663", "title": "Kostel svatého Petra a Pavla (Česká Lípa)", "text": "Kostel svatého Petra a Pavla (Česká Lípa)\n\nZaniklý kostel svatého Petra a Pavla stával v České Lípě do roku 1820, tehdy definitivně podlehl požáru města. Hořel několikrát i předtím. Postaven byl zřejmě v 12. století, doklad však není.\n\nKostel stával ve středu města na náměstí, dnes pojmenovaném Škroupovo. Dřívější jména náměstí byla Kostelní a Školní.\n\nDatum založení kostela jisté není, někteří historikové odhadují 12. století, ale pravděpodobně byl postaven na počátku 14. století zároveň s prvními stavbami zakládaného města. Je možné, že vznikl v roce 1475 na místě původní stavby.\nV letech 1608 až 1623 byl kostel obsazen protestanty. Až díky zákupskému děkanu Wenzelovi Treubnerovi podporovanému Albrechtem z Valdštejna byl na Tři krále roku 1623 vrácen katolickým bohoslužbám.\n\nDěkan Johann Christoph Preisler pořídil roku 1788 soupis všeho, co s kostelem souviselo a co zbylo po prvním požáru. Jednalo se o stavbu pozdně gotickou se třemi loděmi. V hlavní hale bylo 91 lavic, z nichž několik bylo upraveno pro vrchnost a čelné měšťany. Kostel měl 60 metrů vysokou věž s hodinami vyrobenými v Litoměřicích roku 1712. Ve věži byly zavěšeny tři velké zvony, z nichž největší měl 50 centů. Po požáru kostela v roce 1617 byly přemístěny do nově postavené samostatné zvonice. Po požáru způsobeném zásahem blesku byla zvonice roku 1631 obnovena.\nSoučástí vybavení byla křtitelnice, kterou se podařilo zachránit a předat do kostela svaté Maří Magdaleny. Varhany z roku 1619 podlehly požáru a byly nahrazeny novými z roku 1753. V kostele bylo několik cenných oltářů, mnoho soch i obrazů. Některé byly umístěny v postranních kaplích. Cenné a dobře děkanem popsané byly schránky na monstranci (pastoforium) a hostie (ciborium).\n\nV kostele se nacházely tři hrobky majitelů panství a města. Dvě patřily Berkům z Dubé, jedna byla vartenberská. V první berkovské z roku 1490 byli pohřbeni Jaroslav Berka z Dubé (zemřel 1493), jeho syna Zdislav Berka z Dubé (zemřel 1553) a Petr Berka (zemřel 1540). Ve druhé hrobce byli pohřbeni mnozí další Berkové a jejich blízcí příbuzní. Ve vartenberské hrobce z roku 1584 byli pohřbeni spolumajitelé města z rodu Vartenberků. Mimo nich byly v kostele další náhrobky šlechticů i významných měšťanů města.\n\nStřed města postihly dva velké požáry. K prvnímu došlo 6. října 1787, druhý, ještě ničivější, nastal 12. května 1820. Po druhém bylo povoleno zbytky kostela zbořit a stavební materiál byl rozprodán měšťanům. Už po prvním požáru docházelo ke krádežím vybavení nehlídané stavby, zloději vykradli i hrobky a zničili rakve. Jen málo předmětů se časem podařilo dohledat a zachránit. Jsou uschovány v českolipském muzeu.\n\nStatus farního kostela byl přenesen na kostel sv. Kříže v dnešní Moskevské ulici.\n\n\n"}
{"id": "875664", "url": "https://cs.wikipedia.org/wiki?curid=875664", "title": "Johann Wolfgang Wieland", "text": "Johann Wolfgang Wieland\n\nJohann Wolfgang Wieland byl rakouský císařský poručík a kartograf, působící v českých zemích.\nWieland, o jehož mládí není nic známo, nastoupil do zaměstnání roku 1722 na území Slezska, kde postupně prováděl velmi podrobná měření jednotlivých knížectví, ale bohužel byl odvolán k jiným úkolům.Wieland zemřel v říjnu roku 1736 ve Vídni. \n\nPoručík Johann Wolfgang Wieland prováděl podrobná měření jednotlivých Slezských knížectví. Jako první bylo provedeno mapování Opavska a Krnovska, které bylo dokončeno v létě 1732. Wieland poté začal provádět důkladné revize map slezských knížectví, ale roku 1734 byl přeložen, nejprve do Mantovy, pak do Vídně. Než se vyjasnily problémy s císařským privilegiem na vydání map, které žádaly slezské stavy, Wieland zemřel. \nZa svého života se Wieland kromě map Slezských knížectví podílel také na české mapě Müllerově. Provedl v ní některé drobné úpravy a zejména ji v letech 1722–26 zmenšil do praktičtější podoby. Bylo zachováno Müllerovo rozdělení do 25 sekcí, ale ty byly zmenšeny na 4/7 původní velikosti, takže zmenšené mapy mají měřítko 1 : 231 000. Müller se vydání mapy nedožil. Jezuita a kartograf Bernatin Erber zveřejnil v r. 1760 menší Müllerovu mapu a z Wielandovy mapy vytvořil 12 map tehdejších českých krajů v německém jazyce. \n\nV revizích výsledků mapování slezských knížectví, které již Wieland nedokončil, pokračoval poručík Mathias Schubart, který postupně prováděl veškeré revize. Dokončil je až během slezských válek, kdy se roku 1741 zúčastnil bitvy u Molvic, kde byl zraněn a zajat Prusy. Po vyléčení se Schubart vrátil do pole, tentokrát na opačnou stranu, jako major pruské armády. Pokoušel se ještě dokončit revizi, ale velení pruské armády jej pověřilo jinými úkoly. Velká část Slezska mezitím připadla Prusku (1742) a jednání o povolení tisku musela začít nanovo. \n\nMapy slezských knížectví vyšly v podobě atlasu u firmy „Homannovi dědicové“ v Norimberku 1752.\n\nSlezský atlas obsahoval 16 map jednotlivých knížectví (v měřítcích 1: 93 000 – 1: 201 000), 4 mapy přehledné (1: 577 000 – 1: 870 000) a navíc ještě mapu Kladska, roku 1742 připojeného ke Slezsku (mapa byla vytvořena na základě Müllerova mapování Čech). Území našeho státu se týkají z uvedených listů mapy Těšínska (1: 116 000), Opavska (1: 147 500), Krnovska (1: 94 000) a Niska (1: 154 000 – označeného jako „Principatus Silesiae Grotkaviensis“). Mapa je vytvořena jako mědirytina a tištěna jako kolorovaný tisk z mědirytu. Mapy byly většinou vydány v podobě, jak je vytvořil Wieland , jen u části z nich je i Schubartovo jméno. \n\nAčkoliv mapy byly ve vydavatelství v Norimberku kolorovány, rozdrobenost slezských knížectví, Wielandem přesně zachycená, je však činí málo přehlednými; zvláště patrné je to u mapy Opavska a Krnovska. Mapy mají jen latinské texty. \n\nKromě měst a vesnic jsou také zachyceny zříceniny hradů a kostelů, doly, mlýny, hutě, papírny atd. U vodopisu jsou vyznačeny i přívozy a zdůrazněny vysychající řeky. Kvůli praktickému užití jsou v mapě označeny cesty, poštovní stanice a zájezdní hostince. Všechny mapy mají bohatou výzdobu v rozích (např. postavy v lidových krojích). Kvalita map je srovnatelná s mapami Müllerovými. \n"}
{"id": "875665", "url": "https://cs.wikipedia.org/wiki?curid=875665", "title": "Tomáš Machala", "text": "Tomáš Machala\n\nTomáš Machala (* 3. listopadu 1967) je bývalý český fotbalista, obránce.\n\nV české lize hrál za FC Vítkovice. V československé a české lize nastoupil v 31 utkáních a dal 2 góly. Dále hrál za MFK Frýdek-Místek.\n"}
{"id": "875673", "url": "https://cs.wikipedia.org/wiki?curid=875673", "title": "Obvod obce s rozšířenou působností Lysá nad Labem", "text": "Obvod obce s rozšířenou působností Lysá nad Labem\n\nSprávní obvod obce s rozšířenou působností Lysá nad Labem se nachází v severovýchodní části Středočeského kraje. Patří k nejmenším obvodům kraje s rozlohou 12 110 ha a počtem obyvatel 20 843. Jedná se o obvod s nejnižším počtem obcí (9), z nichž Lysá nad Labem a Milovice mají status města. Pouze v Lysé nad Labem sídlí zároveň pověřený obecní úřad. Obvod vykazuje nejvyšší podíl městského obyvatelstva (82 %) v kraji, protože zmiňovaná dvě města zaujímají velkou část území obvodu.\n\n"}
{"id": "875676", "url": "https://cs.wikipedia.org/wiki?curid=875676", "title": "Harry Levin", "text": "Harry Levin\n\nHarry Tuchman Levin (18. července 1912 – 29. května 1994) byl americký literární teoretik a kritik, v letech 1960–1983 profesor srovnávací literatury na Harvardově univerzitě. Zabýval se především moderním románem (James Joyce, Stendhal, Honoré de Balzac), ve starším věku napsal i vlivné práce o komice a žánru komedii, dokonce úzce spolupracoval s divadelníkem Leonardem Lehrmanem na tvorbě jeho komediálních inscenací.\n\n\n"}
{"id": "875678", "url": "https://cs.wikipedia.org/wiki?curid=875678", "title": "Pohřební bratrstvo", "text": "Pohřební bratrstvo\n\nPohřební bratrstvo je spolek či bratrstvo, které se stará o náležité pohřbívání zesnulých ve své obci či náboženské společnosti. Fungovaly tak různé spolky již v klasické antice, z hlediska svého právního charakteru se označovaly termíny jako \"hetaeria\", \"collegium\", \"fraternitas\" či \"sodalitas\".\n\nStanovy jednoho collegia, „Lex collegia salutaris Dianae et Antinoi“, se dochovaly v nápisu z roku 136. Lze se zde dočíst, jak se lze k spolku připojit, jaké jsou měsíční členské příspěvky, jak se má konat pohřeb členů i rozpis schůzí a hostin tohoto bratrstva. Podobné společnosti existovaly i mimo Řím. Tradici záhy převzali i křesťané, bratrstvo parabolánů mimo jiné plnilo i roli pohřebního bratrstva. \n\nBratrstva se rozšíila zejména v římsko-katolické cíkvi při farních kostelech, jako \"fraternitas\", například Bratrstvo blažené smrti nebo Bratrstvo duší v očistci, při jezuitských chrámech a kolejích to byla \"sodalitas\". Patrony smrti bývali sv. Josef, sv. Barbora, sv. Rosalie.\n\nO pohřby v židovských obcích se tradičně starají pohřební bratrstva zvaná chevra kadiša.\n\n\n"}
{"id": "875681", "url": "https://cs.wikipedia.org/wiki?curid=875681", "title": "Židovský hřbitov v Kostelci nad Labem", "text": "Židovský hřbitov v Kostelci nad Labem\n\nŽidovský hřbitov leží 300 m západně od centra města Kostelec nad Labem v Neratovické ulici. Od roku 2008 je chráněn jako kulturní památka České republiky.\n\nHřbitov byl založen v roce 1594 a je tak jedním z nejstarších v České republice. Nejstarší náhrobky nicméně pochází až ze druhé poloviny 19. století, protože starší byly zničeny či použity ke stavbě po druhé světové válce a v 80. letech 20. století. Hřbitov byl několikrát rozšířen, ale jeho užívání se po třicetileté válce údajně zastavilo a bylo znovu obnoveno až kolem roku 1850. Poslední obřad zde proběhl v roce 1948.\n\nDo areálu hřbitova vedl jediný přístup přes bývalou obřadní síň a dům pohřebního bratrstva čp. 45, který byl prodán do soukromého vlastnictví. Když začal být hřbitov na začátku nového milénia rekonstruován, musela být především zbořena část obvodové zdi v Neratovické ulici a vybudována nová kovaná brána.\n\nDo dnešní doby se v areálu o ploše přes 1700 m² dochovalo kolem tří set náhrobků.\n\nOd roku 1999 má areál v péči Židovská obec v Praze.\n\nHřbitov je uzamčen, ale klíč si lze vypůjčit díky u brány uvedenému telefonnímu kontaktu.\n\nVe městě stávala ve stejné ulici od roku 1869 synagoga přestavěná ze sýpky, roku 1952 však byla zbořena a na jejím místě byl zbudován dosud existující park. V místech, kde synagoga stávala, byl umístěn památník. Starší synagoga ze 17. století zanikla ještě před rokem 1800.\n\n"}
{"id": "875692", "url": "https://cs.wikipedia.org/wiki?curid=875692", "title": "SNECMA C.450 Coléoptère", "text": "SNECMA C.450 Coléoptère\n\nSNECMA C.450 Coléoptère byla francouzská koleoptéra postavená francouzskou společností SNECMA specializující se na letecké motory. Stroj byl schopen vertikálního vzletu a přistání (VTOL), startoval výlučně vertikálně a přistával na ocasní plochy (tzv. koncepce „tailsitter“). Letadlo s prstencovým křídlem dalo vzniknout pojmu koleoptéra, který zahrnuje stroje obdobné konstrukce (Coléoptère v překladu znamená brouk).\n\nV 50. letech 20. století studená válka mezi východním blokem a západními státy nabírala na intenzitě a členské státy NATO (zejména USA, Spojené království) se začaly zabývat koncepcí letadel se svislým startem a přistáním (VTOL). Jejich největší výhodou bylo to, že nepotřebovaly žádné přistávací dráhy. Při úderu vojsk Varšavské smlouvy by jedny z prvních útoků vedly na letiště, čímž by nepřítel paralyzoval letectvo a získal výhodu. Stroje VTOL měly tuto výhodu minimalizovat a výrazně posílit bojeschopnost letectev NATO.\n\nObdobně jako americké společnosti Ryan, Convair a Lockheed hledala i francouzská firma SNECMA (Société Nationale d’Etude et de Construction de Moteurs d’Aviations) specializující se na letecké motory zdroj inspirace u německého nacistického projektu kolmostartujícího stroje Focke-Wulf Triebflügel. Plánované letadlo mělo startovat z kolmé polohy (z podvozku na „ocasních plochách“), poté přejít do horizontálního letu a pro přistání se opět překlopit do kolmé polohy a pomalu dosednout na zem. SNECMA musela nejprve vyvinout potřebný proudový motor. Těžila z poznatků továrny Bayerische Motorenwerke (BMW) v Rickenbachu, která během druhé světové války vyráběla proudové motory BMW 003 (Rickenbach ležící u švýcarských hranic po skončení války připadl do francouzského okupačního pásma).\n\nV projektu byl zainteresován rakouský konstruktér hrabě Helmut von Zborowski (narozený v Terezíně, pracoval za 2. světové války jako inženýr u BMW), jenž navrhl prstencové křídlo. Ačkoli tento návrh se jevil zpočátku až příliš neortodoxní, testy v aerodynamickém tunelu v Cannes měly pozitivní výsledky.\n\nSNECMA v polovině 50. let vyrobila proudový motor SNECMA Atar Volant schopný svislého pohybu a manévrování v těchto polohách. Firma Nord Aviation měla tento úspěšný motor s označením Atar 101 E5V o tahu 3 700 kp zakomponovat do letadla. V dubnu 1958 byl drak letadla hotov, vznikl tak velmi nekonvenční stroj C.450, který dostal název Coléoptère („brouk“). Ten byl přepravován na místo startu ve vodorovné poloze na speciálním voze, kde byl postaven do svislé polohy. 17. dubna 1959 podnikl pilot Augusto Morel první kolmý vzlet na připoutaném stroji. Vše proběhlo bez potíží a 11. května 1959 se uskutečnil první volný let trvající cca 3½ minuty. Pilot s koleoptérou manévroval a pokusil se i o mírné náklony. Během devátého letu 25. června 1959 provedl náklon o 36° a vrátil se zpět do svislé polohy do visu. Během sestupu k přistání však letadlo klesalo rychleji, než bylo bezpečné a oscilovalo přitom ve všech osách. Pilot se ve výšce přibližně 75 m katapultoval, stroj narazil do země a byl zničen. Havárie znamenala konec projektu. Byla provedena detailní analýza a došlo se k závěru, že další výzkum by nevedl k vývoji dostatečně bojeschopného letadla.\n\nTyp C.450 Coléoptère byl jednomotorový jednomístný zkušební letoun nekonvenční celokovové konstrukce. Ačkoliv na první pohled vypadal jako letoun s velkým zaplášťovaným rotorem, koncepce byla jiná. Stroj neměl klasické ocasní plochy, nosnou plochou bylo prstencové křídlo obepínající zadní část trupu. Podvozek byl pevný čtyřbodový s malými koly připevněný vzpěrami k žebrům křídla. Prstencové křídlo bylo dlouhé 3 metry a mělo průměr 3,2 metru. Jeho kostru tvořily tři hlavní prstence, prostor mezi prvním a druhým nosníkem vyplňovala palivová nádrž, která mohla pojmout 700 kg paliva. Křídlo bylo spojeno s trupem čtyřmi vzpěrami ve tvaru šípových křídel. Na konci křídla se nacházely čtyři trojúhelníkové kormidla, které dohromady tvořily jakési ocasní plochy letadla. Tyto plochy doplňovaly dvě malé zatažitelné plošky na přídi, jejichž účelem bylo vylepšovat stabilitu letadla při přechodu z vertikální do horizontální polohy a naopak.\n\nPilot seděl na katapultovací sedačce, která byla pro zajištění pilotova nejlepšího možného výhledu zavěšena pohyblivě kolem příčné osy a umožňovala náklon -10° až 45°. Pedály soustavy směrového řízení chyběly, jejich funkci přebrala ovládací páka.\n\n\n\n\n\n"}
{"id": "875715", "url": "https://cs.wikipedia.org/wiki?curid=875715", "title": "Bensen B-10", "text": "Bensen B-10\n\nBensen B-10 Propcopter bylo americké nekonvenční experimentální letadlo se schopností VTOL (vertikální vzlet a přistání) postavené koncem 50. let 20. století ve Spojených státech amerických leteckým konstruktérem Igorem Bensenem, zakladatelem společnosti Bensen Aircraft. \n\nPilot seděl obkročmo na nosníku, na jehož koncích byly ve vodorovné poloze namontovány vrtule zajišťující potřebný vztlak. Poháněny byly dvěma pístovými motory McCulloch o výkonu 54 kW (72 hp) každý. Byl postaven pouze jeden prototyp s označením N56U.\n\n\n\n\n"}
{"id": "875717", "url": "https://cs.wikipedia.org/wiki?curid=875717", "title": "Křížová validace", "text": "Křížová validace\n\nKřížová validace je metoda zjišťování, jak moc bude model statistické analýzy ovlivňovat nezávislé vzorky dat. Tento postup je významný pro predikci neznámých vzorků po předchozí klasifikaci známých vzorků.\n\nVstupní množina dat je rozdělena na podmnožiny. Jedna podmnožina slouží jako testovací množina, zbylé podmnožiny slouží jako trénovací množiny. Klasifikátor natrénuje model na trénovací množině a pomocí testovací množiny testuje přesnost a výkonnost tohoto modelu. Tento proces se několikrát opakuje, pokaždé s jinou podmnožinou tvořící trénovací a testovací množinu.\n\nZ hodnot trénovací množiny se musí vytvořit funkce. Aby se tato funkce dala najít, je potřeba použít některou regresní metodu pro aproximaci funkce polynomem z bodů získaných z hodnot trénovací sady. Výstupem trénovacího procesu je vektor regresních koeficientů tohoto polynomu. Poté se měří odchylka hodnot testovací sady od polynomu. Opakováním procesu se získá soubor odchylek, které se zprůměrují a jejich výsledkem je celková cross-validační chyba modelu.\n\nMalé množství vstupních dat nebo velké množství parametrů těchto dat způsobují tzv. přefitování polynomu. Zkreslení polynomu oproti skutečné funkci závisí na stupni polynomu, přičemž obecně neplatí, že čím vyšší je stupeň polynomu, tím lepší odhad funkce. Je proto nutné vybrat takový stupeň polynomu, kterému odpovídá nejmenší cross-validační chyba.\n\nPro k-fold validaci se vstupní množina dat rozdělí na k podmnožin a proces se k-krát opakuje. Limitní případ, kdy k je rovno počtu vzorků-1 se nazývá leave-one-out.\n\n"}
{"id": "875718", "url": "https://cs.wikipedia.org/wiki?curid=875718", "title": "Obrzycko", "text": "Obrzycko\n\nObrzycko (německy \"Obersitzko\"; česky zast. též \"Obřísko\") je polské město v okrese Szamotuły v Velkopolském vojvodství. Je centrem vesnické gminy Obrzycko, které však není součástí, ale tvoří samostatnou městskou gminu.\n\nV roce 2011 zde žilo 2 359 obyvatel.\n"}
{"id": "875724", "url": "https://cs.wikipedia.org/wiki?curid=875724", "title": "Oddací list", "text": "Oddací list\n\nOddací list je matriční doklad, který potvrzuje uzavření manželství. Oddací list vydává matriční úřad v místě, kde došlo k oddání novomanželů. Všechny matriční úřady jsou uvedeny v příloze vyhlášky č. 207/2001 Sb.\n\nVydání oddacího listu je zdarma, lhůta pro vyřízení je 30 dní. V případě, že jeden z manželů není občanem České republiky a k uzavření manželství došlo na území České republiky, oddací list se do 3 pracovních dnů vydá zastupitelskému úřadu cizího státu nebo zašle na Ministerstvo zahraničních věcí České republiky.\n\nPři ztrátě může vydat stejnopis pouze matriční úřad, ale už za poplatek a pouze při předložení průkazu totožnosti.\n\nOddací list obsahuje podle zákona č. 301/2000 Sb. následující údaje:\n\n"}
{"id": "875727", "url": "https://cs.wikipedia.org/wiki?curid=875727", "title": "Roman Sloboda", "text": "Roman Sloboda\n\nRoman Sloboda (* 14. ledna 1987, v Nitře) je slovenský fotbalový záložník, od července 2016 bez angažmá.\n\nSvoji fotbalovou v rodné Nitře, kde se postupně propracoval až do prvního mužstva. V roce 2010 odešel na hostování do Zlatých Moravců. V roce 2012 přestoupil do polského Zagłębie Lubinu, odkud po roce zamířil do Mladé Boleslavi. V týmu podepsal dvouletý kontrakt, ale po půl roce mu byla smlouva předčasně ukončena.\n\n"}
{"id": "875731", "url": "https://cs.wikipedia.org/wiki?curid=875731", "title": "Tomas Locatelli", "text": "Tomas Locatelli\n\nTomas Locatelli (* 9. červen 1976, Bergamo, Itálie) je italský fotbalista, záložník.\n\n"}
{"id": "875732", "url": "https://cs.wikipedia.org/wiki?curid=875732", "title": "Lucie Juřičková", "text": "Lucie Juřičková\n\nLucie Juřičková (* 25. května 1965 Plzeň) je česká herečka.\n\nPochází z Plzně, kde vyrůstala se svými rodiči a starším bratrem Tomášem Juřičkou, který je také hercem. Její otec František Juřička působil zejména jako režisér v rozhlase. Matka Marie Grafnetterová byla jako herečka a zpěvačka dlouholetou hvězdou operetního souboru plzeňského Divadla J. K. Tyla. Se svojí rodinou žije v Praze. Její manžel, Martin Zahálka, je zároveň i jejím hereckým kolegou. Spolu mají dva syny.\n\n\n\n\n\n\n\n"}
{"id": "875739", "url": "https://cs.wikipedia.org/wiki?curid=875739", "title": "Sankt Martin im Mühlkreis", "text": "Sankt Martin im Mühlkreis\n\nSankt Martin im Mühlkreis je městys v rakouské spolkové zemi Horní Rakousy, v okrese Rohrbach.\nV roce 2012 zde žilo 3 631 obyvatel.\n"}
{"id": "875743", "url": "https://cs.wikipedia.org/wiki?curid=875743", "title": "Jan Chmelař", "text": "Jan Chmelař\n\nJan Chmelař (31. ledna 1931, Kletečná – 5. ledna 2011, Praha-Řepy), římskokatolický kněz, byl politický vězeň komunistického režimu. V závěru života byl v letech 1999–2011 farním vikářem v České Lípě.\n\nNarodil se v Kletečné na Vysočině. Od základní školy byl v kontaktu s pozdějším želivským opatem Bohumilem Vítem Tajovským, který jej vyučoval náboženství. Na jeho popud v roce 1949 ukončil studia na gymnáziu a vstoupil do premonstrátského řádu (při obláčce 29. září 1949 přijal řeholní jméno Stanislav Kostka). K vykonání noviciátu byl poslán do kláštera v Nové Říši na Moravě. Zde také prožil zábor klášterů (Akce K), a následně byl se spolubratry internován v Broumově. Z internace byl propuštěn v létě roku 1951.\n\nV letech 1951–1952 pracoval jako dělník, rok poté absolvoval kurz pro rentgenové laboranty a začal pracovat v nemocnici v Brezně na Slovensku. V letech 1953–1955 absolvoval vojenskou prezenční službu. Po jejím skončení začal pracovat v nemocnici v Jihlavě (zde navázal kontakty s pozdějším knězem Ladislavem Kubíčkem, které trvaly až do Kubíčkovy smrti v r. 2004). V roce 1958 byl zatčen a odsouzen za \"„podvracení republiky a spolčování za tím účelem“\" (jako „spolčování“ byla hodnocena jeho příslušnost k premonstrátskému řádu). V roce 1959 byl tři měsíce před vypršením ročního trestu propuštěn s podmínkou na osm let.\n\nPo propuštění z vězení získal místo rentgenového laboranta v nemocnici v České Lípě. Mezitím vypršela doba jeho časných řeholních slibů a navíc ztratil možnost kontaktu se spolubratry. V roce 1966 se oženil. Jeho manželka pracovala jako chemická laborantka ve vodárně. Měli spolu dvě děti – dceru a syna, který ve 22 letech tragicky zahynul.\n\nV nemocnici pracoval Jan Chmelař až do odchodu do důchodu. Po roce 1990 dálkově studoval teologii na KTF UK a v roce 1994 byl vysvěcen na trvalého jáhna. V roce 1998 ovdověl, a na popud některých kněží požádal biskupa Josefa Koukla o vysvěcení na kněze. V lednu 1999 se u něj projevila rakovina tlustého střeva. Po operaci a rekonvalescenci jej biskup Koukl 31. července 1999 vysvětil v basilice Všech svatých v České Lípě na kněze. Na druhý den slavil Jan Chmelař v témže kostele primiční Mši svatou.\n\nPo vysvěcení měl být původně ustanoven na poutní místo ve Filipově u Rumburka, ze zdravotních důvodů se jej biskup Koukl rozhodl ponechat v České Lípě, kde byl ustanoven jako farní vikář a působil zde celý zbytek života. Dojížděl sloužit bohoslužby také do Dubé, Volfartic a Zákup. Přispíval do diecézního časopisu Zdislava, v jejíž redakční radě také působil (po několik let v něm vedl rubriku recenzí nových knih, a tuto rubriku vedl až do roku 2004, občas přispíval také články na jiná témata). Ač se snažil o návrat do premonstrátského řádu, nebylo mu to umožněno. Stal se proto alespoň premonstrátským terciářem (terciářské jméno si vzal podle opata Tajovského – Vít). S želivskými premonstráty udržoval časté kontakty až do své smrti.\n\nV roce 2009 začal trpět vleklými zdravotními komplikacemi a často býval hospitalizován. Přesto pokud mu to zdraví dovolovalo, sloužil bohoslužby a zpovídal. Musela mu být amputována větší část pravé nohy. Od roku 2010 pobýval střídavě v Kněžském domově ve Staré Boleslavi a u sester boromejek v Praze-Řepích. Zde také dopoledne 5. ledna 2011 zemřel.\n\nPohřební Mše svatá se konala v basilice Všech svatých v České Lípě 15. ledna 2011. Hlavním celebrantem byl litoměřický biskup, Mons. Jan Baxant, želivské premonstráty na pohřbu zastupoval převor Jindřich Zdík Zdeněk Charouz. Po pohřebních obřadech byl P. Chmelař pohřben v Zákupech.\n\n\n\n"}
{"id": "875755", "url": "https://cs.wikipedia.org/wiki?curid=875755", "title": "Ješ atid", "text": "Ješ atid\n\nJeš atid ( יש עתיד, doslova „Budoucnost existuje“) je izraelská centristická politická strana, založená v lednu 2012 bývalým novinářem Ja'irem Lapidem. Poprvé kandidovala v parlamentních volbách v roce 2013, v nichž se ziskem 19 poslaneckých mandátů stala druhou nejsilnější stranou v Knesetu. V parlamentních volbách v roce 2015 se umístila na čtvrtém místě se ziskem 11 poslaneckých mandátů.\n\n\n\n"}
{"id": "875760", "url": "https://cs.wikipedia.org/wiki?curid=875760", "title": "Marián Vasiľko", "text": "Marián Vasiľko\n\nMarián Vasiľko (* 5. října 1968) je bývalý slovenský fotbalový obránce.\n\nV československé a české lize hrál za Spartak Trnava a Duklu Praha. Nastoupil v 81 ligových utkáních a dal 1 gól.\n\n"}
{"id": "875767", "url": "https://cs.wikipedia.org/wiki?curid=875767", "title": "Likud Jisra'el bejtenu", "text": "Likud Jisra'el bejtenu\n\nLikud Jisra'el bejtenu ( , \"ha-Likud Jisra'el bejtenu\", doslova „Likud Izrael náš domov“, někdy zkracováno jako Likud Bejtenu) byla izraelská politická aliance vytvořená v říjnu 2012 mezi středopravicovou stranou Likud a pravicovou stranou Jisra'el bejtenu před nadcházejícími předčasnými parlamentními volbami v lednu 2013.\n\nUskupení získalo ve volbách celkem 31 poslaneckých mandátů a stalo se tak nejsilnější stranou izraelského parlamentu. Nedošlo ale k plné integraci obou původních politických stran a ve volbách roku 2015 již opět Likud a Jisra'el bejtenu kandidovaly samostatně.\n"}
{"id": "875771", "url": "https://cs.wikipedia.org/wiki?curid=875771", "title": "Dirk Schlächter", "text": "Dirk Schlächter\n\nDirk Schlächter (* 15. února 1965 v Bad Nauheim v Německu) je baskytarista německé powermetalové hudební skupiny Gamma Ray.\n\nV jedenácti letech dostal svoji první akustickou kytaru, v patnácti pak kytaru elektrickou. V devatenácti letech začal hrát na basovou kytaru. Působil v řadě lokálních hudebních skupin jako Blue Life, Sold Out, Louis Glover House Band a Drivin' Force.\n\nJako hostující muzikant se podílel již na prvním albu skupiny Gamma Ray, Heading for Tomorrow, kde odehrál part pro basovou kytaru v písni \"Money\" and část v písni \"The Silence\". V ostatních písních na basovou kytaru hrál Uwe Wessel. Schlächter byl najat jako hráč na baskytaru na první turné skupiny, ale poté, kdy se rozpadla skupina Uwe Wessela, byl jím Schlächter na místě baskytaristy nahrazen. Místo toho mu bylo nabídnuto místo druhého kytaristy. Schlächter se tak stal členem skupiny. Na kytaru hrál na albech Sigh No More, Insanity and Genius a Land of the Free. Po vydání posledně jmenovaného alba Schlächter přešel na pozici baskytaristy and novým kytaristou skupiny se stal Henjo Richter.\n\n"}
{"id": "875772", "url": "https://cs.wikipedia.org/wiki?curid=875772", "title": "De Lackner HZ-1 Aerocycle", "text": "De Lackner HZ-1 Aerocycle\n\nHZ-1 Aerocycle (jiným označením YHO-2, továrním označením DH-4 Heli-Vector) byl americký experimentální vrtulník postavený v 50. letech 20. století společností de Lackner Helicopters pro Armádu Spojených států amerických (US Army). Nekonvenční vrtulník se dvěma protiběžnými rotory (koaxiální konfigurace) se měl stát standardním průzkumným strojem US Army, který by zvládl pilotovat běžný voják po 20 minutách instruktáže. I když se podle prvních testů zdálo, že by se HZ-1 mohl stát užitečným strojem na atomovém bojišti, další důkladnější zkoušky prokázaly, že je příliš náročný na pilotáž pro nezkušeného příslušníka pěchoty. Po dvou nehodách byl program ukončen.\n\nZe dvanácti vyrobených exemplářů na objednávku US Army se dochoval jediný, jenž se v současnosti v muzeu (U.S. Army Transportation Museum) ve Fort Eustis ve Virginii.\n\nData z:\n\n\n\n\n"}
{"id": "875777", "url": "https://cs.wikipedia.org/wiki?curid=875777", "title": "Chrťany", "text": "Chrťany\n\nChrťany je obec na Slovensku, v okrese Veľký Krtíš v Banskobystrickém kraji. Žije zde  obyvatel.\n\nObec se nachází v údolí Chrťanského potoku na styku Krupinské planiny a Ipeľské brázdy. Nadmořská výška území obce se pohybuje v rozmezí 210 až 385 m, střed obce je v 225 m n. m. Obec se rozkládá na ploše 918 ha na plochých hřbetech tvořenými andezitickými tufy, které jsou členěny údolími.\n\nPrvní písemná zmínka pochází z roku 1227, kdy je uváděná jako Harkyan. Další historické názvy: v roce 1330 Harakyan, 1349 Harkyan a.n.Prelep, 1773 Chrtyany.\n\nOd 13. století byla obec ve vlastnictví různých rodů jako např. Aba, Szécsényi, Balassa a další. V letech 1554–1594 obec okupovali Turci. V 17. století byla rozdělená mezi panství Divinské a Modrokamenské. V 18. století se na území obce dolovala železná ruda.\n\nV roce 1828 měla obec 26 domů a 171 obyvatel.\n\nHlavní obživou bylo zemědělství nebo sezonní práce mimo obec.\n\nV obci se dochovaly zděné domy na vysoké podsklepené podezdívce s dřevěnými a zděnými sloupy, nesoucími podsíně. Ve dvorech se nachází zděné sýpky s dřevěnými sloupy. Ve vinicích jsou sklípky s vyzděným kamenným vchodem.\n\n\n"}
{"id": "875781", "url": "https://cs.wikipedia.org/wiki?curid=875781", "title": "Zdenka Dopitová", "text": "Zdenka Dopitová\n\nZdenka Dopitová (* 31. prosince 1948 Přerov) je česká politička ČSSD, počátkem 21. století poslankyně Parlamentu ČR.\n\nAbsolvovala Střední pedagogickou školu v Přerově. Po dobu třiceti let pak pracovala ve školství coby učitelka a ředitelka mateřské školy. Od roku 1976 byla aktivní v komunální politice jako členka rady MěNV a  předsedkyně Sboru pro občanské záležitosti. Je vdaná, má dvě dcery.\nV období let 1998-2006 byla starostkou Tovačova. V komunálních volbách roku 1994, komunálních volbách roku 1998, komunálních volbách roku 2002, komunálních volbách roku 2006 a komunálních volbách roku 2010 byla zvolena do zastupitelstva města Tovačov, v roce 1994 za KSČM, v roce 1998 jako bezpartijní za ČSSD a v následných volbách již jako členka ČSSD. Profesně se k roku 1998 uvádí jako ředitelka mateřské školy, následně k roku 2002 a 2006 coby starostka města, v roce 2010 jako důchodkyně.\n\nVe volbách v roce 2006 kandidovala do poslanecké sněmovny za ČSSD (volební obvod Olomoucký kraj). Zvolena nebyla, ve sněmovně ovšem zasedla dodatečně jako náhradnice v říjnu 2008 poté, co poslanec Karel Korytář přešel do senátu. Zasedala ve sněmovním výboru pro sociální politiku a mandátovém a imunitním výboru. Ve sněmovně setrvala do voleb v roce 2010. V roce 2009 informovaly Hospodářské noviny, že do té doby prý neznámá poslankyně Dopitová včlenila při sněmovním projednávání zákona, kterým měla být výstavba dálnice R 35 prohlášena za veřejný zájem, do návrhu obecnou pasáž, jež by veřejný zájem (a z toho plynoucí snazší proces vyvlastnění) vztáhla na všechny dopravní a technické stavby.\n\nPo roce 2010 působí jako asistentka poslance ČSSD Romana Váni.\n"}
{"id": "875789", "url": "https://cs.wikipedia.org/wiki?curid=875789", "title": "HyperMedia", "text": "HyperMedia\n\nHyperMedia, a.s. je česká internetová firma. Byla založena v roce 2003 Petrem Benešem a Janem Šmidákem jako portál HyperInzerce.cz, který je jedním z největších inzertních portálů v České republice a je rozšířen do jednatřiceti zemí.\n\nHlavními činnostmi společnosti jsou internetový marketing, zastupování webů a provozování slevových a dalších portálů. Dnes patří skupina HyperMedia k nejvýraznějším hráčům v této oblasti na českém trhu a z hlediska návštěvnosti patří do TOP desítky. Vlastní a zastupuje desítky portálů, které poměrně rychle získaly vysokou oblibu. Mají miliony návštěv měsíčně a přes 2 miliony registrovaných uživatelů, jejichž počet neustále roste. \n\nHyperMedia, a.s. patří k nejvýraznějším hráčům na českém trhu v oblasti provozování internetových portálů. Společnost dosud vlastní 31 portálů v České republice.\n\n"}
{"id": "875799", "url": "https://cs.wikipedia.org/wiki?curid=875799", "title": "Kat DeLuna", "text": "Kat DeLuna\n\nKathleen Emperatriz \"Kat\" DeLuna (* 17. listopadu 1987) je dominikánsko-americká popová zpěvačka a tanečnice. Její debutový singl, \"Whine Up\", se umístil mezi top 10 v Belgii a Francii a top 40 v \"Billboard\" Hot 100 a \"Billboard\" Hot Dance Club Play . Její první studiové album, \"9 Lives\", bylo vydáno v roce 2007. V roce 2008 začala pracovat na druhém albu, \"Inside Out\".\n\nNa předávání cen Los Premios MTV Latinoamérica 2007 byla DeLuna odměněna cenou Nejlepší nové zpěvačky. V roce 2008 na TMF Awards získala cenu Nejlepší nové zpěvačky a Nejlepší urban zpěvačky.\n\n\n\nNominace\n\n"}
{"id": "875801", "url": "https://cs.wikipedia.org/wiki?curid=875801", "title": "Yankee", "text": "Yankee\n\nYankee [jenkí] je přezdívka označující obyvatele Spojených států amerických. V jejich rámci se používá pro lidi pocházející ze severovýchodní části USA, zejména z Nové Anglie.\n\nPůvod výrazu bývá kladen do dob Nového Amsterdamu, kdy tak anglicky mluvící osadníci nazývali své nizozemské sousedy. Vznikl buď z typicky holandských křestních jmen Jan a Kees (domácky Cornelius), nebo z přezdívky Jan Kaas (Honza Sýr), jak byli Holanďané nazýváni pro svou zálibu v sýrech.\n\n\n"}
{"id": "875805", "url": "https://cs.wikipedia.org/wiki?curid=875805", "title": "Typ 10", "text": "Typ 10\n\nTyp 10 je japonský hlavní bojový tank, vyvinutý jako levnější a modernější alternativa k tanku Typ 90.\n\nPrototyp tanku byl poprvé představen roku 2008. V roce 2010 japonské ozbrojené síly objednaly 13 tanků, přičemž cena jednoho kusu činila asi 6 500 000 dolarů. Typ 10 byl nasazen v japonských ozbrojených silách dne 10. ledna 2012. Předpokládá se, že časem nahradí zastaralý Typ 74 a bude používán spolu s tankem Typ 90.\n\nHlavní zbraň je 120mm kanón s délkou hlavně 44 ráží. Kanón má stabilizaci ve dvou rovinách a je opatřem ejektorem. Tank používá nabíjecí automat.\n\nZvláštní pozornost byla japonskými vývojáři věnována CICS (Combat Information Control System) a TIUS (Tank Information Control System). Tank je vybaven panoramatickým pozorovacím a zaměřovacím systémem.\n\nModulární pancéřování umožňuje jednoduchou výměnu poškozených modulů. Bezpečnost se dá zvýšit instalaci přídavných modulů na bocích vozidla, což ale současně zvyšuje bojovou hmotnost vozidla až na 48 tun.\n\nTank je vybaven vznětovým motorem o výkonu 1200 hp, který zajišťuje dobrý poměr výkon/hmotnost (27 hp/t). Převodovka má plynule měnitelný převodový poměr (Continuously Variable Transmission - CVT). Tank může dosáhnout rychlost až 70 km/hod, a to při jízdě dopředu i dozadu.\n\nJaponsko - 103 kusů Typ 10 (2016)\n\n"}
{"id": "875808", "url": "https://cs.wikipedia.org/wiki?curid=875808", "title": "Farní sbor Českobratrské církve evangelické v Černošíně", "text": "Farní sbor Českobratrské církve evangelické v Černošíně\n\nFarní sbor Jana Amose Komenského Českobratrské církve evangelické v Černošíně je sbor v západočeském Černošíně, který vznikl v roce 1947 (předtím fungoval od roku 1945 jako kazatelská stanice). Je součástí Západočeského seniorátu této církve.\n\nSbor vznikl převážně z pobělohorských reemigrantů z polského Zelowa. V minulosti zahrnoval také kazatelské stanice ve Stříbře (později samostatný sbor), Zhořci, Pytlově a Lestkově, z nichž v současnosti funguje jen poslední jmenovaná. Na Zhořci v bývalém sborovém domě funguje poustevna.\n\nKazatelem sboru byl od roku 2012 Jiří Marván, jehož v roce 2014 vystřídal Luděk Korpa, roku 2016 jej vystřídala ve službě Juliana Rampich Hamariová. Kurátorkou sboru je počínaje rokem 2016 Marcela Petričková. Sbor má 208 členů.\n\n\n\nČeskobratrská církev evangelická v Černošíně. Almanach k 70. výročí založení farního sboru J. A. Komenského 1947-2017 : Plzeň 2017\n\n"}
{"id": "875809", "url": "https://cs.wikipedia.org/wiki?curid=875809", "title": "Michel Marcel Navratil", "text": "Michel Marcel Navratil\n\nMichel Marcel Navratil, Jr. (12. června 1908, Nice – 30. ledna 2001, Montpellier) byl jedním z posledních trosečníků, kteří přežili potopení \"Titanicu\". Michel spolu s bratrem Edmondem se stali známí jako \"Sirotci Titanicu\", neboť byli jedinými dětmi, které byly zachráněny bez rodičů či pečovatelů. Jejich otec Michel Navratil byl krejčí slovenského původu, který emigroval do Francie a po rozpadu manželství se rozhodl děti tajně odvézt do Ameriky. Michel zemřel jako poslední mužský trosečník z Titanicu.\n\nStopy, fakta, tajemství. Poslední z Titaniku : Pořad Stanislava Motla (Youtube)\n"}
{"id": "875811", "url": "https://cs.wikipedia.org/wiki?curid=875811", "title": "Slovinská literatura", "text": "Slovinská literatura\n\nSlovinská literatura patří k rodině evropských literatur. Je propojena jednak s tradicemi středoevropských národů, především národů bývalé Rakousko-uherské monarchie, jakož i Jugoslávie. Její dějiny jsou staré několik set let.\n\nStředověká slovinská literatura nabízí jen málo památek, které se dochovaly psané v lidovém jazyce. Mezi ně patří např. Frisinské zlomky, které jsou považovány za nejstarší latinkou psaný slovinský text. Tvoří je zpovědní formule, homilie a zpovědní modlitba. Pocházejí nejspíš z 10. - 11. století.\n\nZačátky slovinské literatury spadají do období reformace, kdy byly zásluhou Primože Trubara vytištěny první knihy v lidovém, středověkém slovinském jazyce (1550). Jednalo se o slovinský slabikář (\"Abecedarium\") a katechismus. Vznikaly i další texty, především překlady z němčiny a latiny. Primož Trubar byl autorem dalších asi dvaceti slovinských knih, a o vydání několika desítek se v té době drtivě protestantských slovinských zemích zasloužil.\n\nNásledníkem Primože Trubara se stal Jurij Dalmatin, který přeložil do lidového jazyka Starý a Nový zákon. Jeho překlad byl - podobně jako v případě Trubara - založen na dolenjském nářečí slovinského lidového jazyka, nicméně Dalmatin byl znalejší jazykovědy a filologie než Trubar, a tak je jeho překlad kvalitnější.\n\nAdam Bohorič ve stejné době (1584) sepsal první slovinskou gramatiku a stanovil pravidla pravopisu lidového slovinského jazyka. Jeho gramatika nesla název \"Articae horulae\" (česky \"Zimní hodinky\") a byla napsána po vzoru dobové gramatiky latinské. Jazyková norma, kterou ustanovil Bohorič, platila v podstatě až do 19. století a i v dobách národního obrození se ji ještě nemalá část slovinských vzdělanců zastávala.\n\nProtireformace byla ve slovinském prostředí symbolem útlaku literatury v lidovém jazyce. Dominující byl vliv němčiny, latiny a italštiny. Ještě v roce 1607 vznikl v církevním prostředí italsko-slovinský slovník. V letech 1615 - 1672 ovšem nevyšla ani jedna kniha ve slovinském jazyce.\n\nVýznamnou osobností této doby je např. známý katolický kněz Tomaž Hren, který se zasloužil o pálení a likvidaci řady protestantských knih. Inicioval však vydání i některých knih s církevní tematikou ve slovinském lidovém jazyce, mnohé z nich vycházely přímo z prací trojice reformačních slovinských vzdělanců, především Jurije Dalmatina. Mnohé z jeho plánů na obohacení slovinského barokního knižního fondu však nakonec vzaly zasvé, neboť nenašly zastání u papežského vyslance. Za největší úspěch Tomaže Hrena je považováno pro význam rozvoje slovinského jazyka vydání \"Evangelia inu listuvi\" v počtu 3000 ks.\n\nKonec 18. století a nástup osvícenství v Evropě znamenal také i začátek slovinské světské literatury. A to i přesto, že - podobně jako tomu bylo např. v bulharském prostředí - vyšel hlavní podnět k rozvoji tvorby v domácím jazyce z církevní (katolické) oblasti. Augustinský mnich Marko Pohlin např. sepsal na dvacet knih, především slovníků a gramatik, které měly sloužit k zvýšení povědomí o místním - jak o sám tvrdil - \"Kraňském\" jazyce. V roce 1765 dokončil např. slovník (Abecediku) a o tři roky později také Kraňskou gramatiku. Jeho práce sice z lingvistického hlediska nejsou příliš kvalitní a hodnotné, staly se však inspirací pro mnohé další.\n\nOsvícenství se projevilo ve slovinském prostředí řadou reforem, mezi které patřily např. zřízení státních soudů, regionálních vlád, vydání Tolerančního patentu, uzákonění všeobecné školní docházky a zrušení jezuitského řádu. Byly zrušeny také i některé kláštery.\n\nMezi první světské vzdělance a literáty osvícenecké doby ve slovinských zemí patřili např. Žiga Zois, Tomaž Anton Linhart, nebo Valentin Vodnik. První z uvedených byl vzdělaným baronem a mecenášem, který své značné finanční prostředky využíval k rozvoji své vlasti. Financoval stavby cest, veřejných budov a také na podporu vzdělání a kultury. Brzy shromáždil dobové vzdělance do tzv. Zoisova kroužku. Již zmíněný Tomaž Anton Linhart v něm představoval prvního moderního slovinského dramatika (jehož hry jsou hrány i v dnešní době), byl také autorem prvních dějin slovinských zemí, které zahrnovaly období od Karla Velikého až po tehdejší dobu. Valentin Vodnik byl prvním moderním slovinským básníkem. Do skupiny patřili ještě Jurij Japel, Jernej Kopitar a Blaž Kumerdej.\n\nDomácí slovinská literární tvorba neměla za cíl v této době přinést vzletné dobové ideály západní Evropy do malého Slovinska, nýbrž sloužit výhradně k tomu, co sledoval Zois - tedy osvětovým účelům. Jejím cílem bylo zvýšit povědomí o člověku jako jedinci. Vznikaly proto četné gramatiky, slovníky, či naučné knihy.\n\nV roce 1786 byla založena Společnost přátel divadla.\n\nPřelom 18. a 19. století přinesl pro Slovinsko celou řadu změn, které iniciovaly rozvoj domácí kultury. Okupační správa napoleonovské Francie (tzv. \"Ilyrské provincie\") přinesla moderní zákoník. V roce 1811 byla zřízena katedra slovenistiky v Grazu a o čtyři roky později také v Lublani.\nVýznamnou osobností počátku 19. století byl mezi slovinci Jernej Kopitar, cenzor z Vídně, jazykovědec a autor jedné ze slovinských gramatik (\"Grammatik der slavische Sprache in Krain, Kärnten und Steiermark\"). Jako jeden z mála se pokoušel překonat roztříštěnost Slovinců do řady údolí, dialektů a regionálních příslušností a stanovit jednu normu slovinského jazyka. Rovněž definoval národní program Slovinců, který měl být založen na častém kontaktu vzdělanců s prostými sedláky, aby tak bylo možné získat co nejvíce lidí pro národní věc. Jernej Kopitar byl žákem Josefa Dobrovského a sám později učitelem mnohých dalších vzdělanců, obrozenců a literátů. Kromě již zmíněného Vuka Karadžiće se jednalo např. o Janeze Nepomuka Primice, Matiju Šnajdra, Urbana Jarnika, Valentina Staniče, Matevže Ravnikara, France Metelka, či Petera Danjka. Dva poslední zmínění autoři zasáhli svými návrhy i do slovinské \"abecední války\", tedy sporu o budoucí zápis slovinského jazyka, který byl nedílnou součástí slovinského národního obrození.\n\nSlovinské národní obrození bylo chronologicky oproti např. chorvatskému o cca deset let zpožděno. Slovinští tvůrci té doby byli nicméně v dobrém kontaktu se všemi jižními Slovany; Stanko Vraz úzce spolupracoval s chorvatskými básníky a Jernej Kopitar poskytl mentorování budoucímu srbskému lingvistovi a etnologovi, Vuku Karadžićovi. Myšlenka jihoslovanské vzájemnosti, manifestovaná právě ilyrským hnutím, však ve Slovinsku i přes určité počáteční sympatie nakonec nepadla na úrodnou půdu. Čátečně tomu bylo proto, že za základ \"ilryského jazyka\" si chorvatští vzdělanci vzali nářečí blízké Dubrovníku (a také Srbsku), a nikoliv Slovincům bližší záhřebskou kajkavštinu. Jediné, co přežilo z myšlenky jednotného jihoslovanského jazyka, byla chorvatská (a též i srbská) abeceda - gajice, která ukončila dlouhodobé spory, jestli má být přijata historická, či progresivní abeceda.\n\nRomantické období se začalo ve slovinské literatuře projevovat kolem roku 1830. Hlavním iniciátorem romantismu byl literární časopis (almanach) \"Kranjska čbelica\", jejímiž autory byli Matija Čop a France Prešeren. Oba dva spolupracovali ještě s Mihou Kasteljicem či Andrejem Smolem.\n\nHlavním \"národním básníkem\" slovinské romantické literatury se stal France Prešeren. Jeho Věnec sonetů (část) a Básně byly ukázkou evropské romantické tvorby a zároveň také i slovinským národním manifestem. Požadoval v nich autonomii slovinských zemí a svébytnost národa, což ve své době byly ideje nejen revoluční, ale také nebezpečné - a proto jeho nejznámější báseň, \"Zdravljica\" (dnes je její část slovinskou hymnou) - vyšla až v roce 1848. Význam, který Prešern sehrál pro domácí tvorbu je podobný, jako je tomu např. u Branka Radičeviće v případě literatury srbské, či Karla Hynka Máchy u české literatury.\n\nSlovinské romantické období skončilo revolučním rokem 1848/1849.\n\nV polovině 19. století si Slovinsko procházelo střetem mezi generací tzv. staroslovinců a mladoslovinců. První, konzervativněji zaměřená skupina, se ve své literární tvorbě zabývala především velebením vlasti a Rakouské monarchie. Druhá z nich se naopak soustředila na přejímání evropských vlivů a jejich uplatnění v domácí tvorbě. Obě generace však hledaly něco nového a tvorba romantika Prešerna mezi jejich cíle nepatřla. Jeho dílo tak nebylo prezentováno a namísto něho poukazoval dobový tisk a společnost na jiné autory. Iniciativní byli nejprve staroslovinci v čele s Janezem Bleiweisem. Utvářeli téměř po deset let (v období tzv. Bachova absolutismu) podobu aktuální literární tvorby. Oficiálně se drželi osvětových idejí, jejich heslo znělo \"Vše za víru, vlast a císaře!\" Až později se do popředí dostala druhá skupina mladoslovinců. Vůdčí realistickou osobností se tak stal mladoslovinec Fran Levstik, který definoval program literární (realistický) i politický. Své myšlenky publikoval v časopise \"Slovenski glasnik\", který vycházel v letech 1858 - 1868 a který byl ve své době jediným povoleným literárním časopisem, který vycházel ve slovinštině. Levstik se vyslovil za tvorbu, která vzniká v podmínkách domácích, drží se domácích vzorů a jako pevně konstituovaná teprve přichází do kontaktu s dalšími evropskými národy a kulturami.\n\nDruhá polovina 19. století se i ve Slovinsku stala ovšem nakonec etapou realismu. Nejednalo se ovšem o realismus čistý. Doplňovala jej totiž celá řada pozdně romantických, preromantistických, či jiných tendencí. Jednotliví autoři se orientovali k různým, vzájemně odlišným proudům. Fran Levstik, Josip Jurčič, či Josip Stritar byli zástupci spíše romanticky laděného realismu, práce Ivana Tavčara jsou považovány za ukázku realismu poetického. Podobně jako i v jiných evropských zemích, i v těch slovinských se v druhé polovině 19. století souběžně s realismem začal projevovat i vliv naturalismu, který kritizoval především poměry ve vysoké společnosti. Jednalo se však pouze o vliv, nikoliv jasný proud, ke kterému by bylo možné přiřadit skupinu literárních tvůrců. Nejvíce se vliv naturialismu projevil nicméně u Frana Govekara. Do jisté míry ještě přežívaly myšlenky ilyrismu, avšak po nějaké době nakonec převážila idea rozšíření samostatného slovinského jazyka.\n\nMezi realistické básníky této doby se zařadili Simon Gregorčič a Anton Aškerc.\n\nSlovinsko konce 19. století procházelo celou řadou složitých procesů; industrializace vedla k nárůstu městského obyvatelstva, a tedy obyvatelstva, jehož jazykem byla právě slovinština, nikoliv němčina, nebo italština. Hlavním tématem slovinských realistických autorů se stal život na vesnici, v tradiční společnosti. Takové obrazy se nacházejí např. v tvorbě Janeze Mencingera, Janka Kersnika, Ivana Tavčara a podobně jako tomu bylo i v jiných středoevorpských literaturách, i ony jsou značně idealizovány.\n\nObdobí moderny začalo ve Slovinsku s nástupem 20. století a skončilo s poválečným zapojením Slovinska do Státu SHS a úmrtím Ivana Cankara v roce 1918. Slovinská moderna zcela přirozeně sledovala vzory a trendy z Vídně. Jejím hlavním posláním byla především vzpoura proti dosavadní literární praxi a hledání nového.\n\nHlavní osobností slovinské moderny byl sociálně laděný Ivan Cankar, obhájce jednoty jihoslovanských národů. Dalšími významnými tvůrci byli Oton Župančič, Josip Morn, nebo Dragotin Kete.\n\nDíky vzniku jednotného jihoslovanského státu se kulturní styky mezi jednotlivými národy Jugoslávie upevnily a kulturní výměna zrychlila. Podobně jako v sousedním Chorvatsku, i ve slovinském prostředí meziválečného období proto dominoval především expresionismus. Hlavním slovinským expresionistou se stal Srečko Kosovel. Dalšími expresionistickými autory pak byli Alojz Gradnik, Stanko Majcena, Mirana Jarce, či Antona Vodnika. Expresionisté ve své tvorbě vyjadřovali pocit strachu, úzkosti, osamění a napětí a každý z nich si našel nakonec cestu k svému vlastnímu směru.\n\nSociální literatura, která dominovala jugoslávské tvorbě 30. let byla patrná i ve Slovinsku. Stala se základem tvorby, kterou ideově protežoval především komunistický režim v 50. letech 20. století. Představiteli sociálního proudu v meziválečné slovinské literatuře byli např. Miško Kranjec, Prežihov Voranc, či Ciril Kosmac, nebo Anton Ingolić. Poslední z uvedené čtveřice byl dokonce komunistický aktivista.\n\nI ve Slovinsku byla v poválečném období hlavním tématem druhá světová válka, resp. zkušenosti a prožitky mnohých autorů z období tohoto konfliktu. Nemálo slovinských spisovatelů bylo aktivně zapojeno do partyzánského hnutí. Mezi ně patřili např. Matej Bor, Karel Destovnik-Kajuh apod. Socialistický realismus dominoval pouze v krátkém období po skončení konfliktu, až po roztržku Tita se Stalinem. Podobně jako i jiných republikách Jugoslávie, i ve Slovinsku žádali autoři diskuzi o vlastní tvorbě a možnost uplatnění i jiných tvůrčích stylů, k čemuž také v polovině 50. let 20. století došlo.\n\nVe Slovinsku nastoupil v polovině 50. let 20. století nový proud tzv. intimismu, jehož ústředním tématem především bylo vyjádření básníkovy nespokojenosti se životem a okolím prostřednictvím nářku v přírodě. Zakladatelem tohoto směru byl básník Ivan Minatti, pokračovatelem pak Lojze Krakar. Alespoň omezená, ale přítomná umělecká svoboda vedla k i rozmachu dalších literárních směrů, mnohdy i oživení těch předválečných.\n\nPostmoderní proudy si našly své místo na přelomu 60. a 70. let 20. století i ve slovinské literatuře. Jednalo se například o magický realismus, existencialismus apod.\n\nMezi spisovatele postmoderního období slovinské literatury se řadí Boris A. Novak, Marko Kravos, Drago Jančar, Evald Flisar, Tomaž Šalamun, Brina Svit, Janko Ferk, а Cvetka Lipuš.\n\nDominantním autorem se ovšem stal Edvard Kocbek. Ten rozboural normy jugoslávského komunistického řádu velmi rychle. Ve svém díle \"Strach a odvaha\" (slovinsky \"Strah in pogum\") předložil čtenářům zcela jiný obraz partyzánských bojovníků, než bylo od autorů očekáváno. Vzhledem k tomu, že po skončení války byly po několik let až desítek let události spojené s partyzánským hnutím jedním z dominantních témat jugoslávské literatury, vyvolalo dílo nemalý rozruch.\n\nVe slovinské literatuře po roce 1970 dominují Drago Jančar, Aleš Debeljak a Tomaž Šalamun.\n\n\n"}
{"id": "875814", "url": "https://cs.wikipedia.org/wiki?curid=875814", "title": "Ed Sheeran", "text": "Ed Sheeran\n\nEd Sheeran, vlastním jménem Edward Christopher Sheeran (* 17. února 1991 Halifax) je anglický zpěvák a textař s irskými kořeny. \n\nNa začátku roku 2011 vydal nezávislé EP jménem \"No. 5 Collaborations Project\", díky kterému si ho všimlo vydavatelství Asylum/Atlantic Records. Pozornost si získal zejména díky singlům „\"The A Team\"“, „\"Lego House\"“ a „\"I See Fire\"“. \n\nJeho debutové album \"+\" vydané v roce 2011 ve Spojeném království získalo platinové ocenění. V roce 2012 získal dvě ceny BRIT Awards, a to za nejlepšího sólového zpěváka a britskou hvězdu roku, zatímco song „\"The A Team\"“ získal cenu Ivora Novella za nejlepší song, co se týče hudby a textu. \n\nSheeran se narodil v Hebden Bridge poblíž Halifaxu ve West Yorkshiru, ale přestěhoval se do Framlinghamu. Je synem Johna Sheerana a Imogen Lock. Má staršího bratra Matthewa, který je skladatel klasické hudby. Byl vychován v katolické rodině. Od čtyř let zpíval v místním kostelním sboru, ve velmi mladém věku se naučil základy hry na kytaru a při studiích na Thomas Mills High School ve Framlinghamu začal skládat písničky. Jako teenager byl přijat do National Youth Theatre.\nV roce 2008 se přestěhoval do Londýna, aby se mohl více zaměřit na svou hudební kariéru. \n\nDne 20. ledna 2018 oznámil své zasnoubení se svou přítelkyní Cherry Seaborn, kterou si téhož roku vzal za manželku.\n\nS nahráváním svých skladeb začal v roce 2005 a vydal také svoje první EP nazvané \"The Orange Room\". Roku 2008 se ucházel o roli v seriálu stanice ITV Britannia High. V roce 2009 vydal další EP nazvané \"You Need Me\" a přidal se na koncertní tour ke zpěvákovi Just Jackovi. V tomto roce odehrál 312 koncertů. Spolupracoval na písničkách s Leddrou Champan a na písničce \"Fuck You\" od Cee Lo Greena. V únoru roku 2010 nahrál své video na SB.TV, a raper Example ho přizval na svojí tour. V únoru 2010 vydal EP Loose Change, na kterém se objevil jeho pozdější debutový singl „\"The A Team\"“.\n\nV dubnu 2010 si zakoupil letenku do Los Angeles a jeden večer si \nho všiml v baru \"The Foxxhole\" Jamie Foxx, který mu nabídl nahrávací smlouvu. Ten samý rok vydal EP \"Ed Sheeran: Live at the Bedford\" a \"Songs I Wrote with Amy\", pro které napsal písničky se zpěvačkou a skladatelkou Amy Wadge.\n\n8. ledna 2011 vydal své nezávislé EP \"No. 5 Collaborations Project\", na kterém se objevily písničky s umělci jako Wiley, JME, Devlin, Sway a Ghetts. Se svým EP se umístil na 2. místě v žebříčku iTunes. O několik měsíců později podepsal nahrávací smlouvu s Asylum/Atlantic Records.\n\n26. dubna 2011 vystoupil se svým debutovým singlem „The A Team“ v televizní show Later... with Jools Holland. O šest týdnů později byla písnička digitálně vydána ve Velké Británii. Písnička byla zvolena hlavním singlem jeho debutového studiového alba nazvaného +. Písnička se umístila na 3. místě na žebříčku UK Singles Chart a za první týden se prodalo přes 58 000 kopií. Singl se brzy dostal do TOP 10 v zemích jako Austrálie, Německo, Irsko, Japonsko, Lucembursko nebo Nový Zéland. Ed oznámil, že jeho druhý singl „\"You Need Me, I Don't Need You\"“ bude vydán 28. srpna. Singl se umístil na 4. místě v žebříčku UK Singles Chart. „\"Lego House\"“ byl vydán jako třetí singl a v Top 10 se objevil v Austrálii, Irsku, Skotsku a na Novém Zélandu. Singl „Drunk“ byl vydán 19. února a umístil na 9. místě.\n\nJeho debutové album + bylo vydáno 12. září 2011 a za první týden se prodalo 102 000 kopií. Získalo platinový certifikát celkem šestkrát. V březnu 2012 bylo prodáno 1 021 072 kopií ve Velké Británie. Písnička „\"Moments\"“ na debutovém albu skupiny One Direction byla vydána v listopadu roku 2011 a Ed stál za textem. 21. února 2012 obdržel ceny Brit Awards v kategoriích Nejlepší britský mužský sólo umělec a Britský průlomový akt roku. 10. ledna 2012 bylo oznámeno, že Ed podpoří skupinu Snow Patrol na jejich tour po Spojených státech. V březnu 2012 se připojil k Taylor Swift a její písničce „Everything Has Changed“, kterou společně s Taylor napsal a poskytl vokály. Znovu spolupracoval se skupinou One Direction na písničkách \"Over Again a Little Things\". Písnička „The A Team“ byla nominovaná na cenu Grammy.\n\nOd března do září roku 2013 dělal předskokana na koncertní tour Taylor Swift. Vydal svůj další singl „\"I See Fire\"“, který se objevil při závěrečných titulcích filmu , stejně tak jako na filmovém soudtracku.\n\n23. června 2014 bylo vydáno druhé studiové album nazvané \"×\" (čteno jako multiply). Pilotním singlem se stala skladba \"Sing\". Bylo nahráno v Los Angeles s producentem Rickem Rubinem. Singl Sing byl vydán 7. dubna 2014. 8. října 2014 byl vydán videoklip s písničkou „\"Thinking Out Loud\"“, na kterém Ed tančí. Během 24 hodin video zhlédlo přes 3 miliony diváků.\n\nRoku 2015 vytvořil píseň \"Photograph\", která je podobná písni \"Amazing\" od Matta Cardela. Videklip k písni Photograph je složen z Sheeranových videí, která ho zobrazují od narození až po současnost.\n\nNa začátku roku 2017 se Ed po roční pauze vrátil s dvěma novými singly („\"Castle On The Hill\"“ a „\"Shape Of You\"“), které jsou součástí nového alba ÷. To bylo světovými médii přijato poměrně kladně – na serveru Metacritic obdrželo skóre 62 ze 100. Na serveru YouTube se videoklip k písni Shape of you stal s více než 4 miliardami zhlédnutími druhým nejsledovanějším videem. V české recenzi webu iReport byl pak Sheeran za počin velmi pochválen a získal plný počet bodů.\n\nObjel diváky s divide albem. Byla velkolepá show.\n\n\n\nECHO \n\n\n\n\n\n\n\n\n\n\n\n\n\n\n"}
{"id": "875817", "url": "https://cs.wikipedia.org/wiki?curid=875817", "title": "Spring Breakers", "text": "Spring Breakers\n\nSpring Breakers je americký film natočený v roce 2012 režisérem Harmony Korine, s herci v hlavních rolích: Selena Gomezová, Vanessa Hudgens, Ashley Benson, Rachel Korine, a James Franco. Příběh pojednává o čtyřech vysokoškolských studentkách, které se rozhodly vykrást fast food, aby měly peníze na zaplacení jarních prázdnin.\n\nFaith (Selena Gomezová), Candy (Vanessa Hudgens), Brit (Ashley Benson), a Cotty (Rachel Korine) jsou nejlepší kamarádky už od základní školy. Bydlí spolu na koleji a chtějí zažít nějaké dobrodružství. Na jarní prázdniny chtějí odjet na Floridu, tak se rozhodnou vykrást restauraci, aby měly z čeho svůj výlet zaplatit. Během pobytu na Floridě je na párty zadrží policie, a za držení drog skončí ve vězení. Alien (James Franco), dealer drog a zbraní, za ně zaplatí kauci, aby pro něj na oplátku odvedly špinavou práci.\n\nHarmony Korine uvedl, že napsal scénář k filmu Spring Breakers částečně proto, aby si vynahradil všechny svoje jarní prázdniny, během kterých se věnoval skateboardingu a přišel tedy o příležitosti k prožití nezapomenutelných zážitků, které prožili jeho spolužáci na Floridě. Původní obsazení hlavních ženských rolí mělo být: Jessica Bielová, Vanessa Hudgens, Rachel Korine a Emma Roberts. Jessica Bielová a Emma Roberts ale nakonec ve filmu nepůsobí kvůli neshodám, které se nepodařilo vyřešit. Postava, kterou ve filmu hraje James Franco je inspirována Floridským rapperem jménem Dangerous.\n\nFilm vydělal 14,1 milionů dolarů v Severní Americe a 17,6 milionů dolarů v ostatních oblastech, celkově tak vydělal 31 milionů dolarů po celém světě. Rozpočet filmu činil 50 milionů dolarů. Za první víkend docílil šesté nejvyšší návštěvnosti, kdy vydělal 4,8 milionů dolarů.\n\nFilm získal pozitivní kritiku. Na recenzní stránce Rotten Tomatoes získal z 168 započtených recenzí 66 procent. Na serveru Metacritic snímek získal z 40 recenzí 63bodů ze sta. Na Česko-Slovenské filmové databázi snímek získal 49%.\n\nAčkoliv se zatím Spring Breakers nedostali v České republice na DVD ani Blu-ray disky, je možné je zístat nově přes iTunes Store s českými titulky.\n\nSpring Breakers je soundtrack album stejnojmenného filmu, vydané 19. března 2013.\nPro představu je možné soundtrack alespoň částečně poslechnout online\n\n"}
{"id": "875818", "url": "https://cs.wikipedia.org/wiki?curid=875818", "title": "Chotkovský palác", "text": "Chotkovský palác\n\nChotkovský palác (něm. \"Palais Chotek\") ve Vídni je rozsáhlá palácová budova ve stylu novorenesance. Nachází se v 9. vídeňském městském obvodu Alsergrund, na Währinger Straße č. 28.\n\nPalác byl vystavěn v letech 1871 až 1874 architektem Lotharem Abelem na zakázku hraběte Otty Chotka jako podlouhlá, jednopatrová a přísně historizující stavba ve stylu novovídeňské renesance.\n\nPozději byl palác navýšen o jedno patro a od roku 1891 jej majitel pronajal firmě Friedrich Otto Schmidt, který zde měl ateliér starožitného nábytku. Tatáž firma palác v roce 1904 koupila a zřídila zde své sídlo. Firma patřila mezi přední designéry nábytku a spolupracovala s mnoha věhlasnými umělci, mimo jiné například s Adolfem Loosem.\n\nPři spojeneckých náletech v roce 1945 byl palác silně poškozen, ale brzy po válce se dočkal restaurace.\n\n\n"}
{"id": "875819", "url": "https://cs.wikipedia.org/wiki?curid=875819", "title": "Kling Klang Studio", "text": "Kling Klang Studio\n\nKling Klang Studio je soukromé nahrávací a hudební studio německé hudební skupiny Kraftwerk. Zakládající členové skupiny Ralf Hütter a Florian Schneider-Esleben si toto studio zřídili na počátku 70. let v Düsseldorfu na ulici Mintropstraße, číslo popisné 16. \nStudio sloužilo pouze členům Kraftwerk a navštívit jej se podařilo pouze několika málo externím osobám.\nStudio, jehož lokace blízko düsseldorfského hlavního nádraží tomu napomáhala, se stalo vyhledávaným místem fanoušků skupiny. Zřejmě z tohoto důvodu poté, co Florian Schneider na přelomu let 2007/2008 opustil skupinu, zakoupil Ralf Hütter nový pozemek v lokalitě Mollsfeld u města Meerbusch, kde vybudoval studio nové.\n"}
{"id": "875820", "url": "https://cs.wikipedia.org/wiki?curid=875820", "title": "Měřická věž", "text": "Měřická věž\n\nMěřická věž (neodborně též \"triangulační věž)\" je nejčastěji dřevěná, někdy též zděná signalizační stavba trigonometrického bodu. Měřická věž měla zpravidla dvě základní funkce: signalizace bodu polohového bodového pole (při cílení na tento bod) a zvýšené postavení měřického stroje (při cílení z tohoto bodu) při triangulačních pracích. Věž byla konstruována tak, aby bránila vzájemnému ovlivňování průvodními jevy těchto funkcí (např. přenos vibrací ze signalizační části na měřický stroj). Mezi příslušná konstrukční opatření patří zejména stavba věže jako dvou nezávislých konstrukcí u dřevěných věží a konstrukce zdí u zděných věží.\n\nPodle V. Kolomazníka byla stavba měřické věže před rokem 1920 zcela výjimečnou a jejich konstrukce nebyla v tehdejší odborné literatuře vyčerpávajícím způsobem popsána. Konstrukce těchto věží se vyznačovala předimenzováním konstrukčních prvků, které ale nazajišťovaly požadovanou stability konstrukce, naopak umocňovaly vnitřní síly vznikající následkem vysychání dřeva apod. Z tohoto důvodu bylo častěji místo stavby věže voleno exentrické stanovisko a to až 200 metrů vzdálené. Dřevěné měřické věže proto na území dnešní České republiky vznikaly zejména až po roce 1920 podle návodu V. Kolomazníka, později zařazeného do Instrukce A v období budování Jednotné trigonometrické sítě katastrální. Měřickým věžím je v této instrukci věnováno celých 9 stran (bez obrazových příloh), na kterých je podrobný konstrukční popis a stavební postup.\n\nStavba měřických věží byla možná pouze výjimečně. Podmínky za nichž bylo možno věže stavět lze shrnout do následujících kritérií:\nK samotné stavbě bylo najímáno 5 – 6 dělníků, z toho 2 tesaři. Stavební materiál byl ideálně místního původu. Při stavbě se z technického hlediska mělo dbáti zejména na přesnou centraci observačního sloupu nad bodem a správné vzájemné pozice jednotlivých konstrukčních prvků.\nZ ostatních hledisek byl v instrukci kladen důraz zejména na bezpečnost pracovníků, dále pak na minimalizaci škod v okolí stavby.\n\nVětšina věží byla kónického tvaru, zcela výjimečně se ve stísněných podmínkách stavěly věže přímé. Výška věže byla dána překážkami (typicky stromy), přes které bylo nutno cílit a které převyšovalo alespoň o dva metry. \nKonstrukce je podle instrukce rozdělena následující konstrukční prvky:\n\nV průběhu budování Astronomicko-geodetické sítě (AGS) bylo v letech 1936 − 1942 na území Čech postaveno devět zděných měřických věží. Konstrukce stavby podobně jako u dřevěných věží zajišťuje co nejvyšší stabilitu – například u věží kruhového půdorysu je konstrukce tvořena dvěma soustřednými válci. Konstrukce i stavební materiál (cihlové nebo kamenné) se však u jednotlivých věží se liší. Měřický bod je zpravidla stabilizován mosazným čepem v podlaze věže. Samotné měření bylo prováděno z několika observačních pilířů na věži. Observační pilíře jsou zděné o délce strany cca 45 – 60 cm, centrace stroje je možná na otvor v mosazném čepu zabetonovaném v horní části pilíře.\n\nPodrobnosti u jednotlivých věžích jsou uvedeny níže:\n\nOcelové měřické věže byly vybudovány z lešenářských trubek pro vojenské účely v nepřístupné části výcvikového prostoru v Brdech. Jednalo se nejméně o dvě věže na vrcholech Jordán, z které k roku 2015 zbývají pouze základy a Koruna, postavená v roce 1963 se záměrným cílem ve výšce 19 metrů, která je stále evidována jako signál bodu polohového bodového pole 000921240010.\n\nArchiválie k problematice měřických věží lze nalézt v Ústředním archivu zeměměřictví a katastru v sídle ČÚZK v Praze Kobylisích ve sbírkách v/1 (fotografie), v/4 (diapozitivy), v/5 (negativy).\n"}
{"id": "875821", "url": "https://cs.wikipedia.org/wiki?curid=875821", "title": "Guy Delisle", "text": "Guy Delisle\n\nGuy Delisle (* 19. ledna 1966, Québec) je kanadský autor komiksů.\n\nStudoval animaci na Sheridan College v Oakville a poté pracoval po celém světě (Kanada, Francie, Izrael, Čína).\nV Barmě a Izraeli pobýval jako doprovod své manželky, která pracuje pro organizaci Lékaři bez hranic. Zkušenosti zúročil v komiksu \"Chroniques de Jérusalem\", který byl v roce 2012 oceněn . V Česku vyšly čtyři knihy, v překladu Kateřiny Reinischové.\n\n\n"}
{"id": "875822", "url": "https://cs.wikipedia.org/wiki?curid=875822", "title": "Ja'ir Lapid", "text": "Ja'ir Lapid\n\nJa'ir Lapid ( , * 5. listopadu 1963 Tel Aviv) je izraelský politik, poslanec Knesetu za stranu Ješ atid a bývalý ministr financí v třetí Netanjahuově vládě.\n\nPůvodní profesí herec, novinář, spisovatel a televizní komentátor, založil v dubnu 2012 politickou stranu Ješ atid (doslova „Budoucnost existuje“), se kterou kandidoval v předčasných parlamentních volbách v lednu 2013. Jeho strana zaznamenala překvapivý úspěch a se ziskem 19 poslaneckých mandátů se stala druhou největší stranou Knesetu. Následně se stala součástí vlády Benjamina Netanjahua, v níž Lapid získal post ministra financí. V prosinci 2014 jej premiér z této pozice odvolal. Jako důvod uvedl jeho neustálé napadání vládní politiky. Zároveň navrhl rozpustit parlament a uspořádat předčasné parlamentní volby.\n\nMandát obhájil rovněž ve volbách v roce 2015.\n\nJeho otcem byl někdejší izraelský ministr spravedlnosti Tommy Lapid.\n\n"}
{"id": "875826", "url": "https://cs.wikipedia.org/wiki?curid=875826", "title": "NUANCE", "text": "NUANCE\n\nNUANCE je obchodní značka české firmy NUANCE Wedding Group, s.r.o. zabývající se výrobou svatebních a společenských šatů a provozem svatebního domu, který sdružuje více svatebních oborů. NUANCE svatební dům má licenci španělského koncernu Pronovias Barcelona pro český trh. V NUANCE svatebním domě jsou poskytovány služby související se svatbou, zejména prodej svatebních a společenských šatů vlastní značky a Pronovias, prodej pánských obleků německé značky Wilvorst, prodej obuvi značky Rainbow z Velké Británie, výroba a prodej snubních prstenů české značky Esterstyl, výroba a prodej šatů, doplňků a dekorací NUANCE, výroba a prodej svatebního cukroví české značky Anna Magdaléna, realizace květinových dekorací. Zastřešení několika svatebních oborů formou butiků pod jedním logem je inovativním původním projektem NUANCE Wedding Group.\n\nFirma NUANCE vznikla roku 1990 v Sedlčanech. Svou první provozovnu otevřela ve vestibulu kina tamtéž. Vyráběla, prodávala a pronajímala společenský sortiment a jeho část dovážela z Ruska a Polska. V roce 1992 přesídlila do Příbrami, získala licenci pařížské firmy Pronuptia pro ČR a opustila společenské oděvy ruské a polské provenience . V roce 1995 zřídila s Pronuptia de Paris pobočky v Českých Budějovicích a Ústí nad Labem, roku 2001 v Liberci, a je do roku 2006 součástí sítě s 11 pobočkami v ČR a SR: Praha (2x), Příbram, České Budějovice, Jičín, Ústí nad Labem, Liberec, Ostrava, Brno, Banská Bystrica, Bratislava. Tato franšízová síť svatebních salonů byla největší v ČR.\n\nV roce 2009 získala NUANCE licenci toho času největšího evropského výrobce svatebních šatů, španělské firmy Pronovias, a zřídila svatební dům, první svého druhu v ČR , v Praze na Národní třídě. V roce 2010 vyhodnotila redaktorka iDnes Dvořáková-Lešková tento salón jako nejlepší ze sedmi testovaných v Praze .\n\nLogo NUANCE evokuje turistickou značku se zlatým středem. Logo se objevuje ve spojitosti se svatební branží v masmédiích. Jméno NUANCE je registrovaná ochranná známka, zapsaná ÚPV v Praze. \n\nFirma NUANCE provozuje svatební dům v Praze a svatební salon v Českých Budějovicích, je hlavním tzv. premium dealerem Pronovias Barcelona v ČR. 12 let vydává časopis NUANCE svatební magazín, ve kterém publikuje aktuální kolekce svatebních šatů a rozhovory se známými osobnostmi. \nPod jménem NUANCE probíhá každoročně běžecký závod NUANCE half marathon a svatební veletrh v Hluboké nad Vltavou. \n\n"}
{"id": "875843", "url": "https://cs.wikipedia.org/wiki?curid=875843", "title": "Parallel Lines", "text": "Parallel Lines\n\nParallel Lines je třetí studiové album americké skupiny Blondie. Jeho nahrávání probíhalo od června do července 1978 v newyorském studiu Record Plant Studios. Album vyšlo v září téhož roku u vydavatelství Chrysalis Records. Jde o první album skupiny, které produkoval Mike Chapman. Ten se skupinou spolupracoval na několika dalších albech.\n\n"}
{"id": "875844", "url": "https://cs.wikipedia.org/wiki?curid=875844", "title": "Martin Nešpor", "text": "Martin Nešpor\n\nMartin Nešpor (* 5. června 1990, Praha, Československo) je český fotbalový útočník a bývalý mládežnický reprezentant, od července 2018 působící v klubu SK Sigma Olomouc. Nastupuje na hrotu útoku. Mimo Česko působil na klubové úrovni v Polsku a Albánii.\n\nJe odchovancem mužstva Bohemians 1905. Před sezonou 2009/10 se propracoval do prvního mužstva. Celkem za Bohemins během tří let odehrál 54 ligových střetnutí, ve kterých se 8× gólově prosadil.\n\nV létě 2012 přestoupil do mužstva FK Mladá Boleslav. Ve 13. ligovém kole v listopadu 2012 v utkání proti AC Sparta Praha se hlavou srazil s útočníkem soupeře Václavem Kadlecem. Nešpor srážku odnesl tržnou ránou na hlavě, Kadlec měl proraženou lebku a musel se podrobit operaci. V sezóně 2012/13 se Martin probojoval s Mladou Boleslaví do finále českého fotbalového poháru proti Jablonci. Zápas dospěl po remíze 2:2 do penaltového rozstřelu, který mladoboleslavští prohráli poměrem 4:5. 23. srpna 2013 zařídil svým gólem remízu 1:1 v ligovém utkání proti domácí Dukle Praha. 9. listopadu 2013 vstřelil v úvodu utkání patičkou efektní gól proti Viktorii Plzeň, míč mu poslal také patičkou Jan Štohanzl. Boleslav nakonec podlehla soupeři 1:2. Celkem za Boleslav nastoupil k 48 ligových zápasů, ve kterých nastřílel 14 branek.\n\nPřed sezonou 2014/2015 přestoupil do Sparty Praha, kde podepsal tříletý kontrakt. Do Mladé Boleslavi odešel na hostování výměnou za Nešpora Jiří Skalák. První soutěžní zápas za Spartu absolvoval 18. července 2014 v Superpoháru FAČR proti týmu FC Viktoria Plzeň (výhra 3:0), nastoupil v 86. minutě. 22. července 2014 nastoupil v odvetě 2. předkola Ligy mistrů UEFA proti estonskému klubu FC Levadia Tallinn (remíza 1:1). Dostal se do několika zakončení, ale gól nevstřelil (jednou trefil břevno). Sparta s celkovým skóre 8:1 postoupila do 3. předkola. První gól za Spartu v soutěžním zápase vstřelil v prvním ligovém kole 25. července 2014 proti Bohemians 1905 (výhra 2:1), když obral o míč kličkujícího brankáře Jiřího Havránka a pohodlně zavěsil do prázdné brány. Sparta se do základní skupiny Ligy mistrů neprobojovala, Nešpor nastoupil s týmem v Evropské lize UEFA 2014/15. V ročníku 2014/15 Nešpora provázely zdravotní komplikace kvůli kterým odehrál pouze tři ligová utkání, ve kterých vstřelil jeden gól.\n\nV létě 2015 zamířil ze Sparty na roční hostování s následnou opcí do polského klubu Piast Gliwice tehdy vedeného trenérem Radoslavem Látalem. Do klubu přišel ze Sparty společně se spoluhráčem Kamilem Vackem.\n\nV Ekstraklase za Piast debutoval v ligovém utkání 1. kola (20. 7. 2015) proti týmu Termalica Bruk-Bet Nieciecza (výhra 1:0), odehrál 69 minut. Měl vynikající start do sezóny 2015/16, v prvních pěti ligových kolech vstřelil 4 branky. Prosadil se postupně 2× proti Górniku Zabrze (výhra 3:2) a po jedné brance dal do sítě Cracovie (výhra 2:1) a Legie Varšava (výhra 2:1). Další gól dal v 9. kole hraném 19. 9. 2015 proti Lechia Gdańsk (výhra 2:1), když ve 44. minutě srovnával na 1:1. Svůj 6. gól v ročníku vstřelil proti Wisle Kraków 3. října 2015 v zápase 11. kola, když ve 45. minutě vstřelil jedinou a tudíž vítěznou branku zápasu. Posedmé v lize se trefil 20. 11. 2015 v utkání 16. kola v odvetě proti Termalice Bruk-Bet Nieciecza, ve 49. minutě zvyšoval na průběžných 4:2 (zápas skončil 5:3). Další branky docílil v zápase proti KS Cracovia v 19. kole hraném 5. 12. 2015, když v 52. minutě vsítil gól na 2:1 (utkání skončilo 2:2). Svůj devátý gól v ročníku dal ve 30. kole proti klubu Jagiellonia Białystok (výhra 2:0), když v 66. minutě vstřelil druhou branku. Podesáté se střelecky prosadil 1. 5. 2016 v zápase s Pogoń Szczecin (výhra 2:1) v nadstavbové části, když ve 35. minutě vstřelil gól na 2:1. Jedenácté branky docílil v střetnutí 6. kola nadstavby (celkově 36. kola) proti Ruch Chorzów (výhra 3:0). Celkem v ročníku 2015/16 nastoupil k 33 střetnutím, ve kterých vsítil 11 branek a společně s Josipem Barišićem se stal nejlepším střelcem mužstva. V sezoně s týmem dosáhl historického umístění, když jeho klub skončil na druhé příčce a kvalifikoval se do druhého předkola Evropské ligy UEFA. V létě 2016 Piast a Sparta dlouho vyjednávali o přestupu, ale nakonec se nedohodli na odstupném.\n\nV létě 2016 měl po návratu do Sparty nabídku od dánského celku Aalborg BK, nakonec se v srpnu 2016 stal spoluhráčem českého útočníka Michala Papadopulose v klubu Zagłębie Lubin. S vedením mužstva uzavřel kontrakt na tři roky.\n\nV září 2017 odešel na roční hostování s opcí na případný přestup do albánského klubu KF Skënderbeu Korçë, účastníka skupinové fáze Evropské ligy UEFA 2017/18. Hostování bylo v zimě ukončeno a Nešpor se vrátil do Zagłębie Lubin.\n\nV červenci 2018 se po třech letech působení v zahraničí vrátil do české ligy. S klubem SK Sigma Olomouc podepsal smlouvu na dva roky.\n\nAktuální k 28. květnu 2016\n\nMartin Nešpor nastupoval v roce 2011 za mládežnické reprezentace České republiky v kategoriích U20 a U21.\n\n"}
{"id": "875845", "url": "https://cs.wikipedia.org/wiki?curid=875845", "title": "Shane McMahon", "text": "Shane McMahon\n\nShane Brandon McMahon (* 15. ledna 1970) je americký podnikatel, který v současnosti působí jako výkonný ředitel a chairman YOU On Demand. Je členem rodiny McMahonových. Je to syn vlastníka WWE a CEO, Vince McMahona a kandidátky Spojených států amerických, Lindy McMahonové. Je také starší bratr Stephanie McMahonové Levesqueové a švagr Paula \"Triple H\" Levesqueho. Ve WWE pracoval po dobu celých 20.\n\nVe WWE byl jednou Evropský šampion a Hardcore šampion. Je členem čtvrté generace McMahonů.\n\nDne 22. 2. 2016 se vrátil do WWE a konfrontoval svého otce Vince McMahona s tím, že chce být generální manažer pro show RAW. Vince souhlasil pod podmínkou, že na WM 32 musí porazit The Undertakera v Hell In a Cell zápase.Zápas Prohrál ale i přesto dostal vedení RAW na další 4 týdny díky velké podpoře fanoušků.Na placené akci Payback Vince McMahon rozhodl že show RAW povede právě Shane a jeho sestra Stephanie kteří mají stejnou moc a jejich slova mají stejnou váhu.V současnosti působí jako komisař pro Smackdown Live\n\n14. září 1996 se oženil s Marissou Mazzolovou. Společně mají tři syny; Declana Jamese, Kenyona Jesse a Rogana. Declan se narodil 13. února 2004 s váhou 4 kg. Kenyon \"Kenny\" se narodil 26. března 2006 a Rogan v lednu 2010.\n\n\n"}
{"id": "875853", "url": "https://cs.wikipedia.org/wiki?curid=875853", "title": "Kerem Bulut", "text": "Kerem Bulut\n\nKerem Bulut (* 3. února 1990 v Sydney) je australský fotbalový útočník v současnosti působící v klubu Western Sydney Wanderers FC.\n\nSvou fotbalovou kariéru začal v NSWIS. Mezi jeho další kluby patří: Sydney FC, AIS, FK Mladá Boleslav a Akhisar Belediyespor, Karşıyaka SK.\n\nBulut nastupoval mj. za australskou reprezentaci do 20 let. Zúčastnil se Mistrovství světa hráčů do 20 let 2011 v Kolumbii, kde mladí Australané obsadili se ziskem jednoho bodu poslední čtvrtou příčku v základní skupině C.\n\n"}
{"id": "875866", "url": "https://cs.wikipedia.org/wiki?curid=875866", "title": "Curtiss-Wright VZ-7", "text": "Curtiss-Wright VZ-7\n\nCurtiss-Wright VZ-7 bylo americké letadlo VTOL postavené koncem 50. let 20. století na objednávku US Army společností Curtiss-Wright. Šlo o konstrukci se čtyřmi vrtulemi (konfigurace tzv. „quadrotor“). Stroj byl schopen vertikálního vzletu a přistání (VTOL).\n\nV roce 1956 oslovila US Army (konkrétně sekce Transportation Corps) letecké společnosti o návrhy na lehké víceúčelové vozidlo, které by kombinovalo všestrannost a operativní lehkost jeepu se schopností přeletět náročný nebo nesjízdný terén. Armádní činitelé si představovali jednoduchý a přitom robustní stroj („flying jeep“ nebo „aerial jeep“, létající jeep) schopný dopředného letu v malé výšce a režimu visení, který by po určitou dobu unesl 450 kg nákladu v letové hladině mezi 1,5 – 4 m. Návrhy vytvořilo vícero firem, z nich byly na začátku roku 1957 pro vývoj prototypů vybrány společnosti Curtiss-Wright, Piasecki Aircraft Corporation a Chrysler.\n\nOddělení firmy Curtiss-Wright v Santa Barbaře (dříve Aerophysics Development Corporation) obdrželo od armády kontrakt na stavbu dvou prototypů, které dodalo v roce 1958. Stroje měly výrobní čísla 58-5508 a 58-5509. VZ-7 měly hranatý trup s nekrytou sedačkou pro pilota, palivovými nádržemi a letovým řízením. Po obou stranách trupu se nacházely dvě vrtule (celkem tedy čtyři), původně chráněné kovovým lemováním, později bez něho. Podvozek byl tříbodový s jedním kolem vepředu a dvěma na vzpěrách po boku zadní části trupu. Platforma byla snadno manévrovatelná a jednoduchá na ovládání. Stroj se během zkoušek jevil dobře, ale nenaplňoval zcela požadavky armády a tak byl v roce 1960 vrácen výrobci.\n\nJeden VZ-7 je ve sbírce leteckého muzea US Army (United States Army Aviation Museum) ve Fort Rucker v Alabamě.\n\nData z:\n\n\n\n\n"}
{"id": "875870", "url": "https://cs.wikipedia.org/wiki?curid=875870", "title": "Dětská autosedačka", "text": "Dětská autosedačka\n\nDětská autosedačka je bezpečnostní prvek sloužící ke zvýšení bezpečnosti přepravy dětí. V Evropské unii byla povinnost použít autosedačku od narození do 36 kg a do 150 cm výšky dítěte uzákoněna nařízením 2003/20/ES.<ref name=\"Zákon č. 361/2000\">Zákon č. 361/2000 Sb., o provozu na pozemních komunikacích a o změnách některých zákonů (zákon o silničním provozu), část první, Hlava II, Díl 1, § 6 upravuje povinnost užití dětských autosedaček ve vozidle.</ref>\n\nSedačky se dělí podle velikosti (hmotnosti) dětí, pro které jsou určeny, do čtyř skupin označených číslicemi 0-3. Některé sedačky kombinují více skupin. Ačkoliv je udávaný rozsah hmotností dítěte, neměla by hlava vyčnívat ze sedačky, proto se doporučuje přejít na vyšší skupinu i dříve, než dítě dosáhne limitní hmotnosti.\n\nPodle způsobu uchycení do vozidla se sedačky dělí na upevňované pomocí bezpečnostních pásů a upevňované technologií ISOFIX. Existují sedačky umožňující oba způsoby přichycení.\n\nJe určena pro děti od narození do hmotnosti 9-10 kg, tedy zhruba až do 1 roku. Nejčastěji se jim říká lidově \"vajíčko\". Jde o jakýsi košík, ve kterém dítě napůl leží. Tyto sedačky se umisťují tak, že dítě je ve vozidle umístěno proti směru jízdy, což je dle nárazových zkoušek považováno za bezpečnější polohu. Tyto sedačky lze umístit i na přední sedadlo za předpokladu vypnutého předního airbagu.\n\nJe určena pro děti od narození do cca 13 kg, tedy asi do roku a čtvrt.\n\nJe určena pro děti do 18 kg, udává se cca 2,5-3 roky věku dítěte. Skupiny 0 a 1 mají vlastní, pětibodový pás k fixaci dítěte.\n\nJe určena pro děti do 36 kg. Sedačka v tomto případě slouží již pouze ke zmenšení prostoru mezi sedadlem vozidla a bezpečnostním pásem, dítě je upevněno běžným bezpečnostním pásem.\n"}
{"id": "875875", "url": "https://cs.wikipedia.org/wiki?curid=875875", "title": "Na'ama (jméno)", "text": "Na'ama (jméno)\n\nNaamah je ženské křestní jméno hebrejského původu. Vykládá se jako \"příjemná\", \"milá\".\n\n\n"}
{"id": "875876", "url": "https://cs.wikipedia.org/wiki?curid=875876", "title": "Alena Matějka", "text": "Alena Matějka\n\nAlena Matějka M.A., Ph.D., \"rozená\" Alena Matějková (* 26. ledna, 1966, Jindřichův Hradec) je česká sochařka, výtvarnice a návrhářka skla.\n\nVzdělávala se v duchu české sklářské tradice a v období 1981–1985 studovala na sklářské střední škole v Kamenickém Šenově. V letech 1989–1997 byla studentkou profesora Kopeckého na Akademii umění, architektury a designu v Praze. V roce 1995 pobývala na dvouměsíční studijní stáži na Glasgow School of Art, obor keramika. V období 2000–2005 absolvovala postgraduální studium.\n\nVytváří skulptury z kamene, mramoru, skla i z ledu. Od malých děl plovoucích po vodě k rozsáhlým instalacím (například ve vyšehradských kasematech).\n\nPoužívá motivy dveří, fragmenty zdí, svícnů, královských korun, lodí, květin, osob a další. Nachází inspiraci v historických ornamentech, v mýtech a příbězích a ve svých představách. Její výtvory jsou často o světle.\n\nBěhem pobytu ve Skotsku v roce 1995 se zajímala o výzdobu prehistorických hrobek a navštěvovala místa dávného osídlení. Později vytvořila sérii skleněných kotlíků inspirovanou dojmy z této cesty.\n\nMezi známá díla patří \"Klesám, tedy jsem\", 2007, vana, vyrobená z jednoho bloku švédské červené žuly. Název je parafrází na Descartesovo \"Myslím, tedy jsem\". Práce trvala dva roky a dílo může být interpretováno několika způsoby.\n\nZa svá díla obdržela ocenění v Muranu, Itálie (1996) a Ebeltoftu, Dánsko (1997).\n\nZapojuje se do třírozměrných projektů, často se svým manželem Larsem Widenfalkem. Lars je sochař pracující převážně s kamenem. Mezi její práce patří například \"Artlantis\", \"Bed of Roses\" nebo \"Magic Carpet\", který je sestaven z těžkých skleněných závěsů. \n\n\n\n\n"}
{"id": "875878", "url": "https://cs.wikipedia.org/wiki?curid=875878", "title": "Elsner", "text": "Elsner\n\nElsner (Elsnerová), také Elßner (Elssner):\n\n"}
{"id": "875879", "url": "https://cs.wikipedia.org/wiki?curid=875879", "title": "Elstner", "text": "Elstner\n\nPříjmení Elstner (Elstnerová) má více nositelů:\n\n\n"}
{"id": "875887", "url": "https://cs.wikipedia.org/wiki?curid=875887", "title": "Heslová fráze", "text": "Heslová fráze\n\nHeslová fráze ( ) je v informatice označení pro sekvenci písmen či slov, která se používá pro autentizaci přístupu do počítačového systému. Rozdíl proti klasickému heslu spočívá u heslové fráze v tom, že se jedná typicky o delší sekvenci znaků, která má zajistit vyšší bezpečnost. Vyšší bezpečnost je zajištěna vyšším počtem možných kombinací, které musí útočník vyzkoušet například pro útok hrubou silou nebo slovníkový útok. Když se v textu místo slova \"heslo\" použije slovní spojení \"heslová fráze\", naznačuje tím pisatel, že by uživatel měl použít něco bezpečnějšího, než v případě klasického hesla.\n\nHeslová fráze se používá například pro ochranu privátního klíče u asymetrické kryptografie nebo jako předsdílené tajemství u WPA/PSK ve Wi-Fi.\n\nPokud se slova nebo části fráze vyskytují ve slovníku – obzvlášť v takovém, který je v dispozici v elektronické podobě – tak je heslová fráze náchylnější na slovníkový útok. Problém je o to horší, pokud se celá fráze nachází v knize s citáty nebo slovníku frází. Nicméně potřebná námaha (čas a náklady) může být neprakticky velká pokud je v heslové frázi použit dostatek slov, které jsou náhodně vybrány a seřazeny. Počet kombinací, které by se musely otestovat, může být obrovský, a tím pádem učiní slovníkový útok neefektivním. Dodržení těchto podmínek však může být náročné a použití alespoň jednoho slova, které nelze nalézt v žádném slovníku, výrazně zvyšuje bezpečnost heslové fráze.\n\nPokud heslové fráze tvoří lidé, tak jsou často ovlivněni tím, jak často se dané slovo používá v běžné řeči. Takto vybraná heslová fráze o čtyřech slovech zřídkakdy překročí entropii 30 bitů. Na druhou stranu hesla vytvořená lidmi bývají mnohem slabší a užití heslových frází, i kdyby byly pouze dvouslovné, může zvýšit entropii z méně než 10 bitů na více než 20 bitů.\n\nHeslové fráze se liší od hesel. Heslo je obvykle krátké a obsahuje třeba 6 až 10 znaků. Taková hesla mohou být vhodná pro různá využití (pokud jsou často obměňována, vhodně zvolena, nenachází se ve slovnících, jsou dostatečně náhodná a nebo pokud systém neumožňuje zkoušení hesel online, atd.) jako jsou:\nNicméně hesla typicky nejsou vhodná pro použití jako klíč k bezpečnostním systémům (např. kryptografie), u kterých jsou data čitelná a umožňují tak offline tipování hesla. Heslové fráze jsou v těchto případech obecně silnější a lepší alternativou. Jednak jsou mnohem delší (běžně mohou mít např. 20 až 30 znaků), čímž naprosto znemožňují některé typy útoků hrubou silou. Pokud je navíc heslová fráze dobře zvolena – nebude se jednat o žádnou běžně používanou frázi nebo citát – pak jsou i slovníkové útoky skoro nemožné. Oproti heslům mohou být navíc navrženy tak, aby byly mnohem lépe zapamatovatelné bez toho, aniž by byla potřeba si je někam poznamenat. Pokud ovšem nejsou heslové fráze dostatečně chráněny a jsou třeba odhaleny přímo jako text, potom nejsou o nic užitečnější než hesla. Z tohoto důvodu je doporučeno nepoužívat stejnou heslovou frázi na více stránkách nebo službách.\n\nObvykle se doporučuje, aby heslová fráze splňovala následující podmínky:\n\nJedna z metod pro vytvoření silné heslové fráze je použití hracích kostek k náhodnému vybrání slov z dlouhého seznamu. Tato technika se často označuje diceware. Mohlo by se zdát, že použití seznamu slov odporuje tomu, že fráze nebo její částí by se neměly vyskytovat ve slovníku. Nicméně bezpečnost této techniky spočívá v tom, že existuje obrovská spousta možností, jakými lze vybrat slova. Samotný seznam slov díky tomu nemusí být utajován. Pokud je například v seznamu 7776 slov (6, počet kombinací, které mohou padnout na pěti šestistěnných hracích kostkách) a vybereme náhodně šest slov, potom existuje 7776 = 221073919720733357899776 kombinací, čímž získáme přibližně 78 bitů entropie.\n\nPro vytvoření heslové fráze můžeme použít také dvě fráze, kdy z první z nich vytvoříme akronym a ten použijeme jako část v druhé frázi. Tato metoda nemusí být až tak vhodná, jelikož některé organizace nebo jednotlivci mohou mít seznam nejpoužívanějších frází (např. různé citáty, texty písní apod.), které budou takto upravené a potom budou použity pro útok hrubou silou.\n\n"}
{"id": "875888", "url": "https://cs.wikipedia.org/wiki?curid=875888", "title": "Nadýmač", "text": "Nadýmač\n\nNadýmač je označení pro rybník, který napájí podzemní pramen nebo studánka. U řady rybníků se toto označení vžilo i jako název:\n\n\n"}
{"id": "875889", "url": "https://cs.wikipedia.org/wiki?curid=875889", "title": "Turistická značená trasa 4828", "text": "Turistická značená trasa 4828\n\nTuristická značená trasa 4828 je zelenou turistickou značkou vyznačená trasa na Novojičínsku. Její délka dosahuje 17,5 kilometru.\n\nTrasa začíná jihozápadně od Nového Jičína na rozcestí turistických značených tras nazvané „Skalky – rozcestí“. Odtud pokračuje souběžně s naučnou stezkou Novojičínská kopretina jižním směrem na rozcestí „Čerťák – rozcestí“ (1,5 km), kde se stáčí k severovýchodu do Bludovic na rozcestí „Bludovice – BUS“ (3 km). V Bludovicích pokračuje severním směrem kolem kostela svatého Michala, na konci obce se lomí východním směrem a přes vrch Žilinský kopec (377 m n. m.) pokračuje do Žiliny. Po vstupu do obce se od trasy odděluje naučná stezka, která dále pokračuje severním směrem, kdežto turistická trasa je vedena na jih až na rozcestí „Žilina – BUS“ (5,5 km). Na něm se ostře lomí k východu a stoupá na rozcestí „Libotín“ (8 km), kde se opět lomí jižním směrem a ve stoupání dále pokračuje (opětovně s naučnou stezkou Novojičínská kopretina) až do sedla Jedle, kde je rozcestník pojmenovaný „Jedle – sedlo“ (9,5 km). Odtud jihozápadním směrem klesá ke kostelu svatého Jana Křtitele v Životicích u Nového Jičína. Po silnici pokračuje jižně až na rozcestí „Mořkov – veřovická křižovatka“ a následně od severu vstupuje do obce Mořkov. Po asi 150 metrech odbočuje západním směrem na Mořkovský vrch naučná stezka, zatímco turistická značka kolem zdejšího kostela svatého Jiří pokračuje na rozcestí „Mořkov – střed“. Zde se k opět připojí naučná stezka Novojičínská kopretina a spolu stoupají přes rozcestí „Mořkov – pod železniční stanicí“ (15 km) až k železniční trati číslo 323. Po jejím překonání stoupají obě trasy souběžně až na hřeben Trojačky k rozcestník „Trojačka – hřeben“ (17,5 km).\n"}
{"id": "875895", "url": "https://cs.wikipedia.org/wiki?curid=875895", "title": "Sendai virus", "text": "Sendai virus\n\nSeandai virus (SeV nebo také parainfluenza virus - PIV) je obalený RNA virus z rodu \"Respirovirus\". Jeho RNA je jednovlákenná (jedná se o (-)ssRNA virus). Existují 4 typy tohoto viru.\nSeV způsobuje onemocnění horních i dolních dýchacích cest především u hlodavců.\n\nJeho přítomnost v krvi se dá prokázat ELISA testem, případně i modernějším a citlivějším MFI testem. Zajímavý je jeho účinek na eukaryotní buňky, vir je totiž schopný způsobit jejich fúzi, při které vznikají soubuní (syncytia). Toho se někdy využívá v biologii k fúzi eukaryotních buněčných kultur pěstovaných \"in vitro\".\n"}
{"id": "875896", "url": "https://cs.wikipedia.org/wiki?curid=875896", "title": "Povstání Teng Mao-čchiho", "text": "Povstání Teng Mao-čchiho\n\nPovstání Teng Mao-čchiho () byla rolnická vzpoura probíhající v letech 1448–1449 v říši Ming za vlády císaře Jing-cunga, ve vnitrozemí provincie Fu-ťien na jihovýchodě Číny. Vzbouřili se nájemci odmítající platby statkářům nad rámec nájemních smluv. K potlačení povstání nestačily oddíly místní domobrany a musela být vyslána armáda. Ta v květnu 1449 porazila hlavní síly povstalců, rozptýlené zbytky rebelů byly zničeny a klid obnoven až roku 1452. \nParalelně se vzpourou Teng Mao-čchiho probíhalo v letech 1447–1449 na pomezí Fu-ťienu, Če-ťiangu a Ťiang-si povstání horníků ilegálně dobývajících stříbro vedené Jie Cung-liouem.\n\nRoku 1436 vláda mingského císaře Jing-cunga přeměnila daně v obilí v některých jihočínských provinciích na platby ve stříbře, takzvaném „zlatém květinovém stříbře“ (\"ťin-čchua-jin\", ). Na z toho plynoucí růst potřeby stříbra vláda roku 1438 reagovala uzavřením stříbrných dolů a zákazem drobné těžby stříbra na pomezí Če-ťiangu a Fu-ťienu, přičemž narušitelé zákazu byli popravováni. V přelidněném regionu s množstvím nezaměstnaných bylo legálních možností obživy pomálu a tak se těžba stříbra proměnila v ilegální podnikání provozované takzvanými hornickými bandity (\"kchuaj-cej\"). V polovině 40. let vláda reagovala organizací místní domobrany v systému \"pao-ťia\" (hlídky a desítky), v němž byli schopní muži z vesnic cvičeni k boji. Vláda jim přidělila zbraně, uložené ve vesnických zbrojnicích. \n\nRoku 1447 se Jie Cung-liou, vůdce jedné skupiny horníků ilegálně těžících stříbro v horách mezi Če-ťiangem a Fu-ťienem, otevřeně postavil proti vládě. Začal shromažďovat stoupence, organizovat armádu a později se prohlásil králem (\"wang\"). Likvidace jeho povstání se protáhla do srpna 1449.\n\nZatím ve vnitrozemí Fu-ťienu dozorci jednoho z \"pao\", bratři Teng Mao-čchi a Teng Mao-pa, využili svého vlivu k podpoře nájemců v jejich požadavcích namířených proti statkářům. Nájemci požadovali zrušení „zimního daru“ (\"tung-šang\"), což byla dávka tradičně odváděná nad rámec nájemních smluv. V březnu 1448 statkáři žádali úřady o zatčení bratrů, ti se však zatčení ubránili a při odvetné akci zabili okresního přednostu. Jejich vzpoura měla úspěch, rychle získali podporu, a koncem léta už kontrolovali dvě okresní města. \n\nVláda se snažila situaci uklidnit, odpustila nezaplacené daně a udělila tříletou výjimku z pracovní povinnosti (v systému li-ťia). Radikálnější část rebelů se však nevzdala. Obě strany, rebelové i místní úřady se statkáři, využívaly organizace \"pao-ťia\" k odvodům značného množství rolníků do vojska, což způsobilo problémy při zemědělských pracích. Síla vojska rebelů dosáhla několika set tisíc mužů a Teng Mao-čchi se prohlásil králem. Ve druhé polovině roku 1448 boje zachvátily vnitrozemí Fu-ťienu, přičemž místní domobrana se s povstalci nebyla schopna vypořádat. \n\nVláda v září 1448 vyslala proti rebelům vojsko. Více než padesátitisícová vládní armáda se ukázala být rozhodující silou. Shromáždila se na severovýchodě Ťiang-si. Nejdříve zaútočila na rebely Jie Cung-lioua, kteří mezitím obsadili i hory na pomezí Fu-ťienu a Ťiang-si. Jie byl zabit v prosinci 1448, zbytky jeho stoupenců se poté stáhli na sever do jižního Če-ťiangu, kde byli v srpnu 1449 zničeni.\n\nZatím v únoru 1449 bratři Tengové po zradě spolubojovníka padli do zajetí a byli popraveni. Vedení povstání převzal jejich bratranec, záhy také zrazený. V květnu 1449 armáda zničila hlavní síly povstalců. Likvidace rozptýlených skupin rebelů trvala ještě nějakou dobu, úplný klid byl nastolen až roku 1452.\n\nPodle kanadského historika Timothy Brooka pachtýři ztratili osobní vztah k vesměs nepřítomným statkářům vyjadřovaný dary a chápali svůj vztah se statkáři jako ryze smluvní. Proto odmítali platby neuvedené ve smlouvě. Podle japonského historika Tanaky Masajošiho rebelové promarnili počáteční iniciativu pokusy o jednání s vládou, která však neměla zájem na ochraně lidu před místními elitami. Nicméně podle Tanaky to bylo první čínské rolnické povstání namířené ne proti okrádání ze strany úředníků, ale proti třídním vztahům. Povstalci přes rozsah své vzpoury nezískali širší podporu, místní džentry zůstala na straně vlády, obyvatelstvo bylo uspokojeno slibem osvobození od povinných prací na tři roky a horníci snížením povinných odvodů a zrušením trestů smrti za krádeže stříbra.\n\nÚspěšné potlačení povstání Teng Mao-čchiho i související hornické vzpoury a také úspěšná tažení proti šanským státům na jihozápadních hranicích ve 40. letech 15. století patrně vedly mingského císaře Jing-cunga k přeceňování síly jeho vojsk. Ochotně se proto roku 1449 osobně postavil do čela armády v tažení proti Mongolům, které skončilo mingskou porážkou u Tchu-mu a zajetím císaře.\n"}
{"id": "875903", "url": "https://cs.wikipedia.org/wiki?curid=875903", "title": "Bitva v údolí Ia Drang", "text": "Bitva v údolí Ia Drang\n\nBitva v údolí Ia Drang byla první velkou bitvou mezi jednotkami USA a Severního Vietnamu, jež se odehrála mezi 14. až 18. listopadem 1965. Jednalo se o jeden z prvních „nájezdů helikoptér“, které byly součástí nové taktiky USA ve Vietnamu „najdi a znič“.\n\n7. pluk kavalérie měl provést výsadek na malé pláni, nazvané přistávací zóna X-Ray, která se nacházela v údolí Ia Drang v Centrální vysočině. Poté měl v okolí vyhledat a zabít příslušníky Vietkongu. Krátce po přistání prvních vrtulníků Bell UH-1 „Huey“ zadrželi Američané vystrašeného severovietnamského vojáka. Ten jim prozradil nečekaně špatné zprávy, že v hoře Chu Pong necelé 2 km od přistávací zóny se v tunelech nachází přes 1 600 Severovietnamců. Američanů bylo během první fáze výsadku pouze 75. Výsadek sice dále pokračoval a na přistávací plochu se postupně dostalo přes 450 Američanů, avšak nepřítel měl stále značnou početní převahu.\n\nKrátce poté, co zajali severovietnamského vojáka, se Američané dostali pod prudkou palbu. Ze západu na ně zaútočili příslušníci Severovietnamské lidové armády (VLA). Američané zaujali obranná postavení okolo přistávací zóny a snažili se zabránit Severovietnamcům vstoupit na pláň, kde by mohli způsobit značné škody vrtulníkům, které by byly posléze nuceny zónu uzavřít. V takovém případě by Američané měli jen malou naději na přežití. Brzy nato VLA obklíčila celou zónu X-Ray. Během bojů byla odříznuta jedna americká četa, která po celý zbytek dne odrážela útoky Severovietnamců. Tvrdé boje pokračovaly i přes noc, kdy se oddíly VLA a Vietkongu snažily dostat na přistávací plochu.\n\nDopoledne příštího dne se zdálo, že Severovietnamci a partyzáni začínají mít navrch. Poté co zaměřili svou pozornost na jih, zdecimovali 2 americké čety. Velitel 7. pluku kavalérie Harold „Hal“ Moore proto vydal kód „Zlomený šíp“, jenž znamená, že je jednotka v nesnázích a žádá vzdušnou podporu. Brzy nato se na scéně objevily všechny stíhačky, bombardéry a vrtulníky z širokého okolí, jenž na nepřítele shazovaly bomby, napalm, střílely rakety a ničily nepřátele kulometnou palbou. Dále se do podpory Američanů v údolí přidaly i dva dělostřelecké prapory. Po krátké přestávce v boji vydal podplukovník Moore rozkaz osvobodit odříznutou četu. To se posléze podařilo, avšak četa byla silně zdecimovaná. Podpora ze vzduchu však dále pokračovala a příslušníkům VLA a Vietkongu postupně docházely síly. Podplukovník Moore vydal 18. listopadu rozkaz k proražení z přistávací zóny. VLA a Vietkong se posléze stáhly za hranice do Kambodži, kam již Američané nemohli.\n\n18. listopadu byla bitva pokládána za skončenou a Američané se z oblasti stáhli. Během bojů padlo více než 230 Američanů, což bylo od začátku americké intervence ve Vietnamu zdaleka nejvíce. Generál Westmoreland i tak pokládal bitvu vzhledem k počtu obětí na obou stranách za vyhranou. Ve skutečnosti však operace v důsledku taktiky „najít a zničit“ postrádala větší smysl. V podstatě šlo jen o to, která ze stran utrpí větší ztráty. Oblast byla po odchodu Američanů znovuobsazena vojáky VLA a Vietkongu.\n\nBitva jasně ukázala americké veřejnosti, že válka ve Vietnamu bude mnohem více než jen boj s partyzány. Válka nyní hrozila eskalovat do mnohem většího konfliktu se Severním Vietnamem. Americká veřejnost postupně přestávala válku ve Vietnamu podporovat.\n\nNa motivy událostí bitvy byl v roce 2002 natočen film \"Údolí stínů\" (\"We were soldiers\"), ve kterém hlavní roli podplukovníka Moorea ztvárnil herec Mel Gibson.\n"}
{"id": "875908", "url": "https://cs.wikipedia.org/wiki?curid=875908", "title": "Place de la Contrescarpe", "text": "Place de la Contrescarpe\n\nPlace de la Contrescarpe je náměstí v Paříži. Nachází se v 5. obvodu. O státním svátku 14. července se zde koná veřejný ples.\n\nNáměstí je situováno podél ulice \"Rue Mouffetard\", která tvoří jeho západní hranici a odděluje ho od ulice \"Rue Blainville\" a z druhé strany na něj směřují ulice \"Rue Lacépède\" a \"Rue du Cardinal-Lemoine\". Náměstí tvoří střed 5. obvodu, proto se zde stýkají všechny čtyři administrativní čtvrtě Saint-Victor, Jardin-des-Plantes, Val-de-Grâce a Sorbonne.\n\nSvůj název odvozuje od nedaleké ulice \"Rue Blainville\", která se dříve nazývala \"Rue Contrescarpe-Saint-Marcel\". Označení \"contrescarpe\" je odborný termín z vojenského stavitelství, který označuje vnější zeď nebo násep vodního příkopu, která pro útočníky představuje první překážku.\n\nMezi zdejšími hospodami je nejslavnější \"La Pomme de Pin\" v domě č. 1, kterou od roku 1530 navštěvovali literáti jako Molière, Jean Racine, Pierre de Ronsard, Joachim du Bellay nebo Pontus de Tyard.\n\nToto území leželo dlouho za hranicemi města a teprve od roku 1724 je součástí Paříže. Od roku 1852 je po svém dokončení oficiálně označeno jako náměstí. Tehdy náměstí získalo svou současnou podobu.\n\nZdejší kavárny navštěvoval Ernest Hemingway. Po svém příjezdu z USA zde žil od 9. ledna 1922 do srpna 1923. Hemingway byl zahraničním dopisovatelem listu \"Toronto Star\". V ulici \"Rue du Cardinal-Lemoine\" č. 74 bydlel Hemingway ve třetím patře se svou ženou Hadley. Později bydlel v hotelu v nedaleké \"Rue Descartes\" č. 39.\n\nNa náměstí se v roce 1953 točilo několik scén z filmu \"Sněhy na Kilimandžáru\", ve kterém roli spisovatele ztvárnil Gregory Peck.\n\nUprostřed náměstí je kašna obklopená jidášovými stromy. Přímo na náměstí, ale s adresou \"Rue Mouffetard\" č. 14 je dům s vývěsním štítem bývalého obchodu s čokoládou \"Au Nègre Joyeux\" („U šťastného černocha“), později hudebního klubu, který rovněž navštěvoval Hemingway.\n\n"}
{"id": "875911", "url": "https://cs.wikipedia.org/wiki?curid=875911", "title": "Chrysler VZ-6", "text": "Chrysler VZ-6\n\nChrysler VZ-6 bylo americké letadlo VTOL postavené koncem 50. let 20. století na objednávku US Army společností Chrysler. Šlo o konstrukci se dvěma krytými vrtulemi v trupu. Stroj byl schopen vertikálního vzletu a přistání (VTOL), pohybovat se měl ve výšce maximálně 4 metry nad zemí.\n\nV roce 1956 oslovila US Army (konkrétně sekce Transportation Corps) letecké společnosti o návrhy na lehké víceúčelové vozidlo, které by kombinovalo všestrannost a operativní lehkost jeepu se schopností přeletět náročný nebo nesjízdný terén. Armádní činitelé si představovali jednoduchý a přitom robustní stroj („flying jeep“ nebo „aerial jeep“, létající jeep) schopný dopředného letu v malé výšce a režimu visení, který by po určitou dobu unesl 450 kg nákladu v letové hladině mezi 1,5 – 4 m. Návrhy vytvořilo vícero firem, z nich byly na začátku roku 1957 pro vývoj prototypů vybrány společnosti Curtiss-Wright, Piasecki Aircraft Corporation a Chrysler.\n\nFirma Chrysler po obdržení kontraktu od armády na stavbu dvou prototypů dodala hotové letadla v roce 1958. Stroje měly výrobní čísla 58-5506 a 58-5507. Testy s připoutanými prototypy začaly počátkem roku 1959. Při vzletové hmotnosti kolem 1 080 kg byly VZ-6 přetížené a nedostatečně výkonné. Oba stroje měly problémy se stabilitou. Po havárii jednoho z prototypů během letu (bez připoutání) bylo rozhodnuto o ukončení programu. Obě VZ-6 byly sešrotovány v roce 1960.\n\nLetadlo VZ-6 mělo zaoblený obdélníkový tvar připomínající vznášedlo. Dvě třílisté, kryté, vodorovně orientované vrtule, poháněné jediným společným motorem o výkonu 370 kW, byly ve přední a zadní části, zapuštěné v plášti. Spodní okraj trupu lemovala gumová obruba (podobná manžetě u vznášedel), která napomáhala vrtulemi vytvářenému vztlaku. Pilot seděl na sedačce nalevo uprostřed mezi vrtulemi, napravo od něj se nacházel motor.\n\nData z:\n\n\n\n"}
{"id": "875916", "url": "https://cs.wikipedia.org/wiki?curid=875916", "title": "Zahlcení sítě", "text": "Zahlcení sítě\n\nZahlcení sítě ( ) je v informatice označení pro situaci, kdy dojde k zaplnění přenosové kapacity, začnou se plnit vyrovnávací paměti (buffery), čímž se aktivní prvky v počítačové síti snaží překlenout chvilkové zahlcení přenosového média. Tím dochází ke zvětšování latence (zpoždění), ztrátám datagramů nebo nemožnosti navazovat další spojení.\n\nK vyčerpání přenosové kapacity může například snadno dojít, když uživatel začne stahovat z Internetu větší objemy dat, které na delší dobu plně využijí kapacitu jeho linky k jeho poskytovateli připojení k Internetu (providerovi).\n\nV současných sítích (např. IEEE 802.11 s CSMA/CA, původní Ethernet, pohyblivá okénka u TCP) je reakce na zahlcení sítě využívána k dosažení nové rovnováhy, kdy ke ztrátám (ještě) nedochází. Používá se k tomu exponenciální (tj. rychlé) zpomalení ve chvíli, kdy dojde ke ztrátám a následně dohodnutý způsob co nejrychlejšího návratu k co nejvyšší rychlosti, kdy ještě nedochází k zahlcení sítě. V ideálním případě (za předpokladu, že nikdo nepodvádí rychlejším zvýšením rychlosti) dojde k rovnoměrnému rozdělení celkové přenosové kapacity. V dřívější době byly proto populární různé „akcelerátory“, které při stahování větších objemů dat navázaly více paralelních spojení (každé stahovalo jinou část dat), a tím vysoutěžily pro uživatele větší šířku přenosového pásma (tj. vyšší rychlost ze sdíleného datového připojení). V poslední době se tomuto triku provideři brání tím, že zákazníkům regulují jejich maximální přenosovou rychlost pomocí FUP, a proto tyto nástroje ztratily reálný význam (uživatel ani využitím více spojení nedosáhne vyšší rychlosti, než dovoluje FUP).\n\nSlovo \"akcelerátor\" je v prohlížeči Internet Explorer od firmy Microsoft používáno od doby výše zmíněných \"akcelerátorů datových přenosů\" místo běžného označení „plugin“ pro evokaci zrychlení, avšak nikoliv datových přenosů, ale údajně jako zrychlení práce uživatele (tj. zažité označení bylo využito jako marketingový nástroj).\n\nMetoda zahazování datagramů pro regulaci a řešení zahlcení sítě koliduje s řešením situace na datových linkách, které vykazují velké ztráty z jiného důvodu, než je zahlcení (např. rušení u Wi-Fi), protože klient detekuje ztráty a reaguje na ně jako by došlo k zahlcení, takže sníží rychlost přenosu. Výsledkem jsou pak nefunkční datové přenosy přes protokol TCP. Proto se nedoporučuje, aby ztráty na datových linkách překročily zhruba 5 % (do této hranice je schopen algoritmus pohyblivých okének v TCP protokolu správně reagovat).\n"}
{"id": "875925", "url": "https://cs.wikipedia.org/wiki?curid=875925", "title": "Základní škola Plzeň - Újezd", "text": "Základní škola Plzeň - Újezd\n\nZákladní škola Plzeň – Újezd je základní škola v Plzni-Újezdě s 1.–5. ročníkem s návazností na 2. stupeň a gymnázia. Kapacita školy je 134 žáků. V budově školy je 6 tříd, z toho dvě odborné učebny – hudební a počítačová. Každá třída je vybavena počítačem s připojením na internet, audiovizuální technikou, knihovničkou, pračkou vzduchu a hracím koutkem. Dětem\ni pedagogům slouží žákovská a učitelská knihovna. K pohybovým aktivitám žáci využívají tělocvičnu a hřiště s umělým povrchem. Ředitelkou je Mgr.Helena Fenclová.\n\nV r. 1898 bylo povoleno výnosem c. k. zemské školní rady postavit v Újezdě obecní školu. A tak bylo přikročeno ke stavbě školní budovy a za rok, tedy 22. října 1899 byla škola slavnostně vysvěcena.\nŠkolní rok začínal až v polovině září a končil vždy 31. července.\nTenkrát bylo hodně dětí ve třídách, někdy až 60. A tak bylo třeba vyučovat střídavě – dopoledne i odpoledne.\nŽivot tehdejších učitelů nebyl jednoduchý. Jednak proto, že měli velký počet žáků ve třídách, ale také proto, že neměli téměř žádné prázdniny. Byla jim nařizována práce v úřadech či prázdninových útulcích.\nZALOŽENÍ A SVĚCENÍ ŠKOLY\n\nV poslední době znamenati jest v celé naší vlasti a na Plzeňsku zvláště potěšitelný pokrok v oboru školství. Přemnohé obce zřizují si nové nákladné budovy, takřka paláce s nevšední obětavostí, prýštící z lásky ku svým dítkám. V tomto duchu nezůstaly zdejší obce Újezd a Bukovec pozadu, ale postavily se důstojně nejpokročilejším obcím po bok.\n\nKu podnětu p. Matěje Kašpara, horlivého starosty újezdského, zahájena akce za účelem vyškolení jmenovaných obcí z obce doubravecké. Při uznáníhodné ochotě této a účinné podpory c. k. okresní školní rady v Plzni dosaženo toho výnosem c. k. zemské rady v Praze ze dne 27. prosince 1898 čís. 40108, jímž povolena v Újezdě trojtřídní obecná škola.\n\nHned přikročeno ku stavbě školní budovy, jež provždy svědčiti bude v uvědomělosti a pokrokovosti občanstva obou obcí. Dle plánů pana Jiřího Jírovce, stavitele v Plzni a pod dohledem jeho provedli stavbu rodáci újezdští pp. Jiří Tomášek, mistr zednický a Antonín Tomášek, mistr tesařský k úplné spokojenosti. Po kollaudaci sl. c. k. okresní školní rady byla škola jako velmi způsobilá svému účelu odevzdána a dne 22. října 1899 slavnostním způsobem vysvěcena.\n\nPo slavnosti následovala prohlídka školní budovy a pak banket nákladem obou přiškolených obcí pořádaný, při němž pronešena byla řada přípitků většinou ku chvále zdejší školní budovy a jejich budovatelů. Sepsán byl také pamětní list, jenž přiložen jest k této pamětní knize.\n\nŠkola tato zbudována byla nákladem 31 655 zl., z čehož připadlo na Újezd 11083 zl., na Bukovec 20572 zl.\n\nČleny obecního zastupitelstva byli v Újezdě rolníci: Matěj Kašpar jako starosta, Josef Šimandl, I. radní, Bartoloměj Tomášek, II. radní, Bartoloměj Kašpar, Václav Jílek, Bartoloměj Bernášek, Martin Šedivec, Matěj Chudáček, Martin Chudáček a v Bukovci: Josef Šedivec jako starosta, Matěj Šimandl, I. radní, Vojtěch Řihánek, II. radní, Pavel Řihánek, Pavel Bartovský, Josef Šedivec.\n\nČleny místní školní rady byli: Matěj Kašpar, jako předseda, Josef Šimandl, Bartoloměj Kašpar za obec újezdskou a Matěj Šimandl, Vojtěch Řihánek, a Pavel Řihánek za obec bukoveckou.\n"}
{"id": "875927", "url": "https://cs.wikipedia.org/wiki?curid=875927", "title": "The Ladder", "text": "The Ladder\n\nThe Ladder je osmnácté studiové album britské progresivní rockové skupiny Yes. Jeho nahrávání probíhalo od února do května 1999 ve studiu Armoury Studios v kanadském Vancouveru. Producentem alba byl Bruce Fairbairn a vyšlo v září 1999 u vydavatelství Eagle Records a Beyond Music. Jde o poslední studiové album skupiny, na kterém se podílel Billy Sherwood a o jediné, na kterém se podílel Igor Khoroshev jako člen skupiny. Autorem obalu alba je Roger Dean.\n\nAutory veškeré hudby jsou Jon Anderson, Steve Howe, Billy Sherwood, Chris Squire, Alan White a Igor Khoroshev a všechny texty napsal Jon Anderson.\n\n"}
{"id": "875931", "url": "https://cs.wikipedia.org/wiki?curid=875931", "title": "Bob Pease", "text": "Bob Pease\n\nRobert Allen Pease (22. srpna 1940, Rockville, Connecticut – 18. června 2011, Saratoga, Kalifornie) byl americký vynálezce, kterému bylo uděleno celkem 21 patentů, autor osmi odborných knih a řady článků. Zabýval se mj. vývojem integrovaných obvodů, z nichž nejznámější jsou integrovaný převodník napětí/kmitočet LM331 a integrovaný regulátor napětí LM337. Společnost National Semiconductor vyrobila celkem 135 mil. obvodů LM337 (údaj z roku 2002).\n\nPease vystudoval střední školu Northfield Mount Hermon v Massachusetts. Ve studiu pokračoval na Massachusettském technologickém institutu a v roce 1961 získal titul bakaláře věd.\n\nRoku 1960 začal pracovat pro firmu \"George A. Philbrick Researches\" (\"GAP-R\"), která vyráběla operační zesilovače. Pease zde vyvinul mnoho výkonových operačních zesilovačů, založených na diskrétních součástkách. V roce 1976 odešel do společnosti National Semiconductor.\n\nVe společnosti National Semiconductor pracoval v letech 1976 až 2009 jako vývojář a aplikační inženýr. Zabýval se vývojem analogových integrovaných obvodů. Během svého působení v této společnosti začal psát do časopisu Electronic Design populární pravidelný měsíční sloupek s názvem \"Pease Porridge\".\n\nJeho další zájmy zahrnovaly turistiku a cykloturistiku v odlehlých místech a údržbu jeho starého automobilu Volkswagen Brouk, v němž dne 18. června 2011 ve věku 70 let při autonehodě zahynul. Přežila ho manželka, dva synové a tři vnuci.\n\n"}
{"id": "875932", "url": "https://cs.wikipedia.org/wiki?curid=875932", "title": "Židovský hřbitov v Kostelci u Křížků", "text": "Židovský hřbitov v Kostelci u Křížků\n\nŽidovský hřbitov leží na západním okraji obce Kostelec u Křížků. Je přístupný po polní cestě odbočující severozápadně od silnice na Radlík a od roku 2008 je chráněn jako kulturní památka České republiky.\n\nÚdajně byl hřbitov založen v roce 1702 a k obřadům se využíval do konce třicátých let 20. století. V osmdesátých letech 19. století byla jeho plocha rozšířena až na současných 2510 m² ale skoro celá jeho východní polovina zůstala nevyužita.\n\nAreál obklopuje nekompaktní kamenná ohradní zeď, při jejíž jižní straně stojí zchátralá obřadní síň. Nejstarší z necelých tří set zachovalých barokních a klasicistních náhrobních kamenů pochází z roku 1724.\n\nOd roku 1995 má areál v péči Židovská obec v Praze a v areálu postupně probíhají rekonstrukční a údržbové práce.\n\nHlavní brána hřbitova je uzamčena, ale do areálu je možné vstoupit i jižní brankou.\n\nNa konci první čtvrtiny 18. století je v Kostelci doložen pobyt čtyř židovských rodin, v polovině století devatenáctého sedm a v okolí 23 dalších, jež tak společně tvořily židovskou komunitu s místním rabínem v jejím čele. Kolem roku 1930 již naopak v obci neexistují zmínky o životě židovských obyvatel.\n\nPrvní modlitebna je v obci doložena v roce 1714, poslední známá z roku 1846 se nacházela na sever od kostela svatého Martina, kde stávaly i domy židovských obyvatel.\n\n"}
{"id": "875934", "url": "https://cs.wikipedia.org/wiki?curid=875934", "title": "Teleskopická brána", "text": "Teleskopická brána\n\nTeleskopická brána je posuvná brána, která se vyrobena ze dvou, nebo tří křídel jezdících po samostatných kolejnicích. První křídlo je poháněno pohonem, další křídlo (křídla) jsou propojeny pomocí mechanického převodu.\n\nHlavní výhodou je, že není potřeba tak velký boční prostor ( prostor, kam se brána posouvá při otevírání ) jako u klasické posuvné brány. U teleskopické brány se dvěma křídly je velikost bočního prostoru polovina šíře průjezdu, u brány se třemi křídly je tato hodnota třetina šíře vjezdu. Jedná se spíše o orientační výpočet pro představu.\n\nDalší výhoda je rychlost a doba otevírání a zavírání. Klasická brána např. s průjezdem 400cm se otevře za 16 sekund, dvojdílná teleskopická brána za 8 sekund a trojdílná teleskopická brána jen za 5 sekund. Ideální řešení u rušné silnice, kde čekání na pomalé otevření brány blokuje provoz.\n\nVyužití je patrné z výše uvedeného popisu. Tato brána se hodí pro pozemky, kde na klasickou bránu není z prostorových důvodů místo.\n\nTeleskopická brána je moderní řešení zabezpečení vjezdu a je možné ji vzhledově přizpůsobit oplocení či okolnímu prostředí. Design brány je libovolný. Teleskopickou bránu je možné instalovat do mírného svahu.\n"}
{"id": "875936", "url": "https://cs.wikipedia.org/wiki?curid=875936", "title": "Vila Neumark", "text": "Vila Neumark\n\nVila Neumark je vila v Brně-Pisárkách, postavená v letech 1928–1929 podle projektu architekta Ernsta Wiesnera. Byla navržena pro brněnského židovského podnikatele Waltera V. Neumarka (1887–1939). Nachází se v ulici Vinařská 38, čp. 240. Vila je zjednodušenou variantou vily Stiassni.\n\nBritský honorární konzul v Brně a významný textilní průmyslník a stavebník Walter V. Neumark si kromě přestavby továrny (v Přízově ulici v Brně) nechal od architekta Ernsta Wiesnera v roce 1929 navrhnout soukromou vilu.\n\nDům upoutá na první pohled červenou fasádou, která byla v době funkcionalismu přinejmenším nezvyklá, nicméně pro arch. Wiesnera typická. Cihlový barevný odstín tak vyrovnává formální jednoduchost stavby, jež je zdůrazňována v kombinaci s bílými nátěry okenních rámů, šambrán, mříží i zábradlí. Současná červená polychromie fasády vily odpovídá původnímu stavu, který se z části dochoval i v interiérech. Z vnitřního zařízení se však dochovaly pouze pevně zabudované části a pozůstatky především technického a sanitárního vybavení. Okna, nejspíš inspirovaná v Anglii, jsou výsuvná a horizontálně půlená.\n\nVila je postavena do tvaru půdorysu L. Mezi základní principy patří jižně směrovaný obytný trakt, k němuž přiléhá kolmé křídlo určené služebnictvu a servisu, schodišťová hala je umístěna podél severního průčelí, východně je vybudována otevřená lodžie, ložnice a obytné pokoje najdeme v patře. Vila je tedy rozdělena na obytnou část pro žijící rodinu a na provozní boční část, což se objevilo již u vily E. Münze. Hlavní vchod do domu je vprostřed delšího a většího traktu. Hned za dveřmi vlevo je vstup skrze předsíň do obytných přízemních prostor, vpravo se vchází po jednoramenném schodišti do patra. Druhý, vedlejší, vstup je umístěn v kratším křídle a přímo na něj navazuje točité schodiště, jež vede až do střešní nástavby. Z podest tohoto schodiště se vstupuje do pokojů určených personálu. V přízemí je současně klidová zóna a obývací pokoj, kuchyň a jídelna, zabudována je zde však i garáž. Střešní polopatro vily je obytné, lze odsud vejít na odpočinkovou terasu. Jihovýchodní rohy obou pater slouží mimo jiné i jako zimní zahrady, v nichž se nachází vchod na přízemní terasu a v patře na balkon. Komín je pouze jeden, zredukovány jsou také římsy, chybí kaskádovité řešení průčelí do zahrady.\n\nPo smrti majitele se stala polovina objektu jeho děti a druhá polovina náležela vdově. Do roku 1980 byl dům, jež byl v té době již rozdělen na několik bytů, majetkem této rodiny. Poté přešel do vlastnictví Československa. V roce 1990 ho odkoupili tehdejší obyvatelé. Dnes je vila rozdělena na tři samostatné bytové jednotky, které jsou v osobním vlastnictví, stejně jako přilehlá zahrada. Vila není veřejnosti přístupná.\n\n\n"}
{"id": "875938", "url": "https://cs.wikipedia.org/wiki?curid=875938", "title": "Stan setkávání", "text": "Stan setkávání\n\nStan setkávání (hebrejsky משכן, \"miškan\"), někdy také stan setkání, stan úmluvy nebo příbytek, byla podle hebrejské bible čili Starého zákona přenosná svatyně hebrejského národa, předchůdce Jeruzalémského chrámu. Jeho podobu popisuje Druhá kniha Mojžíšova. Uvnitř se nacházela archa úmluvy.\n"}
{"id": "875939", "url": "https://cs.wikipedia.org/wiki?curid=875939", "title": "Tým sjednoceného Německa na Letních olympijských hrách 1964", "text": "Tým sjednoceného Německa na Letních olympijských hrách 1964\n\nNěmecko na Letních olympijských hrách v roce 1964 reprezentovala výprava 337 sportovců (275 mužů and 62 žen) v 19 sportech.\n\n"}
{"id": "875942", "url": "https://cs.wikipedia.org/wiki?curid=875942", "title": "Drama (album, Yes)", "text": "Drama (album, Yes)\n\nDrama je desáté studiové album britské progresivní rockové skupiny Yes. Jeho nahrávání probíhalo od dubna do června 1980 a vyšlo v srpnu téhož roku u vydavatelství Atlantic Records. Jde o první album skupiny, na kterém se nepodílel zpěvák Jon Anderson. Hlavní vokály zde zpíval Trevor Horn, který byl rovněž producentem alba. Autorem obalu alba je Roger Dean.\n\nAutory všech skladeb jsou Geoff Downes, Trevor Horn, Steve Howe, Chris Squire a Alan White.\n"}
{"id": "875951", "url": "https://cs.wikipedia.org/wiki?curid=875951", "title": "Závada (okres Veľký Krtíš)", "text": "Závada (okres Veľký Krtíš)\n\nZávada je obec na Slovensku, v okrese Veľký Krtíš v Banskobystrickém kraji. Žije zde  obyvatel.\n\nObec se nachází asi 20 km severovýchodně od Velkého Krtíše v údolí Pravického potoka na styku Krupinské planiny a Ipeľské kotliny. Nadmořská výška území obce se pohybuje v rozmezí 210 až 388 m, střed obce je v 220 m n. m. Území je pahorkovité s plochými hřbety rozčleněnými údolími a tvořenými andezitickými tufy. V severovýchodní části je dubový lesní porost.\n\nPrvní písemná zmínka o obci se uvádí do roku 1393, kdy je jmenována jako Zaoud (či Zawod). Podle pramene je prvním písemným dokumentem listina z roku 1446, kde je uváděna jako \"Wyfalw alionomine Zawoda,\" což znamená, že jde o nově založenou osadu, pravděpodobně na Valašském právu. \n\nDo 18. století obec patřila pod panství Divínské a pak částečně i pod panství Modrokamenské.\n\nV roce 1828 zde bylo 34 domů a 454 obyvatel. Před rokem 1848 byl na Pravickém potoce panský mlýn. Na začátku 20. století zde byli největšími statkáři Zichyovci a Viktor Geltperger.\n\nHlavní obživou bylo málo výnosné zemědělství a chov dobytka.\n\nHospodářský rozvoj začal až koncem 19. století a po vzniku ČSR v důsledku pozemkové reformy. V letech 1934–1936 byla postavena silniční síť mezi Zvolenem, Lučencem, Modrým Kamenem a Levicemi. Obec se zapojila do Slovenského národního povstání, byla osvobozena 14. ledna 1944. V roce 1959 bylo založení JRD Pokrok, fungovalo do roku 1989, které bylo zaměřené na chov dobytka, prasat, pěstování zemědělských plodin, ovocnářství a vinohradnictví.\n\nElektrifikace obce byla dokončena až v roce 1960.\n\n\n\n"}
{"id": "875955", "url": "https://cs.wikipedia.org/wiki?curid=875955", "title": "Grignols (Gironde)", "text": "Grignols (Gironde)\n\nGrignols je francouzská obec v departementu Gironde v regionu Akvitánie. V roce 2009 zde žilo 1 115 obyvatel. Je centrem kantonu Grignols.\n\n"}
{"id": "875959", "url": "https://cs.wikipedia.org/wiki?curid=875959", "title": "Grignols", "text": "Grignols\n\nGrignols může být:\n\n"}
{"id": "875961", "url": "https://cs.wikipedia.org/wiki?curid=875961", "title": "Héctor Maseda Gutiérrez", "text": "Héctor Maseda Gutiérrez\n\nHéctor Fernando Maseda Gutiérrez (* 18. ledna 1943) je nezávislý kubánský novinář, původní profesí jaderný fyzik. V březnu 2003 byl v rámci kubánského Černého jara zatčen a údajně za jednání namířené „proti územní celistvosti státu“ poté odsouzen ke 20 letům vězení. Byl propuštěn po osmi letech věznění v únoru 2011. \n\nJako nezávislý novinář začal Héctor Maseda pracovat v roce 1995. O čtyři roky později pomáhal zakládat nezávislou tiskovou agenturu \"Grupo de Trabajo Decoro\". Maseda sice vystudoval fyziku, ale napsal také mnoho článků věnujících se historii, ekonomii a kultuře, které byly vydávány v zahraničních médiích. Před svým zatčením rovněž psal o podmínkách, v nichž jsou na Kubě drženi političtí vězni.\n\nPsát nepřestal ani poté, co se sám dostal do vězení. Podařilo se mu zde sepsat své paměti nazvané \"Enterrados vivos\" (Pohřbeni zaživa). Kniha byla pašována z vězení stránku po stráce a vydána ve Spojených státech v roce 2007. \n\nJeho manželkou byla Laura Pollán (1948–2011), zakladatelka opozičního hnutí Dámy v bílém. Jeho cílem bylo propuštění všech 75 mužů uvězněných během Černého jara, což bylo v březnu 2011 dosaženo. Hnutí nyní dál pokračuje ve svých aktivitách ve snaze o propuštění všech politických vězňů.\n\n"}
{"id": "875962", "url": "https://cs.wikipedia.org/wiki?curid=875962", "title": "Petr Hájek (poslanec)", "text": "Petr Hájek (poslanec)\n\nPetr Hájek (* 17. června 1957 Brno) je český politik ČSSD, počátkem 21. století starosta Vyškova, krajský zastupitel za Jihomoravský kraj a krátce i poslanec Parlamentu ČR.\n\nDětství strávil v rodném Brně, od věku deseti let bydlí ve Vyškově. Je ženatý. Absolvoval Přírodovědeckou fakultu Univerzity Jana Evangelisty Purkyně v Brně (obor fyzikální elektronika a optika). Ačkoliv nevystudoval astronomii, působil pak dlouhodobě jako vedoucí hvězdárny ve Vyškově. Astronomií se zabýval ve volném čase již od dětství i na gymnáziu ve Vyškově. Do vyškovské hvězdárny nastoupil jako demonstrátor a od roku 1983 se stal jejím vedoucím. Publikoval v tuzemských i mezinárodních odborných periodikách.\n\nV komunálních volbách roku 1994 neúspěšně kandidoval do zastupitelstva města Vyškov za ČSSD. Zvolen sem byl v komunálních volbách roku 1998, komunálních volbách roku 2002 a komunálních volbách roku 2006. Profesně se k roku 1998 uvádí jako vědecký pracovník-ved. HV Vyškov, následně k roku 2002 coby vědecký pracovník, v roce 2006 jako starosta města. Starostou byl od roku 2002 do roku 2010. Ovšem před koncem funkčního období ho jeho domovská ČSSD vyzvala k rezignaci na starostenský post. Ve funkci zůstal, nicméně strana ho nenominovala na kandidátní listinu pro komunální volby roku 2010.\n\nOd dubna 2000 do ledna 2001 působil jako člen Rady České televize.\n\nV krajských volbách roku 2008 byl zvolen do Zastupitelstva Jihomoravského kraje za ČSSD. Na mandát krajského zastupitele rezignoval 23. června 2011. Ve volbách v roce 2006 kandidoval do poslanecké sněmovny za ČSSD (volební obvod Jihomoravský kraj). Zvolen nebyl, ve sněmovně ovšem zasedl dodatečně jako náhradník v červenci 2009 poté, co poslankyně Zuzana Brzobohatá přešla do evropského parlamentu. Zasedal ve sněmovním výboru pro evropské záležitosti. Ve sněmovně setrval do voleb v roce 2010.\n\nK prosinci 2015 se uvádí jako ředitel Střední odborné školy a středního odborného učiliště Vyškov.\n"}
{"id": "875965", "url": "https://cs.wikipedia.org/wiki?curid=875965", "title": "Dětská hra (rozcestník)", "text": "Dětská hra (rozcestník)\n\nSlovní spojení dětská hra může označovat:\n"}
{"id": "875972", "url": "https://cs.wikipedia.org/wiki?curid=875972", "title": "Rimantadin", "text": "Rimantadin\n\nRimantadin je antivirotikum využívané k léčbě či profylaxi chřipky typu A. Podobně jako amantadin působí na proteinový kanál chřipkových virů, čímž znemožňuje jejich replikaci. Může vzniknout rezistence. Léčbu je třeba zahájit co nejdříve. Nepůsobí na chřipku typu B. L.: Flumadine.\n"}
{"id": "875973", "url": "https://cs.wikipedia.org/wiki?curid=875973", "title": "Otrokářská povídka", "text": "Otrokářská povídka\n\nOtrokářská povídka (slave narrative) je literární žánr, který se vyvinul z písemných záznamů zotročených Afričanů v Británii a v jejích koloniích včetně pozdějších Spojených států, Kanady a karibských států. Během 18. a 19. století vznikly záznamy o životě asi 6 000 tisíc bývalých otroků ze Severní Ameriky a Karibiku a asi 150 těchto příběhů bylo publikováno jako samostatné knihy nebo pamflety. Ve 30. letech 20. století, během Velké hospodářské krize, sesbírali autoři sponzorovaní agenturou Works Progress Administration (WPA) prezidenta Franklina D. Roosevelta více než 2300 dalších příběhů o životě v dobách otrokářství.\n\nAutory prvních vzpomínek na zajetí, které na britských ostrovech vešly ve známost, byli bílí Evropané a později Američané, jež v severní Africe zajali a někdy i zotročili nejčastěji barbarští piráti. Ty řadíme k široké kategorii „povídek ze zajetí“ („captivity narratives“) od anglicky mluvících Evropanů. Začaly se psát v 18. století a byly mezi nimi záznamy kolonizátorů a nových osadníků v Severní Americe, které zajali severoameričtí indiáni. Několik známých povídek ze zajetí vyšlo ještě před Americkou revolucí. Ty se často držely forem zavedených v severoafrických povídkách ze zajetí. Pozdější severoamerické záznamy pocházejí od Američanů, které během migrací v 19. století zajaly západní kmeny indiánů.\n\nPro Evropany a Američany nebyl rozdíl mezi otroky a válečnými zajatci vždy jasný. Proto se pro žánr užívá širšího termínu „literatura ze zajetí“. V současné době dává problematika mezinárodního otrokářství ve 20. a 21. století vzniknout novým otrokářským povídkám.\n\nOtrokářské povídky od severoamerických zotročených Afričanů začaly vycházet v 18. století v Anglii a v 19. století se staly hlavní formou afroamerické literatury. Veřejnost se o nich dovídala od abolicionistů, kteří se mnohdy uplatnili jako editoři a – pokud otroci nebyli gramotní – jako zapisovatelé. Během 1. poloviny 19. století vedla kontroverze v otázce otroctví ke vzniku vášnivých literárních projevů na obou stranách.\n\nAby vykreslili realitu otrokářství, řada bývalých otroků, jako byli např. Harriet Tubman, Harriet Jacobs či Frederick Douglass, se rozhodla své zážitky otroctví a útěku za svobodou publikovat. Nakonec své zážitky sepsalo nějakých 6 000 bývalých otroků ze Severní Ameriky a z Karibiku, z nichž bylo asi 150 vydáno jako samostatné knihy nebo pamflety.\n\nProtože se na dílech jako editoři podíleli abolicionisté, někteří významní historikové, jako např. Ulrich B. Phillips v roce 1929, tvrdili, že u této vrstvy společnosti „je autenticita pochybná“. Od konce 20. století však kladou historici na záznamy otroků samotných i na výzkum dalších informačních zdrojů větší důraz a často záznamy otroků a jejich zážitky potvrzují.\n\nOtrokářské povídky můžeme obecně rozdělit do třech kategorií: příběhy duchovní spásy, příběhy, jež měly sloužit jako inspirace pro abolicionisty a jejich boj, a příběhy pokroku. Nejznámější jsou příběhy, jež měly sloužit jako inspirace pro abolicionisty a jejich boj, poněvadž se v nich objevují výrazné autobiografické motivy.\n\nPřed americkou občanskou válkou sepisovali někteří autoři o otroctví fiktivní příběhy, aby tak podpořili abolicionismus. Klasickým příkladem je \"Chaloupka strýčka Toma\" (1852) od Harriet Beecher Stoweové. Úspěch, se kterým se její román setkal, a společenské napětí té doby vyústily v odezvu od bílých jižanských autorů, jakými byli např. William Gilmore Simms a Mary Eastmanová, kteří vydali to, čemu se dnes říká proti-Tomovy romány (anti-Tom novels). Oba tyto typy románů byly v 50. letech 19. století nesmírně úspěšné.\n\nOd 70. let 18. století do 20. let 19. století podávaly otrokářské povídky zprávu o duchovní cestě vedoucí ke spáse v křesťanství. Poněvadž se většina jejich autorů narodila v Africe, považovali se obvykle spíše za Afričany než za otroky.\n\nPříkladem může být:\n\nAby probudili zájem o abolicionistické hnutí, volili autoři od poloviny 20. let 19. století formu autobiografie vědomě. Někteří si osvojili literární techniky, jako je užití fikčního dialogu. Mezi roky 1835 a 1865 bylo vydáno více než 80 takových příběhů. Mezi motivy, které se v nich opakují, můžeme uvést dražbu otroků, rozvrácené rodiny a často dva pokusy o útěk, z nichž je jeden úspěšný. Jelikož se jedná o období, kdy bylo skrz obchod s otroky k přesunu donuceno odhadem asi milion otroků, zkušenosti s dražbami a rozvrácenými rodinami měli mnozí.\n\nPříkladem může být:\n\nPo porážce otrokářských států jižanské Konfederace už autoři neměli takovou potřebu zachycovat hrůzy otroctví. Někteří ve svých dílech popsali život na plantáži se sentimentem a příběh zakončili tím, že se vypravěč přizpůsobil novému životu na svobodě. Již nekladli důraz na zajištění svobody, ale spíše se zaměřovali na vylíčení pokroku jedince i celé společnosti.\n\nPříkladem může být:\n\nNa rozdíl od severoamerických a karibských otrokářských povídek napsali ty severoafrické bílí Evropané a Američané, kteří v severní Africe v 18. a na počátku 19. století padli do zajetí a stali se otroky. Jejich díla se liší především v tom, že autoři severoafrických otrokářských povídek zdůrazňují odlišnost islámských otrokářů, zatímco v afroamerických otrokářských povídkách ženou křesťané k zodpovědnosti další křesťany.\n\nNěkteří zajatci využili svých zkušeností otroků v severní Africe ke kritice otrokářství ve Spojených státech. K takovým patřil např. William Ray, autor díla \"Hrůzy otroctví\" (\"Horrors of Slavery\"). Otroci v severní Africe trpěli v podobných podmínkách jako jejich protějšky ve Spojených státech – včetně těžké práce, chudé stravy a ponižujícího zacházení. Na rozdíl od Afričanů v Severní Americe se často mohli zachránit tak, že konvertovali k islámu a přijali severní Afriku za svůj domov. Pro americké otroky tu však možnost konvertovat k dominantnímu náboženství a získat si tak svobodu nebyla.\n\nPříkladem může být:\n\nOtrokářství fungovalo na různých místech ve světě po celá tisíciletí, a proto existují i jiné otrokářské povídky, které vznikly v jiných dobách a na jiných místech než ty, co jsme zmínili. Dnes také vznikají tzv. novootrokářské povídky (neo-slave narratives). Jedná se o fikční díla, která současní autoři zasazují do doby otrokářství. Zachycují v nich dopady otrokářství v Novém světě. Za těmito díly stojí jak vlastní představivost autorů, tak také výzkum.\n\nPříkladem může být:\n"}
{"id": "875974", "url": "https://cs.wikipedia.org/wiki?curid=875974", "title": "Tomáš Juřička", "text": "Tomáš Juřička\n\nTomáš Juřička (* 26. ledna 1960 Jihlava) je český herec a dabér.\n\nVystudoval Státní konzervatoř v Praze, po ukončení studií byl v letech 1981–1994 členem souboru Divadle Jiřího Wolkera v Praze. V televizi i ve filmu debutoval již v roce 1976, posléze v 80. letech hrál např. v seriálech \"Malý pitaval z velkého města\", \"Dynastie Nováků\" či \"Rodáci\", největší roli však dostal v seriálu \"Sanitka\", kde ztvárnil postavu Jaroslava Jandery. Po roce 1991 se v televizi a ve filmu objevuje spíše příležitostně, hrál např. v pohádce \"Princezna ze mlejna 2\" nebo v seriálu \"Pojišťovna štěstí\".\n\nOd počátku 90. let 20. století se věnuje převážně dabingu, podílel se na desítkách filmů a seriálů. Z větších rolí to byl např. Eric Weiss v seriálu \"Alias\", Radek Zelenka v seriálu \"\" nebo Quark v seriálu \"\". V roce 2010 dostal za postavu Ranceho otce v snímku \"Hvězda salónu\" Cenu Františka Filipovského.\n\nJeho otcem byl novinář a disident František Juřička, matkou herečka Marie Grafnetterová. Sestra Lucie je také herečkou.\n\n"}
{"id": "875977", "url": "https://cs.wikipedia.org/wiki?curid=875977", "title": "Michal Holán", "text": "Michal Holán\n\nMichal Holán (* 12. listopadu 1983 Slaný) je český herec a dabér.\n\nVystudoval Státní konzervatoř v Praze, po studiích působil v oblasti černého divadla. Ve filmu i televizi debutoval v roce 2003, hrál ve filmech \"Kameňák\" (2003), \"Chyťte doktora\" (2007), \"Crash Road\" (2007), \"Vy nám taky, šéfe!\" (2008) a \"TACHO\" (2010) a v seriálech \"Ordinace v růžové zahradě\", \"Místo v životě\" a \"Cesty domů\".\n\nOd roku 2007 se věnuje dabingu, podílel se na desítkách filmů a seriálů. K větším rolí patří např. Connor Temple v seriálu \"Pravěk útočí\" (2008), Ben Jäger v seriálu \"Kobra 11\" (2009–2014), Glenn v seriálu \"Živí mrtví\" (2012–2013), John Dorian v seriálu \"\", Eli Wallace v seriálu \"\" či Julian Bashir v seriálu \"\".\n\n"}
{"id": "875980", "url": "https://cs.wikipedia.org/wiki?curid=875980", "title": "Seznam uchazečů o post prezidenta České republiky 2013", "text": "Seznam uchazečů o post prezidenta České republiky 2013\n\nPro první přímou volbu prezidenta České republiky v lednu 2013 bylo ministerstvu vnitra podáno celkem 20 žádostí o registraci kandidátů, z toho jeden návrh byl podán skupinou senátorů, dva návrhy skupinami poslanců a zbylé návrhy jednotlivými navrhujícími občany. Jeden kandidát (Jan Toman) odstoupil z kandidatury ještě před rozhodnutím ministerstva. Ministerstvo vnitra zaregistrovalo všechny tři parlamentní nominace a 5 občanských nominací, u nichž shledalo dostatečný počet podpisů v petici na podporu kandidatury. Zbylých 11 žádostí ministerstvo zamítlo pro nesplnění podmínek, z toho u 3 návrhů poklesl počet podpůrných podpisů pod 50 000 až na základě odpočtu provedeného na základě kontroly údajů. Na základě stížností na chybné provedení odpočtu Nejvyšší správní soud nařídil ministerstvu vnitra zaregistrovat i Janu Bobošíkovou, čímž počet zaregistrovaných kandidátů dosáhl 9.\n\nŘada dalších osobností oznámila záměr kandidovat nebo byl i zahájen sběr podpisů na jejich podporu, ale nakonec nebyl návrh na registraci podán. O možné kandidatuře řady dalších probíhaly spekulace, někteří kandidovat přímo odmítli.\n\nPořadová čísla 9 zaregistrovaných kandidátů vylosovala 14. prosince 2012 Státní volební komise, zastoupená Václavem Henychem a Ivou Ritschelovou.\n\nČleny KSČ byli z kandidátů Jan Fischer (1980–1989) a Miloš Zeman (1968–1970/vyloučen).\n\nMinisterstvo vnitra České republiky dostalo celkem 20 kandidátních listin, z nichž k 9 nebyla přiložena petice s nejméně 50 tisíci podpisů a mnohé nevyhověly dalším formálním podmínkám. Jeden z kandidátů se vzdal kandidatury, 8 kandidátům ministerstvo registraci zamítlo bez ověřování podpisů pro jejich nedostatečný počet a další tři kandidáty ministerstvo odmítlo zaregistrovat po kontrole podpisů, při které počet uznaných klesl pod 50 000. Devět z jedenácti zamítnutých uchazečů se obrátilo se stížností na Nejvyšší správní soud České republiky. Ten rozhodl, že MV použilo k odpočtu nesprávný vzorec a musí dodatečně zaregistrovat Janu Bobošíkovou, ostatní návrhy na změny rozhodnutí zamítl.\n\n\n\nÚřadující prezident Václav Klaus, zvolený v únoru 2003 a podruhé 2008, podle čl. 57 odst. 2 Ústavy nemůže kandidovat ve třetím období po sobě. V prosinci 2009 ovšem deklaroval, že by nekandidoval ani v případě, že by změna ústavy jeho účast v přímé volbě umožnila.\n\nNásledující lidé byli uváděni jako potenciální nebo vhodní kandidáti nebo jim byla kandidatura přímo nabízena, ale odmítli:\n\n\nZa předvolební kampaně jednotlivých uchazečů lze označit období ode dne, kdy dotyčný uchazeč či uchazečka ohlásili úmysl kandidovat do dne, kdy takový úmysl odvolali nebo nesplnili podmínky po postup do další fáze. Časovou osu takových předvolebních kampaní zobrazuje následující diagram:\n\nLegenda:\n\n\n\n"}
{"id": "875982", "url": "https://cs.wikipedia.org/wiki?curid=875982", "title": "Úmluva Organizace spojených národů o mořském právu", "text": "Úmluva Organizace spojených národů o mořském právu\n\nÚmluva Organizace spojených národů o mořském právu (zkracováno \"UNCLOS\" podle anglického \"United Nations Convention on the Law of the Sea\") je mezinárodní smlouva o mořském právu. Byla podepsána 10. prosince 1982 v Montego Bay na Jamajce jako výsledek třetí konference Organizace spojených národů o mořském právu probíhající v letech 1973 až 1982. Účinnosti nabyla 16. listopadu 1994, kdy ji jako šedesátý stát ratifikovala Guyana.\n\nCelkem ratifikovalo úmluvu již 165 států (a Evropská unie). Mezi významné státy, které ji neratifikovaly, patří Spojené státy americké, které ji ani nepodepsaly. Další státy, které smlouvu ani nepodepsaly, jsou\nŘada států smlouvu podepsala, ale dosud neratifikovala:\n\nMezi původní signatáře smlouvy patřila i Československá socialistická republika. Česká republika smlouvu ratifikovala coby nástupnický stát v roce 1996 a je jí zavázána od 21. července 1996.\n\n"}
{"id": "875992", "url": "https://cs.wikipedia.org/wiki?curid=875992", "title": "Anglo-španělská válka", "text": "Anglo-španělská válka\n\nAnglo-španělská válka je název řady konfliktů ve kterých se mezi lety 1585 až 1808 utkala Anglie respektive Království Velké Británie či Království Velké Británie a Irska se Španělským královstvím . \n"}
{"id": "875997", "url": "https://cs.wikipedia.org/wiki?curid=875997", "title": "Artaxerxés", "text": "Artaxerxés\n\nArtaxerxés je jméno čtyř perských velkokrálů z rodu Achaimenovců:\n\n\nArtaxerxés je název několika oper. \n\n"}
{"id": "875999", "url": "https://cs.wikipedia.org/wiki?curid=875999", "title": "Jindřich Cigánek", "text": "Jindřich Cigánek\n\nJindřich Cigánek (* 8. května 1934 Nový Bohumín + 26. srpna 2019) je český vysokoškolský pedagog, vědec a publicista. Byl zakladatelem Fakulty stavební VŠB – Technické univerzity Ostrava a po dvě období byl jejím prvním děkanem v letech 1997 až 2003.\n\nJindřich Cigánek je český křesťanský intelektuál, který přednášel a přednáší na českých i zahraničních vysokých školách. Zabývá se problematikou a vývojem stavebních hmot. Dříve také projektováním, výstavbou dolů a zahlazováním báňské činnosti. Zájmově se zabývá dávnou historií Předního východu, biblistikou a biblickou archeologií. Své studium bible zúročil sepsáním knihy Velké příběhy bible, která srozumitelnou formu přibližuje čtenářům biblické příběhy a jejich dějinné souvislosti.\n\nPochází z intelektuální rodiny – je čtvrtou generací inženýrů po sobě. Otec Jindřich byl báňským inspektorem, matka Antonia roz. Schirmerová byla učitelkou (absolventkou církevního učitelského ústavu sester „von armen Kinde Jezus“ ve Vídni). Jeho děd, JUDr. Ing. Heinrich Schirmer, byl na Ministerstvu orby ve Vídni sekčním šéfem pro bezpečnost hornictví monarchie. Na žádost T. G. Masaryka byl po roce 1918 jako brněnský báňský hejtman a vládní rada zakladatelem státní báňské správy v ČSR. Bratr Igor byl za účast na únorové demonstraci studentů na pražském Hradě roce 1948 proti únorovému puči vyloučen ze všech vysokých škol v Československu.\nManželka Štěpánka roz. Milatová byl ortoptičkou, dcera Pavla Zigalová – Cigánková, akademická malířka, je absolventkou \"Hoch Schule für Grafik und Buchkunst\" v Německu s titulem „Gebrauchsgafiker“, syn Bc. Tomáš Cigánek vystudoval literaturu; je publicistou a literárním redaktorem autorských literárních pořadů v soukromé televizní stanici.\n\nJindřich Cigánek vystudoval na Technické univerzitě v Ostravě obor „Výstavba dolů“. Docentem je od roku 1983, profesorem od roku 1990. V letech 1990 až 1994 byl vedoucím katedry stavitelství, 1994 až 1996 vedoucím Institutu stavitelství a geotechniky, 1997 až 2003 po dvě funkční období děkanem fakulty stavební, doposud profesorem FAST, předsedou oborové rady doktorského studijního programu Hornické a podzemní stavitelství a zástupcem vedoucího katedry. Krátkodobé přednáškové pobyty absolvoval na univerzitách v Gliwicích a Doněcku na Ukrajině, dlouhodobý přednáškový pobyt na univerzitě FP v belgickém Monsu. Byl a je členem vědeckých rad stavebních fakult a Vysokých škol v Brně, Bratislavě, Košicích, Žilině a v Ostravě.\n\nJe autorem nebo spoluautorem 25 knižních publikací a učebních textů, a více než 500 časopiseckých publikací, příspěvků ve sbornících vědeckých prací, monografií, grantových projektů, znaleckých posudků a samostatných projektů staveb. (viz seznam prací). Největší pozornost získala jeho poslední knižní publikace „Velké příběhy bible“, zařazující biblické příběhy do kontextu dějinných událostí Palestiny a okolních státních útvarů. Za svou vědeckou a publikační činnost byl oceněn členstvím v Ukrajinské akademii věd, čestným členstvím v České komoře autorizovaných inženýrů a techniků činných ve výstavbě - ČKAIT, zlatou medailí státní báňské správy ČBÚ, Šolínovou medailí FAST ČVUT v Praze, nejvyšším oceněním VŠB TU v Ostravě – medailí G. Agricoly, polským prestižním vědecko-pedagogickým oceněním od Univerzity PS v Gliwcích „profesor honorabilis“ aj.\n\nZa 20 let soudně-znalecké činnosti vypracoval více než 110 znaleckých posudků pro soudy, Policii ČR, Státní báňskou správu, Parlament ČR a nejvyšší státní orgány. Posudky se týkaly i mimořádně citlivých kauz, jakými byly např. propad tunelu Blanka v Praze, miliardové stavební podvody pro Policii ČR, náročné liniové stavby na poddolovaných územích, rozsáhlé havárie staveb, štoly Radlických tunelů v Praze – Zlíchově aj.\n\n"}
{"id": "876003", "url": "https://cs.wikipedia.org/wiki?curid=876003", "title": "Miluše Poupětová", "text": "Miluše Poupětová\n\nak. mal. Miluše Poupětová, \"roz.\" Kautznerová (*22. července 1963, Vlašim) je česká malířka. Vede ateliér Užité malby na VOŠUP SUPŠ na Žižkově náměstí v Praze 3, volné tvorbě se věnuje ve svém ateliéru ve Vlašimi. Vychází z výtvarných prostředků expresionismu a monumentální malby, pohybuje se jak na poli abstraktní tak figurální tvorby. Její obrazy sledují individuální cestu k sobě sama, inspiruje se jak tělesným prožitkem vlastní ženskosti, tak orientální, křesťanskou i psychoanalytickou filosofií. Vypjatou temnou expresivitu počátků vystřídala jasnější barevnost, promyšlené kompozice, větší harmonie a nadhled.\n\nAbsolvovala Střední uměleckoprůmyslovou školu na Žižkovo náměstí 1 v Praze 3, obor Užitá malba. Po jejím dokončení začala studoval na pražské Vysoké Uměleckoprůmyslové škole v ateliéru Užité malby pod vedením profesora Quido Fojtíka. Po škole se věnovala volné tvorbě. Na konci 80. let studovala na Akademii Pietra Vannucci v italské Perugii. Od roku 1991 učí na VOŠUP SUPŠ na Žižkově. V minulosti učila kaligrafii, figurální kreslení, technologii malby a anatomii, dnes vede ateliér Užité malby. Kromě pedagogické činnosti se v oblasti užité malby věnuje dekorativní výzdobě hudebních nástrojů a dekorativní nástěnné malbě.\n\nV počátcích své umělecké tvorby na přelomu 80. a 90. let se začala věnovat dvěma okruhům, jednak ženskému údělu viděnému prizmatem prožitého mateřství a to jak v obrazech, tak v kresbách, jednak krajině. Cyklus \"Poraněný skicák\", jehož větší část je v soukromé sbírce v USA, kombinuje několik technik, pracuje s inkousty, tušemi, s přírodními pigmenty a barvivy, které podrobuje destruktivním zásahům, škrábání, řezání, broušení a pálení. Barevnost tohoto období je příznačně tmavá, jako potemnělé jsou jejich nálady odrážející strach o dítě. V krajinomalbě se zabývá krajinným zákoutím subjektivně viděným, často se opakuje motiv zrcadlení.\n\nVýstava v roce 1992 U Řečických představila posun od problematiky mateřství k osamělé ženské figuře v existenciálních souvislostech, těžiště se přesunula do obecnější symbolické roviny, pracovala s tématy živlů, meditace a jógy.\n\nKolem poloviny devadesátých let se vyrovnávala se zážitkem moře, barevnost se projasnila, stala se pestřejší, začala dominovat propletená figura v pohybu, pocit odloučenosti a izolace vystřídala vitalita a energie. V závěru 90. let se soustředila na půlfiguru usebranějšího a kontemplativnějšího ladění.\n\nPostupně se vytrácela konkrétní subjektivita a prosazuje se abstraktnější podoba, do obrazů se začal promítat zážitek spojený s umíráním a smrtí, reflexe tragické situace v životě. To se projevilo v litých asfaltových kresbách a do cyklu bílých obrazů. Abstraktní směr tvorby se prosadil po přelomu století a vyústil do cyklu \"Hlavy\" (Nová síň, 2004), kde se střetává konkrétní tvar s barevnou abstrakcí, některé jsou inspirovány přírodní mystikou a rituály ověřující koloběh života a jeho zanikání, ve výsledku se však prosazuje v geometrických konstrukcích touha po obnově řádu. Abstraktní tvorba vyvrcholila cyklem obrazů inspirovaných Biblí, v nichž autorka zachází s barvou a písmem (Carpe Diem, 2009).\n\nZ abstraktních geometrických kompozic se malířka postupně přiklonila znovu k figuraci, ale v nových souvislostech, intenzivní barevnost spojuje s šablonami figur a řeší vztah muže a ženy. Šablonové postavy se chovají očekávatelně, představují univerzální archetypy přítomné v duši každého z nás, které přechováváme z dávnověké historie našeho druhu. Řeší existenciální otázky, význam individuálního osudu uprostřed anonymity těch ostatních. I tentokrát je téma předkládáno jako časové, jako cyklicky se opakující, jako růst, vrchol a odumírání. Příběh, který vyprávějí, je bez konce.\n\nV oblasti užité malby se od roku 1992 věnuje dekorativní výzdobě hudebních nástrojů, především cembal. Od roku 2004 se věnuje dekorativní nástěnné malbě.\n\nAutorka se věnuje dekorativní malované výzdobě hudebních nástrojů, jako jsou především cembala a virginaly (předchůdce klavíru). Zdobila například nástroje z dílny Františka Vyhnálka z Hovorčovic, které hrají v Praze, Budapešti, Würzburku, Paříži, Bostonu i Kjótu. Nejčastěji maluje kopie vlámských nástrojů ze 17. století a francouzských z 18. století. Francouzská cembala jsou ve výzdobě bohatší, obsahují bohatou malbu květin v rokokové barevnosti, zpěvné ptactvo, časté je zdobení zlatem, malovanými girlandami a krajinkami. Vlámský styl je o něco úspornější, květinová výzdoba je jednodušší, a střídmější, převažují tulipány a z ptáků zejména papoušci. Zajímavý je několik metrů dlouhý ornament lemující veškeré obvodové lišty a žebra. Linka je tenká asi půl milimetru v indigové akvarelové barvě.\n\nKromě základních technik jako je linkování, batikování, imitace různých materiálů, úprava povrchu a další postupy používá autorka i speciální vrstvenou techniku mramorování, kterou vymyslela na ozdobení korpusu a nohou nástroje. Jelikož na nástroji obvykle bývá psaný latinský citát, uplatní i to, že umí malovat písmo. Práce na jednom cembalu záleží na bohatosti zdobení, ale zhruba asi takto: nejméně devět dní (od rána do večera) trvá práce na rezonanční desce, tři dny se malují ornamenty, tři dny ptáčci a věnec, tři dny jednotlivé květiny. Někdy se zdobí také víko a prostor za klaviaturou, a když se k tomu přidá ještě mramorování a batika, trvá to dalších 14 dní, nebo i několik měsíců.\n\n\n\n\n\n"}
{"id": "876004", "url": "https://cs.wikipedia.org/wiki?curid=876004", "title": "Tým sjednoceného Německa na Letních olympijských hrách 1960", "text": "Tým sjednoceného Německa na Letních olympijských hrách 1960\n\nNěmecko na Letních olympijských hrách v roce 1960 reprezentovala výprava 293 sportovců (238 mužů and 55 žen) v 17 sportech.\n\n"}
{"id": "876009", "url": "https://cs.wikipedia.org/wiki?curid=876009", "title": "Miroslav Oršula", "text": "Miroslav Oršula\n\nMiroslav Oršula (* 12. dubna 1971) je bývalý slovenský fotbalista, záložník.\n\nHrál za Duklu Praha, Baník Prievidza a Baník Ratíškovice. V československé lize nastoupil ve 27 utkáních a dal 1 gól, v české lize nastoupil v 24 utkáních a dal 1 gól a ve slovenské lize nastoupil ve 102 utkáních a dal 7 gólů.\n\n"}
{"id": "876014", "url": "https://cs.wikipedia.org/wiki?curid=876014", "title": "Piasecki VZ-8 Airgeep", "text": "Piasecki VZ-8 Airgeep\n\nPiasecki VZ-8 Airgeep (původním továrním označením Model 59K Skycar) bylo americké letadlo VTOL postavené koncem 50. let 20. století na objednávku US Army společností Piasecki Aircraft Corporation. Šlo o konstrukci se dvěma zaplášťovanými rotory v trupu. Stroj byl schopen vertikálního vzletu a přistání (VTOL).\n\nV roce 1956 oslovila US Army (konkrétně sekce Transportation Corps) letecké společnosti o návrhy na lehké víceúčelové vozidlo, které by kombinovalo všestrannost a operativní lehkost jeepu se schopností přeletět náročný nebo nesjízdný terén. Armádní činitelé si představovali jednoduchý a přitom robustní stroj („flying jeep“ nebo „aerial jeep“, létající jeep) schopný dopředného letu v malé výšce a režimu visení, který by po určitou dobu unesl 450 kg nákladu v letové hladině mezi 1,5 – 4 m. Návrhy vytvořilo vícero firem, z nich byly na začátku roku 1957 pro vývoj prototypů vybrány společnosti Curtiss-Wright, Piasecki Aircraft Corporation a Chrysler.\n\nFirma Piasecki Aircraft Corporation představila letadlo se dvěma tandemovými třílistými krytými rotory poháněnými dvěma pístovými motory Lycoming O-360-A2A o výkonu 134 kW každý. Pilot a jeden cestující seděli na sedačkách mezi rotory. První ze dvou prototypů označený původně Model 59K Skycar a později přejmenovaný Piaseckim na Airgeep dostal armádní označení VZ-8P. Poprvé vzlétl 22. září 1958.\n\nPoté byly pístové motory nahrazeny jedním turbohřídelovým motorem Turbomeca Artouste o výkonu 317 kW. V této podobě létal až do června 1959. Byl zapůjčen námořnictvu (US Navy) pod označením Model 59N, která jej vybavila plováky. Po navrácení stroje US Army byl motor Turbomeca Artouste nahrazen lehčím a výkonnějším typem Garrett AiResearch TPE331-6 o výkonu 410 kW.\n\nDruhý prototyp byl zkonstruován s modifikovaným designem a označen Piaseckim jako Model 59H AirGeep II a armádou jako VZ-8P (B). Byl poháněn 2 motory Turbomeca Artouste, vybaven katapultovacím sedadlem pro pilota a ko-pilota/střelce a navíc měl tři sedačky pro další pasažéry. Byl také vybaven poháněným tříkolovým podvozkem pro zvýšení pozemní mobility. Tento druhý prototyp vzlétl poprvé 15. února 1962, pilotoval jej \"Tommy\" Atkins.\n\nAirgeep mohl operovat nízko nad zemí a byl stabilní v letu. Díky nízké letové hladině se stroj vyhl radarové detekci. I přes jeho kvality a výhody nad dvěma konkurenty v konkurzu (Chrysler VZ-6, Curtiss-Wright VZ-7) se armáda rozhodla, že koncepce „létající jeep“ je nevhodná pro moderní bojiště a soustředila se na vývoj konvenční helikoptéry.\n\nData z: \"Flying Jeeps: The US Army's Search for the Ultimate 'Vehicle\n\n\n\n\n"}
{"id": "876022", "url": "https://cs.wikipedia.org/wiki?curid=876022", "title": "Christian Jacq", "text": "Christian Jacq\n\nChristian Jacq (* 28. dubna 1947, Paříž) je francouzský egyptolog a spisovatel.\n\nNarodil se 6. srpna 1947 v Paříži. Ve třinácti letech se mu dostala do ruky kniha \"Historie staroegyptských civilizací\" od Jacques Piernne a tato kniha ho přiměla se o starověký Egypt zajímat více do hloubky. Ve stejné době také napsal svoji první novelu. V roce 1965, kdy mu bylo 18 let, mu vyšla již osmá kniha. Postupně vystudoval egyptologii na univerzitě v Sorbonně, kde získal i doktorát.\n\nVe svém bádání a díle se zaměřuje především na období vlády Ramesse II., ale věnuje se také dalším dějinách Egypta. Kromě toho se stal zakladatelem Ramessova institutu, který se zabývá dokumentací Egypta, především se zaměřením na archeologické práce a památky.\n\nZa dílo \"Egypt velkých faraonů\" obdržel cenu Francouzské akademie.\n\n"}
{"id": "876026", "url": "https://cs.wikipedia.org/wiki?curid=876026", "title": "Oborniki", "text": "Oborniki\n\nOborniki je polské město ve Velkopolském vojvodství, hlavní město okresu Oborniki. Je centrem městsko-vesnické gminy Oborniki.\n\nV roce 2011 zde žilo 18 336 obyvatel.\n"}
{"id": "876027", "url": "https://cs.wikipedia.org/wiki?curid=876027", "title": "Mýtus o Usirovi", "text": "Mýtus o Usirovi\n\nMýtus o Usirovi je nejvýznamnější, nejvlivnější a z hlediska dnešních vědeckých poznatků nejrozsáhlejší mýtus staroegyptské mytologie. Doložen je nejpozději od doby 5. dynastie a následně byl nepřetržitě rozvíjen až do zániku staroegyptské civilizace, tedy po dobu téměř 3 tisíciletí. Ve své rozvinuté podobě vypráví o bohu Usirovi – dobrotivém prvním panovníkovi Egypta, o jeho úkladném zavraždění žárlivým bratrem Sutechem usilujícím o uzurpaci královské moci, o Usirově dočasném oživení zásluhou magické moci jeho oddané manželky Esety, takže spolu mohli zplodit svého syna Hora jako otcova mstitele, a o odplatě, kterou Hor po strastiplném dětství s Esetinou pomocí uskutečnil a přemožením Sutecha získal pro sebe královskou moc jako její legitimní dědic a pro svého otce Usira definitivní vítězství nad smrtí a proměnu ve věčného vládce podsvětí. Jednotlivé dějové linie mýtu jsou ovšem ve skutečnosti relativně samostatnými příběhy, takže moderní badatelé někdy celek vyprávění, systematizovaný ostatně teprve na přelomu 1. a 2. století, označují přesněji jako usirovský mytologický cyklus.\n\nMýtus, respektive jeho nejstarší základ, byl primárně součástí královské ideologie. Zde v kontextu egyptské představy o pohřbu zemřelého panovníka jako prostředku jeho vstupu mezi bohy vysvětloval božskou podstatu královské moci a její kontinuity prostřednictvím řádného pozemského následnictví, jimiž podle Egypťanů bylo zaručováno trvání kosmického a politického řádu světa a jeho vítězství nad silami chaosu; pravděpodobně z tohoto důvodu byl i začleněn do kosmologicko-kosmogonické nauky o iunském Devateru. Měl tedy, jako manifestace panovníkova výlučného postavení ve vztahu k božskému světu, „zcela výraznou politickou dimenzi a právem může být označen za mytické vyjádření egyptské státní myšlenky.“ Ačkoli tento rozměr mýtu byl v oficiálním náboženství stále nepřetržitě přítomen, přičemž o jeho životnosti svědčí opakované adaptování na měnící se společenské poměry (aktivně jej využívali např. ještě Ptolemaiovci), začal být od První přechodné doby a zejména pak od Střední říše pravděpodobně v souvislosti s probíhajícími společenskými změnami podíl na Usirově překonání smrti vztahován nejen na krále, ale na všechny zemřelé. \n\nSvou základní podobu získal mýtus o Usirovi během Mnoho z jeho prvků vzniklo z náboženských představ, avšak konflikt mezi Sutechem a Horem mohl být částečně inspirován boji z období rané egyptské historie či prehistorie. Odborníci (např. John Gwyn Griffiths a Kurt Sethe) se pokoušeli rozpoznat přesnou povahu událostí, které daly vzniknout tomuto příběhu, avšak nedosáhli žádného definitivního závěru.\n\nČásti mýtu se vyskytovaly v celé řadě egyptských textů, od pohřebních textů a zaříkávadel až po krátké příběhy. Příběh je tak podrobnější a ucelenější než jakýkoliv jiný staroegyptský mýtus. Přesto žádný pramen nepřináší příběh v celé své délce a jednotlivé zdroje se ve svých verzích velmi liší. Řecké a římské spisy, zvláště pak Moralia od řeckého spisovatele Plútarcha, poskytují více informací, avšak nemusí vždy správně nahlížet na egyptskou víru. Díky těmto spisům zůstal mýtus o Usirovi zachován i poté, co zaniklo staroegyptské náboženství a znalost tehdejšího písma byla zapomenuta.\n\nMýtus o Usirovi byl ve starověkém Egyptě velmi významným náboženským příběhem, který byl velmi populární i mezi prostým obyvatelstvem. Svoji popularitu si příběh získal díky své základní náboženské myšlence, podle které mohl každý zemřelý člověk dosáhnout příjemného posmrtného života. Dalším důvodem byla odlišnost od většiny dalších staroegyptských mýtů, neboť hlavní postavy a jejich emoce připomínaly spíše životy skutečných lidí, což dělalo příběh ještě poutavějším. Důraz byl kladen především na silný smysl pro rodinu, věrnost a oddanost. Díky těmto prvkům se mýtus vyskytoval v egyptských textech častěji než jiné mytologické příběhy, a odkazy na něj lze objevit ve vícero literárních stylech. Tyto texty rovněž poskytují nezvykle velké množství detailů, zatímco ostatní egyptské mýty jsou kusé a nejasné. Usirův mýtus je do jisté míry rovněž útržkovitý, avšak jednotlivé fragmenty tvoří dohromady celý příběh.\nNejstarší zmínky o mýtu se objevují v Textech pyramid, prvních egyptských pohřebních textech, kterými se koncem začaly zdobit zdi pohřebních komor v pyramidách. Tyto texty, které se skládaly z různých říkadel a „říkání“, však mohly pocházet z ještě ranějšího období. Zaměřovaly se mimo jiné na posmrtný život krále, který byl v dané pyramidě pochován, takže často odkazovaly na Usirův mýtus, který byl úzce spojen s majestátem a posmrtným životem. Součástí Textů pyramid byla hlavní dějová linie příběhu, která vyprávěla o smrti a vzkříšení Usira a sporu mezi Horem a Sutechem.\n\nStejné části příběhu, které byly zmiňovány v Textech pyramid, se rovněž vyskytovaly v pohřebních textech pocházejících z pozdější doby. Příkladem jsou Texty rakví z období Střední říše (2055–1650 př. n. l.) a Kniha mrtvých z Nové říše (1550–1069 př. n. l.). Většina z těchto literárních děl byla dostupná pro širokou veřejnost, takže spojení mezi Usirem a smrtí, které v nich bylo zmiňováno, se již nevztahovalo pouze na královskou rodinu.\n\nNejucelenější přehled Usirova mýtu je zaznamenán ve \"Velkém hymnu na Usira\" pocházejícího , který nabízí obecný přehled celého příběhu, avšak obsahuje minimum detailů. Dalším důležitým pramenem je Mennoferská kosmologie zaznamenaná na Šabakově desce, jejíž náboženské texty rovněž zmiňují Usirovu smrt a stejně tak i spor mezi Horem a Sutechem. Mýtu o Usirovi se věnuje hlavní část textu, která popisuje rozdělení Egypta na království Hora a Sutecha, které bylo později sjednoceno Hor–Ahem z Mennoferu. Kvůli svému archaickému jazyku byl tento text dlouhou dobu datován do období Staré říše (2686–2125 př. n. l.) a byl považován za zdroj informací o raných vývojových fázích mýtu. Avšak během sedmdesátých let dvacátého století bylo zjištěno, že text pochází z mnohem pozdější doby a nejstarší možný datum vzniku je období vlády , faraona 19. dynastie. Dalším významným zdrojem informací o tomto mýtu jsou Usirovy rituální texty, které byly objeveny na zdech egyptských chrámů. Nejstarší z nich pocházejí z období Nové říše a nejmladší z Ptolemaiovské doby (332–30 př. n. l.).\n\nMýtus byl taktéž součástí léčivých kouzel, která byla využívána všemi Egypťany bez rozdílu jejich sociálního postavení. Tato magická zaříkávadla byla zdrojem důležité části mýtu, podle které byl Hor otráven či jinak nemocen a jeho matka Eset ho léčila. Kouzla ztotožňovala nemocnou osobu s Horem, která tak mohla těžit z Esetiny léčivé síly. Kouzla jsou známa z kopií papyrů, které sloužily jako instrukce k rituálnímu léčení, a zvláštního typu kamenné stély, která bývá nazývána cippus. Lidé, kteří hledali uzdravení, nalili vodu přes tyto cippi a věřili, že získá léčivou sílu obsaženou v textech. S nadějí, že vyléčí všechny jejich neduhy, ji následně vypili. Obdobný příběh, kdy bylo dítě zachráněno pomocí kouzel, byl zaznamenán na rituální hůlce pocházející z období Střední říše, což bylo o několik století dříve, než se začaly objevovat kouzla spojující tento námět s Horem a jeho matkou Eset.\n\nJednotlivé pasáže se taktéž objevovaly v žánru zábavné literatury. Mezi těmito texty vyčnívá mytologická povídka „Příběh bojů Hora se Sutechem“, která vtipně líčí několik epizod zaměřených na souboj dvou zmíněných bohů. Tento příběh, který byl zapsán na prvních šestnácti stranách papyru známého jako „Chester Beatty I“, je datován do období . Egyptolog Donald Redford popisuje božstva, jak jsou v tomto díle vylíčena, následovně: „Hor se jeví jako fyzicky slabá, avšak chytrá postava, Sutech jako silák s omezenou inteligencí, Re-Harachtej jako předpojatý rozmrzelý soudce a Usir jako sarkastický mrzout.“ Přes všechny tyto atypické povahové rysy obsahuje dílo velké množství těch nejstarších epizod a mnoho událostí je seřazeno ve stejném pořadí, jako tomu bylo v dílech z pozdější doby, což naznačuje, že tradiční sled událostí byl tvořen v době vzniku tohoto příběhu.\n\nSpisovatelé ze starověkého Řecka a Říma, kteří se zabývali popisem egyptského náboženství, zasvětili mnoho svých děl právě mýtu o Usirovi. Významný antický historik Hérodotos, který žil v pátém století před naším letopočtem, zmínil část Usirova mýtu ve svém díle „Dějiny“ a rovněž Diodóros Sicilský, který žil o čtyři staletí později, se ve své knize „Bibliotheca historica“ zabýval egyptskými mýty. Nejdetailněji byl však tento příběh zpracován v díle „O Ísidě a Osiridovi“, které bylo sepsáno řeckým spisovatelem Plútarchem. A právě Plútarchova verze staroegyptského mýtu bývá v moderní literatuře zmiňována nejčastěji. Díla těchto antických autorů však mohou nabízet velmi zkreslený pohled na staroegyptskou víru. Příkladem může být právě dílo „O Ísidě a Osiridovi“, které obsahuje mnoho interpretací egyptské víry ovlivněných řeckou filosofií. Egyptolog John Gwyn Griffiths byl přesvědčen, že několik prvků tohoto díla vycházelo z řecké mytologie a že příběh jako celek nebyl založen na egyptských zdrojích. Jeho kolega John Baines naopak tvrdí, že Plútarchos mohl čerpat informace pro svůj příběh z egyptských chrámů, které byly postupem času zničeny.\n\nNa začátku příběhu vládl Egyptu Usir, který svůj majestát zdědil od svých předků, jejichž rodová linie sahala až ke stvořiteli světa, bohu Atumovi. Jeho manželkou byla Eset, která byla, společně se svými sourozenci Sutechem, Nebthet a svým chotěm Usirem, potomkem boha země Geba a bohyně nebes Nut. O samotném Usirově panování toho není příliš známo, neboť mýtus je zaměřen především na jeho smrt a události, které po ní následovaly. Usir byl spojován s životadárnou mocí, spravedlivým panováním a vládou v souladu s řádem (\"maat\"), důležitým principem egyptského náboženství, jehož údržba byla základním cílem celé staroegyptské kultury. Jeho bratr Sutech byl naopak úzce spojován s násilím a chaosem. Usirova vražda tak byla považována za souboj mezi řádem a chaosem.\n\nV několika verzích Usirova mýtu byl zmíněn i Sutechův motiv k vraždě. Podle Textů pyramid se Sutech mstil za to, že byl Usirem nakopnut, zatímco podle textů z Pozdní doby (664–332 př. n. l.) byl Sutech rozhořčen tím, že měl Usir milostný poměr s jeho chotí Nebthet, která byla zároveň jejich společnou sestrou. Samotná vražda je v pramenech velmi často zmiňována, avšak v žádném z nich není přesně popsána. Důvodem může být víra starověkých Egypťanů, kteří věřili, že psaný text má takovou moc, že může ovlivnit reálné dění, a proto se přímým popisům negativních událostí, jako byla například Usirova smrt, vyhýbali. Některé prameny dokonce jeho smrt popíraly. V některých případech texty naznačují, že Sutech na sebe vzal podobu divokého zvířete (například krokodýla či býka) a následně Usira zabil. Podle dalších zdrojů bylo jeho tělo vhozeno do vody či se dokonce utopil. Z posledně zmiňované možnosti vznikla mezi Egypťany pověra, podle které se člověk utonulý v Nilu stal svatým. Neměnil se však pouze způsob smrti, ale v některých textech se lišila i identita oběti. V některých případech byl za zavražděného považován bůh Haroeris (starší forma boha Hora). Jeho smrt následně pomstil bůh Hor, který byl podle příběhu synem Haroerida a Eset.\n\nV textech pocházejících z konce období Nové říše se způsob Usirovy smrti změnil. Podle těchto pramenů Sutech Usirovo tělo roztrhal na kusy a jeho části rozházel po celém Egyptě. Usirova kultovní centra, která se nacházela po celé říši, tvrdila, že jeho tělo či jeho části byly nalezeny nedaleko od nich. Tělo bylo roztrháno na 42 kusů, přičemž každá jeho část byla spojována s jedním ze čtyřiceti dvou egyptských nomů. Takto se Usir stal ztělesněním svého království.\nPo Usirově smrti následovalo období mezivlády či období, během kterého Sutech přebíral moc. Během této doby začala Eset s pomocí své sestry Nebthet hledat tělo svého chotě. Obě bohyně byly při tomto pátrání častokrát vyobrazovány jako sokoli či luňáci. Důvodů, proč na sebe vzaly podobu těchto dravců, může být několik. Například při hledání mršin překonávají tito ptáci velké vzdálenosti, jejich zvuky připomínající žalostné naříkání mohli Egypťané rovněž spojovat s nářkem obou bohyň či tato vyobrazení mohla souviset s bohem Horem, který byl často zobrazován právě jako sokol. V období Nové říše byla Usirova smrt spojována s každoročními záplavami v údolí Nilu, které přinášely úrodné bahno, důležité pro egyptské zemědělství. Voda v řece byla považována za slzy bohyně Eset, která plakala pro svého zemřelého muže, či tělesné tekutiny samotného Usira. Usir rovněž představoval životadárnou sílu, která byla obsažena v nilské vodě a v rostlinách, které vyrostly na zavlažené půdě.\n\nEset postupně nalezla všechny části Usirova těla a následně je znovu sestavila, s čímž jí pomohl bůh Thovt, který byl znám pro své kouzelnické a léčivé schopnosti, a Anup, bůh balzamování a pohřebních rituálů. Jejich úsilí bylo mytologickým základem pro egyptské balzamovací praktiky, díky nimž bylo balzamované tělo ochráněno před nevyhnutelným rozkladem. Tato část příběhu byla častokrát rozšířena o pasáž, podle které chtěl Sutech či jeho stoupenci tělo zničit a Eset ho musela společně se svými spojenci chránit. Když bylo Usirovo tělo kompletně složeno, Eset, která byla stále ve své ptačí podobě, mu pomocí svých křídel navrátila život. Usirovo oživení zřejmě nebylo trvalé, neboť od tohoto okamžiku byl zmiňován pouze jako vládce Duatu, vzdálené a tajemné říše mrtvých. Přesto během svého krátkého kontaktu s bohyní Eset stačil počít syna a právoplatného dědice trůnu Hora.\n\nPlútarchovo dílo, které se zabývá především touto částí příběhu, se značně liší od všech známých egyptských pramenů. Podle řeckého spisovatele se Sutech, kterého ve svém díle nazýval řeckým jménem Týfón, spolčil se 73 dalšími osobami a společnými silami chtěli Usira zavraždit. V rámci svého plánu nechal zhotovit zdobenou truhlu, jejíž rozměry odpovídaly velikosti Usirovy postavy. Následně uspořádal hostinu, během níž svým hostům oznámil, že svoji vyrobenou truhlu daruje tomu, kdo se do ní vejde. Každý host si do ní jeden po druhém lehl, ale nikomu kromě Usira její velikost neseděla. Jakmile byl Usir uvnitř, Sutech a jeho komplici truhlu zavřeli, zajistili víko a hodili ji do Nilu. Vodní proud ji zanesl do Středozemního moře a dále až k Byblu, kde byla vyplavena a následně zarostla do stromu vřesovce. Byblosský král nechal strom porazit a vyrobil z něj pilíř pro svůj palác, přičemž truhla s ostatky byla stále uvnitř. Aby mohla bohyně Eset získat manželovo tělo zpět, musela truhlu z pilíře vysekat. Zbytky dřevěného pilíře potřela vonnou mastí, zabalila do plátna a následně je darovala svému zdejšímu chrámu. Tato část příběhu, která není známá z žádných egyptských pramenů, rovněž vysvětluje kult Esety a Usira, který existoval v Byblu za Plútarchova života a pravděpodobně zde přetrvával již od dob Nové říše.\n\nPříběh Plútarchova mýtu pokračoval tím, že Sutech po Esetině návratu ukradl Usirovo tělo a roztrhal jej na čtrnáct kusů, které rozházel po celém Egyptě. Eset se při hledání částí manželova těla plavila na papyrové loďce a každou nalezenou část na daném místě obřadně pohřbila. Jedinou nenalezenou částí Usirova těla byl jeho penis, který Eset pomocí kouzel zrekonstruovala, neboť původní byl sežrán rybami v řece. Tato část příběhu byla podle Plútarcha důvodem, proč bylo pro Egypťany jedení ryb tabu. Podle egyptských pramenů byl však Usirův penis nalezen neporušen a pouze malá paralela s touto částí příběhu byla nalezena v \"Pohádce o dvou bratřích\", lidové povídce z období Nové říše, která obsahovala jisté podobnosti s Usirovým mýtem. Poslední odlišností v Plútarchově díle bylo zrození Hora, který se podle jeho verze narodil ještě před Usirovou smrtí. Usirovým posmrtným synem byl slabý a předčasně narozený Harpokratés.\n\nPodle egyptských pramenů se těhotná bohyně Eset schovávala před Sutechem v papyrové houštině v oblasti nilské delty. Dané místo se ve starověkém Egyptě nazývalo Ach-bitej, což by se dalo přeložit jako „papyrová houština krále Dolního Egypta“. Řečtí spisovatelé nazývali toto místo Chemis a podle nich se nacházelo poblíž města Bútó. Jeho přesná poloha byla však podle mýtu nepodstatná a důležitější byla jeho role coby kultovního a bezpečného místa. Papyrová houština se rovněž stala častým motivem egyptského umění, když byla zobrazována či alespoň zmiňována ve většině mytologických příbězích. A právě tato houština byla místem, kde Eset porodila a vychovávala svého syna Hora. Z tohoto důvodu byla houština označována jako „Horovo hnízdo“. Běžným motivem egyptského umění se rovněž stalo vyobrazení bohyně Eset, jak kojí svého syna.\n\nTaktéž existují texty, ve kterých bylo popsáno Esetino putování světem. Bohyně se pohybovala mezi obyčejnými lidmi, kteří si nebyli vědomi její identity, a dokonce je žádala o pomoc, což bylo v egyptské mytologii velmi neobvyklé, neboť bohové a lidé v ní obvykle vystupovali odděleně. Stejně jako v první části mýtu využívala Eset pomoci dalších bohů, kteří v její nepřítomnosti chránili jejího syna. Podle jednoho magického zaříkávadla byla Eset během svého pátrání po pomoci doprovázena a chráněna sedmi malými štíry. Během svého putování dorazila do „Města dvou sester“, které se nacházelo v oblasti nilské delty. Zde bydlela jistá zámožná žena, která před bohyní Eset a její družinou přibouchla dveře od svého domu. Štíři toto gesto považovali za velice urážlivé a rozhodli se jí pomstít. Šestice štírů předala svoji dávku jedu sedmému štírovi jménem Tefen, který následně nepozorovaně vnikl do domu oné ženy a uštkl jejího syna. Eset si mezitím našla přístřeší u pohostinné chudé dívky. Urozená žena, která odmítla Esetě pomoci, mezitím sháněla po městě někoho, kdo by pomohl jejímu umírajícímu synovi. Její předchozí neochota se jí však vrátila, neboť jí pomoc nikdo nenabídl. Bohyně Eset však jako oddaná matka nemohla dopustit, aby zemřelo nevinné dítě, a tak vzala chlapce do náruče a uzdravila jej pomocí magických zaříkávadel. Šťastná matka se začala kát za své skutky a veškerý svůj majetek věnovala Esetě a chudé dívce.\n\nV této části mýtu vystupuje Hor jako zranitelné dítě obklopené všudypřítomným nebezpečím. Jeho nejčastějším poraněním bylo kousnutí od hada, což zřejmě odráželo strach Egypťanů z uštknutí hadem a následné otravy. Některé texty naznačují, že tato zvířata byla vyslána samotným Sutechem. K ochraně svého syna využívala Eset svých magických schopností a pomoci dalších třinácti bohů, mezi nimiž byl například Re či Geb. Pomocí svých magických textů dokázala vyléčit nejen svého syna, ale i jakéhokoliv pacienta. Tato zaříkávadla byla určena pro celou řadu zranění a nemocí (od uštknutí štírem až po obyčejnou bolest břicha). Pokud byla Eset v první části příběhu charakterizována jako truchlící manželka, tak v této části byla popisována jako oddaná matka.\n\nDalší část příběhu začíná v momentě, kdy již dospělý Hor vyzývá Sutecha na souboj o egyptský trůn. Jejich vzájemný souboj byl velmi násilný, avšak byl líčen i jako soudní proces před Devaterem, skupinou egyptských bohů, kteří rozhodovali o tom, kdo z obou aktéru konfliktu získá nárok na egyptský trůn. Soudcem v tomto soudním procesu mohl být buď Geb, který byl otcem Usira a Sutecha a vládl Egyptu před nimi, či stvořitelé Atum nebo Re, zakladatelé majestátu. Další božstva taktéž zastávala řadu významných pozic. Například Thovt plnil roli jakéhosi prostředníka mezi hlavními aktéry tohoto sporu a zároveň působil jako soudní písař. Další, kdo se v tomto sporu angažoval, byla bohyně Eset, která podle povídky „Příběh bojů Hora se Sutechem“ pomáhala svému synovi svou chytrostí a magickou silou.\n\nVzájemný příbuzenský vztah mezi Horem a Sutechem byl častokrát nejednotný a existovaly dvě varianty, které se objevily již v Textech pyramid, které obsahují nejstarší nalezené verze příběhu o Usirovi. Podle některých textů byl Hor synem Usira a synovcem Sutecha a vražda jeho otce byla hlavním impulsem ke vzniku tohoto konfliktu. Podle jiných verzí byli sourozenci. Tato nesrovnalost se objevovala i v dalších pramenech a nebylo výjimkou, že byli tito dva bozi v jednom díle považováni jak za bratry tak i za strýce a synovce.\nTento souboj bohů se skládá z mnoha epizod. Povídka „Příběh bojů Hora se Sutechem“ popisuje bohy, jak žádají další božstva o rozsouzení sporu a soutěží mezi sebou v různých disciplínách, mezi kterými byl například závod na lodích či vzájemný souboj, při kterém na sebe vzali podobu hrochů. Tyto jednotlivé soutěže měly následně určit vítěze. Podle tohoto pramene vítězil v těchto disciplínách Hor, který měl na své straně podporu většiny dalších bohů. Přesto se tento spor vlekl po dobu osmdesáti let a to hlavně proto, že hlavní soudce, bůh stvořitel, upřednostňoval v tomto duelu Sutecha. V pozdějších rituálních textech byl konflikt charakterizován jako velký souboj, do kterého se zapojili i stoupenci obou bohů. V jisté části tohoto božského klání se do souboje zapojila i Horova matka Eset, která chtěla pomocí harpuny zabít Sutecha, avšak omylem trefila svého syna, který jí následně v záchvatu hněvu setnul hlavu. Bůh Thovt následně Esetinu hlavu nahradil hlavou krávy, což vysvětluje mytologický původ kravích rohů, se kterými byla Eset běžně zobrazována. Podle některých zdrojů odůvodňoval Sutech své následující útoky tím, že se jedná o pomstu za Horovo násilné chování vůči své matce.\n\nVe stěžejní epizodě této části příběhu byl Hor Sutechem znásilněn. Cílem Sutechova násilného aktu bylo ponížit svého soka, avšak jeho jednání rovněž poukázalo i na jeho homosexuální sklony. Právě jeho nerozlišující sexualita byla jednou z jeho hlavních charakteristických rysů. Podle ranější verze této epizody, která byla objevena na fragmentech papyru pocházejícího z období Střední říše, se pohlavní styk uskutečnil až poté, co se Sutech zeptal Hora, zda by s ním mohl mít sex. Hor svolil, avšak na oplátku od Sutecha požadoval část jeho božské síly. Hor během tohoto aktu čelil velkému nebezpečí, neboť podle egyptských tradic bylo sperma silnou a nebezpečnou látkou, jejíž účinek se podobal jedu. Podle některých textů vniklo Sutechovo sperma do Horova těla a ten následně onemocněl. V povídce „Příběh bojů Hora se Sutechem“ dokázal Hor onemocnění předejít tím, že sperma zachytil do svých rukou. Následně se rozhodl, že o tomto činu informuje svoji matku a na důkaz toho jí přinesl ukázat ruku plnou semene. Zděšená Eset okamžitě danou ruku svému synovi usekla, neboť ji považovala za nečistou, a pomocí svých magických schopností mu vykouzlila novou. Poté se rozhodla, že se Sutechovi za tento ponižující akt pomstí. Vzala sperma svého syna a potřela s ním hlávky salátu, které nic netušící Sutech snědl. Sutech se poté rozhodl, že Hora zesměšní, a tak před božským soudem prohlásil, že svého soka znásilnil. Božský tribunál byl touto skutečností znechucen a začal Horem opovrhovat. Hor však toto nařčení odmítl a označil Sutecha za lháře. Aby bohové zjistili, kdo ze dvou rivalů má skutečně pravdu, rozhodli se, že povolají jejich semena. Thovt s rukou položenou na Horovi vyvolal Sutechovo semeno, které se však vynořilo z močálu, do kterého Eset odhodila useknutou ruku svého syna. Thovt tento proces zopakoval se Sutechem a vyvolané Horovo semeno se vynořilo v podobě slunečního kotouče ze Sutechovy hlavy. Horovo jméno bylo očištěno, naopak Sutech odcházel ponížen. Podle povídky si bůh Thovt vzal zmíněný kotouč a umístil si jej na svoji hlavu. Podle starších pramenů se Horovo semeno nezhmotnilo v podobě slunečního kotouče, ale vznikl z něj samotný bůh Thovt.\n\nDalší důležitá epizoda vypráví o tom, jak se tito dva protivníci během soubojů navzájem zmrzačili. Hor poranil či odstranil Sutechovi varlata a Sutech poranil či vyrval Horovi oko, které následně roztrhal na kusy. Některé prameny uvádějí, že přišel o obě oči. Sutechovo zmrzačení znamenalo ztrátu jeho mužnosti a síly. Odstranění Horova oka bylo pro staroegyptské náboženství ještě důležitější. Hor byl ve staroegyptské mytologii považován za boha nebes a z tohoto důvodu bylo Slunce považováno za jeho pravé oko a Měsíc za oko levé. Odcizení či zničení jeho oka tak bylo spojováno s částečným či úplným zatměním Měsíce. Naopak „dorůstání“ měsíce symbolizovalo uzdravování oka, návrat majestátu do Horových rukou a mnoho dalších aspektů maat. V některých verzích bylo vyléčení Horova oka doprovázeno obnovou Sutechových varlat, takže ke konci jejich sporu byli oba aktéři opět v pořádku.\n\nStejně jako tomu bylo u předchozích částí příběhu, tak i rozuzlení mělo mnoho verzí. Spor Hora a Sutecha byl nejčastěji zakončen tím, že si říši rozdělili mezi sebe. Hor obdržel úrodné půdy podél Nilu, jádro egyptské civilizace, kdežto Sutech získal pouštní oblasti a cizí země, se kterými byl rovněž spojován. Hor mohl vládnout na zemi, zatímco jeho sok pouze na nebi. Každý z nich si mohl přivlastnit pouze jednu ze dvou částí Egyptské říše, která byla rozdělena na Horní a Dolní Egypt. Podle Mennoferské kosmologie nejprve bůh Geb, který vykonával funkci soudce, rozdělil říši mezi dva rivaly. Sutechovi přiřkl oblast Horního Egypta, kde se nacházelo jeho rodné město Su, a Horovi oblast Dolního Egypta, neboť zde se údajně nacházelo místo, na kterém byl jeho otec Usir utopen. Geb tímto krokem oba bohy rozdělil a udělil každému vlastní část království. Následně však usoudil, že by Hor měl obdržet větší podíl, neboť byl synem jeho prvorozeného syna Usira, a tak mu přiřkl dědictví celého Egypta.\n\nV jiném případě se konec mýtu zaměřoval pouze na Horův triumf. V této verzi příběhu se Sutech se svým sokem nesmířil, ale byl zcela poražen či v některých případech uprchl z Egypta nebo byl dokonce zabit. Jeho porážka a ponížení bylo více zmiňováno v pramenech z pozdějšího období egyptské historie, kdy byl ještě více spojován s chaosem a zlem.\n\nHor za velkých oslav bohů usedl na trůn a Egypt konečně získal právoplatného krále. Bohové dále rozhodli, že Sutech odčiní vraždu svého bratra Usira tím, že ho znovu vzkřísí. Podle některých pramenů musel Sutech v rámci svého trestu odnést Usirovo tělo do jeho hrobky. Nový král vykonal pro svého otce pohřební obřad a daroval mu jídlo společně s amuletem v podobě Horova oka, které v tomto případě symbolizovalo život a hojnost. Jen díky těmto úkonům mohl být Usir v posmrtném životě oživen, a stát se tak králem mrtvých, což byla obdobná role, kterou zastával jeho syn ve světě živých. Usir byl následně spojován s přirozeným cyklem smrti a znovuzrození a stejně tak s každoročním růstem vegetace, které symbolizovalo jeho znovuvzkříšení.\n\nPrvní známá verze Usirova mýtu byla součástí Textů pyramid, avšak většina z jeho hlavních myšlenek musela vzniknout mnohem dříve. Jednotlivé kapitoly (Usirova smrt a vzkříšení, narození a dětství boha Hora a souboj mezi Horem a Sutechem) mohly původně být samostatnými příběhy. Pokud tomu tak bylo, tak musel ucelený příběh vzniknout někdy v době, kdy byly sepsány Texty pyramid, které jednotlivé části spojily dohromady. V každém případě byl mýtus inspirován různými vlivy. Většina příběhu byla založena na náboženských představách a typických znacích tehdejší egyptské společnosti – božská povaha majestátu, dědičný titul panovníků, snaha o zachování maat a překonání smrti. Například nářek Eset a její sestry Nebthet mohl představovat ranou tradici rituálního smutku.\nMýtus však obsahuje řadu nesrovnalostí. Usirův původ je předmětem řady diskusí a předloha samotného mýtu je rovněž nejasná. Jedna hypotéza byla představena antropologem Jamesem Frazerem, který v roce 1906 prohlásil, že Usir, stejně jako další zemřelí a znovu vzkříšení bohové z oblasti Starověkého Orientu, vznikl jako zosobnění vegetace, a jeho smrt a opětovné vzkříšení symbolizovalo každoroční úhyn a obnovu vegetace. Řada egyptologů toto vysvětlení přijala, avšak v druhé polovině 20. století přišel velšský egyptolog John Gwyn Griffiths, který se podrobně zabýval Usirem a jeho mytologickým příběhem, s jinou teorií. Podle něj vznikl Usir jako božský vládce zemřelých a jeho spojení s vegetací přišlo až později. Frazerův koncept „zemřelých a vzkříšených bohů“ byl taktéž kritizován odborníky zabývajícími se srovnávací religionistikou. Jednu z posledních teorií představila egyptoložka Rosalie Davidová, která tvrdí, že Usir byl původně ztělesněním každoročního znovuzrození stromů a plodin po období záplav.\n\nDalší diskuse se vedou kolem sporu mezi Horem a Sutechem, který se egyptologové často pokoušejí spojit s událostmi rané egyptské historie či prehistorie. Proces, během kterého si oba protivníci rozdělili říši, naznačuje, že bohové symbolizovali nějaké rozdělení tehdejší země. Egyptské tradice a archeologické nálezy svědčí o tom, že Egypt byl sjednocen na začátku své historie, kdy hornoegyptská říše dobyla na severu ležící Dolní Egypt. Vládci Horního Egypta sami sebe označovali za stoupence Hora, jenž se později stal božským patronem nově sjednoceného národa a stejně tak patronem králů. Stále však nelze bezpečně říci, s jakými oblastmi byli tito dva bohové spojeni, neboť každý z nich měl několik kultovních center v obou regionech a podle některých pramenů byl Hor naopak spojován s Dolním Egyptem. Jedno ze známějších vysvětlení tohoto rozporu představil v roce 1930 německý egyptolog Kurt Sethe, který zastával názor, že Usir byl původně v dobách prehistorického Egypta lidským vládcem sjednocené říše. Podle jeho výkladu mělo v Horním Egyptě propuknout povstání vedené Sutechovými stoupenci. Toto povstání bylo potlačeno stoupenci Hora z Horního Egypta, kteří opětovně sjednotili celou zemi. Tato událost měla podle Setheho inspirovat část mýtu, která vypráví o Horovo triumfu.\n\nKe konci 20. století se Griffiths zaměřil na nejasné příbuzenské vztahy mezi Horem a Sutechem, kteří byli jednou označováni za sourozence a po druhé za strýce a synovce. Podle něj byl v prvopočátcích egyptské mytologie souboj mezi Horem a Sutechem považován za sourozenecký a celá tato epizoda byla zcela oddělena od příběhu o Usirově vraždě. Oba příběhy byly spojeny do jednoho přibližně v období před vznikem Textů pyramid. Tímto sloučením se změnily vzájemné vztahy mezi zúčastněnými božstvy a celý příběh byl koncipován tak, že Hor byl synem Usira, který chtěl pomstít vraždu svého otce. Tato verze je podporována prameny, které jsou nezávislé na samotném Usirově mýtu. Podle této verze byl Hor spíše synem bohyně Nut či bohyně Hathor a nikoliv potomkem Usira a Eset. Z těchto důvodů byla Griffithsem zavržena možnost, že Usirova vražda byla založena na historických událostech. Tato hypotéza byla přijata mnoha odborníky, mezi kterými jsou například Jan Assmann či George Hart.\n\nGriffiths rovněž pátral po historickém původu jejich sporu a představil teorii, podle které byl Egypt v Předdynastické době (5300–3000 př. n. l.) sjednocen stoupenci Hora. Tato teorie byla podobná té, se kterou přišel již dříve egyptolog Kurt Sethe. Předtím, než měl Horní Egypt jednoho vládce, byly hlavními městy této oblasti Nechen a o něco severněji ležící Nakáda. Vládci z Nechenu, jehož patronem byl bůh Hor, toužili po sjednocení celého Horního Egypta, přičemž Nakáda měla rovněž spadat pod jejich kontrolu. Nakáda byla naopak spojena s bohem Sutechem, takže je možné, že příběh o konfliktu dvou bohů vycházel z nepřátelství těchto dvou měst. V pozdější době na konci 2. dynastie (2890–2686 př. n. l.) vládl faraon Peribsen, který pozměnil způsob zápisu královského jména tím, že v takzvaném Horově jméně nahradil tradičního sokola vyobrazením Sutecha. Jeho následovník Chasechemuej používal v zápisu svého jména jak Hora tak Sutecha. Tato skutečnost by mohla znamenat, že se během 2. dynastie střetli stoupenci Hora – krále a vyznavači Sutecha, kteří byli do bitvy vedeni Peribsenem. Použití obou zvířecích symbolů za vlády krále Chasechememueje mohlo představovat smíření obou frakcí, stejně tak jako tomu bylo v závěru Usirova mýtu.\n\nPodle Hermana te Velda je historický původ tohoto konfliktu příliš nejasný na to, aby mohl být užitečný k pochopení samotného mýtu. Navíc jeho předloha není tak důležitá jako jeho náboženský význam. Te Velde o jeho původu řekl: „Původ mýtu o Horovi a Sutechovi je ztracen v mlhách náboženských tradic prehistorie.“\n\nMýtus o Usirovi měl na egyptskou kulturu mnohem větší vliv než jakýkoliv jiný mytologický příběh. V oblasti literatury nebyl tento příběh základem pouze pro povídky typu „Příběh bojů Hora se Sutechem“, ale rovněž sloužil jako základ pro žánry zcela odlišné. Jedním z příkladů je „Pohádka o dvou bratřích“, lidová pohádka s lidskými postavami obsahující prvky podobné těm z Usirova mýtu. Podobnost lze objevit například v situaci, kdy ryba sežrala penis jedné z postav, která později zemřela a byla následně znovuvzkříšena. Další pohádka s názvem „Pravda a Lež“ byla adaptací na konflikt mezi Horem a Sutechem, ve které postavy místo bohů s tímto příběhem spojených zosobňovaly pravdu a lež.\nOd dob Textů pyramid, nebo možná i dříve, králové věřili, že po své smrti mohou být stejně jako Usir vzkříšeni. Na počátku Střední říše měli obdobné představy i prostí Egypťané, kteří rovněž věřili, že mohou stejně jako jejich faraon překonat smrt. K tomu jim mělo dopomoci uctívání Usira, vedení ctnostného života a dodržování zádušních rituálů, které byly zčásti založené na Usirově mýtu. Usir se tak stal nejdůležitějším posmrtným božstvem. Představa, podle které mohli vstoupit do posmrtného života pouze ctnostní lidé, nabyla v období Nové říše ještě většího významu. Pokud chtěl zemřelý vstoupit do posmrtného života, musel před božským tribunálem prokázat svoji čestnost, stejně jako to udělal Hor v Usirově mýtu. Zemřelý společně se svým obhájcem bohem Thovtem předstoupil před tribunál tvořený dvaceti čtyřmi bohy a před každým z nich musel prohlásit, že se nedopustil žádného zločinu. K oklamání tribunálu mohl použít magická zaříkávadla, která mu byla nápomocna pouze v této fázi celého procesu. V další fázi vystupovala bohyně Maat a bůh Anup a docházelo k vážení srdce zemřelého. Na jednu misku těchto velkých vah bylo umístěno pírko, které symbolizovalo pravdu, a na misku druhou bylo položeno srdce zemřelého. Následně bohyně osudu Meschenet a Renenutet přednesly svědectví o povaze zemřelého. Pokud byl zemřelý za svého života ctnostný, zůstaly misky vah v jedné rovině. Verdikt byl následně zaznamenán bohem Thovtem, který rovněž prohlásil zemřelého za „spravedlivého hlasu“, což byl epiteton, který byl od 11. dynastie dáván za jméno zemřelého. Po přijetí verdiktu božským tribunálem, mohl zemřelý splynout se svojí ba (duší) a vstoupit do Usirova království.\n\nStejně jako Usirova významnost rostla i jeho popularita. V pozdním období Střední říše byla hrobka patřící králi 1. dynastie Džerovi, která se nacházela nedaleko Abydu, považována za hrobku samotného boha Usira. Proto byla tato lokalita označována za hlavní centrum Usirova kultu. Během následujících 1500 let se zde konaly každoroční slavnostní průvody, které vedly od hlavního Usirova chrámu až k této hrobce. Králové a prostí občané z celého Egypta stavěli poblíž procesní cesty kaple, které sloužily jako kenotaf. Tímto aktem chtěli posílit vzájemné vazby s vládcem podsvětí. Další významný pohřební festival spojený s Usirem se konal v měsíci ka-her-ka, což byl čtvrtý měsíc egyptského kalendáře, a trval po dobu několika dní. Během tohoto měsíce se džed, což byl posvátný předmět v podobě pilíře, který byl pokládán za symbolickou podobu boha Usira, vztyčil do svislé polohy, čímž symbolizoval Usirovo vzkříšení. V Ptolemaiovské době (332–30 př. n. l.) se v měsíci ka-her-ka rovněž konal rituál, během kterého se zasela semena do takzvaného „Usirova záhonu“ (záhon ve tvaru mumie), což byl rovněž odkaz na Usirovo vzkříšení a jeho spojitost s každoročním růstem vegetace.\n\nPodle představ tehdejšího obyvatelstva byl Usir skutečným žijícím vládcem, přičemž tato myšlenka byla ovlivněna právě tímto mýtem. Podle Egypťanů se děj Usirova mýtu odehrával v dávné prehistorii, a na základě toho byli Usir, Hor a jejich božští předchůdci zaznamenáni v královských seznamech, jako byl například Turínský královský papyrus. Navíc Hor nebyl považován pouze za předchůdce králů, ale rovněž i za jejich vzor. Každý nový faraon věřil, že po smrti svého předchůdce obnoví maat, stejně jako to udělal Hor po svém nástupu na trůn. Během královské korunovace se příslušné rituály rovněž zmiňovaly o Usirovo pohřbu a hymny oslavovaly nástup nového krále, jako by to byl Hor samotný.\n\nDalší protagonista Usirova mýtu Sutech se velké popularitě příliš netěšil. Ačkoliv byly v mýtu zmíněny i jeho kladné rysy, ty záporné však zcela převládaly. Názory na něj byly celkově rozpolcené a za zcela zlého boha byl považován až během prvního tisíciletí před naším letopočtem. Tato proměna vzešla spíše z jeho titulu „vládce cizích zemí“ než z toho, jak byl vylíčen v Usirově mýtu. Nicméně v této pozdní době byly rozšířené chrámové rituály zahrnující obřadní zničení Sutecha, které bylo často spojováno právě s tímto mýtem.\n\nEset a její sestra Nebthet byly kvůli ochraně a sestavení Usirova těla považovány za ochránkyně mrtvých v posmrtném životě. Eset, coby Horova matka, byla zároveň matkou všech králů, kteří o sobě na důkaz své božské legitimity prohlašovali, že byli kojeni z jejího prsu. Její obliba u široké veřejnosti byla založena na její ochranné povaze, o čemž svědčí velké množství léčivých zaříkávadel. V období Pozdní doby jí byla přičítána ještě větší magická síla a rovněž starověcí Egypťané věřili, že její mateřská oddanost se vztahuje na všechny lidi bez rozdílu jejich sociálního postavení. V dobách římské nadvlády (30 př. n. l.–395 n. l.) se Eset stala nejdůležitější bohyní Egypta. K jejímu uctívání například sloužily obrazy, na kterých bohyně držela v náručí dítě. Tento motiv je velmi podobný a nejspíše i ovlivněný ranou křesťanskou ikonou zobrazující Marii, jak drží svého syna Ježíše.\n\nV posledních stoletích před naším letopočtem se Esetin vliv rozšířil z Egypta do většiny oblastí ve Středomoří, kde se z ní stala jedna z nejoblíbenějších náboženských postav. Přestože tato její nová, multikulturní podoba vznikla sloučením charakteristik mnoha dalších bohů a náboženství, její původní vlastnosti milující matky a manželky zůstaly zachovány. Nebyla to však pouze Eset, jejíž vliv se rozšířil za hranice tehdejší Egyptské říše, ale společně s ní se do okolních zemí rozšířil i kult Hora a Usira, dalších hlavních postav Usirova mýtu. Esetin kult přetrvával až do čtvrtého století našeho letopočtu, kdy byl zastíněn rozšiřujícím se křesťanstvím. Avšak i toto náboženství přejalo mnoho tradic spojených právě s egyptskou bohyní. Například Esetin titul „Bohorodička“ byl nejspíše předobrazem stejnojmenného titulu, který církev připisovala Ježíšově matce Marii.\n\nDíky literárním dílům řady antických spisovatelů, jako byl například již zmiňovaný Plútarchos, zůstal mýtus o Usirovi zachován i po první polovině prvního tisíciletí našeho letopočtu, kdy zaniklo staroegyptské náboženství a znalost tehdejšího písma, kterým byl příběh původně zaznamenán, byla zapomenuta. Mýtus se v západním světě stal hlavním zdrojem představ o životě ve starověkém Egyptě. I v současné době, kdy porozumění egyptské víry vychází z originálních egyptských pramenů, nadále ovlivňuje a nabádá k novým myšlenkám, a to jak v beletrii, tak i v akademických kruzích či v nových náboženských hnutích.\n\n\n"}
{"id": "876033", "url": "https://cs.wikipedia.org/wiki?curid=876033", "title": "Nitrianska Streda", "text": "Nitrianska Streda\n\nNitrianska Streda je obec na Slovensku, v okrese Topoľčany v Nitranském kraji.\n\nV roce 2011 zde žilo 741 obyvatel.\n\nV obci stojí dva zámky (kaštěl, slovensky kaštieľ): klasicistní kaštěl z 19. stol. a renesančně-barokní kaštěl z 16. stol. K dalším památkám patří dva kostely: římsko-katolický farní kostel sv. Filipa a Jakuba z l. 1785-1790 a evangelický kostel z r. 1748, který byl postaven na místě středověkého vodního hrádku.\n\nV katastru obce se nachází Národná prírodná rezervácia Hrdovická.\n\n"}
{"id": "876039", "url": "https://cs.wikipedia.org/wiki?curid=876039", "title": "Nedelišće", "text": "Nedelišće\n\nNedelišće je vesnice a opčina v Mezimuřské župě v Chorvatsku. V roce 2001 zde žilo 11 544 obyvatel. Opčinu tvoří 11 vesnic.\n\n"}
{"id": "876042", "url": "https://cs.wikipedia.org/wiki?curid=876042", "title": "Hroznatovci", "text": "Hroznatovci\n\nHroznatovci jsou starý český panský rod, od kterého se odvozují páni z Gutštejna, páni z Vrtby a jiní. \n\nJejich předkem byl snad Heřman \"(Hermannus)\", který vykonal roku 1124 pouť do Jeruzaléma a měl bratra Viléma \"(Wilhelm)\" a jehož synové byli \"Sezema\" (komorník české královny Judity, plzeňský kastelán, manželka Dobroslava z rodu Drslaviců, umírá 1179 v bitvě u Loděnice), který měl například syny Sezemu a (později blahoslaveného) Hroznatu (1160/1170–1217), a druhým byl \"Hroznata\". Ten podnikl roku 1152 pouť do Svaté země s dary po zemřelém Jindřichu Zdíkovi, dále byl roku 1169 kastelánem v Kladsku, a měl syny Meška a Hroznatu z Peruce, zvaného „Kadeřavý“ \"(Crispus)\", který byl rovněž komorníkem.\n\nVe zlatém štítě měli troje černé jelení paroží.\n\nSňatky se spojili s Drslavici, Černíny.\n\n\n"}
{"id": "876051", "url": "https://cs.wikipedia.org/wiki?curid=876051", "title": "Búč", "text": "Búč\n\nBúč ( ) je obec na Slovensku, v okrese Komárno v Nitranském kraji. V roce 2011 zde žilo 1 172 obyvatel. V roce 2001 se 94% obyvatel hlásilo k maďarské národnosti.\n"}
{"id": "876055", "url": "https://cs.wikipedia.org/wiki?curid=876055", "title": "Čakajovce", "text": "Čakajovce\n\nČakajovce jsou obec na Slovensku, v okrese Nitra v Nitranském kraji. Rozloha obce je 5,78 km a nachází se v nadmořské výšce 148 m n. m. V roce 2011 zde žilo 1 111 obyvatel.\n\nČakajovce jsou od Nitry vzdáleny přibližně 8 km. Nachází se zde kostel zasvěcený sv. Kateřině, který patří do farnosti Zbehy, a slovenský panteon, který vytvořil místní lidový umělec Štefan Lahučký; nejprve zhotovil sochy Andreje Hlinky a Jozefa Tisa, později k ním přibyly Bernolák, Štefánik a Rázus..\n\n"}
{"id": "876057", "url": "https://cs.wikipedia.org/wiki?curid=876057", "title": "Pevek", "text": "Pevek\n\nPevek ( , čuksky \"Пээкин\") je město v ruském Dálněvýchodním federálním okruhu, nejsevernější město na území celé Ruské federace. Leží v Čukotském autonomním okruhu na severním okraji Čukotky na břehu Východosibiřského moře; 640 kilometrů severozápadně od Anadyru. V roce 2010 mělo město přes čtyři tisíce obyvatel.\n\nPevek se rozvinul jako přístavní město v rámci využívání Severní mořské cesty. Je administrativním centrem místního samosprávného celku – stejnojmenného městského okruhu Pevek, ustanoveného na území původního Čaunského okresu (rusky \"Чаунский район\", čuksky \"Чаан район\").\n\nOd léta 2019 má zde kotvit plovoucí jaderná elektrárna Akademik Lomonosov, která má být do provozu uvedena na podzim 2019.\n"}
{"id": "876076", "url": "https://cs.wikipedia.org/wiki?curid=876076", "title": "Římskokatolická farnost – děkanství Osek u Duchcova", "text": "Římskokatolická farnost – děkanství Osek u Duchcova\n\nŘímskokatolická farnost – děkanství Osek u Duchcova (něm. \"Ossegg\") je územní společenství římských katolíků v Oseku u Duchcova a okolí. Organizačně spadá do teplického vikariátu, který je jedním z deseti vikariátů litoměřické diecéze.\n\nFarnost v Oseku vznikla neznámo kdy. Od r. 1199 zde fungoval cisterciácký klášter. Cisterciáci se podíleli určitou měrou i na místní duchovní správě (při farním kostele byla duchovní správa česká, při klášterním německá). Farnost byla v roce 1917 povýšena na děkanství. Osudy farnosti jsou poměrně úzce provázány s dějinami místního kláštera.\n\nPo roce 1945 museli němečtí cisterciáci z oseckého kláštera odejít, farnost však zůstali spravovat cisterciáci čeští. V 90. letech 20. století bylo již děkanství administrováno ex currendo z Duchcova či Hrobu. Farní kostel byl uzavřen (bývala v něm pouze poutní bohoslužba 1× ročně) a věřící docházeli na bohoslužby do klášterního kostela (v klášteře opět fungovala cisterciácká komunita). V roce 2008 se působení cisterciáků v Oseku přerušilo, a správu farnosti převzal administrátor z Mariánských Radčic, později z Bohosudova. Tento stav trvá na počátku roku 2020.\n\nFarnost byla od svého počátku spravována cisterciáckými mnichy z místního kláštera.\nZ důvodu efektivity duchovní správy byl vytvořen \"farní obvod\" (kolatura) farnosti Bohosudov, jehož součástí je i farnost-děkanství Osek u Duchcova, která je tak spravována \"excurrendo\".\n\nŘímskokatolická farnost – děkanství Osek u Duchcova\n\n"}
{"id": "876079", "url": "https://cs.wikipedia.org/wiki?curid=876079", "title": "Mister World", "text": "Mister World\n\nMister World je mužská mezinárodní soutěž krásy.\n\nMister World\nVedlejší tituly\n\n\n"}
{"id": "876080", "url": "https://cs.wikipedia.org/wiki?curid=876080", "title": "Eleonora Aragonská (1402)", "text": "Eleonora Aragonská (1402)\n\nEleonora Aragonská (1402 – 19. února 1445 Toledo) byla aragonská princezna a jako manželka portugalského krále Eduarda I. portugalskou královnou. V době nedospělosti svého syna Alfonsa byla regentkou země.\n\nAragonská princezna, dcera Ferdinanda I. a Eleonory z Alburquerque, se za prince Eduarda Portugalského vdala 22. září 1428, ve věku 26 let. Měli spolu devět dětí, z nichž pět se dožilo dospělosti. V roce 1433 se Eduard stal králem. Zemřel po deseti letech manželství, 13. září 1438, a ve své poslední vůli určil Eleonoru jako regentku.\n\nEleonora však v záležitostech politiky nebyla zkušená a pro svůj aragonský původ byla v zemi neoblíbená. Popularitu si naopak získával bratr zemřelého krále, vévoda z Coimbry Petr. Potvrzení jejího regentství způsobilo v Lisabonu povstání, které potlačil královnin bratr Jan, pozdější aragonský král. Eleonoru podporovala šlechta a vůle jejího manžela, vévodu z Coimbry část šlechty a portugalský lid.\n\nNěkolik měsíců se hledalo kompromisní řešení. Eleonora mezitím přišla o nejstarší dceru Filipu a porodila nejmladší dceru Janu. Jako regent byl nakonec určen vévoda Petr. Eleonora se v prosinci 1440 uchýlila do kastilského exilu. Zemřela ve městě Toledo v únoru 1445 a byla pohřbena po manželově boku v klášteře Batalha.\n\n"}
{"id": "876084", "url": "https://cs.wikipedia.org/wiki?curid=876084", "title": "Genola (Itálie)", "text": "Genola (Itálie)\n\nGenola je italská obec v provincii Cuneo v oblasti Piemont.\n\nK 31. prosinci 2011 zde žilo 2 612 obyvatel.\n\nFossano, Savigliano\n"}
{"id": "876086", "url": "https://cs.wikipedia.org/wiki?curid=876086", "title": "Octahedron", "text": "Octahedron\n\nOctahedron je páté studiové album americké rockové skupiny The Mars Volta. Jeho nahrávání probíhalo v srpnu 2008 ve studiu 99 Sutton Street v newyorském Brooklynu. Album produkoval Omar Rodríguez-López a vyšlo v červnu 2009 u vydavatelství Warner Bros. Records a Mercury Records.\n\n"}
{"id": "876088", "url": "https://cs.wikipedia.org/wiki?curid=876088", "title": "3X3", "text": "3X3\n\n3X3 je druhé EP britské skupiny Genesis. Obsahuje tři skladby, jejichž nahrávání probíhalo od května do června 1981 během nahrávání alba \"Abacab\". Jejich producentem byla skupina Genesis a EP vyšlo v květnu 1982 u vydavatelství Charisma Records a Vertigo Records.\n\nAutory všech skladeb jsou Tony Banks, Phil Collins a Mike Rutherford.\n"}
{"id": "876089", "url": "https://cs.wikipedia.org/wiki?curid=876089", "title": "Cyklistická trasa 6016", "text": "Cyklistická trasa 6016\n\nCyklistická trasa 6016 je značená cyklotrasa spojující Rožnov pod Radhoštěm s Pustevnami.\n\nZačátek trasy je na Masarykově náměstí v Rožnově pod Radhoštěm. Odtud pokračuje severozápadním směrem až ke zdejšímu nádraží, kde se ostře lomí k západu a pokračuje dále přes Zubří do Zašové. Zde se stáčí severním směrem a pokračuje k Vlčímu vrchu. Ten po jeho jižní a východní straně obchází, napojuje se na zpevněnou lesní cestu a po ní pokračuje až k silnici I/57. Na té se ostře lomí k severu a pokračuje po ní až k přírodní památce Domorazské louky. Zde se od silnice odpojuje a pokračuje dále severovýchodním směrem pod vrchol Beňkov, pod nímž se stáčí východním směrem k rozcestníku turistických tras „Pod Huštýnem“. Přitom z jižní strany míjí obec Mořkov. Z rozcestí pokračuje dále východním směrem po úbočí vrcholů Huštýn, Krátká, Dlouhá a Velký Javorník, až dosáhne Frenštátu pod Radhoštěm. Z města vychází na jeho jižní straně dále až k památníku bratří Strnadlů a Jana Knebla. Za ním se lomí k východu, ale po dosažení obce Trojanovice se opětovně stáčí k jihu. Stoupá k turistickému rozcestníku „U Křížku“ na úbočí vrcholu Miaší a po jeho úbočí, úbočí Radhoště a Radegastu dále vzhůru na Pustevny.\n"}
{"id": "876090", "url": "https://cs.wikipedia.org/wiki?curid=876090", "title": "Černá (Staré Hamry)", "text": "Černá (Staré Hamry)\n\nČerná je osada v Zadních horách, v Moravskoslezských Beskydech. Po administrativní stránce spadá pod obec Staré Hamry. Část osady stojí na soutoku Černé a Bílé Ostravice, o kus dál se do Ostravice vlévá potok Dýchanec.\n\nOsadou prochází silnice I/56, kterou do osady zajíždí autobusová doprava, od Ostravice podél vodní nádrže Šance a následně pokračující směrem na Bílou. U soutoku se od ní odděluje silnice II/484 vedoucí k osadě Konečná. Přes osadu vede zeleně značená turistická stezka od Bílého Kříže, pokračující na Bílou. Svůj počátek tu má také modrá turistická značka mířící k rozcestníku u osady Janikula. Cyklisty sem přivedou cyklotrasy 461 (od Starých Hamrů na Konečnou), 6176 (na Bílou) a 6181 (od Bílého Kříže na Kavalčanky).\n\n"}
{"id": "876094", "url": "https://cs.wikipedia.org/wiki?curid=876094", "title": "PAL-V One", "text": "PAL-V One\n\nPAL-V One je létající automobil se schopností STOL zkonstruovaný nizozemskou firmou PAL-V Europe NV. Vozidlo se ve vzduchu pohybuje jako vírník (autogyra), je vybaveno tlačnou vrtulí v zadní části karoserie zajišťující dopředný tah a rotorem, který během letu vytváří vztlak. Název PAL-V je akronym, znamená „Personal Air and Land Vehicle“ (česky \"osobní vzdušné a pozemní vozidlo\").\n\nNizozemská společnost PAL-V Europe NV dokončila pozemní zkoušky prototypu v roce 2009. Dvoumístné vozidlo je opatřeno 3 koly, jedním vepředu a dvěma vzadu. Je poháněno benzínovým motorem Mistral, k dispozici budou i motory na bionaftu nebo bioetanol. PAL-V zvládne akcelerovat z 0 na 100 km/h za méně než 8 sekund a dosáhne na silnici maximální rychlosti 180 km/h. Při konverzi na létající prostředek je nutno zastavit, není možné tuto přeměnu uskutečnit za jízdy. Vysune se ocasní nosník a rozloží nosný rotor. Tato operace nezabere více než 10 minut. Hned po nastartování motoru se ze zadní části trupu vysune a rozloží tlačná vrtule, která zajišťuje dopředný tah. Při přeměně z vírníku na vozidlo je proces obrácený.\n\nPAL-V potřebuje pro vzlet plochu dlouhou min. 165 metrů, může být zpevněná nebo travnatá. Přistávací dráha je výrazně kratší, stačí min. 30 metrů. Ve vzduchu dosáhne stroj maximální rychlosti rovněž 180 km/h. Pro horizontální let je nutné udržovat rychlost minimálně na 50 km/h. Dolet záleží na mnoha faktorech, např. na přepravovaném nákladu, povětrnostních podmínkách, verzi stroje atd. Pohybuje se v rozmezí 350–500 km. Jelikož je PAL-V všeobecně určen pro let do 1 200 m (VFR - Visual flight rules, let podle vidění), v mnoha zemích může vzlétnout bez letového plánu.\n\nHlavní rotor není poháněn motorem, při letu vytváří vztlak díky působení aerodynamických sil. Jelikož má PAL-V pomalejší rotaci nosného rotoru než vrtulník, je tišší. V případě selhání motoru pohánějícího tlačnou vrtuli je možno bezpečně přistát, dokud si rotor udržuje autorotaci.\n\nSpolečnost vyvinula také 3D simulátor k nácviku vzletu, přistání, letových manévrů a dokonce i jízdy na pozemních komunikacích.\n\nData z:\n\n\n\n"}
{"id": "876096", "url": "https://cs.wikipedia.org/wiki?curid=876096", "title": "Peter Ludlow", "text": "Peter Ludlow\n\nPeter Ludlow je fiktivní postava z filmu \"\" režiséra Stevena Spielberga. Jedná se o synovce miliardáře Johna Hammonda, který ho vystřídá poté, co je Hammond sesazen z funkce ředitele InGenu. Ludlow chce využít existence dinosaurů na ostrově Isla Sorna a převést je na pevninu, kde chce vybudovat jakousi obdobu Jurského parku. Je však jen jedním z mála, kteří výpravu na ostrov přežijí. Při incidentu v San Diegu jej však nakonec skolí mládě tyranosaura. Ludlow patří k postavám, které se v původním Crichtonově románu neobjevily.\n"}
{"id": "876097", "url": "https://cs.wikipedia.org/wiki?curid=876097", "title": "Okres Żnin", "text": "Okres Żnin\n\nOkres Żnin (polsky \"Powiat żniński\") je okres v polském Kujavsko-pomořském vojvodství. Rozlohu má 984,55 km² a v roce 2010 zde žilo 70 901 obyvatel. Sídlem správy okresu je město Żnin.\n\nMěstsko-vesnické:\n\nVesnické:\n\n"}
{"id": "876106", "url": "https://cs.wikipedia.org/wiki?curid=876106", "title": "Bílá (zámek)", "text": "Bílá (zámek)\n\nLovecký zámeček Bílá stojí na okraji obce Bílá, v okrese Frýdek-Místek, na břehu potoka Smradlavá, nedaleko dřevěného kostela sv. Bedřicha. Od roku 2010 je chráněn jako kulturní památka České republiky.\n\nV minulosti patřila Bílá do majetku olomouckých arcibiskupů, kteří si zdejší okolí velmi oblíbili. V roce 1906 zde arcibiskup František Saleský Bauer nechal postavit dřevěný lovecký zámeček, který sloužil jako arcibiskupské letní sídlo a také jako lovecká chata. Dnes se v něm nachází ubytovací zařízení.\n\nJedná se o původní jednopatrovou dřevěnou stavbu z počátku 20. století se šindelovou střechou a hranolovou dvoupatrovou nárožní věží. Skládá se z obytné věže a obytného \"paláce\". V horní části věže najdeme balkón, všechna okna jsou opatřena okenicemi. Do budovy se vstupuje přes verandu, za níž následuje místnost s kachlovými kamny a s dobovým lustrem z loveckých trofejí. Patra jsou pospojovaná schodišti, lemované parožím.\n\nSoučástí areálu je také původní konírna, která svému účelu slouží do současnosti, a také nová kaplička sv. Huberta, v roce 2008 vysvěcená biskupem Lobkowiczem při Hubertské mši.\n\nObec Bílá je dostupná po silnici I/56 od osady Hlavatá, kde se odděluje od silnice I/35, nebo od obce Ostravice, kolem vodní nádrže Šance a přes některé osady obce Staré Hamry. Obcí a přímo okolo zámečku vede zelená turistická značka od osady Černá, pokračující k Masarykově chatě. Okrajem Bílé vede také modře značená turistická stezka, mířící od osady Semčanka na vrchol Bobek.\n\n"}
{"id": "876110", "url": "https://cs.wikipedia.org/wiki?curid=876110", "title": "Červenkova kaple", "text": "Červenkova kaple\n\nČervenkova kaplička v Nových Strašnicích v Praze 10 stojí na jižní straně Novostrašnické ulice. Od prosince 2012 je registrována jako kulturní památka. Jedná se o architektonicky pozoruhodný objekt drobné sakrální stavby ve formách čistého klasicismu. \n\nJde o stavbu na téměř čtvercovém půdorysu, která je nad závěrovou jižní částí opatřena hranolovou věžičkou. Fasáda je zakončena profilovanou římsou, v ose se vstupem vybíhá trojúhelníkový štít. Průčelí kolem půlkruhově zakončeného vstupu je členěno na každé straně dvojicí jónských pilastrů s profilovanými patkami a sokly. V interiéru je kaple sklenuta jedním polem zrcadlové klenby, v závěrové stěně s mělkou obdélnou nikou. Zde v minulosti byl umístěn malý oltář s klekátkem a pamětní deskou s textem: „Ku přání choti své / ANTONIE / postavil kapličku tuto / JOSEF ČERVENKA / býv. majitel usedlosti č. 11 / ve Starých Strašnicích / a majitel usedlosti č. 1 / v Nových Strašnicích / 1900“. \n\nPozdně klasicistní kaple pochází patrně z poloviny 19. století. Podle rodinné tradice byla postavena na paměť ženy, která zemřela na nákazu při ošetřování studentů v době studentských bouří v roce 1848.\n"}
{"id": "876118", "url": "https://cs.wikipedia.org/wiki?curid=876118", "title": "Modlitebna Církve bratrské (Černošice)", "text": "Modlitebna Církve bratrské (Černošice)\n\nModlitebna Církve bratrské v Černošicích ve Středočeském kraji je moderní stavbou ve stylu organické architektury. Byla vystavěna v letech 2009–2010 podle návrhu brněnského architekta Zdeňka Fránka.\n\nStavba nemá sloužit pouze obci věřících Církve bratrské, ale má poskytovat i prostor pro neformální setkávání různých sociálních a generačních skupin, pořádání koncertů či klub s hlídáním dětí. Počítá se také s otevřením kavárny. Náboženským a veřejným funkcím slouží přízemí stavby, v prvním patře je situován byt kazatele a technické prostory.\n\n\"„Myslel jsem na kresby Paula Kleea, který v roce 1940 vytvořil, už velmi roztřesenou rukou, sérii andělů. Klee nakreslil anděly života či smrti, pokaždé měli špičatá křídla. Chtěl jsem, aby modlitebna působila jako křídlo nebo peřina, prostě něco s peřím, které je měkké, lehké a dává teplo,\"\" vysvětluje svou inspiraci architekt Fránek.\n\nStavba se věřícím otevřela téměř ve stejnou dobu jako Nový kostel v Litomyšli, postavený rovněž pro Církev bratrskou. Černošická modlitebna začala sloužit 24. listopadu 2010, Nový kostel o 11 dní později – 4. prosince. Pod oběma je jako architekt podepsán Zdeněk Fránek.\n\n"}
{"id": "876122", "url": "https://cs.wikipedia.org/wiki?curid=876122", "title": "Zbehy", "text": "Zbehy\n\nZbehy jsou obec na Slovensku, v okrese Nitra v Nitranském kraji.\n\nV roce 2011 zde žilo 2 238 obyvatel.\n\nZbehy se nacházejí asi 8  km severozápadně od okresního města Nitra. Obec sousedí s obcemi Alekšince, Lužianky, Čakajovce a Čab. Leží v jihovýchodní části Nitrianskej pahorkatiny, v nadmořské výšce od 144 do 239 m n. m. Obcí protéká potok Andač, Slivášský potok, Perkovský potok a potok Radošinka, který se v obci Lužianky vlévá do řeky Nitra. Rozloha katastru obce je 1955 ha, z toho část obce Andač zabírá rozlohu 294 ha. Počet obyvatel je k datu 31.12.2011 v obci Zbehy a v části Zbehy-Andač dohromady 2245 obyvatel. Místní část Andač se nachází severozápadně od Zbehů, na dolním toku potoka Andač.\n\nPrvní písemná zmínka o obci pochází z roku 1156. Území bylo osídleno už od pravěku. Zbehy ležely na důležité cestě z Nitry do Hlohovce a Topoľčan. Přes obec vedla významná vojenská a obchodní cesta spojující Nitru a hrad Baňa u Piešťan. Vedla proti proudu potoka Radošinka severním směrem na Veľké Ripňany a Radošinu. V letech 1967–1968 historik Alexander Ruttkay objevil pozůstatky středověké osady z 12. století společně s kostelem a pohřebištěm v oblasti vzdálené asi 2 km jihozápadně od železniční stanice Zbehy a přibližně 1.7 km západně od železniční stanice v Lužiankách. Název obce se v minulosti často měnil. Od roku 1156 do roku 1887 se obec v historických listinách uvádí nejčastěji pod těmito názvy: Jegu, Izbek, Izbég, Üzbeg, Üzbég, Üzbégh a Zbehy.\nDne 26. července 1815 se stal farářem v Zbehách autor prvního románu ve slovenčině \"René mláďenca príhodi a skúsenosťi\" - Jozef Ignác Bajza. V obci působil jako kněz až do roku 1828.\nŠkola byla založena v roce 1706. V letech 1962 až 1963 se stavěla nová budova základní školy, 30. listopadu 1963 byla slavnostně otevřena.\n\nDominantou obce je gotický kostel Povýšení svatého Kříže, který byl postaven roku 1397 a byl opraven v roce 1738. V kostele se nachází renesanční oltář z roku 1615. Staré schématizmy tvrdí, že v obci Zbehy fungovala fara už v roce 1397. V letech 1815 až 1828 tady působil farář a významný spisovatel Jozef Ignác Bajza. Současným duchovním na faře je Peter Hayden.\n\nDůležitost svatého Vojtěcha ve znaku vyjadřují jeho atributy – tři kopí a biskupská mitra, zemědělství je zdůrazněné dvěma zlatými klasy. V modrém štítě jsou tři stříbrná překřížená kopí svatého Vojtěcha, přeložené mitrou a celé obklopené dvěma zlatými klasy.\n\n\nPoloha obce je výhodná též z hlediska automobilové, autobusové a železniční dopravy. Díky blízkosti okresního města Nitra je výborně zabezpečená příměstská a meziměstská autobusová doprava do Nitry, Topoľčian a Piešťan.\nV rámci města Nitra je obec napojena na rychlostí silnici R1 (Trnava – Nitra – Banská Bystrica), přes Čakajovce na silnici I. třídy 64, přes Andač a Alekšince se lze dostat do Hlohovce a přes Čab a Nové Sady do Piešťan. \nObcí prochází dvě železniční tratě – železniční trať č. 141 Leopoldov – Kozárovce, č. 142 Zbehy – Radošina a železniční spojka Jelšovce – Zbehy. Obec má dvě železniční zastávky: Zbehy-obec a Andač a stanici Zbehy, odkud denně odjíždějí 4 páry rychlíků do Bratislavy nebo do Topoľčan či Prievidze.\nBudova stanice je situovaná asi 1 km severozápadně od obce.\nPřes obec prochází i \"modrá\" cyklotrasa, která směruje z Nitry přes Jarok, Velké Záluží, Báb, Rumanovou, Rišňovce, Alekšince, Zbehy a Lužianky zpět do Nitry. Tento cyklookruh měří téměř 50 km a většinou vede po asfaltových cestách. Trasa je vhodná pro sportovní trénink v po celý rok.\n\n\nObec má dva hřbitovy, v Zbehách a v místní části Zbehy-Andač.\n\nV katastrálním území obce se nachází i penzión s restaurací, barem, pizzerií, možností ubytování a malou ZOO s několika druhy zvířat.\n\nOrganizace působící v obci:\n\n\nV obci dlouhodobě funguje fotbalový klub TJ Slovan Zbehy, utkání se hrají na místním stadionu. Sportovní klub stolního tenisu Zbehy působí v školní tělocvičně ZŠ.\nV obci najdete i multifunkční hřiště při základní škole či házenkářské hřiště u obecního úřadu, kde se nachází i dětské hřiště s prolézačkami. Rekonstruovaný park s památníkem Jozefa Ignáce Bajzy se nachází nedaleko kostela u hlavní silnice. Centrum obce nedávno prošlo rozsáhlou rekonstrukcí, která i nadále pokračuje v dalších částech obce.\nPro cyklistické nadšence je připravena nová cyklotrasa Nitra - V.Zálužie - Rišnovce - Zbehy - Nitra.\nBlízko obce SZ směrem se rozkládá rozsáhlý dubovo-cerový les. Zmínit lze dále mokřad za Radošinkou u železniční trati do Topoľčan zvaný \"Dolný kút\".\n\n\n\n"}
{"id": "876123", "url": "https://cs.wikipedia.org/wiki?curid=876123", "title": "Přehlídka filmů pro děti Ostrov nad Ohří", "text": "Přehlídka filmů pro děti Ostrov nad Ohří\n\nPřehlídka filmů pro děti Ostrov nad Ohří je soutěžní přehlídka dětských filmů, který se od roku 1969 každoročně koná v Ostrově nad Ohří. Později byla přejmenována na \"Festival Oty Hofmana\".\n\n"}
{"id": "876124", "url": "https://cs.wikipedia.org/wiki?curid=876124", "title": "Ames (Texas)", "text": "Ames (Texas)\n\nAmes je město v okrese Liberty County ve státě Texas ve Spojených státech amerických. K roku 2000 zde žilo 1 079 obyvatel. S celkovou rozlohou 8,2 km² byla hustota zalidnění 131,5 obyvatel na km².\n"}
{"id": "876126", "url": "https://cs.wikipedia.org/wiki?curid=876126", "title": "Amherst (Texas)", "text": "Amherst (Texas)\n\nAmherst je město v okrese Lamb County ve státě Texas ve Spojených státech amerických. K roku 2010 zde žilo 721 obyvatel. S celkovou rozlohou 2,2 km² byla hustota zalidnění 330 obyvatel na km².\n"}
{"id": "876128", "url": "https://cs.wikipedia.org/wiki?curid=876128", "title": "Anahuac", "text": "Anahuac\n\nAnahuac je město v okrese Chambers County ve státě Texas ve Spojených státech amerických. K roku 2000 zde žilo 2 210 obyvatel. S celkovou rozlohou 5,5 km² byla hustota zalidnění 403,4 obyvatel na km².\n"}
{"id": "876130", "url": "https://cs.wikipedia.org/wiki?curid=876130", "title": "Anderson (Texas)", "text": "Anderson (Texas)\n\nAnderson je město v okrese Grimes County ve státě Texas ve Spojených státech amerických. K roku 2008 zde žilo 279 obyvatel. S celkovou rozlohou 1,3 km² byla hustota zalidnění 214,6 obyvatel na km².\n"}
{"id": "876133", "url": "https://cs.wikipedia.org/wiki?curid=876133", "title": "Lužianky", "text": "Lužianky\n\nLužianky jsou obec na Slovensku, v okrese Nitra v Nitranském kraji.\n\nV roce 2011 zde žilo 2 777 obyvatel.\n\nObec leží na jihovýchodní části Nitranské pahorkatiny na terase a údolí řeky Nitry. Odlesněné území se rozkládá aluviální rovině a pahorkatině je tvořena třetihorními usazeninami pokrytými spraší a údolními usazeninami. Nadmořská výška se pohybuje v rozmezí 140 až 190 m n. m. Obcí protéká řeka Nitra a její přítok Radošinka. Zemědělská půda je černozem a nivní půda.\n\nObec sousedí s městem Nitra a obcemi Zbehy a Lehota.\n\nPřevážná část obyvatel obce jsou římskokatolického vyznání. V roce 1991 žilo v obci 2340 obyvatel, z toho 1886 katolíků, 35 evangelíků, 45 jiných náboženství, 58 ateistů a 317 nezjištěných. Až do roku 1968 byla filiální a patřila pod farnost Zbehy.\n\nV letech 1968–1971 byla postavena fara.\n\nKostel Narození Panny Marie byl postaven v roce 1938 a poprvé žehnán 18. března 1939. A v roce 1993 byl slavnostně konsekrován včetně oltáře. Kostel postavil hlohovský stavitel Ing. Ldislav Terčanský. Kostel je dlouhý 22 metrů a 9 metrů široký a vysoký. Ke kostelu byla přistavěna sakristie a 32 metrů vysoká věž. \n\nOltář byl vytvořen rakouskými mistry. \n\nVe věži jsou zavěšeny tři zvony. První z roku 1993 o váze 250 kg, druhý z roku 1912 o váze 35 kg a třetí z roku 1921 o váze 55 kg.\n\n"}
{"id": "876139", "url": "https://cs.wikipedia.org/wiki?curid=876139", "title": "Proměny Jakuba Vinanta", "text": "Proměny Jakuba Vinanta\n\nNovela „Proměny Jakuba Vinanta“ (podtitul „Příběh o převtělování duší“ byl doplněn editorem) je jednou z pětice knih, které Eduard Petiška napsal na začátku své literární cesty\na které tehdy nemohly vyjít. Vycházejí postupně až nyní, první autorovy v mládí napsané prózy se dostávají tak ke čtenářům jako poslední.\n\nPrvním z těchto děl z autorova archivu, které po letech vyšlo, bylo vydáno až roku 1999 nakladatelstvím Votobia, jako připomínka spisovatelových nedožitých pětasedmdesátých narozenin, pod titulem „Cesta do země Lidivoni“. Tato novela pojednávající formou imaginárního cestopisu z 18. století o současnosti, je velkým podobenstvím o člověku žijícím\nv despocii. Léta byla od doby svého vzniku – v padesátých letech – skrývána. V roce 1968 byla odevzdána do nakladatelství Mladá fronta, přijata k vydání a ilustrována, po příchodu\nsovětských vojsk nakonec však nevyšla. Druhý svazek z oné pětice, „Příběhy na které svítilo slunce“ (jehož titul použil autor později pro své zpracování mezopotámských, egyptských a izraelských příběhů), byl vydán roku 1999 nakladatelstvím Odeon. Je sbírkou kratších próz, vznikajících ve čtyřicátých letech. Měl vyjít po válce v Lukasíkově nakladatelství, ilustrován tehdy debutujícím Stanislavem Kolíbalem, po únoru 1945 byla jeho sazba rozmetána, text se uchoval v autorem zpracované korektuře. Třetí a čtvrtý svazek prvních próz, novely „Kamej“ a „Atlantik“, vydalo nakladatelství Baset roku 2002. Novelou „Proměny Jakuba Vinanta“ přichází tedy na knižní trh poslední z oné pětice dosud nevydaných textů. Rukopis nalezený v autorově archivu vznikl na počátku padesátých let a nebyl při svém vzniku – v době, kdy autor nemohl publikovat – samozřejmě určen k vydání. Zachycuje nejenom dobovou situaci padesátých let – i dnes je zajímavý svým přesahem. Vypráví o situaci člověka v životě naplněném neupřímností a iluzemi, pod historickými reáliemi je možné i dnes číst jeho archetypický přesah.\n\n„Pentalogie o lidském svědomí“ jakou autorovy knihy z počátků jeho tvorby představují, se tedy právě vydávaným svazkem »Proměny Jakuba Vinanta« uzavírá. Podává nejenom svědectví o jedné minulé epoše poznamenávající osudy lidí v Čechách, je i sondou do nepomíjejících archetypů naděje a beznaděje, zbabělosti a odvahy, upřímnosti a přetvářky.\nPrvní z této pětice knih vyšla jako připomínka autorových nedožitých pětasedmdesátin, pátá vychází jako připomínka jeho nedožitých osmdesátin.\nEduard Petiška, který se v dlouhé řadě svých knih později zabýval jak osudy současných lidí, tak i pověstmi, bájemi a příběhy starých dob (ať už mezopotámskými, egyptskými,\nřeckými, izraelskými, arabskými nebo českými), vytvářel i v těchto svých raných prózách nadčasové studie o jistotách i proměnách lidského citu a rozumu, o jejich paradoxech. Česká literatura XX. století mívala své paradoxní osudy, patří mezi ně i to, že spisovatelova první díla mohou oslovit své čtenáře až jako poslední, která jsou vydávána…\nKniha je k dispozici online na \n"}
{"id": "876141", "url": "https://cs.wikipedia.org/wiki?curid=876141", "title": "Boleslav I. Mazovský", "text": "Boleslav I. Mazovský\n\nBoleslav I. Mazovský ( \"Boleslaw I Mazowiecki\"/ \"Sandomierski\", 1210 – 17. dubna 1248) byl kníže z rodu Piastovců. V letech 1229–1232 kníže sandoměřský. Od roku 1233 byl kníže severního Mazovska, od roku 1247 vládl v celém Mazovsku.\n\nNarodil se jako nejstarší syn Konráda I. Mazovského a jeho manželky Agafie Rurikovny. Už od dětství, byl součástí politických projektů svého otce. Roku 1227 po atentátu na Boleslavova strýce Leška I. Bílého, doprovázel svého otce do Malopolska, na jednání o dědictví s Leškovou vdovou, Grzymislavou Kyjevskou. V letech 1227 – 1229 pak Boleslav vládl v pevnosti Dobřiň u řeky Visly. Roku 1229 se Konrádovi podařilo získat od Grzymisławy část Sandoměřska, kterou přenechal Boleslavovi. Dobřiň poté připadla mladšímu bratrovi Zemovítovi. V roce 1231 byl spolu s otcem a bratry v rozkolu s Řádem německých rytířů z Chelmnu.\n\nV témže roce po smrti Vladislava III. podporoval svého otce v dobytí Krakova. Rychlý a nečekaný útok Jindřicha Bradatého a Prusů na Mazovsko a Sandoměřsko nejenže překazil plány na dobytí Krakova, ale znamenalo to i ztrátu Sandoměřska. Jako kompenzaci obdržel roku 1233 Boleslav od otce část Mazovska, Sieradz. Kontrolu nad vojenskými záležitostmi a zahraniční politikou si však Konrád držel i nadále. V roce 1234 dostal Boleslav výměnou za oblasti Sieradz severní Mazovsko. Druhý bratr Kazimír obdržel Kujavsko. Toto rozdělení mělo být pouze dočasné a po Konrádově smrti mělo být spravedlivě rozděleno mezi všechny tři Konrádovi syny (Boleslava, Kazimíra a Zemovíta). Také v tomto případě přenechal synům kontrolu pouze nad domácí politikou, zahraniční věci řešil sám.\n\nV následujících letech se Boleslav zapojil do politiky části Pruska a Ruska. V roce 1238 se také zúčastnil války proti knížeti Danielu Haličskému a litevskému vládci Mendogovi. V roce 1241, po smrti svého tchána Jindřicha II. Pobožného v bitvě u Lehnice, Boleslav opět podpořil svého otce v boji o Krakov, kde Konrád do roku 1243 vládl. Dne 31. srpna 1247, Konrád zemřel, a Boleslavovi se otevřely nové obzory. V otcově závěti získal většinu Mazovska a proto čelil útoku svého bratra Kazimíra, který s nerovnoměrným rozdělením území nesouhlasil a zmocnil se Sieradze a Lenčicka, které měli připadnout Zemovítovi. Už na jaře příštího roku \"Boleslav\" nečekaně zemřel. Všechna svá území odkázal nejmladšímu bratrovi Zemovítu Mazovskému.\n\nBoleslav I. Mazovský byl dvakrát ženatý. Poprvé v roce 1234 s Gertrudou Vratislavskou (1218/20 – 1244/47), dcerou Jindřicha II. Pobožného. Podruhé kolem roku 1248 s Anastázií z Belzy. Obě manželství zůstala bezdětná.\n"}
{"id": "876142", "url": "https://cs.wikipedia.org/wiki?curid=876142", "title": "Kostel svaté Ludmily (Tetín)", "text": "Kostel svaté Ludmily (Tetín)\n\nKostel svaté Ludmily v Tetíně je barokní stavba ze 17. století, nejmladší ze tří místních kostelů. Je obklopen hřbitovem a chráněn jako kulturní památka České republiky.\n\nKostel byl postaven v osmdesátých letech 17. století. Za josefínských reforem unikl zrušení, protože si ho místní obyvatelé vyžádali jako farní kostel a dali mu přednost před kostelem sv. Michala (později sv. Jana Nepomuckého). V roce 1998 byl kostel rekonstruován.\n\nProstý jednolodní kostel je založen na obdélném půdorysu s trojbokým presbytářem. Průčelí je rozčleněno pilastry s římsovými hlavicemi a zakončeno volutovým trojúhelníkovým štítovým nástavcem. Kamenný oltář je barokní: centrální obraz od neznámého malíře znázorňuje sv. Ludmilu a kněze Pavla (Kaicha?), jak vyučují sv. Václava, po stranách jsou umístěny sochy sv. Vojtěcha a sv. Prokopa, na nástavci oltáře obraz sv. Ludmily a socha archanděla Michaela. Prosklená oltářní mensa obsahuje kámen, na němž byla údajně sv. Ludmila usmrcena. V lodi se nachází další menší barokní oltář a kazatelna. Varhany pocházejí z roku 1771.\n\nV těsné blízkosti stojí menší románský kostel sv. Kateřiny. Místní pověst říká, že se k sobě postupně přibližují a až se přiblíží úplně, nastane soudný den.\n\n"}
{"id": "876152", "url": "https://cs.wikipedia.org/wiki?curid=876152", "title": "Torpédo (album)", "text": "Torpédo (album)\n\nTorpédo je hudební album skupiny Wanastowi Vjecy. Vydala je v roce 2006.\n\n"}
{"id": "876153", "url": "https://cs.wikipedia.org/wiki?curid=876153", "title": "Letíme na Wenuši", "text": "Letíme na Wenuši\n\nLetíme na Wenuši je sedmé hudební album skupiny Wanastowi Vjecy. Vydala je v roce 2011. Jedná se o první album bez zakládajícího člena P.B.CH., kterého na postu baskytaristy nahradil Radek Havlíček.\n\n"}
{"id": "876154", "url": "https://cs.wikipedia.org/wiki?curid=876154", "title": "Třeštík (Bílá)", "text": "Třeštík (Bílá)\n\nTřeštík je horská osada v sedle Třeštík ve Vsetínských vrších, nedaleko hranic se Slovenskem. Po administrativní stránce spadá pod obec Bílá, v okrese Frýdek-Místek. Nedaleko se nachází známý hraniční přechod Bumbálka. Najdeme zde stanici Horské služby a také sjezdovku. Okolí nabízí množství udržovaných běžeckých stop.\n\n\n\nSedlem Třeštík a okrajem osady vede silnice I/35 od Horní Bečvy na Bumbálku. Osada je také křižovatkou tří turistických tras. Místem prochází zelená turistická značka od osady Bedřichův Splav na Babskou a žlutě značená turistická stezka ze Trojačky a pokračující k osadě Hlavatá. Kromě nich zde začíná červená turistická značka, pokračující (s odbočkou k prameni Rožnovské Bečvy) přes Vysokou směrem na Soláň.\n\n"}
{"id": "876158", "url": "https://cs.wikipedia.org/wiki?curid=876158", "title": "Vladimír Koník", "text": "Vladimír Koník\n\nVladimír Koník (* 3. dubna 1968, Československo) je bývalý slovenský fotbalista a později fotbalový trenér.\n\nJako hráč naposledy působil v ŠKP Dúbravka.\n\nPo konci kariéry působil jako hlavní trenér nejprve v Interu Bratislava, v letech 2007–2009. V roce 2009 odešel do Trenčína, kde trénoval půl roku. V letech 2011–2012 vedl Šamorín a v jarní části ročníku 2012/2013 Senici, která byla pro něj prvním angažmá v Corgoň lize na postu hlavního trenéra. V září 2013 se stal hlavním trenérem FC Nitra a v lednu 2014 ve funkci skončil. Nitra se po podzimní části Corgoň ligy 2013/14 nacházela s  10 body na předposlední 11. příčce ligové tabulky.\n\n"}
{"id": "876163", "url": "https://cs.wikipedia.org/wiki?curid=876163", "title": "Peugeot RCZ", "text": "Peugeot RCZ\n\nPeugeot RCZ je sportovní automobil, který od května 2010 vyráběla francouzská automobilka Peugeot. Byl k dispozici v téměř 80 zemích po celém světě.\nOficiálně byl Peugeot RCZ představen na Frankfurt Auto Show v roce 2009 a původně byl ohlášen jako koncept Peugeot 308 RCZ v roce 2007 na Frankfurt Auto Show. Je sestavován ve výrobním závodě Magna Steyr, který je dceřinou společností Magna International. Model RCZ je pro automobilku Peugeot komerčním úspěchem. Dne 21. června 2011 sjel z výrobní linky 30,000 automobil. Po třech letech výroby byla představena modernizovaná verze, která dostala pozměněný tvar přední masky a další technické změny. Výroba tohoto automobilu byla ukončena v roce 2015.\n"}
{"id": "876164", "url": "https://cs.wikipedia.org/wiki?curid=876164", "title": "Ivana Houserová", "text": "Ivana Houserová\n\nAkademická malířka Ivana Houserová (25. června 1957, Jablonec nad Nisou – 5. června 2015, Drhleny) byla česká sklářská výtvarnice.\n\n\nIvana Houserová zemřela 5. června 2015 při požáru domu v Drhlenách, obec Kněžmost.\n\nIvana Houserová se zabývala tavenými plastikami navozujícími pocit harmonie a všudypřítomné blízkosti přírody. Zúčastnila více než 200 výstav po celém světě. Její díla jsou zastoupena v řadě veřejných a v mnoha soukromých sbírkách, např:\n\n\n\n\n"}
{"id": "876168", "url": "https://cs.wikipedia.org/wiki?curid=876168", "title": "Hlavatá (Bílá)", "text": "Hlavatá (Bílá)\n\nHlavatá je horská osada v Moravskoslezských Beskydech na hranicích Moravskoslezského a Zlínského kraje. Hranice krajů zároveň představuje hranici katastrálních území Horní Bečva a Bílá. Po administrativní stránce spadá pod obec Bílá v okrese Frýdek-Místek. Osada je dnes využívána především k rekreaci, v okolí se nachází řada turisty oblíbených horských hotelů.\n\nNa okraji osady, na území Zlínského kraje, se nachází autobusová zastávka.\n\n\nOkrajem osady vede silnice I/35 od Horní Bečvy na Bumbálku, od které se odděluje silnice I/56 pokračující směrem na Bílou. Kromě toho v osadě začínají dvě turistické značky. Červená turistická značka míří přes vrchol Kladnatá směrem k horskému hotelu Martiňák, žlutá pak k osadě Třeštík. Společně s červenou značkou přichází do osady i cyklotrasa 472 pokračují spolu se žlutou značkou.\n\nHlavatá je také jedna ze čtyř základních sídelních jednotek obce Bílá. Tato základní sídelní jednotka zahrnuje následující sídelní lokality:\n\n"}
{"id": "876170", "url": "https://cs.wikipedia.org/wiki?curid=876170", "title": "Český zemský sněm", "text": "Český zemský sněm\n\nČeský zemský sněm, neboli oficiálně Sněm Království českého, (německy \"Landtag des Königreiches Böhmen\", či jen \"Böhmischer Landtag\") v Praze byl po několik staletí až do roku 1918 (prakticky jen do roku 1913) zemský sněm, tedy nejvyšší stavovský, po roce 1861 zákonodárný orgán Českého království.\n\nČeští stavové si za svého krále roku 1471 zvolili polského Jagellonce Vladislava II. V roce 1500 bylo v zemském sněmu schváleno \"Vladislavské zřízení zemské\" pojmenované po králi. To zajistilo českým pánům a zemanům rozsáhlý podíl na politickém spolurozhodování a zároveň je považováno za nejstarší písemnou českou ústavu.\n\nPředsedající sněmu se nazýval \"Nejvyšší purkrabí\" (něm. \"Oberstburggraf\"). Ten vedl jednání s osmi přísedícími jmenovanými sněmem, po dvou z každého ze stavů.\n\nPo porážce českých stavů v bitvě na Bílé hoře vyhlásil roku 1627 pro Čechy, respektive 1628 pro Moravu, Ferdinand II. \"Obnovené zřízení zemské\", v němž bylo monopolní postavení stavů zrušeno ve prospěch zemské vlády. I přes tato omezení zůstal zemský sněm a jeho výbory, podobně jako zemský výbor v Rakousku, účinným prostředkem politického spolurozhodování. Ve svých zasedáních, zpravidla jednou do roka, se mohli stavové skrze výše daní stavět na odpor zemským pánům. Všechny přímé i nepřímé daně, vyjma výběru cel, zůstaly v kompetenci stavů. Zemský sněm tak byl spíše reliktem stavovského státu, než nástrojem absolutistické moci. Již ve 30. letech 17. století byl sněm opět základnou pro organizování opozice a místem politických třenic.\n\nTeprve za panování Marie Terezie byl silný podíl stavů na moci trvale omezen.\n\nStavovské sněmy byly, s výjimkou let 1784–88 za Josefa II., pořádány bez přerušení do roku 1848. Na konci existence, v roce 1848 měly zemské stavy 214 členů.\n\nRevoluce roku 1848 se dotkla také českých zemí. V Čechách se jedním z hlavních požadavků stalo ustavení zemského sněmu, který by byl reprezentativně sestaven z volených poslanců. Během března 1848 jednal Svatováclavský výbor o různých návrzích na vymezení působnosti a způsobu volby sněmu. Koncem března František August Brauner výslovně odmítl návaznost na dosavadní stavovský sněm a to ani s variantou jeho doplnění o zástupce měst. Českým požadavkem bylo parlamentní shromáždění s širokým zastoupením (uvažovalo se i o společném sněmu pro české země, tedy včetně Moravy a Slezska). Na 30. března 1848 plánované zasedání „\"starého\"“ zemského sněmu neproběhlo. Místo toho byly sněmy odročeny na neurčito. Již v této rané fázi se na debatách okolo ustavení sněmu projevil národnostní konflikt. Svatováclavský výbor (později Národní výbor) byl stále více vnímán jako zástupce českojazyčného obyvatelstva, zatímco 28 největších německých měst v českých zemích podalo písemný protest císaři, v němž vznik Českého zemského sněmu odmítala.\n\nCísařský kabinetní list z 8. dubna 1848 přislíbil Čechám zřízení nejvyšších úřadů s vysokou mírou samosprávy, byť otázkám státoprávního postavení českých zemí jako takových se vyhnul. Okolo 20. dubna Národní výbor přijal podrobnější návrh volebního systému na Český zemský sněm. Kromě 210 nevolených šlechtických zástupců coby pokračování stavovského sněmu na něm mělo zasedat 327 volených poslanců. Město Praha si mělo zvolit 12 poslanců, města nad 8 000 obyvatel po dvou a města s více než 4 000 obyvatel po jednom. Venkovské obyvatelstvo si mělo zvolit za každý volební obvod (v dobové terminologii \"vikariát\") dva poslance. Dále se počítalo se zachováním zastoupení pro nevolené členy původního stavovského sněmu a jako virilisté zde měli zasedat rektor a čtyři děkani fakult pražské univerzity a jeden zástupce pražské polytechniky. Volební právo měl mít každý občan platící daně. Zemský sněm měl být oprávněn, „\"radit se a usnášet na všech zemských záležitostech\"“.\n\nLeopold Lev z Thun-Hohensteina, císařský místodržící (guberniální prezident) v Čechách nedostal žádné pokyny z Vídně (která byla mezitím zachvácena revolučním hnutím) a proto se rozhodl vypsat volby do zemského sněmu na 17. květen. Počítalo se s tím, že sněm se sejde 7. června. Volby se ale nemohly uskutečnit podle plánu, protože situace ve Vídni se dále vyostřila a vyústila v útěk císařského dvora z hlavního města. Navíc ani podpora zamýšlenému volebnímu systému nebyla mezi Čechy jednoznačná. Celkový posun k radikálnějším demokratickým koncepcím se odrazil i v požadavcích, které koncem května prezentoval Karel Sladkovský, podle kterého byl původní návrh Národního výboru nespravedlivý.\nPo květnovém odkladu rozhodl císař Ferdinand I. o vypsání voleb do zemského sněmu 6. června. Místodržící Lev Thun-Hohenstein následně určil za termín hlasování 12. – 14. červen s tím, že ustavující zasedání sněmu se mělo odehrát 24. června. Opět ale došlo k odkladu, protože v Praze mezitím vypuklo červnové povstání. Nicméně ještě během června byly v naprosté většině obvodů volby provedeny. Ve venkovských vikariátech získalo mandát 126 poslanců české a 76 poslanců německé národnosti, ve městech bylo zvoleno 52 Čechů a 30 Němců.\n\nSněm se ale nikdy nesešel. Žádosti místodržícího Thuna z 24. června o svolání sněmu na 4. červenec 1848 vláda svým výnosem z 26. června nevyhověla. Místo toho vypsala v Čechách přímé volby do celostátního zákonodárného sboru Říšského sněmu. Došlo i k zákazu Národního výboru a společně se zánikem původního stavovského sněmu tak Čechy pro následující roky zcela ztratily poslední relikty staré zemské samosprávy.\n\nOd konce 50. let 19. století se neoabsolutistická forma vlády v Rakousku dostávala do krize. Výrazným otřesem byla prohraná válka v Itálii roku 1859. Monarchie se následně vydala cestou obnovy ústavního života. Říjnový diplom, vydaný císařem Františkem Josefem I. na podzim 1860, naznačoval obrysy ústavní a parlamentní formy vlády. Ty pak konkretizovala únorová ústava z počátku roku 1861. Předpokládala ustavení Říšské rady coby nejvyššího zákonodárného sboru, voleného ovšem nepřímo jako soubor delegátů jednotlivých zemských sněmů.\n\nJeště během března 1861 císař vypsal ve všech korunních zemích zemské volby. Český zemský sněm se poprvé sešel 6. dubna 1861. Zemský sněm měl své sídlo v Thunovském paláci na pražské Malé Straně, který byl pro tento účel roku 1861 adaptován, zatímco stavovský zemský sněm předtím zasedal na Pražském hradě.\nÚnorová ústava přesně vymezila volební systém do Českého zemského sněmu. Měl celkem 241 poslanců:\n\n\nZbylých 236 volených poslanců bylo voleno podle kuriového systému (odděleně), s různě definovaným majetkovým omezením volebního práva (volební cenzus). Ke zvolení bylo třeba dosáhnout absolutní většiny, při rovnosti hlasů rozhodoval los. Pokud žádný kandidát (nebo ve vícemandátových obvodech nikoliv plný počet kandidátů) nedosáhl této většiny, konalo se druhé skrutinium a pokud ani v něm nebyla dosažena většina, následovala třetí (užší volba), do které postupoval vždy dvojnásobný počet volených poslanců (v nejčastějších, jednomandátových okrscích tedy dva nejsilnější kandidáti z předchozího kola). Do sněmu se volilo ve čtyřech skupinách, které pak na sněmu tvořily tři kurie:\n\n\n\n\nVolební systém se od roku 1861 již výrazněji neproměnil. Téměř beze změn zůstalo i vymezení volebních obvodů, které tak neodráželo dramatické demografické proměny, k nimž během 19. století došlo (například nijak nevzrostlo sněmovní zastoupení později až půlmilionové pražské aglomerace). K drobným úpravám volebních okrsků došlo pouze v případě několika národnostně smíšených volebních obvodů. Okrsek venkovských obcí Vimperk – Volyně byl roku 1874 při neúčasti Čechů na sněmu německou většinou rozdělen, vimperská část připojena k obvodu Kašperské hory, Nýrsko, Hartmanice, zatímco české Volyňsko k obvodu Strakonice. Podobně obvod venkovských obcí Lanškroun – Ústí nad Orlicí byl roku 1877 rozdělen podle etnických hranic. Zanikl také původní národnostně smíšený volební obvod venkovských obcí Plzeň, Touškov, Stříbro, Stod.\n\nPravomoci sněmu byly vymezeny negativně, tedy coby všechny zákonodárné kompetence, které podle ústavních zákonů neměla Říšská rada ve Vídni. Šlo hlavně o otázky zemědělství, veřejných staveb, otázky komunální, samosprávní, církevní a školské. Sněm schvaloval zemský rozpočet, který byl plněn zemskou přirážkou k přímým daním, které mohly dosahovat až 10 %. Každý zemský zákon podléhal schválení (potvrzení) císařem. Schůze sněmu byly veřejné. Usnášeníschopným byl, pokud byla přítomna alespoň polovina poslanců. Běžné zákony se schvalovaly prostou většinou; závažnější legislativní normy jako změny volebního systému, volebních obvodů a jednacích procedur sněmu vyžadovaly přítomnost tří čtvrtin poslanců a dvoutřetinovou většinu pro návrh. Poslanci byli chráněni imunitou. Jednacím jazykem byla čeština a němčina zcela rovnoprávně, často byla jednání vedena dvojjazyčně, kdy po přednesení návrhu v jednom zemském jazyce následovalo shrnutí v druhé řeči. Mandát poslance mohl zaniknout delší neomluvenou absencí (uplatněno masivně během 60. a 70. let v době české pasivní rezistence, kdy byly desítky českých poslanců takto zbaveny mandátu a v jejich obvodech vypsány doplňovací volby).\n\nV čele sněmu stál Nejvyšší maršálek Království českého. Jeho funkční období, jakož i období jeho náměstka a sněmu jako takového, bylo stanoveno na šest let. Maršálek předsedal zemskému výboru, který byl exekutivním orgánem sněmu. Výbor měl 8 členů (v dobové terminologii \"přísedících\"). Každá ze tří sněmovních kurií do něj volila 2 členy, zbylí 2 byli voleni celým sněmem. Výbor úřadoval i v době, kdy sněm nezasedal, vedl správu zemského majetku a připravoval podklady pro jednání sněmu. Dělil se na několik odborů. Podléhala mu mimo jiné významná zemská zemědělská rada.\n\n\nOd roku 1861 byl Český zemský sněm po více než půl století hlavním zemským politickým kolbištěm. Z hlediska volebního systému i pravomocí fungoval v prakticky nezměněné podobě až do svého rozpuštění roku 1913. Za tuto dobu se odehrálo 11 zemských voleb, které určily jeho složení:\n\n\n\n\n\n\n\n\n\n\n\nOd voleb roku 1908 se sněm přel o reformu volebního práva a vyrovnání mezi Němci a Čechy. Němečtí členové parlamentu bojkotovali sněm v letech 1909 a 1910, takže nebylo možno vykonávat smysluplnou činnost. Současně s tím bojkotovali Češi Říšskou radu. V roce 1911 se pokusil nově jmenovaný místodržící Franz Thun und Hohenstein přimět obě strany konfliktu ke spolupráci. Uskutečnila se sice parlamentní zasedání, ta však nepřinášela výsledky. Kvůli nefunkčnosti zemského sněmu, a kvůli finanční situaci, jež \"spěla ke katastrofě\", nechal ministerský předseda Karl von Stürgkh zemský sněm rozpustit takzvanými Anenskými patenty a nejvyššího zemského maršálka Ferdinanda z Lobkovic odvolat, aniž by vypsal nové volby. Císařským patentem z 26. července 1913 byl tak (navzdory ústavě) zemský sněm rozpuštěn a nahrazen zemskou správní komisí (\"Landesverwaltungskommission\"). Tato komise sestávala z 5 českých a 3 německých členů za předsednictví hraběte Vojtěcha Schönborna.\n\nRozpuštěním Českého zemského sněmu končí také jeho dějiny. Po vzniku Československa z Národního výboru Československého vzniklo Revoluční národní shromáždění (později řádné Národní shromáždění republiky Československé) jako celostátní zákonodárný sbor, přičemž zemský zákonodárný sbor v Čechách již nebyl ustaven. Od konce 20. let 20. století ovšem v souvislosti s obnovením zemského zřízení vzniklo České zemské zastupitelstvo pro Čechy, nicméně s menšími samosprávnými pravomocemi.\n\n"}
{"id": "876175", "url": "https://cs.wikipedia.org/wiki?curid=876175", "title": "Delta Machine", "text": "Delta Machine\n\nDelta Machine je třinácté studiové album britské hudební skupiny Depeche Mode. Je to zároveň první album skupiny, které nevyšlo pod labelem Mute Records. Album poprvé vyšlo 22. března 2013 v Německu a Irsku, 25. března 2013 ve Velké Británii a následujícího dne v USA. Jeho producentem je jako v případě předešlých dvou alb Ben Hillier. Textově a zvukově se jedná o mix alb \"Violator\" a \"Songs of Faith and Devotion\", skupina navazuje na období své největší slávy.\n\nVšechny skladby složil Martin L. Gore, pokud není uvedeno jinak.\n"}
{"id": "876177", "url": "https://cs.wikipedia.org/wiki?curid=876177", "title": "Filmy pro děti Gottwaldov", "text": "Filmy pro děti Gottwaldov\n\nFilmy pro děti Gottwaldov je bývala soutěž dětských filmů, který se každoročně konala. Dnes se již nepořádá.\n\n"}
{"id": "876179", "url": "https://cs.wikipedia.org/wiki?curid=876179", "title": "Haltýř (chlazení)", "text": "Haltýř (chlazení)\n\nHaltýř je drobná stavba vybudovaná nad pramenem či potokem, která slouží k chlazení potravin. Ty se ukládaly v hliněných či keramických nádobách buďto přímo do vody v haltýři (například mléko v krajáči), nebo se skládaly či věšely do stínu nad vodní hladinou. Haltýře se stavěly nejčastěji ze dřeva, existovaly ale i zděné a kamenné, případně kombinované, jako je tomu například v Bezděkově nad Metují. Dřevěná verze byla obvykle koncipovaná tak, aby samotné dřevo zasahovalo pod hladinu a stále sáklo vodu. Odparem docházelo k odvádění tepla, což pomáhalo udržovat chlad uvnitř. Dá se tedy říci, že haltýře byly předchůdci dnešních ledniček.\n"}
{"id": "876181", "url": "https://cs.wikipedia.org/wiki?curid=876181", "title": "Martin Frei", "text": "Martin Frei\n\nMartin Frei je reprezentant ČR v atletice. Specializuje se na dlouhé tratě a běhy do vrchu. Narodil se 12. 3. 1986 v Plzni. Jako svoje sportovní vzory uvádí Pavla Faschingbauera a Paula Tergata.\n\nBěhem svojí dosavadní běžecké kariéry prošel těmito atletickými kluby – AC Domažlice (2000-2006) a AK Kroměříž (2006-dosud). Za svoje úspěchy vděčí svým trenérům – Jiřímu Královci, Robertu Štefkovi a Andree Šuldesové. Nemá stálého trenéra. Zaměřil se na chodecké ultramaratony. \n\n\n\n"}
{"id": "876184", "url": "https://cs.wikipedia.org/wiki?curid=876184", "title": "Římskokatolická farnost Mariánské Radčice", "text": "Římskokatolická farnost Mariánské Radčice\n\nŘímskokatolická farnost Mariánské Radčice (něm. \"Maria Ratschitz\") je územním společenstvím římských katolíků v rámci teplického vikariátu litoměřické diecéze.\n\nRoku 1384 je v Mariánských Radčicích uváděna plebanie, která byla inkorporována oseckému klášteru. V roce 1626 se po letech vyhnání vrátili do Oseka cisterciáci, a vedle vlastního kláštera obnovili též poutní místo v Radčicích. Kostel v současné podobě byl vystavěn v letech 1698–1718. Poutě ustaly po roce 1945. Cisterciáčtí kněží jsou zde doloženi i po roce 1948. Poslední cisterciácký kněz, spravující tuto farnost, zemřel v roce 1975.\n\nPodrobnější informace o poutním kostele viz článek \"Kostel Panny Marie Bolestné (Mariánské Radčice)\".\n\nAreál poutního místa v následujících letech chátral. Rekonstrukce začala až v 90. letech 20. století iniciativou oseckého opata Jindřicha Bernharda Thebese. Začátkem 21. století byl zde opět ustanoven sídelní duchovní správce. Areál poutního místa je dodnes postupně rekonstruován.\n\nSoučástí farnosti byl také do 1. ledna 2013 filiální kostel kostel Nejsvětějšího Srdce Páně v Lomu. Do farnosti patřil i kostel sv. Michaela v Libkovicích, zbořený v roce 2002.\n\n\"Začátek působnosti jmenovaného v duchovní správě farnosti od:\"\n\n\n"}
{"id": "876188", "url": "https://cs.wikipedia.org/wiki?curid=876188", "title": "Unie evropských federalistů", "text": "Unie evropských federalistů\n\nUnie evropských federalistů (U. E. F.) je evropská nevládní organizace bojující za Evropskou federaci. Skládá se z 20 členských organizací a snaží se hrát roli na evropské, národní i místní úrovni. Byla založena krátce po druhé světové válce na myšlence, že pouze Evropská federace, založená na ideji jednoty v různorodosti, by mohla překonat rozdělení evropského kontinentu, které zapříčinilo utrpení a ničení ve dvou světových válkách. Federalisté věří, že pouze společná snaha evropských občanů o tento cíl může vytvořit mírovou a demokratickou Evropu, která bude garantovat svobodu a lidská práva.\n\n\nCíle Unie evropských federalistů jsou:\n\n"}
{"id": "876192", "url": "https://cs.wikipedia.org/wiki?curid=876192", "title": "Lakušník vodní", "text": "Lakušník vodní\n\nLakušník vodní (\"Batrachium aquatile\", syn.: \"Ranunculus aquatilis\") je druh rostliny z čeledi pryskyřníkovité (\"Ranunculaceae\").\n\nJedná se o jednoletou až vytrvalou vodní bylinu, která může po vyschnutí růst i na bahnitých substrátech. Lodyha je větvená a lysá, podle stanoviště může dorůstat délky 30−150 cm. Listy jsou střídavé, vyskytuje se zde heterofylie, vytváří se lupenité listy plovoucí na hladině (nebo u terestrických forem), čepele jsou na obrysu ledvinité 3–7 laločné až klané. Zato ponořené listy jsou zcela jiné, niťovité, několikrát dlanitosečné s niťovitými úkrojky. Na bázi listů jsou palisty. Květy jsou jednotlivé, oboupohlavné a pravidelné s víceméně kuželovitým květním lůžkem, vykvétají nad hladinou a jsou opylovány hmyzem (entomogamie). Plodní stopka bývá kratší než 5 cm a je kratší než řapík příslušného lupenitého listy. Kališních lístků je 5, jsou zelené. Korunních je většinou také pět, jsou bílé, na bázi se žlutou skvrnou. Květy jsou spíš malé (menší než u podobného lakušníku štítnatého (\"Batrachium peltatum\"), korunní lístky jsou asi 5–9, zřídka až 10 mm dlouhé. Tyčinek je asi 15–25, pestíků asi 30–40. Plodem je nažka, na vrcholu zakončená krátkým zobánkem, nažky jsou uspořádány na květním lůžku do souplodí. Nezralé nažky jsou chlupaté, za zralosti někdy olysávají, úzký křídlatý lem chybí. Plody se šíří vodou (hydrochorie). Počet chromozómů je 2n=48, jedná se o hexaploid.\n\nDruh je velmi variabilní a je rozšířen ve značné části světa, v Evropě, v Asii, Severní i Jižní Americe, v Mexiku, Africe a Austrálii. Ovšem záleží na taxonomii, je rozlišováno více variet a někdy i různých příbuzných druhů. Např. v Severní Americe je rozlišován \"Ranunculus aquatilis\" var. \"aquatilis\" a var. \"Ranunculus aquatilis\" var. \"diffusus\".\nV České republice to je celkem běžný druh, je rozšířen ovšem častěji v nižších polohách. I když je nutno brát v úvahu, že hlavně dříve nebyl ČR odlišován druh lakušník štítnatý, např. Květena ČR ho udává pouze jako varietu B. aquatilis, proto některé údaje o výskytu lakušníku vodního se mohou vztahovat k druhu \"Batrachium peltatum\".\n\nJedná se o vodní rostlinu, která může po vyschnutí vegetovat i na obnažených dnech. Ve stojatých vodách, popř. pomalu tekoucích, často vytváří monodominantí rozsáhlé porosty nebo porosty smíšené s jinými vodními rostlinami. Je to typický druh vegetace vodních rostlin v mělkých, krátkodobě vysychajících vodách svazu \"Ranunculion aquatilis\", zvláště pak asociace \"Ranunculetum aquatilis\".\n\n \n"}
{"id": "876201", "url": "https://cs.wikipedia.org/wiki?curid=876201", "title": "Jaromír Chalupa", "text": "Jaromír Chalupa\n\nJaromír Chalupa (* 12. května 1955 Ostrava) je český politik ČSSD, v letech 2006-2010 poslanec Parlamentu ČR za Moravskoslezský kraj.\n\nVystudoval gymnázium v Ostravě-Zábřehu a pak Vysokou školu báňskou v Ostravě (obor ekonomika a řízení průmyslu). Pracoval v podniku ve Vítkovicích na finanční odboru. Následně zde vystřídal několik postů jako finanční řízení zásob, vypořádání vztahů ke státnímu rozpočtu a podnikovým fondům, řízení účetnictví závodu, řízení organizace práce a aplikace norem ISO. Pracoval i v soukromém sektoru v oboru ekonomických analýz a rozborů a jako pojišťovací poradce a konzultant pro finanční trhy.\n\nJe rozvedený, má dvě dcery.\n\nOd roku 1997 je členem ČSSD. Byl členem výboru místní organizace ČSSD a v roce 2006 se uvádí jako předseda místní organizace strany. V komunálních volbách roku 2002 byl zvolen do zastupitelstva města Ostrava za ČSSD. Profesně se uvádí jako ekonom. Byl členem komise kultury a komise pro ekonomický rozvoj v radě města Ostravy. Zastával také post 1. náměstka primátora Ostravy, kdy měl na starost finance, rozpočet a majetkoprávní vztahy. Byl předsedou dozorčí rady Hotelu ATOM a členem dozorčí rady společnosti OZO Ostrava.\n\nVe volbách v roce 2006 byl zvolen do Poslanecké sněmovny za ČSSD (volební obvod Moravskoslezský kraj). Byl členem sněmovního Výboru pro vědu, vzdělání, kulturu, mládež a tělovýchovu a Výboru pro zdravotnictví, předsedal Podvýboru po ekonomiku ve zdravotnictví, zdravotní pojištění a lékovou politiku. Ve Poslanecké sněmovně setrval do voleb roku 2010.\n\nV roce 2004 upozornilo sdružení bezkorupce.cz, že Jaromír Chalupa se dvakrát zúčastnil semináře Deutsche Bank v rakouských Alpách, přičemž tuto banku později město vybralo coby hlavního manažera městských obligací za tři miliardy korun. Chalupa tehdy zasedal ve výběrové komisi města. Politik se obhajoval tím, že působil jako jen jeden z devíti členů výběrové komise a že semináře v Alpách byly nutné pro seznámení se problematikou. V roce 2007 v rozhovoru pro Mladou frontu DNES nevyloučil, že bude hlasovat v nadcházející prezidentské volbě pro Václava Klause. Poté, co informaci zmíněný deník publikoval, se ale ohradil, že to je jen jeho názor a že bude respektovat rozhodnutí strany.\n"}
{"id": "876211", "url": "https://cs.wikipedia.org/wiki?curid=876211", "title": "Vilemínité", "text": "Vilemínité\n\nVilemínité je označení nekonformního středověkého křesťanského hnutí, které působilo v Miláně od 80. let 12. století do roku 1300, kdy bylo vykořeněno inkvizičním vyšetřováním. Vilemínité se odvolávali na Vilemínu z Milána, ženu zesnulou kolem roku 1280, kterou považovali za vtělení Ducha svatého. Dalšími významnými osobnostmi hnutí byli Manfréda z Pirovana a Ondřej Saramita.\n\nVíra vilemínitů vycházela z učení italského mnicha a teologa Jáchyma z Fiore. Část učení hlásá období Ducha svatého, které mělo podle soudobých interpretací Jáchymova \"Výkladu Zjevení\" nastat v roce 1260, tato doba je popisována jako období nových náboženských řádů nezkažených mocí ani bohatstvím, jež povedou lidstvo do období míru, lásky, svobody a osvícení. Vilemínité věřili, že se toto proroctví naplní ve Vilemíně, kterou považovali za vtělení Ducha svatého, a v Manfrédě, její zástupkyni na zemi. Dle vilemínitů bylo mužské papežství u konce a hlavou církve se měla stát žena, což by vedlo ke vzniku feminizované církve, která by měla být schopná vyřešit náboženské problémy světa.\n\nGiovanni Pietro Puricelli ve své historicky první práci na téma vilemínitů systematizoval jejich učení do čtrnácti věroučných článků vyňatých ze záznamu jejich inkvizičního procesu: \n\nInkviziční záznam nám poskytuje informace ohledně struktury samotného hnutí. Vilemínité byli zastoupeni staršími členy, jako následovníci Vilemíny reprezentováni Ondřejem Saramitou a mladšími členy, kteří se přikláněli k osobě Manfrédy. Deset let po smrti Vilemíny dochází k revitalizaci hnutí a to hlavně kolem postavy Manfrédy. Manfréda začala nabývat na vážnosti a v podstatě nahradila samotnou Vilemínu, později byla vilemínity jmenována na „papežku“. V čele kultu se Manfréda v rozporu s běžnými normami ujala kněžských funkcí, které mimo jiné zahrnovaly aktivní účast v různých rituálních činnostech. Avšak funkce Manfrédy v tomto hnutí nebyla chápány vždy všemi členy stejně. Je tudíž nutné rozlišit hnutí do dvou složek. První bude složka vnitřní, soukromá, která se odehrávala na soukromých hostinách a v domech věřících, zastoupena Manfrédou. A složka druhá veřejná, kterou lze popsat jako blahoželení a uctívání Vilemíny, reprezentovanou Ondřejem Saramitou.\n\n\nNa Velikonoce roku 1300 se vilemínité sešli a oslavili jej jako rok jubilea, ale Manfréda musela provést obřad znovu a to v bazilice Panny Marie Sněžné přesně o Letnicích. Věřili, že Vilemína vstane z mrtvých a udělí svým lidem požehnání. Vilemína se ovšem neobjevila, místo ni dorazila skupinka pověřená inkvizicí. Vilemínité si byli vědomi toho, že jejich víra a praktiky budou římskou církví chápány jako hereze. Z tohoto důvodu začali podnikat preventivní opatření. Hlavní osobnosti kultu nabádaly ostatní členy k mlčenlivosti a učily je jak a co u inkvizičního výslechu vypovídat. U prvních výslechů byla většina vileminitů úspěšných, avšak během dalších sezení své kacířské činy a víru potvrdili i Manfréda z Pirovana a Ondřej Saramita. Kromě uvedeného data dále víme, že hlavními inkvizitory procesu byli dominikáni Guido Cochenato a Rainerio da Pirovano. Zajímavou skutečnosti je neúplný registr inkvizičního procesu a tak není zcela jasné, jestli doznání bylo poskytnuto dobrovolně, nebo pod nátlakem mučení. Ovšem pokud budeme brát v potaz papežskou bulu Ad extirpanda z roku 1252, která oficiálně nařizovala exekuci upálením a dovolovala použití tortury při výslechu, můžeme se toho, jakým způsobem bylo doznání poskytnuto, lehce dovtípit. Nicméně Manfréda byla spolu s dalšími v inkvizičním procesu odsouzena a prohlášena za kacíře. Upálena byla spolu s Ondřejem Saramitou a dalšími v září roku 1300, kdy byl také vydán příkaz ke spálení Vilemíniných ostatků. Tyto skutečnosti pravděpodobně vedly k zániku vilemínitů.\n\n\n"}
{"id": "876212", "url": "https://cs.wikipedia.org/wiki?curid=876212", "title": "Židovský hřbitov v Kouřimi", "text": "Židovský hřbitov v Kouřimi\n\nŽidovský hřbitov se nachází v severní části města Kouřim vedle městského hřbitova v Okružní ulici dále vedoucí na Klášterní Skalici.\n\nHřbitov byl založen v roce 1904 (některé údaje však židovské oddělení městského hřbitova zmiňují již ve druhé polovině 19. století) a obřady zde probíhaly jen tři desetiletí. Areál o rozloze necelých 2500 m² není využit celý. Ve zbývajících prostorách se nachází urnový háj křesťanského hřbitova přiléhajícího na jihu, obřadní síň v jižním rohu ke hřbitovním účelům využita není. \n\nDo Kouřimi se židovské obyvatelstvo po vypovězení v roce 1338 vracelo až ve století devatenáctém, nejvyšší podíl židovského obyvatelstva, 92 osob, je uveden za rok 1890. K dispozici měli pouze modlitebnu na náměstí - synagoga zde nestála.\n\nNa hřbitově se do dnešních dnů zachovalo pouze 23 novodobých náhrobních kamenů. O areál ohrazený kamennou zdí se starají pracovníci křesťanského hřbitova.\n\nHřbitov je volně přístupný v otevírací době křesťanského hřbitova.\n\n"}
{"id": "876219", "url": "https://cs.wikipedia.org/wiki?curid=876219", "title": "Glenview (Cook County, Illinois)", "text": "Glenview (Cook County, Illinois)\n\nGlenview je velká vesnice v okrese Cook na předměstí Chicaga asi 30 km severně od jeho centra. Podle sčítání lidu v roce 2010 měla obyvatel.\n\nPůvodně byl celý okrsek Northfield znám jako město Northfield. Jeho různé části nesly různé názvy. Poštovní úřad požadoval výběr názvu na shromáždění vesničanů. Název Glenview vyhrál 7. května 1895 většinou hlasů. Vesnice byla začleněna do systému samosprávy v roce 1899.\n\nNejstarší částí obce je The Park. Nachází se blízko centra, na jih od dnešní rozvojové oblasti The Glen. Byl založen jako sídlo náboženského společenství v roce 1894 Hughem Burnhamem, prvním starostou obce a synovcem architekta Daniela Burnhama. Na konci 19. století nabyl podoby veřejného parku s kostelem a školou, obklopeného domy uspořádanými do oválu.\n\nNejvýznamnější institucí na území obce byla v letech 1923–1995 letecká základna námořnictva USA Naval Air Station Glenview. Po jejím uzavření byly pozemky převedeny na obec. Plán obnovy území, nyní nazývaného The Glen, o rozloze 4,54 km² zpracovala v roce 1998 společnost Skidmore, Owings and Merrill.\n"}
{"id": "876221", "url": "https://cs.wikipedia.org/wiki?curid=876221", "title": "Jitka Moučková", "text": "Jitka Moučková\n\nJitka Moučková (* 6. července 1979 Kladno) je česká herečka a dabérka.\n\nVystudovala pražskou konzervatoř, již za studií hostovala v kladenském divadle. Po absolvování konzervatoře účinkovala v muzikálech, např. v pražském divadle Spirála, v Hudebním divadle v Karlíně i v Národním divadle, hrála také v Divadle U Hasičů. V televizi hraje pouze výjimečně, objevila se v seriálech \"Ordinace v růžové zahradě\" a \"Život je ples\".\n\nOd začátku 21. století se věnuje dabingu, podílela se na desítkách filmů a seriálů. Mezi větší role patří např. Piper Halliwellová v seriálu \"Čarodějky\", Shane McCutcheonová v seriálu \"Láska je Láska\", Hoši Sato v seriálu \"\", Angela Montenegrová v seriálu \"Sběratelé kostí, \"Ezri Dax v seriálu \"\", Penny v sitcomu \"Teorie velkého třesku\" nebo Black Widow ve filmové sérii Marvel Cinematic Universe.\n\n"}
{"id": "876226", "url": "https://cs.wikipedia.org/wiki?curid=876226", "title": "Humiliáti", "text": "Humiliáti\n\nHumiliáti jsou středověký křesťanský žebravý řád, který vznikl ve 12. století. Byl obviněn z hereze, avšak papež Inocenc III. toto hnutí částečně rehabilitoval a uznal jako řeholní řád. Humiliáti působili především v Itálii.\n\nHumiliáti se rozdělovali na tzv. první řád zahrnující řeholníky a řeholnice se sliby, tzv. druhý řád složený z laiků – bratří a sester zaměstnaných především tkaním a žijících ve společenstvích a tzv. třetí řád (terciáře), v němž byli shromážděni muži a ženy žijící ve svých rodinách.\n"}
{"id": "876228", "url": "https://cs.wikipedia.org/wiki?curid=876228", "title": "Tetrace", "text": "Tetrace\n\nTetrace je matematická operace, která je jakýmsi rozšířením umocňování. Zatímco násobení je vlastně opakované sčítání a umocňování opakované násobení, tetrace je opakované umocňování.\n\nTetrace se může zapsat dvěma způsoby, kterými jsou horní index vlevo, např. 2 = 2, nebo Knuthův zápis pomocí operátoru „dvou šipek“ ↑↑. Obecně se tetrace zapisuje takto\n\nHodnota tetrace je „velmi rychle rostoucí“:\n\nPodobně jako z umocňování vzniká tetrace, vzniká také z tetrace pentace:\n\nNásledující číslo by mělo v klasickém zápisu více než 10 číslic:\n"}
{"id": "876229", "url": "https://cs.wikipedia.org/wiki?curid=876229", "title": "Report", "text": "Report\n\nSlovo report může znamenat:\n"}
{"id": "876238", "url": "https://cs.wikipedia.org/wiki?curid=876238", "title": "Registrace k volbě prezidenta České republiky 2013", "text": "Registrace k volbě prezidenta České republiky 2013\n\nDoba na podání kandidatury skončila 6. listopadu 2012 v 16:00. Ministerstvo vnitra dostalo celkem 20 kandidátních listin, z toho 9 uchazečů předložilo velmi malé množství podpisů a často nevyhověli dalším formálním podmínkám. V osmidenní lhůtě poté (66–60 dnů přede dnem volby) ministerstvo podle zákona přezkoumalo náležitosti listin (musí obsahovat např. politickou příslušnost kandidáta či data o volebním účtu a penězích na něm). Na konci osmidenní lhůty, 14. listopadu, vyzvalo navrhovatele k odstranění závad. Přitom tvrdilo, že Miloš Zeman uvedl chybně adresu trvalého pobytu, ale poté se ukázalo, že pouze uvedl název ulice Brdíčkova (chybně s čárkou nad „i“) místo Brdičkova, takže ho ministerstvo nedokázalo ztotožnit a místo správné adresy nalezlo v registru obyvatel jeho jmenovce na zcela odlišné adrese (v ulici Na Farkáně III). Kláře Samkové v prvním přípisu sdělilo, že dodala jen 128 podpisů, ačkoliv dodala 128 archů podpisů, což Nejvyšší správní soud později zhodnotil jako pouhou písařskou chybu, nikoliv projev masivních nesrovnalostí a lehkomyslnosti, jak tyto nedostatky zhodnotila Samková.\n\nLhůta na opravu skončila po osmi dnech, 22. listopadu. Již v týdnu od 12. listopadu se v médiích objevily zprávy, že množství neplatných podpisů na všech peticích je mimořádně velké; MV je odmítlo komentovat. 22. listopadu večer zveřejnila agentura Mediafax zprávu, že po vyřazení neplatných podpisů nedosáhnou 50 tisíc Jana Bobošíková, Vladimír Dlouhý a Tomio Okamura, kteří měli podpisů nejméně. Bobošíková i Okamura uvedli, že se budou bránit soudně, pokud se ukáže, že podpisy byly vyřazeny jen kvůli formálním chybám. 23. listopadu ve 13:30 (49 dnů před zahájením volby) MV oznámilo, že skutečně zaregistrovalo jen osm uchazečů.\n\n13. prosince 2012 nařídil Nejvyšší správní soud dodatečné zaregistrování Jany Bobošíkové, 14. prosince 2012 byla 9 zaregistrovaným kandidátům vylosována čísla.\n\nMinisterstvo provedlo trojí kontrolu petic. V první nezapočítalo všechny podporovatele, u nichž chyběl některý z údajů (jméno, příjmení, datum narození, místo trvalého pobytu nebo podpis); takových bylo jen málo a většinu z nich vyškrtli již sami organizátoři petice. Poté byl u každé petice kontrolován namátkově vybraný vzorek 8 500 podpisů proti registru obyvatel; jelikož chybovost byla vesměs přes 3 %, následoval druhý stejně veliký vzorek a ministerstvo pak mělo odečíst „počet občanů, který procentuálně odpovídá chybovosti v obou kontrolních vzorcích“ (§ 25 odst. 4–6 zákona).\n\nRozhodnutí bylo vzápětí zpochybněno s tím, že ministerstvo udělalo při výpočtu neplatných hlasů hrubou chybu, když procenta z obou vzorků sečetlo, místo aby určilo chybovost souboru obou vzorků (popřípadě zprůměrovalo chybovost obou vzorků); při odečtení chybovosti obou vzorků, nikoliv součtu chybovostí, by přitom Jana Bobošíková měla asi o 800 podpisů nad padesátisícovou hranici. Ministr vnitra Jan Kubice 26. listopadu obhajoval postup ředitele odboru všeobecné správy MV Václava Henycha, který slova zákona „chybovost v obou kontrolních vzorcích“ vyložil jako součet chybovostí a formulaci v důvodové zprávě „bude-li chybovost v obou kontrolních vzorcích takto zjištěná celkem 10 %, odečítá se 10 % občanů podepsaných na petici“ s poukazem na slovo „celkem“ vykládal tak, že je v ní „natvrdo napsáno, že je to součet“. Ministr rovněž odmítl návrh Jany Bobošíkové a dalších, aby správní úkony založené na této matematické operaci ministerstvo samo napravilo i bez soudu, a trval na Henychově tvrzení, že byl použit jeden z možných výkladů zákona. Menšina komentátorů, například JUDr. PhDr. Petr Mlsna, Ph.D., vrchní ředitel Sekce Legislativní rady vlády, který psal paragrafové znění novely ústavy a sledoval schvalování prováděcího zákona připraveného ministerstvem vnitra, tvrdí, že zákon takové ustanovení (čímž myslel hypotetické ustanovení o sčítání chybovosti) obsahuje záměrně jako penalizaci nepoctivých kandidátů. Za Henychův výklad zákona se kromě Jana Kubiceho postavil i ministr Miroslav Kalousek.\n\nAdam Ptašnik, zakladatel oboru Právnické výpočty na Právnické fakultě MU, označil postup ministerstva z tohoto hlediska za nesprávný, správné je podle něj sečíst absolutní počty vadných podpisů v obou vzorcích a tento součet vztáhnout k počtu všech podpisů v obou vzorcích (tedy k 17 000). Bývalá ústavní soudkyně a senátorka Eliška Wagnerová v televizním pořadu Otázky Václava Moravce připomněla, že pokud by bylo možných více výkladů zákona, soud musí především zajistit co nejsvobodnější politickou soutěž a tedy by se měl přiklonit k tomu výkladu, který je po kandidáty příznivější. Dokladem nejednoznačnosti zákona je podle ní už to, že se o část jeho textu vede taková debata.\n\nKritizováno bylo i to, že zákonný postup nezohledňuje vliv statistické chyby. Statistik Michal Škop ze sdružení KohoVolit.eu upozornil, že pokud by podpisy byly náhodně vybrány a kontrolovány shodnou metodou, bylo by krajně nepravděpodobné (méně než 1 ku miliardě), aby v jednom vzorku u Jany Bobošíkové činila chybovost 7,7 % a v druhém 11,5 %; při náhodném výběru by se drtivá většina dvojtestů měla lišit maximálně o 1 procentní bod. Statistická vypovídací hodnota byla snížena tím, že nebyly ke kontrole vybírány jednotlivé podpisy, ale celé archy. Nesystematické bylo rovněž vyřazování podpisů pro duplicitu – v prvním vzorku byla posuzována pouze duplicita v rámci tohoto vzorku, ve druhém vzorku i duplicita s osobami obsaženými v prvním vzorku.\n\nProti vyřazení petentů, kteří neuvedli místo trvalého pobytu, se ohradil Tomio Okamura poté, co zjistil, že většina vyřazených podpisů má chybu v adrese a nejde tedy o neexistující petenty, avšak zákon podle něj tento údaj nepožaduje (§ 25 odst. 3 zákona požaduje „jméno, příjmení, datum narození a adresu místa trvalého pobytu“). Vyškrtnutí takových podpisů považuje za omezování ústavních práv petentů. Tomáš Pecina upozornil na to, že vzor podpisového archu, který ministerstvo vystavilo, v nadpise kolonek neuvádí, že se má vyplňovat místo trvalého pobytu a nikoliv skutečné bydliště, což mohlo řadu petentů zmást (navíc pro vlastní podpis je na archu vyhrazeno neadekvátně malé pole vhodné spíše pro parafu). Navíc vzor archu neobsahuje u podpisu ani jinde na archu místo pro datum, takže ministerstvo nemělo možnost určit, zda bydliště bylo aktuální k datu podpisu.\n\nKandidáti se do 28. listopadu (do 16 hodin) mohli obrátit na Nejvyšší správní soud České republiky; ten musel rozhodnout do 15 dnů, tedy do 13. prosince. NSS obdržel ve stanovené lhůtě 9 stížností a jednu o den později. Dvě podal Jiří Kesner, po jedné Tomio Okamura, Klára Samková (která zároveň jako advokátka zastupuje Okamuru), Petr Cibulka a Karel Světnička. Sedmou stížnost podal 28. listopadu Vladimír Dlouhý. Krom zpochybnění výpočtu tvrdil, že řada podpisů byla škrnuta neprávem, protože petenty se podařilo ztotožnit, pouze měli chybu v adrese nebo jiném údaji, že ministerstvo škrtlo i několik podpisů se správnými údaji a že tak má 53 tisíc platných podpisů. Poslední dvě stížnosti podaly Jana Bobošíková a Anna Kašná.\n\nNejvyšší správní soud rozhodoval v sedmičlenném senátu pro volební věci, který tvoří předseda JUDr. Vojtěch Šimíček a soudci JUDr. Josef Baxa (předseda NSS), JUDr. Jakub Camrda, JUDr. Zdeněk Kühn, JUDr. Radan Malík, JUDr. Jan M. Passer a JUDr. Petr Průcha; o části stížností rozhodoval senát ve složení, v němž místo Kühna byla JUDr. Lenka Kaniová.\n\nO všech podaných stížnostech rozhodl NSS až v poslední možný den, 13. prosince 2012. Vyhověl stížnostem na chybný výpočet „chybovosti obou kontrolních vzorků“ a na základě přepočtu nařídil ministerstvu vnitra zaregistrovat Janu Bobošíkovou a zrušil jeho předchozí rozhodnutí o zamítnutí její registrace. Všechny ostatní námitky soud zamítl.\n\nJiří Kesner, k jehož petici bylo přiloženo jen 54 podpisů, zpochybňoval ústavní a zákonné ustanovení o nutnosti podpořit kandidátní listinu peticí podepsanou alespoň 50 000 občany jako nejednoznačné, protože to může znamenat také „padesátitisícovými občany“, ve smyslu občanů majících padesát tisíc či beroucích takový plat, nebo „padesátitisícími občany“ ve smyslu jejich pořadí, nebo alespoň padesáti „třínulovými občany“ (podle vzoru mouky hladké světlé 00 extra speciál, tzv. dvounulky). Výklad požadující 50 000 podpisů by podle Kesnera byl v rozporu s rovností občanů s poslanci a senátory, jež vyplývá z Listiny základních práv a svobod. Tyto výklady NSS označil za odraz pozoruhodné interpretační kreativity navrhovatele, avšak odmítl je, protože nemají žádnou oporu v textu obou ustanovení a byly by v rozporu s principem rovnosti občanů. Privilegovanost poslanců a senátorů naopak soud uznal jako odraz reprezentace vzešlé z přímých voleb.\n\nRovněž Petr Cibulka namítal protiústavnost zákona o volbě prezidenta, zejména požadavku na podpůrnou petici s 50 000 podpisy, který považuje za svévolný a diskriminační, zvýhodňující vedle kandidátů podporovaných parlamentními stranami kandidáty napojené na zdroje velkých finančních prostředků, protože zákon neupravuje financování výdajů na sběr podpisů. Soud námitku zamítl s tím, že nejde namítat protiústavnost požadavku, který vychází přímo z ústavy. Protiústavnost přímé volby i požadavku 50 000 podpisů namítala i Klára Alžběta Samková, která uvedla, že v okolních zemích je vyžadovaný počet podporujících osob výrazně menší a česká úprava tak nepřiměřeně diskriminuje občanské kandidáty se skrytým cílem skutečné přímé volbě zabránit. K tomu, že Klára Samková napadala ústavnost ústavního zákona, soud konstatoval, že již z podstaty věci nelze v zásadě zpochybnit ústavnost ústavy. Soud vyjádřil přesvědčení, že zavedením přímé volby a požadavku počtu podporovatelů nebylo zasaženo nezměnitelné materiální jádro ústavy. Protiústavnost novely o přímé volbě prezidenta a požadavku 50 000 podpisů i prováděcího zákona uplatnil ve své stížnosti i Tomio Okamura, kterého zastupovala Klára Alžběta Samková. Za neúměrně přísný označily požadavek 50 000 podpisů ve své stížnosti i Jana Bobošíková s Evou Morávkovou – k této námitce se soud nevyjádřil, protože by to nijak neovlivilo rozhodnutí soudu vyhovět jejich návrhu.\n\nJiří Kesner rovněž zpochybňoval ústavnost požadavku petiční podpory s tím, že fakticky narušuje princip tajnosti volby prezidenta čl. 56 Ústavy, třebaže není jisté, že petenti budou skutečně hlasovat pro toho, koho podpořili. Soud námitku odmítl s tím, že tajnost volby není peticí nijak narušena.\n\nJiří Kesner rovněž namítl, že svou petici předložil spolu s kandidátní listinou již 26. září 2012, tedy ještě před účinností zákona o volbě prezidenta republiky, takže podmínky tohoto zákona se na něj nevztahovaly, resp. podle přechodného ustanovení tohoto zákona stačilo, že jeho petice splnila podmínky obecného zákona o právu petičním (§ 75 zákona o volbě prezidenta říká, že nezbytné úkony spojené s volbou prezidenta učiněné přede dnem nabytí účinnosti tohoto zákona se považují za úkony učiněné podle tohoto zákona). Protože podle zákona může podat pouze jednu kandidátní listinu, nemohl po nabytí účinnosti zákona podat další kandidátní listinu, která by podmínky splňovala lépe. Soud tento názor odmítl. Podle soudu tento typ petice nespadá do definice petice v zákonu o právu petičním, protože nejde o žádost, návrh ani stížnost ve smyslu petičního zákona; použití slova „petice“ podle soudu v tomto případě neznamená podřazení zákonu o právu petičním. Soud rovněž zpochybnil nezbytnost daného úkonu, protože nebylo nezbytné jej učinit před účinností zákona o volbě prezidenta. V rozhodnutí o stížnosti Kláry Samkové však soud konstatoval, že „nezbytnými úkony spojenými s volbou prezidenta“ zákonodárce i navrhovatel zákona rozuměli i podpisy shromážděné před účinností zákona.\n\nPřiměřenou aplikaci zákona o právu petičním předpokládala ve své stížnosti též Klára Alžběta Samková. Považovala za porušení principů petičního práva, že petiční iniciativa u některých kandidátů nevycházela od samotných občanů, ale že sami kandidáti získávali podpisy údajných petentů především za pomoci pracovních sil, velmi často najatých za odměnu. Prohlašovala, že 1076 podpisů na její podporu získaných v duchu petičního zákona má podobnou, ne-li větší váhu než 50 000 podpisů získaných v rozporu s principem petičního práva. Soud tento názor odmítl s tím, že rozhodující pro posouzení zákonnosti je soulad se zákonem o volbě prezidenta republiky. Soud se rovněž pozastavil nad tím, že Klára Alžběta Samková zároveň zastupuje Tomia Okamuru (proti kterému vlastně tato její stížnost směřuje, protože právě v petici na jeho podporu bylo mimořádně velké množství chybných údajů).\n\nZatímco se Nejvyšší správní soud ve všech usneseních držel teze, že podpůrné petice vůbec nespadají a nespadaly pod působnost zákona o právu petičním, v usnesení ke stížnosti Kláry Alžběty Samkové naopak oponuje tezi, že by sběr podpisů nespadal pod působnost zákona o ochraně osobních údajů, a dovozuje, že tento obecnější zákon se vztahuje i na zpracování osobních údajů při této činnosti, třebaže to speciální zákon o volbě prezidenta republiky výslovně nezmiňuje.\n\nJiří Kesner navrhl zrušit registraci všech 8 zaregistrovaných kandidátů, a to v případě parlamentních kandidátů kvůli údajnému smíšení podpisů poslanců s podpisy senátorů, v případě kandidátů s občanskou podporou kvůli nedodržení zákona o právu petičním, konkrétně neuvedení autora petice a neuvedení údaje o oprávněném zástupci petičního výboru na petičních arších. První námitku shledal soud skutkově neopodstatněnou, druhou zamítl s odůvodněním, že tento typ petice nespadá do působnosti petičního zákona. Soud neuznal potřebnost přiřadit petiční archy ke konkrétním navrhovatelům (organizátorům petice) a za postačující uznal přiřazení archu k podporovanému kandidátovi.\n\nPodle Samkové byla protiústavní též nepřiměřeně krátká lhůta pro sběr podpisů. Soud připustil, že toto řešení nebylo legislativně nejšťastnější, avšak na druhou stranu splnění podmínky některými dalšími kandidáty dokládá, že nešlo o podmínku nemožnou. Na příliš krátkou lhůtu po sběr podpisů si stěžovaly i Jana Bobošíková s Evou Morávkovou.\n\nOproti názoru Jiřího Dienstbiera, který se pokoušel zpochybnit aktivní legitimaci Jiřího Kesnera k podání stížnosti, Nejvyšší správní soud potvrdil, že zákon nezakazuje tzv. sebenominaci, kdy kandidát je totožný s navrhujícím subjektem, pokud jsou pro obě role splněny zákonné podmínky.\n\nPetr Cibulka tvrdil, že získal písemnou podporu a podpisy 253 726 občanů, které byly však zadrženy na poště a použity na podporu ostatních kandidátů. Soud to označil za krajně nevěrohodnou spekulaci nepodloženou žádnými relevantními důkazy.\n\nNa kandidátní listině Anny Kašné bylo podle ministerstva uvedeno, že ji podává 20 poslanců a 10 senátorů, ale jejich návrh se seznamem, podpisy aj. chyběl. Rovněž na ní chyběly údaje o kandidátce i zmocněnci navrhujících poslanců a senátorů a jeho podpis a údaje o členech volebního výboru. Kandidátka v prohlášení uvedla nesprávně místo trvalého pobytu. K listině nebyl připojen výpis z účtu, tj. údaj o finančních prostředcích převedených na volební účet. Anna Kašná ve stížnosti uvádí, že 30. září 2012 doručila Milanu Štěchovi do Senátu veškeré listiny ohledně majetku a vkladu včetně životopisu s přílohami. Tvrdí, že její kandidátní listinu podepsalo 10 senátorů a 4 poslanci, jmenovitě uvedla Ing. Václava Klučku, JUDr. Jiřího Pospíšila, Karla Schwarzenbergera a Ing. Zdeňka Škromacha. Tato tvrzení podle soudu nijak důkazně nedoložila. Ve stížnosti dále obšírně popsala údajné tunelování svých majetků, restituční a další spory a autonehodu, kvůli níž se octla na vozíku, a připojila řadu s věcí nesouvisejících příloh. Podle soudu nemá její tvrzení žádnou oporu ve spisovém materiálu a je tedy postaveno najisto, že navrhovatelka nedodala žádné podpisy na kandidátní listinu a neopravila ani další vady kandidátní listiny.\n\nZákonný konstrukt „získání podpory občanů“ označila Klára Samková za privatizaci státní moci. Podle ní se stát vyvinil ze své povinnosti zabezpečovat výkon státní moci a státní správu a toto své oprávnění a povinnost předal soukromým osobám – kandidátům, přičemž pro jejich jednání nestanovil žádná pravidla k ochraně osobních údajů, což mělo vliv na velkou chybovost, protože kandidát nemá žádnou možnost ověřit pravost údajů a zabránit nepravdivým údajům, a zákon tak pod sankcí nařizuje kandidátovi něco, co nemůže splnit. Soud označil tento argumenty za „s věcí se míjející“, protože otázka správnosti či nesprávnosti údajů na petici navrhovatelky nebyla pro řízení o registraci její kandidátní listiny podstatná a neměla žádný vliv na odmítnutí její registrace. Obdobné námitky byly obsaženy též ve stížnosti Tomia Okamury, kterého zastupovala Klára Alžběta Samková. Nejvyšší správní soud připomenul usnesení Ústavního soudu z roku 1996, z něhož lze dovozovat přičitatelnost vad a nedostatků v petici kandidátovi, přičemž podle NSS je věcí kandidáta, zda bude na základě dobrovolné spolupráce petentů ověřovat jejich identitu, nebo zda na takové ověřování rezignuje s rizikem chybovosti údajů. V případě Tomia Okamury soud připomenul, že chybovost jeho petice je řádově vyšší než chybovost petic většiny ostatních kandidátů. Vůči formulaci o privatizaci státní moci se soud ohradil.\n\nRovněž Jana Bobošíková s Evou Morávkovou namítaly, že zákon neumožnil kandidátům údaje uváděné občany na petičních listinách jakkoliv ověřovat a zákonná úprava nedává kandidátům ani možnost kontrolovat postup ministerstva při výběru kontrolních vzorků a kontrole jednotlivých údajů.\n\nPetr Cibulka rovněž napadl, že zákon neumožňuje veřejnou kontrolu rozhodování o registraci kandidátních listin a že pravost podpisů není žádným způsobem kontrolována a občané nemají žádnou možnost kontroly proti zneužití svého jména a údajů. Tuto námitku soud zamítl vzhledem k tomu, že navrhovatel předložil petici pouze s 319 podpisy a tedy nemohl být postupem nijak dotčen.\n\nKlára Alžběta Samková ve stížnosti zmínila svévolné a nesmyslné výklady a zbabělý právní formalismus ministerstva, masivní nesrovnalosti a lehkomyslnost při rozhodování o kandidátní listině. Kláře Samkové například v prvním přípisu sdělil, že dodala jen 128 podpisů, ačkoliv dodala 128 archů podpisů. Zmínila též neschopnost ministerstva identifikovat správné bydliště Miloše Zemana a rozhodnutí ministerstva změnit matematické zákony. Soud tyto argumenty shrnul jako „s věcí se míjející“ a odmítl se jimi zabývat. Obdobné námitky se objevily i ve stížnosti Tomia Okamury, kterého zastupovala Klára Alžběta Samková. Písařskou chybu v případě počtu archů či podpisů soud neshledal jako projev lehkomyslnosti. Ani údajné obtíže s identifikací adresy Miloše Zemana podle soudu samy o sobě nenasvědčují „masivní nesrovnalosti“.\n\nJiří Kesner napadl princip namátkovosti při kontrole údajů u podpisů. Vyjádřit se k otázce namátkovosti kontroly soud nepřipustil jako svůj úkol. Tuto a další námitky odmítl jako spekulace s poukazem na to, že u navrhovatele vzhledem k počtu jím dodaných podpisů takové problémy nevyvstaly. Otázkou náhodnosti (namátkovosti) kontroly údajů se soud zabýval při vyřizování stížnosti Jany Bobošíkové a Evy Morávkové. Argumentoval tím, že nařízení Evropského parlamentu a Rady č. 211/2011, o občanské iniciativě, zmiňuje ověřování podpisů na základě vhodných kontrol, které mohou být prováděny na náhodně vybraném vzorku. Rovněž v USA se prý v některých státech ověřuje množství podpisů na petici jen kontrolou náhodně vybraného vzorku, vesměs jen v jednotkách procent. Soud připustil namátkovou kontrolu za jednu z možných zákonných a ústavně konformních cest.\n\nTomio Okamura tvrdil, že vybraný vzorek nesplňuje kritéria pro stanovení kontrolních vzorků ve smyslu náhodných vzorků, čímž došlo k zásadnímu zkreslení počtu platných hlasů. Tomio Okamura si stěžoval, že do kontrolních vzorků byly vybírány celé archy a nikoliv jednotlivé podpisy, což ovlivňuje míru chybovosti. Soud připustil, že obecně se tento rozdíl v postupu zřejmě může projevit v míře chybovosti, a to jak v prospěch, tak v neprospěch kandidáta, avšak konstatoval, že nelze tuto skutečnost přeceňovat. Skutečnost, že se náhodná kontrola týkala značného množství podpisů a jednotlivé archy obsahovaly relativně malý počet podpisů, podle soudu umožňuje akceptovat i náhodný výběr po celých arších, přičemž v neposlední řadě zákon takový výklad umožňuje.\n\nMinisterstvo uvedlo, že uzavřelo s firmou Hewlett Packard s. r. o. smlouvu o dodávce služeb, jejíž součástí je i metodický pokyn ke kontrole petic, podle nějž probíhal postupný pseudonáhodný výběr kontrolního vzorku podle algoritmu lineárního kongruentního generátoru. Tím ministerstvo dokládá, že mu nemůže být vytýkáno, že nerespektovalo matematickou a statistickou vědu a že nepřizvalo odborníky z dané oblasti.\n\nTomio Okamura uvedl pochybnost plynoucí z toho, že chybovost druhého vzorku byla výrazně odlišná od chybovosti prvního vzorku. Podle jeho názoru by to mohlo být způsobeno buď nedostatečnou náhodností výběru vzorku, nebo tím, že druhý vzorek byl vyhodnocován jinou metodikou než první vzorek. Soudu nepostačila obecná odvolávka na překvapivost či statistickou nevěrohodnost hodnot, pokud navrhovatel nedokázal námitky konkretizovat. Ministerstvo uvedlo, že při kontrole druhého vzorku byly hledány též duplicity osob vůči prvnímu vzorku. Tím mimo jiné zdůvodnilo, že chybovost ve druhém vzorku je u většiny kandidátů výrazně vyšší než chybovost v prvním vzorku. Především tím zdůvodňovalo, že chybovost v celém souboru je vyšší než prostý průměr chybovostí zjištěných ve dvou vzorcích. Soud ve svém usnesení komentoval postup ministerstva, že druhý vzorek neposuzovalo stejným způsobem jako první vzorek, ale navíc vyhledávalo duplicity vůči prvnímu vzorku, ale nevyjádřil vůči tomuto postupu žádné výhrady.\n\nVladimír Dlouhý jako spornou otázku krom chybného výpočtu uvedl nesprávnost vyhodnocení jako „neověřených“ těch podpisů, u nichž jsou „uvedeny nesprávné údaje“. Soud nezjistil, že by postup ministerstva byl v rozporu se zákonem nebo že by použitý výklad zákona nebyl ústavně konformní. Tomio Okamura polemizoval s vyřazováním petentů z důvodu chyby v adrese například tím, že tento údaj má nicotný charakter, protože občan je identifikován svým jménem, příjmením, datem narození, příp. rodným číslem. Vyškrtnutí těch, kteří neuvedli adresu trvalého pobytu nebo ji uvedli nesprávně, je podle něj popřením ústavně zaručených práv tím, že je dávána přednost trvalému pobytu před jednoznačným projevem vůle občana. Tomio Okamura rovněž zpochybnil porovnávání údajů z petic s Centrálním registrem obyvatel s odůvodněním, že nad tímto souborem dat nemají občané kontrolu a chybovost v dalších registrech vedených státní správou vede k nedůvěře v jejich obsah, přičemž vyřazený petent nemá žádnou možnost se bránit, protože se o vyřazení svého podpisu vůbec nedozví. Ministerstvo se v řízení vyjádřilo, že akceptovalo i údaje, které odpovídaly evidenci obyvatel zpětně až do roku 2011. Ministerstvo připustilo možné chyby ve státních registrech, ale připomnělo, že mu využití těchto registrů ukládá zákon a že se jedná o nejspolehlivější zdroje, které může využít, přičemž podle zákona o základních registrech platí presumpce správnosti obsažených údajů. Vzhledem k tomu, že údaj o trvalém pobytu vyžaduje přímo prováděcí zákon o volbě, bylo podle soudu věcí přiměřené právní obezřetnosti kandidátů a organizátorů petice, aby upozorňovali petenty na nutnost jeho uvádění. Uvádění adresy trvalého pobytu soud považuje také za jednu z forem nepřímého ověření za situace, kdy nebylo možné uzákonit skutečné přímé ověřování. Soud v rámci vyřizování stížnosti Tomia Okamury porovnal vzorek údajů vyhodnocených ministerstvem jako chybové s údaji v Centrálním registru obyvatel a u žádného z nich nezjistil pochybení ministerstva. Co se týče spolehlivosti registru obyvatel, na rozdíl od registru vozidel nebyly jeho údaje exaktně zpochybněny a námitka se tak opírá do značné míry o pouhou spekulaci, takže případné chyby soud nepovažoval za podstatné.\n\nSoud konstatoval, že podle zmocňovacího ustanovení zákona mělo ministerstvo postup při kontrole správnosti údajů uváděných na kandidátních listinách stanovit vyhláškou v dohodě s Českým statistickým úřadem, zatímco ve skutečnosti jej stanovilo jen metodickým pokynem. Nicméně soud konstatoval, že ze znění zákona nevyplývá, že by se toto ustanovení vztahovalo nejen na kontrolu kandidátních listin, ale i přiložených petic, protože zákon lze vykládat tak, že petice je součástí kandidátní listiny, i tak, že je samostatným připojeným dokumentem, čemuž nasvědčuje systematický výklad zákona.\n\nProti výpočtu údajné chybovosti obou vzorků metodou součtu jejich chybovostí se ve stížnosti ohradili zejména Tomio Okamura, Vladimír Dlouhý a Jana Bobošíková. Tomio Okamura navrhl ustanovení znalce nebo znaleckého ústavu, který by se vypořádal s námitkami vůči matematickému postupu.\n\nPodle navrhovatelek Jany Bobošíkové a Evy Morávkové z ustanovení § 25 odst. 6 zákona o volbě prezidenta republiky nelze jazykovým výkladem dovodit, že by celková procentuální chybovost měla být součtem procentuální chybovosti zjištěné v obou kontrolních vzorcích a výklad ministerstva vnitra odporuje základním výkladovým principům. I pokud by byl připuštěn dvojí výklad, musí být zvolen takový, který je příznivější pro adresáta právní normy.\n\nMinisterstvo se v řízení vyjádřilo, že ustanovení setrvale vykládá tak, že se zjištěná procenta chybovosti sčítají, což dle vyjádření ministerstva plyne ze znění ustanovení i z důvodové zprávy. Vzorec založený na tomto předpokladu byl údajně obsažen i v Metodickém pokynu ke kontrole petic, který byl přílohou smlouvy s firmou Hewlett-Packard s. r. o. o dodávce služeb za účelem realizace veřejné zakázky „Automatizace ověření petice pro přímou volbu prezidenta“. Ministerstvo považuje za nesprávné, aby od počátku zastávaný výklad byl účelově měněn v průběhu volebního procesu. Ministerstvo dále namítalo, že použití prostého průměru by nevedlo ke správnému výsledku reflektujícímu chybovost v celé petici, konkrétně chyby závislé na velikosti kontrolního vzorku, protože ve druhém vzorku byly hledány i duplicity vůči prvnímu vzorku. Ministerstvo ve svém vyjádření spekulovalo o možných výpočtech s duplicitami, podle kterých by Jana Bobošíková stejně nedosáhla 50 000 uznaných podpisů.\n\nSoud uvedl, že z výlučně gramatického znění lze dovodit obě výkladové možnosti. Podle soudu si k formulaci „který procentuálně odpovídá chybovosti v obou kontrolních vzorcích“ lze jistě představit výklad tendující k součtu i ke zprůměrování procentuální chybovosti obou vzorků. Soud uznal, že výklad provedený ministerstvem vnitra je z čistě jazykového hlediska možný. V dalším rozhodování se soud odvolával na potřebu správného a funkčního výkladu v souladu se smyslem a účelem dané normy a ústavní konformitou, jejím systematickým začleněním, vazbou na jiné normy a výkladem pomocí tzv. historického zákonodárce. Podle soudu ani ze znění důvodové zprávy nelze dovozovat, že postup ministerstva odpovídal úmyslu navrhovatele zákona, protože i toto znění lze vykládat oběma způsoby. Základním problémem zvoleného výkladu podle soudu je, že presumoval nesprávnost předkládaných údajů dokonce nad rámec exaktních zjištění z obou prověřovaných vzorků, zatímco postup ministerstva musí být založen na presumpci správnosti překládaných údajů, nikoliv na myšlence, že by kandidáti měli být za nesprávné nebo neúplné údaje nějakým způsobem sankcionováni. Ze zákona nelze dovodit úmysl zákonodárce sankcionovat nesprávné údaje a proto by uložení sankce bez zákonné opory bylo zcela jistě protiústavní. Samotnou presumpci nesprávnosti údajů na petici považuje soud za ústavněprávně přípustnou, avšak při její aplikaci je namístě maximální míra restriktivnosti, tedy ministerstvo by nemělo dovozovat neúplnost nebo nesprávnost údajů bez výslovné zákonné opory ani porušovat zásadu proporcionality. Proto soud považuje způsob výkladu a aplikace provedený ministerstvem za jednoznačně protiústavní a také nelogický, protože pokud namátkové prověřování bylo prováděno za účelem zjištění statistické míry chyb, nedává žádný smysl, aby byly tyto procentuální údaje mechanicky sečteny. Soud za ústavně konformní prohlásil ten postup, při němž je použit průměr chybovosti z obou vzorků.\n\nDodatečná argumentace ministerstva, uvádějící alternativní kalkulaci a nabízející úplně jinou metodiku výpočtu založenou na oddělení chyb závislých na velikosti vzorku a chyb nezávislých na velikosti vzorku, se soudu jeví jako značně účelová a proto jí soud nepřiznává žádnou relevanci.\n\nJako protiústavní napadl Petr Cibulka též neúměrně krátkou lhůtu pro podání stížnosti proti rozhodnutí o odmítnutí kandidátní listiny, podobnou námitku uplatnila i Klára Alžběta Samková a Tomio Okamura. Soud se s námitkou vypořádal konstatováním, že návrhy Petra Cibulky i Kláry Samkové byly podány včas a tedy jim nebyl upřen přístup k soudu. Obecně ji pak zamítl s tím, že s ohledem na veřejný zájem a význam voleb lze po oprávněném navrhovateli požadovat určitou míru znalosti a přípravy, aby případný návrh mohl být podán ve stanovené lhůtě. Zároveň soud konstatoval, že lhůta je fakticky nejméně pětidenní, protože za den fikce doručení je zákonem stanoven třetí den od vyvěšení rozhodnutí a nepracovní dny se do dvoudenní lhůty nezapočítávají. Proti námitce Kláry Samkové, že tak krátká lhůta nemá obdoby, soud konstatuje, že obdobné lhůty jsou stanoveny i v dalších volebních zákonech.\n\nStížnost Ivety Heimové, podanou 29. 11. 2012, tedy o den pozdě, soud odmítl jako opožděnou.\n\nV usneseních o stížnostech Tomia Okamury, Vladimíra Dlouhého a Jany Bobošíkové uplatnili společně nesouhlasné odlišné stanovisko soudci Josef Baxa (předseda NSS), Radan Malík a Jan M. Passer.\n\nPodle nich zákonodárce jasně nesplnil povinnost uloženou ústavodárcem a přijatou zákonnou úpravou znemožnil kontrolu podpisů v jakékoliv podobě, jak při podepisování, tak dodatečně. Zákon zcela rezignoval na kontrolu podpisů, byť i jen namátkovou. Důvodová zpráva k ústavnímu zákonu výslovně uváděla, že počet požadovaných podpisů byl stanoven s ohledem na to, aby umožnil ověření, že podpisy nejsou fiktivní. Z argumentace ústavodárce lze vyvozovat, že předpokládal kontrolu všech podpisů, včetně identifikace petenta. Zákonodárce podle nich dále neupravil ústavně konformně promítnutí namátkové kontroly do zbývající části petic a tím porušil základní politické právo uchazečů. Zákonem stanovené způsoby odečtu údajů (petentů) nejsou matematicky ani právně odůvodnitelné. Při přijímání zákonné úpravy zcela chyběly úvahy o míře pravěpodobnosti, s jakou má být splněn ústavní požadavek. Dále podle nich zákonodárce vyloučil účinný soudní přezkum. Bezzubým zákonem tak vytvořil prostředí, v němž se podpora kandidáta peticemi může zvrhnout v pouhé ověření schopnosti kandidáta nashromáždit předepsaný počet správných osobních údajů. Nedostatek zákona dosahuje podle nich protiústavní intenzity, přičemž tato situace by si zřejmě vynutila širší zásah Ústavního soudu do volebního zákona než jen pouhé zrušení jednoho či dvou odstavců. Podle odlišného stanoviska soud pochybil, když se rozhodl předpokládat ústavnost volebního zákona. Snaha neblokovat volby soudním iniciováním řízení u Ústavního soudu je sice pochopitelná, ale to, aby se volby konaly podle pravidel, které si společnost určila, považují autoři stanoviska za stejně důležité jako volby samotné, aby se volby nestaly svou vlastní karikaturou. Historie a zkušenost současného světa nás učí, že cesta k popření principů právního státu je často lemována patníky demokratických voleb.\n\nNeústavnost volebního zákona připustili ve svém odlišném stanovisku k rozhodnutí z 13. prosince 2012 tři soudci Nejvyššího správního soudu včetně jeho předsedy Josefa Baxy. Jádro jejich argumentace je v tom, že zákonodárce nesplnil povinnost uloženou ústavodárcem, protože zákon vůbec neumožňuje žádný způsob kontroly pravosti podpisů a ani zákonem stanovený způsob odečtu petentů na základě náhodné kontroly údajů není právně ani matematicky odůvodnitelný. Názor předsedy Nejvyššího správního soudu Baxy však zůstal v soudním senátu menšinový a proto Nejvyšší správní soud o přezkum ústavnosti zákona nepožádal.\n\nPředseda Ústavního soudu Pavel Rychetský řekl o prováděcím zákonu, že od počátku „kritizoval jeho výrazné legislativní nedostatky. A to mluvím dosti taktně“, avšak nikdy se nevyjadřoval k tomu, zda odporuje ústavě, což mu není dovoleno.\n\nÚstavní stížnost proti rozhodnutí Nejvyššího správního soudu lze podat do dvou měsíců od jeho doručení.\n\nPrvní ústavní stížnost ohledně volebního zákona podal aktivista Lukáš Kohout již v listopadu 2011. Údajně poukázal na zásah do práv Kláry Samkové.\n\nKlára Samková ohlásila záměr podat ústavní stížnost už před rozhodnutím NSS, 13. prosince jej potvrdila v televizi. Chtěla napadnout prováděcí zákon k přímé volbě i samotný ústavní zákon. V den ohlášení verdiktu Nejvyššího správního soudu její záměr potvrdil Tomio Okamura, jehož před NSS zastupovala, a upřesnil, že stížnost podá do Vánoc. Do 3. ledna 2013 však Ústavní soud stížnost podanou jménem Kláry Samkové neobdržel. Tomio Okamura i Vladimír Dlouhý po verdiktu řekli, že do konce lhůty chtějí situaci analyzovat a rozhodnout se, zda rozhodnutí NSS napadnou. Tomio Okamura 17. prosince 2012 oznámil, že se na Ústavní soud obrátí a že se chce bránit proti slovům soudce Vojtěcha Šimíčka, který uvedl, že Okamurovy archy byly psané jednou rukou. Chtěl argumentovat, že slova zákona „Každý občan podporující kandidaturu kandidáta uvede na podpisový arch své jméno, příjmení, datum narození a adresu místa trvalého pobytu a připojí vlastnoruční podpis“ umožňují, aby petent údaje nadiktoval dobrovolníkovi. Zásadním důvodem stížnosti podle Okamury „je a bude vyvracení lží doktora Šimíčka“. Na tiskové konferenci Okamura k rozhodnutí NSS prohlásil: „Čtyři ze sedmi jeho soudců sami autocenzurou a preventivně uvažovali politicky a namísto spravedlnosti hledali řešení nejprůchodnější pro politiky.“ Stížnost hodlal podat mezi svátky. Vladimír Dlouhý 17. prosince oznámil, že stížnost k Ústavnímu soudu zváží jen v případě, že by volba byla odložena, protože nechce ohrozit termín volby z pozice člověka, jehož šance ve volbě nejsou velké. Opět vyjádřil přesvědčení, že pod peticí na podporu jeho prezidentské kandidatury je podepsáno více než 50 tisíc skutečných, jednoznačně definovatelných podporovatelů jeho kandidatury a že je mu odpíráno ústavní právo. I Dlouhý se ohradil proti slovům soudce Šimíčka a označil za nedůstojné, aby soudce před veřejností otevřeně spekuloval o tom, že kandidáti podpisy manipulovali.\n\nDruhou ústavní stížnost podal Zbyšek Dřevojan ze Znojma (známý jako předseda občanského sdružení Znojemské okurky, vydavatel regionálního týdeníku a obviněný z vydírání a stalkingu své bývalé přítelkyně) Ve stížnosti napadl vytváření překážek nezávislým kandidátům, tedy požadavku podpůrných podpisů. Při podání nesplnil zákonnou podmínku zastoupení advokátem a požádal, aby mu ho přidělil Ústavní soud, ten to však podle mluvčí soudu nedělá.\n\nTřetí stížnost podal zamítnutý kandidát Jiří Kesner. Domáhá se, aby byl připuštěn jako kandidát i bez zákonem vyžadovaných podpisů.\n\nZamítnutý kandidát Tomio Okamura podal stížnost až 27. prosince 2012. Navrhl zrušit usnesení Nejvyššího správního soudu a rozhodnutí ministerstva vnitra o zamítnutí kandidatury a připojil tři akcesorické návrhy, a to na odložení termínu voleb a na zrušení pasáží volebního zákona č. 275/2012 Sb. (celé § 25 a 26, dvoudenní lhůta v § 65 odst. 1), celé prováděcí vyhlášky 294/2012 Sb. a vypuštění požadovaného počtu nejméně 50 000 podpisů z Ústavy (který napadá pro rozpor s materiálním jádrem Ústavy, resp. jako změnu podstatných náležitostí demokratického právního státu). Časová tíseň a spěch při aplikaci a realizaci zákonů podle stížnosti zcela znehodnocuje dotčené zákonné normy a vznáší zásadní pochybnosti o jejich ústavnosti z důvodu faktické nerealizovatelnosti zákonných ustanovení. Ve stížnosti je například napadeno, že volební zákon neumožňuje kandidátovi dát záruku, že citlivé osobní údaje z petic nebudou zneužity. Uvádění nepravdivých údajů některými petenty pak stížnost interpretuje jako projev obav z nedostatku ochrany osobních údajů, citovanými analýzami pak dokládá, že se kandidát může stát obětí nekalých praktik a nekalé soutěže a cíleného podvržení falešných archů s falešnými podpisy. Dále dovozuje, že i petice na podporu prezidentského kandidáta je výkonem práva petičního, které je upraveno zákonem č. 85/1990 Sb., a že podpisy sesbírané před datem účinnosti volebního zákona bylo možné sbírat pouze na základě platného petičního zákona, který nevyžaduje údaj o evidovaném trvalém bydlišti, ale o bydlišti. Neuznání těchto podpisů považuje za porušení petičního práva. Stížnost vznáší pochybnosti ohledně chybovosti registru obyvatel, zohledňování změn údajů mezi datem podpisu a datem kontroly, či otázku, zda ministerstvo počítalo jako chybu, když občan uvedl např. název ulice Jana Wericha jako Werichova. Podle stížnosti je dále z matematického hlediska zřejmé, že na základě nejasně formulovaného zákona dospělo ministerstvo ke zcela nevěrohodným číslům, které dále interpretovalo zcela nesmyslným matematickým postupem. Stížnost napadá, že prováděná kontrola ve skutečnosti neověřuje a nemůže ověřit pravost vůle podporovatele, a dále deklaruje, že jakákoliv namátkovost či nahodilost je v rozporu s principem právní jistoty a předvídatelnosti jakéhokoliv rozhodnutí státní moci. Zákonnou úpravu označovanou za „přímou volbu prezidenta“, považuje stěžovatel za obejití vůle občanů a politickou kamufláž, které se zákonodárci na občanech dopustili.\n\n28. prosince podal ústavní stížnost zamítnutý kandidát Petr Cibulka. Žádal zaregistrování své kandidatury a odložení voleb do doby, než dojde k úpravě protiústavního volebního zákona.\n\n31. prosince 2012 podala ústavní stížnost zamítnutá kandidátka Anna Kašná.\n\n4. ledna podal stížnost nezaregistrovaný kandidát Karel Světnička. Žádal odklad voleb, zrušení změny ústavy i prováděcího zákona k přímé volbě.\n\nÚstavní soud 17. prosince přislíbil, že se stížnostmi začne zabývat okamžitě po doručení, termín rozhodnutí se však podle mluvčí nedal odhadnout. O stížnostech zamítnutých kandidátů Kesnera, Okamury, Cibulky a Kašné rozhodovalo plénum (které po vypršení dvou mandátů čítá 13 soudců), soudci zpravodaji byl jmenován Jiří Nykodým pro stížnost Jiřího Kesnera, Pavel Rychetský pro stížnost Tomia Okamury, Michaela Židlická pro stížnost Petra Cibulky a Stanislav Balík pro stížnost Anny Kašné. Stížnost Lukáše Kohouta dostal přidělenou tříčlenný senát se zpravodajem Vlastou Formánkovou, Zbyška Dřevojana tříčlenný senát se soudcem zpravodajem Stanislavem Balíkem. Předpokládalo se, že senát Dřevojanovo podání odmítne bez projednání. Do 3. ledna 2012 si Ústavní soud vyžádal a obdržel stanoviska vyjádření ministerstva vnitra a Nejvyššího správního soudu. K posouzení ústavnosti zákonů (tj. ke konkrétní kontrole norem) by si mohli vyžádat ještě vyjádření Poslanecké sněmovny a Senátu.\n\nPavel Rychetský krátce po svém jmenování soudcem zpravodajem pro stížnost Tomia Okamiury prohlásil, že je dost fundovaně argumentovaná a rozsáhlá a zjevně není frivolní. Vzhledem k časové tísni svolal plénum ÚS na 4. ledna. Toho dne plénum jednomyslně odmítlo ústavní stížnosti nezaregistrovaných kandidátů Kesnera, Kašné a Cibulky jako zjevně neopodstatněné. O těchto třech stížnostech soud rozhodl, přestože navrhovatelé nesplnili povinnost být zastoupeni advokátem.\n\n4. ledna 2013 Ústavní soud jednomyslným usnesením pléna odmítl návrh Tomia Okamury na předběžné opatření spočívající v odložení voleb. Důvodem bylo, že proti rozhodnutí předsedy Senátu o vyhlášení voleb ústavní stížnost nesměřovala a návrhu na odklad vykonatelnosti rozhodnutí lze vyhovět pouze ve vztahu k rozhodnutí, proti němuž ústavní stížnost směřuje. Dodatečně Tomio Okamura upřesnil svůj návrh na požadavek „pozbytí platnosti“ onoho rozhodnutí. Ústavní soud konstatoval, že stěžovatel ani neuvedl žádný důvod, pro který by rozhodnutí předsedy Senátu zasáhlo do jeho základních práv a svobod. O zbytku jeho stížnosti měl soud ještě rozhodovat.\n\n7. ledna 2013 generální sekretář soudu Tomáš Langášek oznámil, že rozhodnutí o stížnosti Tomia Okamury oznámí soud 10. ledna v 10 hodin. Novinky.cz zveřejnily, že Langášek pro ranní \"Právo\" řekl, že o ní je již rozhodnuto (neprozradil, zda jednomyslně) a aparát soudu již jen zpracovává odůvodnění; to naznačuje zamítnutí ve všech bodech: Na dotaz, zda nebude řízení o stížnosti pozastaveno kvůli posuzování ústavnosti napadených ustanovení zákona, Langášek řekl: „Na tuto otázku si musíte logicky odpovědět sám.“ Ústavní stížnost soud jednomyslným rozhodnutím pléna, datovaným 7. ledna a zveřejněným 10. ledna, zamítl s tím, že v napadených rozhodnutích porušení stěžovatelových ústavně zaručených práv neshledal, a návrhy spojené s ústavní stížností odmítl, protože ustanovení ústavního a prováděcího zákona, jež stěžovatel namítal jakožto protiústavní, se buď objektivně jeho základních práv dotknout nemohla, nebo nebyla v jeho neprospěch aplikována. Soud konstatoval, že i kdyby stěžovatelem tvrzené „protiústavnosti“ byly zjištěny, důsledkem navrhované derogace by nemohlo být zlepšení právního postavení stěžovatele.\n\nSoud v rozhodnutí o stížnosti Tomia Okamury konstatoval, že se za dané procesní situace nemohl zabývat napadenými ustanoveními ústavního či prováděcího zákona. Formou obiter dicti však přičinil poznámku, že je zřejmé, že zákon o volbě prezidenta republiky obsahuje mezeru, která by mohla být hodnocena jako protiústavní, pokud neukládá ověření skutečného, nezaměnitelného a individualizovaného projevu vůle petenta, tj. ověření pravosti jeho podpisu. Ústavní soud vyjádřil přesvědčení, že zákonodárce v nejbližší budoucnosti tento nedostatek zákona o volbě prezidenta republiky odstraní.\n\n\n"}
{"id": "876239", "url": "https://cs.wikipedia.org/wiki?curid=876239", "title": "Bitva u Loděnice (1185)", "text": "Bitva u Loděnice (1185)\n\nBitva u Loděnice, též bitva u Loděnic, se odehrála v prosinci roku 1185 poblíž moravské obce Loděnice, východně od Moravského Krumlova. Tento střet patří do řady přemyslovských dynastických sporů, jež zmítaly takřka celým 12. stoletím, ovšem je význačný tím, že v jeho bezprostředním důsledku byly položeny základy nového státoprávního postavení Moravy v rámci českého státu.\n\nKníže Bedřich využil skutečnosti, že císař Fridrich Barbarossa byl právě na tažení do Itálie a tak vyslal pod vedením svého bratra Přemysla (pozdějšího českého krále Přemysla Otakara I.) vojsko na Moravu, kterou ztratil rozhodnutím císaře z roku 1182 ve prospěch svého bratrance z druhého kolena, znojemského údělníka Konráda III. Oty (pozdějšího českého knížete Konráda II.). Konrád se od Barbarossova rozhodčího výroku totiž „tvářil, jako by (Moravu) nedržel od něj (Bedřicha), ale z ruky císařovy“ (\"quam non ab eo, sed de manu imperatoris tenere gestiebat\"). Kromě toho se Bedřich chtěl Konrádovi pomstít za to, že ten před oněmi 3 lety využil vzpouru Čechů „větších rodem“ (velmožů) a uzurpoval si pražský trůn.\n\nPražské vojsko během první, letní výpravy zpustošilo Znojemsko, Bítovsko i čerstvě založený klášter v Dolních Kounicích, což se nesetkalo s odporem. Úspěchem povzbuzený Bedřich tedy koncem listopadu t.r. vyslal svého bratra na druhou trestnou výpravu.\n\nTentokrát se Konrád – jenž mezitím sbíral síly na Moravě, v Rakousích a Bavorech – nenechal překvapit a přehradil Přemyslově sboru cestu v polích jihozápadně od vesničky Loděnice, u staré zemské stezky mezi Brnem a Znojmem. Obě vojska se tam střetla v nejkrvavější bitvě mezi Čechy a Moravany (přesněji řečeno, mezi družinami pražského a znojemského knížete), poslední svého druhu v českých dějinách.\n\nO průběhu bitvy není nic určitého známo, krom toho, že byla dlouho nerozhodná a velmi těžká. Řinčení zbraní a křik lidí i koní prý bylo slyšet až v dolnokounickém klášteře, vzdáleném od (pravděpodobného) místa bitvy cca 7 km vzdušnou čarou. Ze složení zbraní nalezených na bitevním poli v novějších dobách lze usoudit, že kromě těžké jízdy se bitvy ve významné roli účastnila i pěchota – lučištníci a kopiníci. Výsledek srážky byl pro obě strany zdrcující:\n\nČeské vojsko sice opanovalo pole, když Konrád se svou družinou ustoupil, ale ztráty byly tak velké, že Přemysl nepřítele nepronásledoval a vrátil se zpět do Čech. Bratrovražedná řež však evidentně na obou stranách zanechala dojem. Poražený Konrád byl „prostřednictvím dobrých mužů“ pohnut k tomu, aby následujícího roku setkal s Bedřichem v Kníně, kde uzavřeli přátelské narovnání, přičemž Konrád se stal leníkem českého knížete a získal titul markraběte moravského, tehdy vyjadřující právo nástupu na pražský knížecí trůn. Po Bedřichově smrti také na vytoužený trůn v Praze skutečně nastoupil (1189) a hodnosti markraběte se následně vzdal; po roce 1197 však Vladislav Jindřich, bratr Přemysla, začal postupně nově konstituovat Moravské markrabství, a to přes různé peripetie vydrželo až do zrušení monarchie roku 1918.\n\nBitevní pole a bitva sama zůstaly v paměti ještě následujících nejméně dvou generací: někdy během 13. století (po roce 1222) byl do zakládací listiny premonstrátského kláštera v Louce připsán zápis o tom, že mezi klášterní majetky patří také „… pole vedle Loděnice, na němž se odehrála bitva mezi Čechy a Moravany, kteréžto (pole) markrabě Vladislav daroval pro spásu své duše“ (\"… campus iuxta Lodinic, in quo bellum habitum est inter Bohemos et Morauos, quem dedit marchio Wladislaus pro remedio anime sue\"). V pozdějších staletích však místo upadlo v zapomnění a památku střetnutí (asi) připomíná jen malý plochý smírčí kříž, resp. křížový kámen v poli vedle cesty.\n"}
{"id": "876241", "url": "https://cs.wikipedia.org/wiki?curid=876241", "title": "Kanton Livernon", "text": "Kanton Livernon\n\nKanton Livernon ( ) je francouzský kanton v departementu Lot v regionu Midi-Pyrénées. Tvoří ho 17 obcí.\n\n"}
{"id": "876242", "url": "https://cs.wikipedia.org/wiki?curid=876242", "title": "Kanton Salviac", "text": "Kanton Salviac\n\nKanton Salviac ( ) je francouzský kanton v departementu Lot v regionu Midi-Pyrénées. Tvoří ho šest obcí.\n\n"}
{"id": "876243", "url": "https://cs.wikipedia.org/wiki?curid=876243", "title": "Kanton Lalbenque", "text": "Kanton Lalbenque\n\nKanton Lalbenque ( ) je francouzský kanton v departementu Lot v regionu Midi-Pyrénées. Tvoří ho 13 obcí.\n\n"}
{"id": "876244", "url": "https://cs.wikipedia.org/wiki?curid=876244", "title": "Kazimír I. Kujavský", "text": "Kazimír I. Kujavský\n\nKazimír I. Kujavský ( Kazimierz I kujawski, 1211 – 14. prosince 1267, Inowrocław) byl kníže kujavský (1233–1267), velkopolský (1239–1261), sieradzký (1247–1261), lenčický (1247–1267) a dobřiňský (1248–1267) z dynastie Piastovců.\n\nByl druhým synem Konráda I. Mazovského a jeho ženy Agafie, dcery Svjatoslava III. Volyňského. Roku 1233 obdržel od otce kujavské knížectví. V roce 1239 se oženil s Konstancií, dcerou Jindřicha II. Pobožného a věnem získal území Velkopolska. V následujících letech aktivně podporoval otcovu dobrodružnou politiku a v roce 1242 dobyl Gdaňsk.\n\nV roce 1247 zemřel Kazimírův otec, který odkázal většinu území Kazimírovu staršímu bratrovi Boleslavovi. S tím Kazimír nesouhlasil, a proto na Boleslava útočil. Ten v následujícím roce na jaře nečekaně zemřel bez potomků. Po bratrově smrti připadlo Mazovsko mladšímu Kazimírovu bratrovi Zemovitu I.. Kazimír ovšem využil zmatků a od Mazovska odtrhl Dobřiň.\n\nV roce 1250 se Kazimír pokusil navázat mírové vztahy se svými baltskými sousedy. Jeho snaha nebyla podporován Řádem německých rytířů, který měl papeže na své straně. Plán selhal a Kazimír v zájmu zajištění severní hranice svého území apeloval na templáře, kteří se usadili v Lukowu. To se podařilo v roce 1263, kdy se vztahy s Řádem německých rytířů urovnaly.\n\nKdyž v roce 1253 papež Innocenc IV. přiznal krakovskému knížeti Boleslavovi a Kazimírovi Podlašské vojvodství, počali tam jako první šířit křesťanství.\n\nMezitím Kazimír čelil dalším problémům. V roce 1258 se Boleslav Pobožný spojil s Vartislavem III. Pomořanským. Prohlásiv, že Kazimír dostal území Velkopolska od Jindřicha Pobožného neprávem, zahájil útok proti Kazimírovi. Útok se nezdařil, ale Boleslav se nevzdal. Následujícího roku se spojil s Boleslavem V. Stydlivým (Kazimírovým bratrancem), Zemovítem Mazovským a Danielem Haličským a uspěl. Kazimír ztratil Velkopolsko i Sieradz. Mírová jednání byla obtížná a vyžadovala nový útok proti Kazimírovi v roce 1261. Kazimírův syn Lešek II. Černý využil oslabení svého otce a nárokoval si dědictví; poté obdržel od Zemovíta Sieradz.\n\nKazimír I. Kujavský zemřel 14. prosince 1267 a byl pochován v katedrále ve Włocławeku.\n\n1. manželství ∞ 1233 Hedvika (okolo 1218 – okolo 1235), podle některých historiků dcera Vladislava Odonice Velkopolského.<br>2. manželství ∞ 1239 Konstancie Vratislavská († 23. únor 1257)\n3. manželství ∞ 1257 Eufrosina Opolská († 1292)\n\n"}
{"id": "876246", "url": "https://cs.wikipedia.org/wiki?curid=876246", "title": "Kanton Luzech", "text": "Kanton Luzech\n\nKanton Luzech ( ) je francouzský kanton v departementu Lot v regionu Midi-Pyrénées. Tvoří ho 13 obcí.\n\n"}
{"id": "876247", "url": "https://cs.wikipedia.org/wiki?curid=876247", "title": "Kanton Latronquière", "text": "Kanton Latronquière\n\nKanton Latronquière ( ) je francouzský kanton v departementu Lot v regionu Midi-Pyrénées. Tvoří ho 13 obcí.\n\n"}
{"id": "876248", "url": "https://cs.wikipedia.org/wiki?curid=876248", "title": "Mistrovství světa v rychlobruslení ve sprintu 2013", "text": "Mistrovství světa v rychlobruslení ve sprintu 2013\n\nMistrovství světa v rychlobruslení ve sprintu 2013 se konalo ve dnech 26. a 27. ledna 2013 v rychlobruslařské hale Utah Olympic Oval v americkém Kearns nedaleko Salt Lake City. Celkově se jednalo o 44. světový sprinterský šampionát. Z předchozího mistrovství světa obhajovali tituly Nizozemec Stefan Groothuis a Číňanka Jü Ťing. V Salt Lake City zvítězili Nizozemec Michel Mulder a Američanka Heather Richardsonová.\n\nČeskou výpravu tvořila pouze Karolína Erbanová, která byla ve druhém závodě na 1000 m diskvalifikovaná kvůli omezení soupeřky při střídání drah.\n\n<nowiki>*</nowiki> pád\n\n"}
{"id": "876249", "url": "https://cs.wikipedia.org/wiki?curid=876249", "title": "Kanton Souillac", "text": "Kanton Souillac\n\nKanton Souillac ( ) je francouzský kanton v departementu Lot v regionu Midi-Pyrénées. Tvoří ho devět obcí.\n\n"}
{"id": "876250", "url": "https://cs.wikipedia.org/wiki?curid=876250", "title": "Kanton Lauzès", "text": "Kanton Lauzès\n\nKanton Lauzès ( ) je francouzský kanton v departementu Lot v regionu Midi-Pyrénées. Tvoří ho 12 obcí.\n\n"}
{"id": "876251", "url": "https://cs.wikipedia.org/wiki?curid=876251", "title": "Kanton Sousceyrac", "text": "Kanton Sousceyrac\n\nKanton Sousceyrac ( ) je francouzský kanton v departementu Lot v regionu Midi-Pyrénées. Tvoří ho pět obcí.\n\n"}
{"id": "876254", "url": "https://cs.wikipedia.org/wiki?curid=876254", "title": "Kanton Vayrac", "text": "Kanton Vayrac\n\nKanton Vayrac ( ) je francouzský kanton v departementu Lot v regionu Midi-Pyrénées. Tvoří ho osm obcí.\n\n"}
{"id": "876256", "url": "https://cs.wikipedia.org/wiki?curid=876256", "title": "Kanton Martel", "text": "Kanton Martel\n\nKanton Martel ( ) je francouzský kanton v departementu Lot v regionu Midi-Pyrénées. Tvoří ho 10 obcí.\n\n"}
{"id": "876257", "url": "https://cs.wikipedia.org/wiki?curid=876257", "title": "Kanton Montcuq", "text": "Kanton Montcuq\n\nKanton Montcuq ( ) je francouzský kanton v departementu Lot v regionu Midi-Pyrénées. Tvoří ho 16 obcí.\n\n"}
{"id": "876258", "url": "https://cs.wikipedia.org/wiki?curid=876258", "title": "Kanton Payrac", "text": "Kanton Payrac\n\nKanton Payrac ( ) je francouzský kanton v departementu Lot v regionu Midi-Pyrénées. Tvoří ho devět obcí.\n\n"}
{"id": "876259", "url": "https://cs.wikipedia.org/wiki?curid=876259", "title": "Kanton Argelès-Gazost", "text": "Kanton Argelès-Gazost\n\nKanton Argelès-Gazost ( ) je francouzský kanton v departementu Hautes-Pyrénées v regionu Midi-Pyrénées. Tvoří ho 23 obcí.\n\n"}
{"id": "876262", "url": "https://cs.wikipedia.org/wiki?curid=876262", "title": "Tým sjednoceného Německa na Letních olympijských hrách 1956", "text": "Tým sjednoceného Německa na Letních olympijských hrách 1956\n\nNěmecko na Letních olympijských hrách v roce 1956 reprezentovala výprava 158 sportovců (134 mužů a 24 žen) v 15 sportech.\n\n"}
{"id": "876269", "url": "https://cs.wikipedia.org/wiki?curid=876269", "title": "Belvín", "text": "Belvín\n\nBelvín (též Velbín; z francouzského Bellevue) je lovecký zámeček v Žehrovské oboře, při silnici ze Žehrova na Dobšín.\n\nV roce 1820 zakoupil Karel Alain Rohan panství Svijany a při té příležitosti nechal na vyvýšenině v Žehrovské oboře postavit lovecký zámeček, původně nazývaný \"Bellevue\". Rohanové jej nevyužívali příliš dlouho, takže již krátce po výstavbě došlo k jeho úpravě na myslivnu. Dnes je zámeček veřejnosti nepřístupný.\n\nJedná se patrovou budovu, v jehož trojúhelníkovém štítě, umístěném ve středním rizalitu, je vyobrazen znak Rohanů. Podle půdorysu zámku můžeme soudit, že celý objekt vznikl během jediné stavební etapy.\n\n"}
{"id": "876272", "url": "https://cs.wikipedia.org/wiki?curid=876272", "title": "Kanton Séméac", "text": "Kanton Séméac\n\nKanton Séméac ( ) je francouzský kanton v departementu Hautes-Pyrénées v regionu Midi-Pyrénées. Tvoří ho 10 obcí.\n\n"}
{"id": "876274", "url": "https://cs.wikipedia.org/wiki?curid=876274", "title": "Zázrak na ledě", "text": "Zázrak na ledě\n\nZázrak na ledě () je termín dodnes používaný pro utkání, které se odehrálo dne 22. února 1980 v rámci Zimních olympijských her v Lake Placid a v němž se utkaly hokejové reprezentace USA a Sovětského svazu.\n\nDnešní kapacita je 7700 (vše k sezení) a v roce 2005 byl stadion přejmenován na Herb Brooks arena – na památku trenéra vítězného mužstva v legendárním utkání.\n\nV době konání ZOH 1980 se americká a sovětská hokejová reprezentace nacházely ve zcela rozdílných stavech. Trenérem USA byl jmenován v té době nepříliš známý Herb Brooks, trenér zcela bez zkušeností s NHL. Naproti tomu na trenérskou lavičku Sovětského svazu se postavil Viktor Tichonov, jeden z nejzkušenějších a nejrespektovanějších trenérů.\n\nTaké kvalita hráčů měla stát na straně Sovětského svazu. Zatímco Američané nasadili hráče z univerzitních lig (ačkoliv 6 z nich si zahrálo už na MS 1979), na soupisce Sovětského svazu se to hemžilo jmény pozdějších hokejových legend – Vladislav Treťjak, Vjačeslav Fetisov, Alexej Kasatonov, Sergej Makarov, Vladimir Krutov či Valerij Charlamov. Navíc Sověti vyhráli předchozí čtyři olympijské turnaje a od roku 1960 prohráli na olympiádě jediný zápas (v roce 1968 s Československem).\n\nKapitán: Mike Eruzione (Asistenti kapitána Bill Baker a Jack O'Callahan)\nTrenér: Herb Brooks\nAsistent trenéra:Craig Patrick\nTrenér brankářů:Warren Strelow\nPrůměrný věk: 21,65 Výška: 181 Váha:83,5\n\nHráči se od začátku sezony připravovali pohromadě na turnaj, oddělili se od svých univerzit (popřípadě klubů). Žádný hokejista z výběru nikdy nenastoupil v NHL. Nejzkušenějším hráčem výběru byl kapitán Eruzione, který odehrál v letech 1977–79 150 utkání v IHL a šest v AHL – tedy hlavních farmářských ligách pod NHL. V těchto soutěžích hrál i Buzz Schneider (123 utkání IHL a 7 utkání AHL) – ten dokonce odehrál čtyři utkání i ve World Hockey Association (liga snažící se v letech 1972–79 konkurovat NHL) a jako jediný hrál už na předchozím olympijském turnaji.\n\nKapitán: Boris Michajlov (Asistent kapitána Valerij Vasiljev)\nTrenér: Viktor Tichonov\nAsistent trenéra:Vladimir Jurzinov\nPrůměrný věk: 25,67 Výška: 180 Váha:85,5\n\nZáklad sovětského týmu tvořili hráči armádního celku CSKA Moskva (11 hráčů), které doplnila sedmička hokejistů z moskevského Dynama. Pouze dva členové týmu nehráli za tyto kluby. Celé mužstvo vlastnilo již alespoň jednu zlatou medaili z mistrovství světa, jedinou výjimkou byli mladíci Krutov a Kasatonov. Pro ty byly hry prvním velkým turnajem, oba ale již společně získali dvakrát titul mistrů světa do 20 let (1978 a 1979). Vzhledem k totalitní moci ve státě hokejisté nemohli odejít z domácí ligy.\n\nOba týmy si odbyly poslední přípravný duel před hrami 9. února v Madison Square Garden v New Yorku před 18 000 diváky. Sověti dle předpokladů zvítězili 10:3 a navíc se domácím zranil obránce Jack O'Callahan, kterého ale i přes pochroumaný kotník Brooks nominoval na turnaj.\n\nAmerická reprezentace v základní skupině klopýtla hned v prvním zápase se Švédskem, když vyrovnání na 2:2 zařídil Bill Baker až 27 sekund před koncem. Následující utkání už ale vyhráli – nejprve zdolali Československo (7:3), poté Norsko (5:1) a Rumunsko (7:2). V posledním zápase s Německem (4:2), museli otáčet dvoubrankovou ztrátu, nakonec i díky dvěma brankám McClanahana vývoj zápasu otočili. Ze základní skupiny postoupili vinou horšího skóre ze 2. místa za Švédskem.\n\nNaopak Sověti postoupili ze základní skupiny po suverénním výkonu. V prvním utkání smetli Japonsko (16:0), následovalo 17 branek v síti Nizozemska (17:4) a 8 střel skončilo i v bráně Polska (8:1). V zápase s Finskem (4:2) museli dvakrát dotahovat náskok soupeře, nakonec však zásluhou gólů Malceva a Michajlova během 11 sekund zápas otočili. Také v posledním zápase s Kanadou (6:4) museli dotahovat, tentokrát dokonce dvougólovou, ztrátu. Nakonec postoupili ze základní skupiny z 1. místa o 4 body před druhým Finskem (postoupilo díky lepšímu skóre).\n\nVzájemné zápasy obou finalistů ze základní skupiny se přenesly do finálové skupiny.\n\nUtkání otevíralo program finálové skupiny, výsledky USA-Švédsko (2:2) a SSSR-Finsko (4:2) se započetly ze základních skupin.\n\nSověti otevřeli skóre v 10. minutě zásluhou Krutova, načež domácí odpověděli o čtyři minuty později Schneiderovým vyrovnáním. V 18. minutě vrátil vedení SSSR Makarov. Pouhou sekundu před koncem třetiny zařídil vyrovnání Johnson po velké chybě Treťjaka, který neudržel Christianovu propagační střelu z dálky a byl proto o přestávce vystřídán. Tichonov toto rozhodnutí později označil za největší omyl své trenérské kariéry.\n\nDo druhé třetiny nastoupili hosté s náhradním brankářem Myškinem a jedinou branku dal ve 23. minutě v početní výhodě Malcev.\n\nPři vyloučení Krutova za vysokou hůl se podařilo ve 48. minutě vyrovnat Johnsonovi. Rovných deset minut před koncem poprvé dostal USA do vedení kapitán Eruzione a stav 4:3 už vydržel až do konce utkání.\n\nVe večerním zápase remizovalo Finsko se Švédskem 3:3 a situace v tabulce byla před posledním dnem následující -\n\nAmeričané vedli o bod před Švédy a Sověty, které čekal v poslední den vzájemný zápas, to znamenalo, že v utkání s Finy by v případě vítězství bez ohledu na druhý výsledek slavili zlaté medaile.\n\n24. února domácí dokonali šokující triumf, když v utkání hraném od 11:00 porazili Finy 4:2.\n\n24. února 1980 (11:00)\nBranky: 24:39 Christoff, 42:25 Verchota (Christian), 46:05 McClanahan (Johnson, Christian), 56:25 Johnson (Christoff) – 9:20 Porvari (Leinonen, Litma), 26:30 Leinonen (Haapalainen, Kiimalainen).\nRozhodčí: Šubrt (TCH) – Hollett, Toemen (NED)\nVyloučení: 5:2 (0:1)\nDiváků: 8 500\n\nSověti si tak proti Švédům zahráli o stříbrné medaile, poražený měl bronz jistý. Utkání s přehledem vyhráli 9:2.\n\n24. února 1980 (14:30)\nBranky: 0:36 Petrov (Charlamov), 5:52 Makarov (A. Golikov), 10:31 Malcev (Biljaletdinov, Pervuchin), 17:38 Michajlov (Charlamov, Pervuchin), 20:33 Vasiljev, 27:18 Krutov (Pervuchin), 28:14 Skvorcov (Balderis, Pervuchin), 34:51 Žluktov (Balderis, Skvorcov), 35:02 Fetisov – 49:17 Åhlberg (Weinstock, Holmgren), 54:21 Holmgren (Näslund).\nRozhodčí: Haley (USA) – Enciu (ROM), Kapolka (POL)\nVyloučení: 6:4 (1:0)\nDiváků: 8 500\n\nKonečná tabulka pak vypadala následovně.\n\nViktor Tichonov ve své vzpomínkové knize \"Hokej na celý život\" uvádí jako jednu z příčin neúspěchu sovětského týmu situaci v Dynamu Moskva, kde po sérii špatných výsledků odvolali trenéra Vladimira Jurzinova: \"„Do sborné přišli prakticky titíž hráči Dynama, kteří hráli za reprezentační mužstvo v minulé sezóně na Vyzývacím poháru i na mistrovství světa. Ale přitom to byli úplně jiní hokejisté. Mrzutí, podráždění, ale hlavně špatně připravení. Špatná příprava mužstva souvisela s tím, že se odchýlilo od Jurzinovových tréninkových zásad.“\" \n\n\n"}
{"id": "876275", "url": "https://cs.wikipedia.org/wiki?curid=876275", "title": "Vurnon Anita", "text": "Vurnon Anita\n\nVurnon San Benito Anita (* 4. dubna 1989, Willemstad, Nizozemské Antily) je nizozemský fotbalový obránce původem z Curaçaa v Nizozemských Antilách, který hraje v anglickém klubu Newcastle United.\n\nV nizozemské lize hrál za AFC Ajax, odkud přestoupil do anglického týmu Newcastle United.\n\nByl členem nizozemských mládežnických výběrů. Hrál na Mistrovství světa hráčů do 17 let 2005 v Peru, kde Nizozemci obsadili 3. místo (v souboji o bronzové medaile porazili Turecko 2:1).\n\nV nizozemském reprezentačním A-mužstvu debutoval 26. května 2010 v přátelském zápase proti Mexiku, šel na hřiště ve druhém poločase (výhra Nizozemska 2:1). Reprezentační trenér Bert van Marwijk jej nevzal na Mistrovství světa 2010 v Jihoafrické republice, ačkoli byl Anita členem širší nizozemské soupisky.\n\n"}
{"id": "876276", "url": "https://cs.wikipedia.org/wiki?curid=876276", "title": "Srnčík čínský", "text": "Srnčík čínský\n\nSrnčík čínský (\"Hydropotes inermis\") je malým přežvýkavým bezparožnatým sudokopytníkem z čeledě jelenovitých, kde je řazen do podčeledě jelenci.\n\nTito drobní příbuzní jelenů žijí ve vlhkých oblastech střední a východní Číny a v Koreji. Vyskytují se okolo údolních řek, v horách i blízko obhospodařovaných polí. Žijí v bažinatých oblastech i na otevřených planinách, úkryt hledají nejčastěji ve vysokém rákosí a vzrostlé trávě.\n\nJsou to poměrně drobní jeleni, jejich délka nepřevyšuje 1 m a výška 55 cm. Samci váží nejvýše 14 kg a samice 11 kg, mají kratičký ocas, ne delší než 7 cm. Hustá a drsná srst, nejdelší je na bocích a zádech (až 4 cm), je ze svrchní strany a na bocích nažloutle hnědá, na spodních částech těla bělavá. Silně zúžená tlama je červenohnědá nebo šedivá a spodní čelist a krk jsou někdy krémové. Uši mají krátké a silně zaoblené. Zadní končetiny jsou mnohem mohutnější než přední. Nemají parohy, zato mají téměř 8 cm dlouhé šavlovitě zahnuté horní špičáky na způsob sloních klů vystupující po stranách z tlamy, špičáky samic jsou mnohem menší. Okolo očí mají pachové žlázy.\n\nTichá, nenápadná zvířata, která lze jen velmi těžko vystopovat v husté vegetaci, ve které se přes den skrývají, aktivní jsou jen zrána a večer. Jsou samotáři, do stád se neshlukují, nejvýše lze spatřit dvojici samce se samicí. Svá území hájí proti ostatním samcům, při zápasech se často zraní zahnutými špičáky na šíji nebo na krku, pokud poražený neuprchne, je i zabit. Pravidelně si označují své okrsky třením pachových žláz na čele o kmeny stromů. Další své pachové stopy zanechávají na zemi ze žláz mezi kopýtky, močí a trusem. Při zpozorování nebezpečí své případné partnery v okolí upozorňují hlasitým štěkáním. Při ohrožení se nahrbí a prchají sérii dlouhých skoků. Dobře plavou, i několik kilometrů mezi ostrůvky při hledání potravy.\n\nStrava spočívá v mladém rákosu, travinách, bylinách a koříncích rostlin. Mají čtyřdílný žaludek, ale jejich bachor je špatně vyvinut, proto tráví sacharidy z rostlinstva velmi neefektivně. Volí potravu s nízkým obsahem vlákniny, ale s lehce rozložitelnými sacharidy, bílkovinami i tuky. Žerou jen úzce vybrané druhy rostlinstva, mladé a sladké.\n\nSrnčíci čínští se páří obvykle od listopadu do ledna a mláďata se rodí v květnu a červnu. Samice po 180 až 210 dnech březosti porodí 1 až 3, občas 4 a někdy až 8 mláďat. Zvířata žijící v evropských zoo se páří obvykle v květnu a rodí dvě, výjimečně tři mladé. Matka mláďata po vrhu opouští a ta leží několik týdnů různě ukrytá v trávě a čekají, až je přijde nakojit. Mají srst s maskovacím vzorem s bílými kroužky a pásky, vzor časem vylíná. Kojení trvá několik měsíců, samci se na výchově nepodílí. Samci dosahují sexuální zralosti v 5. až 6. měsíci, samice v 7. až 8. Dožívají se průměrného věku 10 až 12 let.\n\nSrnčík čínský se vyskytuje ve dvou poddruzích:\n\nJsou lovení hlavně pro získání mleziva, které má v čínské lidové medicíně veliký význam. Mnoho jich je pytláky chycenu a snědeno. Jsou také likvidováni majiteli polí, kterým spásají úrodu. V Číně žijí ve větších počtech hlavně na souostroví Zhoushan Islands, v přírodní rezervaci u jezera Poyang a v rezervacích v prefekturách Yancheng a Anhui.\n\nJejich počty se za poslední léta silně snížily, odhaduje se, že ve volné přírodě žije jen asi 10 000 zvířat. V klasifikaci IUCN jsou hodnoceni jako zranitelný druh. Jsou zvláště citliví na změny životního prostředí plynoucí ze zabírání území pro zemědělské účely, které jim snižují možnost obživy a klidu k vyvádění potomků.\n\nSrnčíci čínští byli dovezeni do Británie, kde dlouho žili v oboře, pak utekli a založili divokou populaci, volně žijí také ve Francii.\n\n"}
{"id": "876282", "url": "https://cs.wikipedia.org/wiki?curid=876282", "title": "Ionela Tirleaová", "text": "Ionela Tirleaová\n\nIonela Tirleaová (rumunsky: \"Ionela Târlea\", během manželství \"Târlea-Manolache\"; * 9. února 1976 Râmnicu Vâlcea) je bývalá rumunská atletka, běžkyně, stříbrná olympijská medailistka a dvojnásobná mistryně Evropy v běhu na 400 metrů překážek a halová mistryně světa v běhu na 200 metrů.\n\nÚspěchy začala sbírat již coby juniorka. Na MS juniorů v jihokorejském Soulu v roce 1992 vybojovala bronzovou medaili v běhu na 400 metrů a zlato ve štafetě na 4 × 400 metrů. O rok později se stala ve španělském San Sebastiánu juniorskou mistryní Evropy v běhu na 400 m překážek. V roce 1995 se ji podařilo v maďarské Nyíregyháze tento titul obhájit. O rok dříve získala zlatou medaili také na juniorském MS v Lisabonu, kde navíc obdržela stříbro i ve štafetě (4 × 400 m).\n\nNěkolikrát se zúčastnila ostravského mítinku Zlatá tretra, kde od roku 2003 drží časem 53,87 s rekord v běhu na 400 m překážek.\n\nHala\n\nDráha\n\n"}
{"id": "876286", "url": "https://cs.wikipedia.org/wiki?curid=876286", "title": "Vittoria Pucciniová", "text": "Vittoria Pucciniová\n\nVittoria Pucciniová, nepřechýleně \"Vittoria Puccini\" (* 18. listopadu 1981 Florencie, Toskánsko) je italská filmová a televizní herečka, která hrála ve filmech \"Odhalená pravda\" (2009) a \"Baciami ancora\" (2010).\n\nNarodila se roku 1981 ve Florencii do rodiny právníka, docenta veřejného práva a učitelky. Má mladšího bratra Daria Pucciniho (* 1983).\n\nV roce 2003 se proslavila hlavní rolí v italském romantickém seriálu \"Elisa z Rivombrosy\". Během jeho natáčení se seznámila s hercem Alessandrem Preziosim, s nímž udržovala partnerský vztah v letech 2003–2010. Dne 16. května 2006 přivedla na svět dceru Elenu.\n\nRoku 2007 ztvárnila postavu Mafaldy v minisérii \"Le ragazze di San Frediano\" vysílané na stanici Rai Uno, v níž se objevila po boku Martiny Stellové, Chiary Contiové a Camilly Filippiové.\n\nV září 2011 oficiálně otevřela Benátský filmový festival. Téhož roku obdržela italskou uměleckou cenu Premio Afrodite pro nejlepší herečku roku.\n\n\n"}
{"id": "876289", "url": "https://cs.wikipedia.org/wiki?curid=876289", "title": "Pastorační asistent", "text": "Pastorační asistent\n\nPastorační asistent nebo pastorační asistentka je laik (osoba nemající žádné svěcení), který se jako zaměstnanec církve podílí na pastoraci, například jako katecheta nebo v oblasti charitní péče. Může, ale nemusí mít teologické vzdělání.\n\n"}
{"id": "876298", "url": "https://cs.wikipedia.org/wiki?curid=876298", "title": "Megan Moultonová-Levyová", "text": "Megan Moultonová-Levyová\n\nMegan Moultonová-Levyová, nepřechýleně \"Megan Moulton-Levy\" (* 14. března 1985 Grosse Pointe, Michigan) je americká profesionální tenistka, deblová specialistka, která v období 2003–2007 reprezentovala Jamajku. Ve své dosavadní kariéře nevyhrála na okruhu WTA Tour žádný turnaj. V rámci okruhu ITF získala do roku 2013 jeden titul ve dvouhře a deset turnajových vítězství ve čtyřhře.\n\nNa žebříčku WTA byla ve dvouhře nejvýše klasifikována v červenci 2009 na 237. místě a ve čtyřhře pak v lednu 2013 na 78. místě.\n\nV jamajském fedcupovém týmu debutovala v roce 2003 utkáním základního bloku 2. skupiny Americké zóny proti Bermudám, v němž vyhrála nad Ashley Brooksovou. Do roku 2013 v soutěži nastoupila k osmi mezistátním utkáním s bilancí 6–2 ve dvouhře a 4–2 ve čtyřhře. V rámci amerického fedcupového družstva neodehrála do sezóny 2013 žádný zápas.\n\nNarodila se roku 1985 v Michiganu do rodiny Paulette Moltonové a George Levyho. Má tři sestry. Tenis začala hrát ve třech letech. V letech 2004–2008 reprezentovala druhou nejstarší americkou univerzitu College of William & Mary ležící ve Virginii. Praktikuje styl servis-volej a za nejoblíbenější úder uvádí bekhend.\n\nDo profesionálního tenisu vstoupila v červnu 2008. Ve stejné sezóně získala jediný singlový titul na okruhu ITF, když ve finále turnaje konaného v indianském Evansville zdolala Britku Emily Webleyovou-Smithovou poměrem 6–3 a 6–4. Do roku 2013 si připsala na stejném okruhu deset titulů ve čtyřhře. Nejkvalitněji obsazený se odehrával v americkém Albuquerque s dotací 75 000 dolarů, kde v září 2010 triumfovala spolu se stabilní spoluhráčkou Lindsay Leeovou-Watersovou. V boji o titul přehrály americkou dvojici Abigail Spearsová a Mashona Washingtonová po setech 2–6, 6–3 a rozhodujícím supertiebreaku 10–8.\n\nNa nejvyšší grandslamové úrovni se nejdále probojovala do druhého kola v soutěži ženské čtyřhry Australian Open 2013, kde s lucemburskou hráčkou Mandy Minellovou podlehly čtvrté nasazené dvojici Rusek Jekatěrině Makarovové a Jeleně Vesninové po setech 4–6 a 4–6.\n\n"}
{"id": "876301", "url": "https://cs.wikipedia.org/wiki?curid=876301", "title": "Baltijsk", "text": "Baltijsk\n\nBaltijsk ( , , ), do roku 1946 Pillau (; , \"Pilava\"), je město v Kaliningradské oblasti, exklávě Ruské federace. Leží na severní části Viselské kosy oddělující Viselský záliv od Gdaňského zálivu, a to přímo na kraji Baltijského průlivu, který oba zálivy propojuje. Přístav je domovem ruské Baltské flotily. V roce 2010 mělo město přes 32 tisíc obyvatel.\n\nNa místě dnešního města stála původně rybářská vesnice baltského kmene Prusů. V letech 1336 a 1430 je v dobových dokumentech zmíněná vesnice \"Pilen,\" od níž také pochází německé pojmenování města Pillau z pruského slova \"pils\" - česky \"pevnost\". V blízkosti vesnice proběhla v roce 1370 bitva mezi Řádem německých rytířů a Litevským velkoknížectvím. Místo se začalo rychle rozvíjet po sérii dvou silných bouří v letech 1479 a 1510, kdy se u města vytvořila laguna mezi Viselským a Gdaňským zálivem. Osada se stala jedním z nejdůležitějších přístavů tehdejšího Pruska. Tzv. Blockhaus (opevněný srub) byl postaven v roce 1537, sklady v roce 1543 a první opevnění 1550. Během třicetileté války přístav obsadili Švédové pod velením krále Gustava II. Adolfa. Po válce Švédové v Pilavě zůstali a postavili zde bastionovou pevnost. V roce 1635 zaplatili místní občané 10 000 tolarů Švédsku, aby jejich město opět přešlo pod pruskou správu.\nS koncem 17. století přišel výrazný rozvoj osady. Byl postaven maják a kamenný kostel. Sám ruský car Petr Veliký zavítal do přístavu při své cestě do západní Evropy v roce 1697. Městská práva získala Pilava roku 1725 dekretem krále Fridricha Viléma I. Následně byla v roce 1745 postavena městská radnice v barokním stylu. Bohužel tato budova byla kompletně zničena při bombardování města v roce 1945. Během sedmileté války (přesně v letech 1758 - 1762) obsadila Pilavu ruská vojska. V červnu 1807 dobyla město francouzská armáda pod velením Napoleona, ale zbytek 19. století již proběhl ve městě bez jakýchkoliv katastrof. V roce 1865 byl přístav spojen s Königsbergem pomocí železnice a 1871 Němci zmodernizovali místní pevnost. Velice negativně zapůsobilo na místní ekonomiku zprovoznění kanálu mezi Vislanským zálivem a Köninsbergem v listopadu 1901, kdy se místní přístav dostal mimo hlavní lodní trasy. V roce 1902 se město Pilava spojilo s dosud samostatnou pevností a počet obyvatel dosáhl sedmi tisíc. \nSe začátkem první světové války byla většina mužstva z pevnosti poslána na frontu. Nakonec bylo z Pilavy vysláno do boje 903 místních občanů, z nichž se 89 nikdy nevrátilo. V listopadu 1918 zachvátily město revoluční protesty, které zorganizovala místní rada vojáků a dělníků. Některé posádky lodí se připojili k povstalcům, většina ale odplula do Švédska. Povstání bylo krvavě potlačeno v březnu 1919. Po válce se z města stala vojenská základna a volný vstup do něj byl zakázán.\n\nS nadcházející druhou světovou válkou získával přístav opět na důležitosti. V roce 1933 se zde usídlila minolovná flotila, rok na to bylo postaveno letiště, námořní letecká základna vznikla v roce 1939, výcvikové centrum pro ponorky pak v roce 1940. Na konci války se stala Pilava klíčovým přístavem pro operaci Hannibal. Cílem operace bylo evakuovat veškeré německé obyvatelstvo z Pobaltí do Německa před postupující Rudou armádou. Od ledna 1944 do dubna 1945 prošlo přístavem na 450 000 uprchlíků. Dne 5. února 1945 provedli na město Sověti nálet, který zničil většinu starého města. Němci před příchodem Rudé armády vyhodili dne 24. dubna 1945 přístav do povětří. Rudá armáda obsadila město následujícího dne.\n\nPo válce se stala Pilava součástí SSSR, přístav byl přejmenován na Baltijsk (znamenající v ruštině Baltské město). Zbytek německého obyvatelstva byl odsunut a do města se nastěhovali převážně Rusové z Povolží, středního Ruska a Běloruska. Přístav se stal sídlem Baltské flotily, a tak se Baltijsk stal \"uzavřeným městem\". Do města byl zákaz vstupu cizincům a Rusové se do Baltijsku dostali pouze na speciální povolení. Ve městě byla v době Studené války postavena letecká základna. Baltijsk je společně Kaliningradem jediným ruským přístavem v Baltském moři, který v zimě nezamrzá.\n\nPo rozpadu SSSR v roce 1991 se město stalo součástí Ruska. Status uzavřeného města byl sice zrušen, ale díky existenci námořní vojenské základny je pohyb osob stále omezen. Ve městě byl postaven pomník caru Petru Velikému a carevně Alžbětě I.\n\nPři sčítání lidu v roce 2010 bylo etnické složení v městě následující:\n\n\n"}
{"id": "876302", "url": "https://cs.wikipedia.org/wiki?curid=876302", "title": "Vinted.cz", "text": "Vinted.cz\n\nVinted.cz je sociální síť a online obchodní portál, poskytující uživatelům internetu prostor pro výměnu, nákup, prodej a darování oblečení, doplňků a kosmetiky. Stránka je sesterskou platformou litevské platformy Vinted.lt.\n\nPortál Vinted.cz je založený na principu collaborative consumption neboli spoluspotřebitelství. Uživatelé zaregistrovaní na Vinted.cz na svých profilech zdarma uveřejňují inzeráty předmětů – předmět si sami vyfotí, popíší a stanoví jeho cenu. Jednotlivé transakce uzavírají uživatelé mezi sebou a jejich konkrétní průběh a podobu si domlouvají prostřednictvím zpráv na svém profilu na Vinted.cz. \n\nVinted.cz založili v Česku v lednu roku 2011 Janet Lavicka a Lukáš Vala pod názvem VotočVohoz.cz po vzoru litevské výměnné burzy Manodrabuziai.lt (v současnosti Vinted.lt) a německého dceřiného portálu Kleiderkreisel.de. Kromě Litvy, kde projekt roku 2008 vznikl, a Německa, kde portál Kleiderkreisel.de běží od roku 2009, existuje tato sociální síť rovněž ve Francii, USA, Polsku a ve Velké Británii. Podle údajů firmy se plánuje expanze do dalších zemí. V roce 2013 vznikla rovněž aplikace pro mobilní telefony. \n\n"}
{"id": "876303", "url": "https://cs.wikipedia.org/wiki?curid=876303", "title": "Roman Veselý", "text": "Roman Veselý\n\nRoman Veselý (* 16. února 1974 Brno) je bývalý český fotbalový obránce.\n\nHrál za FC Boby Brno, Fotbal Třinec, SK Chrudim, 1. FC Synot a SFC Opava. V české lize nastoupil celkem v 60 utkáních a dal 1 gól.\n\n"}
{"id": "876310", "url": "https://cs.wikipedia.org/wiki?curid=876310", "title": "Německo na Letních olympijských hrách 1952", "text": "Německo na Letních olympijských hrách 1952\n\nNěmecko na Letních olympijských hrách v roce 1952 reprezentovala výprava 205 sportovců (173 mužů a 32 žen) v 18 sportech.\n\n"}
{"id": "876311", "url": "https://cs.wikipedia.org/wiki?curid=876311", "title": "Hendrich", "text": "Hendrich\n\nPříjmení Hendrich nosí více osobností:\n"}
{"id": "876313", "url": "https://cs.wikipedia.org/wiki?curid=876313", "title": "Flesh + Blood", "text": "Flesh + Blood\n\nFlesh + Blood je sedmé studiové album britské skupiny Roxy Music. Album vyšlo v červnu 1980 u vydavatelství E.G. Records (UK) a Atco Records (US). Jeho producenty byla skupina Roxy Music a Rhett Davies.\n\n"}
{"id": "876314", "url": "https://cs.wikipedia.org/wiki?curid=876314", "title": "Big Lake", "text": "Big Lake\n\nBig Lake může být:\n\n"}
{"id": "876315", "url": "https://cs.wikipedia.org/wiki?curid=876315", "title": "Bangor", "text": "Bangor\n\nBangor může být:\n\n\n\n"}
{"id": "876316", "url": "https://cs.wikipedia.org/wiki?curid=876316", "title": "Beaverton", "text": "Beaverton\n\nBeaverton může být:\n\n"}
{"id": "876317", "url": "https://cs.wikipedia.org/wiki?curid=876317", "title": "Hlavenec (zámek)", "text": "Hlavenec (zámek)\n\nLovecký zámek Hlavenec stojí na vyvýšenině nad obcí Hlavenec, v okrese Praha-východ.\n\nNa začátku 16. století došlo na vyvýšenině nad obcí k výstavbě budovy, která sloužila jako sídlo lesní a lovčí správy panství Brandýs. V roce 1547 se panství dostalo do rukou krále. Budova tak sloužila pro ubytování fořtmistra a to do roku 1582, kdy ji Rudolf II. nechal přestavět na lovecký zámeček. Po Rudolfově smrti však nebyl využíván a docházelo k jeho chátrání. V roce 1651 je zmiňován jako pustý, ale v roce 1725 došlo k jeho úpravě na sýpku. Další přestavby se dočkal v roce 1882, kdy byl upraven na hájovnu. Ve 30. letech 20. století prošel další přestavbou a fungoval zde \"hotel Hubertus\". Po roce 1949 docházelo k častému střídání využití objektu – dělnická škola, sídlo vojenského útvaru vnitřní policie, domov důchodců, internát Zemědělské školy (později Hospodyňské školy) a internát Střední průmyslové školy z Mladé Boleslavi. V roce 1999 jej získal soukromý majitel, který začal s rekonstrukcí zámečku, ale ta nebyla dokončena. V roce 2018 jej koupil nový majitel, který pracuje na celkové rekonstrukci objektu.\n\n"}
{"id": "876318", "url": "https://cs.wikipedia.org/wiki?curid=876318", "title": "Belle Plaine", "text": "Belle Plaine\n\nBelle Plaine může být:\n\n"}
{"id": "876319", "url": "https://cs.wikipedia.org/wiki?curid=876319", "title": "Kapr koi", "text": "Kapr koi\n\nKapr koi ( \"Cyprinus carpio haematopterus\", 鯉 (\"koi\") či přesněji 錦鯉 \"nišikigoi\", doslovně brokátový kapr) je ozdobný druh kapra vyšlechtěný z jeho divoké formy, který se chová pro dekorativní účely v zahradních jezírkách či bazéncích.\n\nJednotlivé typy kaprů koi se od sebe liší zbarvením, vzorováním a šupinami. K nejrozšířenějším barvám patří bílá, černá, červená, žlutá, modrá a jejich kombinace. Zřejmě nejpopulárnějšími variantami koi jsou \"Gosanke\", kam patří \"Kohaku\", \"Taisho Sanke\" a Showa Sanshoku. Existuje 18 základních typů s rozdílnými názvy. U vícebarevných variant koi prý neexistují dva kapři, kteří by byli naprosto stejní.\n\nVýraz \"koi\" znamená japonsky prostě kapr. Patří sem jak běžný kapr obecný, tak i barevné varianty vyšlechtěné z jeho divoce žijící formy. Ryby, jimž se v Evropě říká koi, se v Japonsku nazývají \"nišikigoi\", což lze doslovně přeložit jako brokátový kapr. \"Koi\" se v japonštině zvukově shoduje s výrazem, který znamená cit, náklonnost nebo lásku, takže koi jsou v Japonsku symbolem lásky a přátelství.\n\nPrvní kapři se křížili snad již před 2000 lety v Číně. Odtud se pak chov těchto ryb rozšířil do Japonska, kde si koi časem získali značnou popularitu.\nV Evropě se chov těchto kaprů začal šířit po 2. světové válce s rozšířením letecké dopravy, jež umožnila rychlý převoz těchto ryb z Japonska. V Česku se s jejich chovem začalo až v 80. letech 20. století, kdy byly z Japonska dovezeny první kvalitní chovné kusy.\n\nKoi jsou všežravé ryby. Krmíme je granulovanou potravou s vyváženým poměrem bílkovin, tuků a vitamínů, s přihlédnutím k teplotě vody. Jako doplněk ke krmné dávce používáme rostlinou potravou včetně hrášku, hlávkového salátu a melounu. Potrava by měla v teplém období roku plavat, abychom mohli ryby pozorovat a těšit se z jejich krásy. Když se koi takto krmí, je možné zjišťovat zdravotní stav ryb či jestli netrpí parazity. Ve studené vodě koi potravu z hladiny neberou a je nutné použít granule potápivé, aby byla zajištěna výživa ryb v jarním a podzimním období. Při teplotě pod 10 stupňů celsia nekrmíme ryby vůbec.\n\nKoi dosahují oficiálně věku 47 let, nicméně existují i výjimky. Známý je případ červeného koi, patřícího do skupiny Kawarimono a varietě Benigoi jménem Hanako, jehož vlastnilo několik majitelů.\nPosledním z nich byl dr. Komei Košihara. Když Hanako v roce 1977 zemřel, bylo mu podle zkoumání jedné z jeho šupin provedeného v roce 1966 asi 226 let.\n\nKoi dorůstají velikosti až 100 cm.\n\n\n"}
{"id": "876321", "url": "https://cs.wikipedia.org/wiki?curid=876321", "title": "Opatovice (zámek)", "text": "Opatovice (zámek)\n\nLovecký zámeček Opatovice stojí na úbočí Opatovického vrchu na okraji vsi Opatovice, dnes části obce Červené Pečky.\n\nPůvodně empírovou stavbu loveckého zámečku s oborou nechali v 19. století vybudovat tehdejší majitelé panství Hrubí z Jelení. Po zestátní jej v roce 1955 získala obec a sloužil jako sýpka. Zámeček postupně chátral a jako zchátralý jej v roce 1975 získalo JZD Červené Pečky. V 80. letech, když jej začal využívat myslivecký svaz, prošel necitlivou moderní přestavbou, při které ztratil veškeré historické architektonické prvky. Dnes objekt slouží k rekreaci a kulturním účelům, v přízemí byla vybudována pivnice s barem.\n\n"}
{"id": "876323", "url": "https://cs.wikipedia.org/wiki?curid=876323", "title": "Ada", "text": "Ada\n\nAda může být:\n\n\n"}
{"id": "876324", "url": "https://cs.wikipedia.org/wiki?curid=876324", "title": "Metoda MFK", "text": "Metoda MFK\n\nMetoda MFK (Manuální Fyzioterapeutická Korekce) je systematický postup, který fyzioterapeutovi či masérovi umožní zvolit vhodnou terapeutickou techniku. Metoda byla vyvinuta fyzioterapeutkou Martinou Končalovou.\n\nBěhem každé terapie je vykonána anamnéza, vyšetření, diagnostika, terapie a kontrola. Terapeut zadává výsledky z vyšetření svalového testu do počítačového programu MFK, který na jejich základě vygeneruje optimální terapii.\n\nMetoda MFK se vyučuje na vysoké škole Palestra ve studijním oboru „Výživové poradenství a sportovní diagnostika“. V roce 2011 se konala první Konference MFK pod záštitou Akademie věd České republiky. V roce 2018 se konala již 4. Konference MFK na téma Věda.\n\nobjasňuje pacientův aktuální stav, mapuje strukturální nálezy jako prodělané zlomeniny kostí, operace, úrazy měkkých tkání, funkční změny včetně stupně bolesti. V údajích jsou pacientovy subjektivní pocity bolesti a trvalé objektivní změny svalového, kloubního, páteřního a vnitřního aparátu zapsány do systému MFK. Anamnéza pracovní a rodinná se ukládá do speciálního dotazníku.\nterapeut s pacientem provádí opakované kineziologické vyšetření, řízené metodickým systémem. Je měřena myokinetická aktivace svalů na obou stranách těla pro odhalení svalové dysbalance a poznání pohybových stereotypů pacienta. Při vyšetření zaznamenává fyzioterapeut do systému specifická svalová oslabení, přičemž není třeba vědět, zda jde o symptom nebo patologickou příčinu. Vyšetření není měřením, ale posuzováním kvality nástupu svalového pohybu a jeho aktivity.\nVýsledky vyšetření myokinetické aktivace jsou vyhodnoceny algoritmem, který vychází ze závislostí mezi částmi jednotlivých tělních systémů (nervového, svalového, kloubního a páteřního). Pro orientaci, zda zvolená terapie určitých svalů způsobila zatížení i v dalších systémech, slouží grafické diagnostické mapy. Systém tak díky algoritmu odhalí skutečné příčiny bolesti, neboť vlivem zřetězení pacient obvykle udává bolest na místě jiném. Fyzioterapeut pak rozumí příčinám bolesti a funkčnímu omezení v anantomických souvislostech. Systém umožňuje ukládat obrazovou projekci nálezů pohybového systému, porovnávat ji a hodnotit vývoj změn.\nTerapeutická část mapuje všechna omezení hybného systému, získává celkový přehled o kvalitě jejich funkce a uvádí tělo do funkční prosperity. Metoda pracuje s faktem, že každý pohyb který sval provede, koresponduje s protipohybem svalu oponujícího. Systém pomáhá terapeutovi řadit sled intervence, a ten vybírá z úkonů jako stimulace reflexních bodů, měkké techniky v oblasti fascie, trigger zón a tender zón, elektroléčebné techniky, cvičení apod. Postup, místo zákroků a vybrané techniky jsou v rukou fyzioterapeuta.\nPo každé terapii provádí fyzioterapeut kontrolu aktivace svalů, které byly při vyšetření označeny jako změněné proti normě. Tím pacient a terapeut získávají přehled o účinnosti zvolené terapie.\n\nMetoda věří, že životní traumata narušují vztahy systémů těla a zanechávají stopy v lidském organizmu, zkoumá tak i fyzický a psychický soulad v těle. Na podvědomé úrovni mohou traumata zásadním způsobem ovlivňovat motivy, činy a pocity člověka.\n\nMetoda je vhodná u diagnóz jako roztroušená skleróza, výhřez meziobratlové ploténky, skolióza, dětská mozková obrna, zlomenina, ale zaměřuje se i na prevenci svalové dysbalance během každodenních aktivit. Jednostranné či nadměrné zatěžování pohybového systému dlouhodobým sezením u počítače, stresem, cvičením ve fitness, golfem, tenisem, squashem apod., vede k bolesti a omezení pohybu. To může dál vést k funkčním a posléze strukturálním změnám ve svalech, kloubech, páteři i v ostatních částech těla.\n\n\n"}
{"id": "876328", "url": "https://cs.wikipedia.org/wiki?curid=876328", "title": "Vietnamský badminton", "text": "Vietnamský badminton\n\nVietnamský badminton (\"Jianzi\", také \"Shuttlecock, Da Cau, Featherball\") je tradiční asijská hra určená pro sportovní, rekreační, či zábavní využití. Jedná se o nenáročnou hru, podobnou hakisáku. Lze ji hrát takřka kdekoli. Cílem je míček udržet co nejdéle ve vzduchu bez dopadu na zem. Lze jej odbíjet jakoukoli částí těla.\n\nVietnamský badminton pochází z Vietnamu (5. století př. n. l.), kde se nazývá \"Da Cau\". Počátky hry lze ovšem vypozorovat v Číně, kde hráči kopou do kuličky, ke které jsou připevněna tři brka. Ve Vietnamu se hra modifikovala, kulička byla nahrazena plastovými kroužky, které jsou nasazeny na jeden kachní brk. Míček se tak výrazně zlehčil, díky tomu jej lze odbíjet jakoukoli částí těla. Během stovek let se sport rozšířil po celé Asii, v Evropě se Jianzi poprvé objevilo na letní olympiádě v roce 1936. Opravdový rozmach pak zažívá po roce 2000.\n\nHru lze hrát podle oficiálních mezinárodních pravidel, nebo jen v kruhu hráčů na ulici či v parku, bez věkového omezení. Nejoblíbenějšími disciplínami jsou freestyle a hra přes síť.\n\n"}
{"id": "876330", "url": "https://cs.wikipedia.org/wiki?curid=876330", "title": "Bend", "text": "Bend\n\nBend může být místopisné jméno:\n\n"}
{"id": "876332", "url": "https://cs.wikipedia.org/wiki?curid=876332", "title": "Bethel", "text": "Bethel\n\nBethel (česky Bét-el) může být:\n\n\n"}
{"id": "876333", "url": "https://cs.wikipedia.org/wiki?curid=876333", "title": "Svatý Tomáš (zámek)", "text": "Svatý Tomáš (zámek)\n\nLovecký zámeček Svatý Tomáš (dříve označovaný též \"Waid-Manns Heil\") stojí v lokalitě \"Vogeltenne\" ve vsi Svatý Tomáš, dnes části obce Přední Výtoň. Je chráněn jako kulturní památka České republiky.\n\nV roce 1722 je na místě pozdějšího zámečku zmiňována zchátralá myslivna, kterou v roce 1766 nahradila nová. Ta prošla v letech 1821-1822 přestavbou. V letech 1868-1870 nechali Schwarzenbergové, kterým panství patřilo, myslivnu přestavět na lovecký zámeček ve švýcarském stylu. Tu provedl stavitel Anton Jaksch. V roce 1887 prošel zámeček rekonstrukcí a byl nově vybaven. Po roce 1945 byl zámeček zestátněn a spravovaly jej Státní lesy. Objekt ovšem nebyl využíván a pozvolna chátral. V červenci 1990 vyhořel, přičemž příčina požáru nebyla nikdy objasněna. V současné době je v soukromém vlastnictví a nový majitel jej v letech 2003-2005 zrekonstruoval do podoby hotelu.\n\nJedná se o patrovou budovu, přičemž Schwarzenbergové a jejich hosté využívali místnosti v patře a v přízemí byly byty nadlesního a adjunktů správy revíru. Zámeček tvořil centrum tzv. \"Lesovny\". Centrum vlastního zámečku pak představoval hlavní sál s krbem s emblémem sv. Huberta. Výzdobu sálu i dalších místností doplňovaly lovecké trofeje, zbraně a kopie obrazů Albrechta Dürera. Dřevěné patro, vystavěné na kamenném přízemí, doplňovaly balkony. Součástí Lesovny byla kromě zámečku také stodola a dřevník.\n\nZámek je dostupný po červené turistické značce od Přední Výtoně na Kyselov (ze Svatého Tomáše vede odbočka na zříceninu hradu Vítkův kámen) a po žluté značce od Frýdavy na Pasečnou. Místem také prochází trasa NS Svatý Tomáš. Autem se sem dá dostat po silničce odbočující ze silnice z Frýdavy na Pasečnou. Pro cyklisty je ves dostupná po cyklotrasách 1021 (od Frýdavy) a 1033 (od Kyselova na Pasečnou).\n\n"}
{"id": "876334", "url": "https://cs.wikipedia.org/wiki?curid=876334", "title": "Bethlehem", "text": "Bethlehem\n\nBethlehem (česky Betlém) může být:\n\n\n\n"}
{"id": "876336", "url": "https://cs.wikipedia.org/wiki?curid=876336", "title": "Brownsville", "text": "Brownsville\n\nBrownsville může být:\n\n"}
{"id": "876338", "url": "https://cs.wikipedia.org/wiki?curid=876338", "title": "Caldwell", "text": "Caldwell\n\nCaldwell může být:\n\n\n\n"}
{"id": "876351", "url": "https://cs.wikipedia.org/wiki?curid=876351", "title": "Petr Tichý", "text": "Petr Tichý\n\nPetr Tichý (* 5. července 1973 Brno) je bývalý český fotbalový obránce.\n\nHrál za FC Boby Brno, SK Tatran Poštorná a v Austrálii za Coburg United. V nejvyšší soutěži nastoupil ve 2 utkáních – po jednom v československé i české lize.\n\n"}
{"id": "876353", "url": "https://cs.wikipedia.org/wiki?curid=876353", "title": "Vlnitá lepenka", "text": "Vlnitá lepenka\n\nVlnitá lepenka je papírový materiál skládající se z vlnité vrstvy a jedné nebo dvou hladkých vrstev papíru. Je široce využívána především při výrobě kartonových krabic a přepravních kontejnerů.\nVlnitá i hladká část lepenky jsou vyrobeny z bednové lepenky, materiál podobný papíru s tloušťkou více než 0,25 mm. Vlnitá lepenka je někdy nazývána jako vlnitý karton, ačkoli kartonem může být označován každý těžší papír s vyšším obsahem buničiny.\n\nTřívrstvá vlnitá lepenka taktéž strukturou připomíná dutinkové polykarbonátové desky, které mohou proto být alternativou lepenky v případech, kdy je zapotřebí větší odolnost vnějším vlivům, nebo trvalá instalace.\n\nVlnitý papír (nazývaný také skládaný) byl patentován v Anglii v roce 1856, kde se používal jako vložka pro vysoké klobouky. Vlnitý karton ale nebyl patentován ani využíván jako přepravní materiál až do 20. prosince roku 1871. Patent byl vydán Albertu Jonesovi z New York City pro dvouvrstvou vlnitou lepenku. Jones používal vlnitou lepenku pro balení lahví a pro skleněné komínky luceren. První stroj na výrobu velkého množství vlnité lepenky byl sestaven v roce 1874 G. Smythem, ještě v tom samém roce Oliver Long vylepšil Jonesův stroj tak, že začal vyrábět 3-vrstvou lepenku, tedy lepenku z obou stran uzavřenou hladkou vrstvou. Vynalezl tak vlnitou lepenku, která je známá v moderní době.\n\nSkot Robert Gair vynalezl nařezané kartonové krabice v roce 1890 – ploché kusy vyráběné ve velkém lze složit do tvaru krabic. Gairův vynález vznikl jako výsledek nehody: byl to brooklynský tiskař a výrobce papírových pytlů. Jednoho dne během tištění pytlů na osivo, kovové pravítko, běžně používané k ohýbáním pytlů, se posunulo a uřízlo je. Gair objevil, že řezáním a ohýbáním během jednoho procesu může začít vyrábět prefabrikované kartonové krabice. Použitím této myšlenky vlnité kartonáže bylo velice urychleno vyvinutí tohoto materiálu, který byl následně k dispozici hned zpočátku 20. století.\nKartonové krabice byly původně používány pro balení skla a keramiky. Později, v polovině 50. let, toto balení umožnilo převoz ovoce z farem k obchodníkům bez pomačkání, díky čemuž se producentům ovoce otevřely dveře k exportu zboží.\n\nVlnitá lepenka se vyrábí ve velice přesných výrobních linkách, které běžně vyrobí cca 2,5 m/s i více vlnité lepenky. Tyto stroje se postupem času staly velice složité, s cílem vyhnout se běžným problémům při výrobě vlnité lepenky, jako je např. zkroucení.\nV klasickém stroji na výrobu vlnité lepenky je papír změkčován pomocí vysokotlaké páry. Poté, co je zformována, je následně vysušena. Následně je čerstvě zformovaný karton zespoda zahříván pomocí horkých desek. Pak je lepenka zatížena na pásu.\nVlnitá část lepenky běžně váží cca 90 g/m. U dvouvrstvé lepenky je vše zahřáto, navlhčeno a zformováno do vlnité podoby na ozubených kolech. Poté se tato vlnitá část spojí s hladkou vrstvou pomocí škrobového lepidla pro vytvoření dvouvrstvé lepenky. U 3vrstvé lepenky je ještě přidána hladká vrstva z druhé strany vlnité vrstvy.\n\nBěžné velikosti vlny se označují jako A\", \"B\", \"C\", \"E\" a \"F\" nebo mikrovlna. Písmena neodpovídají velikosti vln, ale pořadí, v jakém byly jednotlivé typy vyvinuty. Typy vlny prozrazují počet vln, nicméně u různých výrobců se může počet mírně lišit. Měření počtu vln je spolehlivější metodou, než měření tloušťky desky, která se v důsledku výrobních podmínek může měnit. Nejčastěji používaná velikost je typ „C“.\n\nVlnitá lepenka může být specifikována podle konstrukce (dvouvrstvá, třívrstvá, pětivrstvá atd.), velikosti vln, odolnosti hran vůči promáčknutí, odolnosti plochy vůči promáčknutí, hmotnosti materiálu, podle povrchové úpravy a nátěru atd.\nVýběr velikosti vlny, lepidla a hladké vrstvy lze upravovat tak, že dokáží vyhovět velice širokému spektru využití. Pěti- a sedmivrstvá lepenka se vyrábí kvůli vysoké odolnosti při stohování a odolnosti vůči propíchnutí.\n\nTvar krabic je uzpůsoben tak, aby odolal nástrahám během přepravy (nárazy, vibrace, vlhkost, komprese atd.) a také potřebám obchodníků a spotřebitelů.\nNejběžnější jsou klopové krabice, kdy se podélné delší klopy setkají uprostřed krabice, klopy z kratších strany doprostřed nedosahují.\nSpoj krabic může být buď lepený, nebo sešitý pomocí kovových spon. Krabice se dodávají rozložené. Zákazník je musí složit. Uzavření se provádí pomocí lepící pásky, vázací pásky apod.\nTypy krabic jsou v Evropě obvykle definovány na základě čtyřmístného číselného kódu, který byl specifikován podle FEFCO.\n\nVýroba krabic může probíhat na stejných linkách, jako vlnitá lepenka. Zde probíhá i ořezání krabice. Případně mohou být krabice poslány na jiné zařízení, kde jsou upraveny. Přitlačením je zajištěno kontrolované a přesné ohnutí klop krabic.\n\nStarý karton je skvělým zdrojem papírové lepenky. Může být komprimován a balíkován, aby se snížily náklady na přepravu. Balíky jsou vhozeny do velké kádě s horkou vodou, kde je karton očištěn a zpracován. Dužnina suspenze se poté používá k výrobě nového papíru nebo vláken.\nVětšina cizích materiálů (provázky, pásky atd.) jsou v této kádi odstraněny. Kovové spony mohou být odloučeny nebo odstraněny pomocí magnetu. Odstraněno je i lepidlo. Složitější je odstranění voskového povlaku na krabicích, nebo jiných lepivých částí.\nDrtiče vlnité lepenky jsou nyní dobře dostupné. Recyklovaná vlnitá lepenka pomáhá zemím bez udržitelných zdrojů dřeva, aby zajistily dostatek papíru z vlastní produkce.\n\n"}
{"id": "876355", "url": "https://cs.wikipedia.org/wiki?curid=876355", "title": "Willie B.", "text": "Willie B.\n\nWillie B. byl gorilí samec, který žil v atlantské zoo 39 let: od roku 1961, kdy byl odchycen v Kamerunu, až do smrti 2. února 2000. Byl pojmenován po bývalém atlantském starostovi Williamu Berry Hartsfieldovi. Willie B. žil v izolaci 27 let jen s televizí a zavěšenou pneumatikou, které mu dělaly společnost. Jeho osud se stal předmětem kritiky v médiích, proto byl v roce 1988 po rekonstrukci zahrady přestěhován do venkovního výběhu, aby se zařadil do tlupy a zplodil potomstvo. Jeho syn Kidogo, později přejmenovaný na Willie B. Jr., žije v atlantské zoo dosud.\n\nWillie B. zemřel na zápal plic a jeho pohřbu se zúčastnilo na osm tisíc lidí. Ostatky byly spáleny a popel umístěn v bronzové soše gorily v životní velikosti. \n\nPo tomto stříbrohřbetém samci (jako stříbrohřbetý — silverback — bývá označován nejstarší a nejdůležitější člen gorilí tlupy podle charakteristického pruhu stříbrošedé srsti na zádech) byl pojmenován místní fotbalový klub Atlanta Silverbacks.\n"}
{"id": "876356", "url": "https://cs.wikipedia.org/wiki?curid=876356", "title": "Kuník z Weitmile", "text": "Kuník z Weitmile\n\nKuník z Weitmile (\"Kuniko de Waitmil\") byl dlouholetým farářem v České Lípě v období přelomu 14. a 15. století, podporovaným bohatou rodinou Weitmilů. Přesná data narození a úmrtí známa nejsou.\n\nKuník se narodil do významné měšťanské rodiny Weitmilů (později psáni Krabicové z Veitmile), usazené v České Lípě. Strýc Beneš Krabice z Veitmile byl kronikářem Karla IV., druhý strýc byl farářem v České Lípě.\n\nKuník se stal poměrně mladý kanovníkem kapituly u sv. Apolináře na Novém městě Pražském. Dne 22. srpna 1380 se stal správcem českolipské fary u kostela svatého Petra a Pavla (dnes již neexistuje). V roce 1382 se stal studentem pražské právnické univerzity, Českolipským farářem byl celých 42 let, rezignoval na své místo 6. dubna 1422, na počátku husitských bouří, které silně ovlivnily i město s okolím. O zbývajících osudech se zprávy nezachovaly.\n\n\n"}
{"id": "876360", "url": "https://cs.wikipedia.org/wiki?curid=876360", "title": "Ernst Busch", "text": "Ernst Busch\n\nErnst Busch může být:\n\n"}
{"id": "876362", "url": "https://cs.wikipedia.org/wiki?curid=876362", "title": "Federico Díaz", "text": "Federico Díaz\n\nFederico Díaz (* 1971) je vizuální aktivista česko‐argentinského původu, který žije a působí v Praze. \n\nVystudoval Akademii výtvarných umění v Praze (1990–1997), kde postupně navštěvoval ateliér vedený Karlem Malichem, Stanislavem Kolíbalem a Alešem Veselým. V roce 1993 získal stipendium na Alexander‐Dorner‐Kreis. Absolvoval také stipendijní pobyt na Cité internationale des arts v Paříži a v Soros Center for Contemporary Art.\n\nPřednášel na brněnské Masarykově univerzitě, kde se podílel na vzniku studijní specializace digitální média na Fakultě sociálních studií. V Praze je od roku 2008 vedoucím Ateliéru supermédií na VŠUP, Academy of Arts, Architecture and Design, AAAD, který spolu se členem umělecké skupiny Rafani Davidem Kořínkem založil. Přednášel také na Columbijské univerzitě v New Yorku, Storefront for Art and Architecture, dále Buffalo New York University a na ETH v Zurichu, katedře architektů Gramazia a Kohlera.\n\nOd 90. let rozvíjí pomocí nových médií svoji tendenci odhalovat primárními lidskými smysly nezachytitelné imateriální elementy přirozeného žitého prostředí denní reality. Pro Díazovu práci jsou typické prostředky jazyka algoritmicky generovaného umění a systems art, stále intenzivnější otevírání přímé interakce se svým divákem a hlavně sledování jeho základní tvůrčí premisy, která říká, že umění vzniká bez doteku lidské ruky. Média a technologie ve svých instalacích využívá jako socio-politické katalyzátory společenských změny.\n\nJe často spojován s pro-vědeckou orientací současného umění. V jeho případě však jsou hranice nastaveny jinak. Nepohybuje se v mantinelech badatelského oboru, výzkumu s předem nastavenými parametry, který by vykládal jazykem umění. Věda není základnou, na které by Díaz stavěl umělecký projev. Věda a umění jsou v jeho práci dvě zcela rovnocenné integrální součásti bez jejichž vzájemného prolínání by nemohla vzniknout Díazova tvorba, tak jak jí známe.\n\nVěda tedy pro něj není pouhou estetickou kulisou, ale přikládá jí důležitost rámce chápání. Je vědcem ryze humanistickým. Systematickým pozorovatelem člověka současnosti, u nějž a pro nějž se snaží odhalovat věci, které jsme vlivem technologického přetížení přestali či přestáváme být schopni vnímat. Paradoxní a přitom veskrze logické je, že pro odhalování ztraceného používá právě ony nejmodernější technologie, které nás od naší podstaty spíše vzdalují. Díaz jako technooptimista vysílá jasný signál, že je možné stroj přijmout za nejbližší nástroj lidského nitra, ne jen jako prodloužení paže, ale mnohem podstatněji prodloužení duše.\n\nJeho práce je spoluformována inspiračními zdroji napříč uměním celého 20. století. Kořeny, respektive linie spletité sítě vlivů prochází Bauhasem a Lászlem Moholy-Nagym, podobně jako Kazimirem Malevichem, v českém prostředí pak specifickým výkladem poetismu Zdeňka Pešánka, pokračují přes rozvíjené nové disciplíny 60. a 70. let zhmotněné v uvažování a tvorbě sochaře Nauma Gaba, Sol LeWitta, sochařky Gertrude Goldschmidt až k vlastním současníkům jako je Tomás Saraceno, Carsten Nicolai, Roxy Paine, Eduardo Kac nebo Philippe Parreno a Gabriel Orozco. Ve vzájemně provázaném systému myšlení pak pro Díaze má nezastupitelné místo jeho učitel a mentor z Akademie výtvarných umění v Praze Karel Malich. Jeho životní přístup k tvorbě, uvažování o světě jako o poli různorodých energetických vybrací, se stali esencí Díazova vývoje jako svébytné individuality na poli současného umění.\n\nO jeho východiscích v 60. a 70. letech svědčí i spolupráce s význačnými světovými kurátory této doby. Pro zastoupení P.S.1 Newyorské MoMA na Miami Art Basel požádala o monumentální instalaci Federica Díaze Alanna Heiss, zakladatelka a do nedávna ředitelka P.S.1.\nVystavoval mimo jiné v Mori Museum Tokyo, ICA London, ZKM Karlsruhe, na Ars Electronika Linz, MASS MoCA, PS1 MoMA, Miami Art Basel, bienále ve Florencii, na 53. Biennale di Venezia, v Domě umění města Brna a na projektu též spolupracoval s Univerzitou v Cambridgi. V roce 2010 reprezentoval české umění na Světové výstavě EXPO v Shanghai. V roce 2007 získal ve Florencii cenu Premio Internazionale “Lorenzo il Magnifico” za oblast digitálních médií. Od roku 2007 do 2014 byl vedoucím Ateliéru supermédií na pražské Vysoké škole uměleckoprůmyslové.\n\nSpeciálně vytvořené prostředí vybaveném šesti vzájemně propojenými soustavami 92 reproduktorů, které přehrávají bohatě strukturované zvuky různých frekvencí a současně směsici slov v různých jazycích. Mimo akustických vjemů působí instalace i vizuálním a haptickým způsobem vyvolaným charakteristikami hmotné konstrukce díla. Jedná se o první Díazovo holofonní prostředí.\n\nDehibernace byla vystavena na Bienále mladých v Galerii hlavního města Prahy v roce 1994, také na výstavě Netz Europa v rakouském Linzi.\n\nRobert T. Buck, ředitel The Brooklyn Museum v letech 1983–1996 a Albright‐Knox Art Gallery v letech 1973–1982 poprvé použil v souvislosti s Díazem pojem vizuální aktivista. Umělec jej přijal za svůj a zařazuje pod něj podstatnou část své práce.\n\n\nProjekt si klade za cíl pomocí speciálně programovaného softwaru transformovat řeč do vizuálních forem. Voice recognition detektuje řeč pronášenou diváky v instalaci, analyzuje nikoli její význam, ale syntax a konvencionalizované vazby a převádí je do předem ustáleného slovníku tvarů. Vznikají tak soubory dat vizualizované jako systémy metablobů pomocí technologií stereolitografie a rapid prototyping. Projekt vznikal ve spolupráci s Vědecko výzkumným centrem Akademie výtvarných umění v Praze a význačným českým teoretikem umění Jiřím Ševčíkem.\n\nProjekt byl mimo jiné prezentován na výstavě Die Algorithmische Revolution v ZKM, Karlsruhe a v ICA v Londýně.\n\n\nSite specific instalace pro MASS MoCA ve státě Massachusetts. Monitoring prostoru před vstupem do galerie umožnil vytvoření modelu pohybu fotonů slunečního svitu. Jednotlivé fotony v simulaci zastoupeny pixely byly nahrazovány prostorovými voxely pro možnost dynamické simulace aplikací Real Flow. Díaz sestavil animační sekvence naznačující následnost jednotlivých fází pohybu světla. Virtuální model byl pak realizován roboty.\n\n\nInstalace byla vytvořená pro 53. Benátské bienále 2011 konkrétně do prostoru loděnice v Arsenale, v rámci celkového ideového konceptu Bice Curiger ILLUMInation. Kurátorkou projektu byla Alanna Heiss. Sestává z tisíců černých kuliček, které jsou seskupeny do masívní formy na základě proměn okolního světla, při stálém proudění mnoha návštěvníků. Kuličky utváří a sestavují dva speciálně seřízení roboti. Každá kulička představuje jeden světelný foton. Optické senzory monitorují dopad světla na místo a utvářejí tak tok dat a informací. Intenzita okolního světla se liší podle denní doby, počtu návštěvníků v instalaci, trajektorií jejich pohybu či barvy jejich oděvů. Výsledná skulptura je pak doslova “ornamentem masy”.\n\n\n\n\nOd první poloviny devadesátých let vystavoval na předních festivalech a skupinových novomediálních výstavách v Evropě a také v Japonsku. Svoji první samostatnou výstavu měl v Galerii hlavního města Prahy v roce 1997, od té doby v Česku vystavoval v Moravské galerii, výstavní síni Mánes, Jízdarně Pražského hradu i Národní galerii v Praze.\n\nVystavoval také na mnoha mezinárodních výstavých a ve význačných institucích jako Institute of Contemporary Art/ ICA, Royal Institute of British Architects, obojí v Londýně, v ZKM Center for Art and Media v Karlsruhe (2004), Fondation Electicité de France v Paříži (2003), Arc Electronika Festival v Linzi (2005), v Mori Art Museu v Tokiu (2005). Z nedávných projektů je třeba jmenovat MASS MoCA ve státě Massachusetts, USA (2010) a 53. Benátské bienále (2011).\n\nOd 5. září 2013 je prezentován projekt Resonance jedním konkrétním SLS objektem v nově otevřeném FRAC Centre v Orleans ve Francii.\n\nZa dílo Generatrix získal na zvláštní cenu od nadace Nicola Trussardi na Milano Europe Futuro Presente 2001. V roce 2007 byl za projekt Sakura oceněn na Florenském bienále cenou Premio Internazionale “Lorenzo il Magnifico”.\n\nBěhem let 1996–2002 byl čtyřikrát finalistou Ceny Jindřicha Chalupeckého, která je udělována českým umělcům ve věku do 35 let.\n\n"}
{"id": "876363", "url": "https://cs.wikipedia.org/wiki?curid=876363", "title": "Kladská (zámek)", "text": "Kladská (zámek)\n\nLovecký zámeček Kladská stojí v osadě Kladská, části města Mariánské Lázně.\n\nVe 12. století vlastnil rozsáhlé pohraniční lesy v této oblasti jistý vladyka Sezima a po něm jeho syn Hroznata. V této době, stejně jako i v pozdějších staletích, nesměly být pohraniční lesy mýceny a nesmělo zde docházet k zakládání nových obcí. Teprve v roce 1873 získal oblast kníže Otto Sigismund Schönburg-Waldenburg a v roce 1875 založil osadu Kladská spolu s loveckým zámečkem. Traduje se, že zámeček byl zakoupen na výstavě ve Vídni a odtud převezen na nové místo. Vlastní objekt zámečku pochází z let 1877–1878 stylem připomíná švýcarskou loveckou chatu. Na přelomu 19. a 20. století pak v okolí nechal postavit pět srubů ve stylu švýcarsko-tyrolském. Okolí zámečku bylo parkově upraveno s využitím cizokrajných dřevin. Poprvé na území pozdějšího Československa zde byly zasazeny šedý kultivar jedle stříbrné a zlatý kultivar smrku obecného. Za života Otty Sigismunda se Kladská stala druhým největším revírem na území Čech. Dnes zámeček slouží jako hotel.\n\nOsada je dostupná silnicí z Mariánských Lázní, která pokračuje na Prameny. V osadě se k ní připojuje silnice od Lázní Kynžvart. Turisty sem zavede také červeně značená turistická stezka od Lázní Kynžvart nebo zelená turistická značka od Mariánských Lázní, pokračující směrem na zaniklou obec Vranov. Cyklisté mohou využít cyklotrasy 2135 (od Pramenů na Lázně Kynžvart), 2136 (od Lazů) a 2142 (na Mariánské Lázně). Nedaleko zámečku vede i část trasy NS Kladská.\n\n\n\n"}
{"id": "876364", "url": "https://cs.wikipedia.org/wiki?curid=876364", "title": "Šarengrad", "text": "Šarengrad\n\nŠarengrad je obec v Chorvatsku, v jeho nejvýchodnějším cípu. Administrativně je součástí općiny Ilok; nachází se na silnici mezi Ilokem a Vukovarem, na pravém břehu Dunaje, v údolí potoka, který do tohoto veletoku ústí.\n\nV roce 2002 měl Šarengrad 838 obyvatel. Většina z nich jsou Chorvati, existuje zde malá slovenská menšina. Proto se také v obci nachází i pobočka Matice slovenské.\n\nŠarengrad patří k obcím s dlouhou historií; rozvíjel se v blízkosti ruin pevnosti a kláštera, který v roce 1241 zničili Tataři během svého vpádu do Evropy. Po staletí pak patřil maďarským feudálům. Během Chorvatské války za nezávislost bylo město místem střetů chorvatských paravojenských formací a Jugoslávské lidové armády. Útok na Šarengrad provedla JLA 4. října 1991. Dnes oběti válečných událostí připomíná pamáník umístěný v centru obce.\nBapska ♦\nIlok ♦\nŠarengrad ♦\nMohovo \n"}
{"id": "876367", "url": "https://cs.wikipedia.org/wiki?curid=876367", "title": "Bez doteku", "text": "Bez doteku\n\nBez doteku (2013) je debutový film Matěje Chlupáčka, který k sobě přizval i druhého režiséra specializujícího se na práci s herci Michala Samira. Film by měl vyprávět o dospívající problémové Jolaně, která si vysní lepší skutečnost.\n\nPíseň \"Knowing\" nazpívala Kateřina Winterová.\n\nFilm v roce 2013 v českých kinech vidělo 5 440 diváků.\n\n\n"}
{"id": "876369", "url": "https://cs.wikipedia.org/wiki?curid=876369", "title": "Montaguto", "text": "Montaguto\n\nMontaguto je italská obec v provincii Avellino v oblasti Kampánie.\n\nK 31. prosinci 2011 zde žilo 464 obyvatel.\n\nGreci, Orsara di Puglia (FG), Panni (FG), Savignano Irpino\n"}
{"id": "876371", "url": "https://cs.wikipedia.org/wiki?curid=876371", "title": "Brandtaucher", "text": "Brandtaucher\n\nBrandtaucher (z něm. \"Brand\" = požár/žár/topivo a \"Taucher\" = potápěč), v literatuře také někdy označován jako \"\"Železný tuleň\" \" nebo \"Plongeur Marin\" je ponorka, kterou navrhl a zkonstruoval německý vynálezce Wilhelm Bauer v roce 1850. On sám však ve svých plánech ponorku nijak zvlášť nenazýval, označovaná byla jen jako \"ponorný člun\" nebo \"podmořská loď\". Název tedy není možné považovat za oficiální. Je nejstarší zachovanou ponorkou na světě.\n\nBauer byl jako člen bavorské armády zapojen do války mezi Šlesvicko-Holštýnskem a Dánsko m (tzv. První válka o Šlesvicko-Holštýnsko), které mělo vůči němu územní nároky. Dánské námořnictvo zablokovalo přístav Kiel a právě Bauer navrhl svým nadřízeným možnost, jak tuto blokádu překonat - ponorku, která by dokázala nepřátelské lodě potopit. Zpočátku byl jeho návrh odmítán, ale protože blokáda dopadala na zemi stále více, dostal nakonec možnost své plány realizovat. Dostal od bohatých měšťanů 130 stříbrných tolarů na konstrukci funkčního, 75 cm modelu svého podmořského člunu. Model očekávání splnil a Bauer tak dostal možnost ponorku postavit.\n\nBauerova ponorka byla vyrobena kompletně ze železa (kostra pokrytá železnými pláty) a vzdáleně připomínala ze stran zploštělou cisternu. Velitel stál v přední části, kde byla umístěna malá věž se skleněnými průhledy. Dva námořníci se starali o pohon lodi i čerpadel, které řídili ponor. Cílem útoku bylo na trup nepřátelské lodě připevnit elektricky odpalovanou nálož. Velitelská věžička měla po bocích dvě gumové rukavice, které umožňovaly manipulaci s minami a jejich upevnění. Pohon zajišťovaly dva muži pomocí šlapacích kol, které poháněly lodní šroub. Sklon ponorky se řídil přesouváním pevné 500 kg zátěže po dně lodi dopředu a dozadu. Původně plánované samostatné zátěžové nádrže na vodu byly z důvodu úspor nahrazeny napouštěním zátěžové vody přímo do ponorky pod podlahu. To později vedlo i k její havárii a zániku slibného projektu.\n\nPrvní plavba \"Brandtauchera\" se uskutečnila 1. února 1851 a byla údajně i jeho plavbou poslední (Richard Compton). Jiné zdroje (Cyril Field) naopak tvrdí, že Brandtaucher absolvoval první plavbu na hladině, a že výskyt podivného plavidla v Kielském přístavu vyvolalo mezi dánskými loděmi paniku a následný konec blokády.\nLoď absolvovala úspěšný ponor i manévry pod hladinou. Ale při pokusu o třetí ponor došlo k náhlé ztrátě podélné stability ponorky a její poklesu na dno do hloubky 16 m. Voda, která se do ponorky volně pumpovala, narušila její těžiště a posunula i kusy železa, které sloužily jako stacionární zátěž a byly volně naházené na jejím dně. Pokusy o vynoření selhaly a do ponorky začala pronikat voda. Bauerovi se podařilo přesvědčit námořníky, že k opuštění ponorky je nutné ji zcela zatopit. To se nakonec podařilo a celé posádce se podařilo uniknout - objevili se na hladině právě během smutečního projevu na jejich počest. Byl to první zaznamenaný úspěšný únik ze ztroskotané ponorky.\n\nVálka skončila porážkou Němců a o Bauerovů vynález přestal být zájem. Svou ponorku se neúspěšně pokoušel nabídnout Francouzům i Rakušanům, Britové ho údajně o jeho nápady okradli. Nakonec uspěl v carském Rusku, kde postavil nástupce Brandtauchera, známého jako Seeteufel (Mořský ďábel).\n\nPotopenou ponorku našli při čištění přístavu v roce 1887. Byla vyzvednuta, zrestaurována a následně vystavena v námořní škole v Kielu, později přemístěna do vojensko-historického muzea v Drážďanech, kde ji lze vidět dodnes.\n"}
{"id": "876374", "url": "https://cs.wikipedia.org/wiki?curid=876374", "title": "Čeľadince", "text": "Čeľadince\n\nČeľadince jsou obec na Slovensku, v okrese Topoľčany v Nitranském kraji. V roce 2011 zde žilo 444 obyvatel.\n\nObec leží v jihovýchodní části Nitranské pahorkatiny na severozápadním úbočí pohoří Tríbeč, v údolí na levé straně řeky Nitry, asi sedm kilometrů od Topoľčan. Převážně odlesněné území má nadmořskou výšku v rozmezí 156 až 268 m n. m., střed obce je ve výšce 165 m. Území je tvořeno třetihorními usazeninami, které jsou kryté údolními usazeninami a spraší.\n\nObcí prochází silnice II/593.\n\nV soupisu zoborského panství je v roce 1113 obec uváděná jako Sulad. Další zmínka pochází z roku 1278 kde je uváděná jako Chalad, v roce 1773 Czeladincze, maďarský název: Családka. V roce 1178 se stal součástí nitranského hradního panství, v roce 1274 patřil rodům Családyů a později Zerdahelyů a Odeschalchiů. V 16. a 17. století jsou uváděny vinice. V letech 1720–1840 byla spojena s obcí Nitranská Streda, kdy měli společného rychtáře. V roce 1715 měla obec 17 domácností, v roce 1787 žilo 244 obyvatel v 35 domech a v roce 1828 bylo v 35 domech 242 obyvatel. Hlavní obživou bylo zemědělství. Po roce 1848 se začala pěstovat cukrová řepa pro cukrovar rodiny Stummerů. Do Trianonské dohody patřila Uherskému království a v letech 1938–1945 byla připojena k Maďarsku. V roce 1960 obec měla být spojená s Nitranskou Stredou, k tomuto spojení došlo v roce 1975. V roce 1990 se obec osamostatnila.\n\n\n"}
{"id": "876377", "url": "https://cs.wikipedia.org/wiki?curid=876377", "title": "Borisav Jović", "text": "Borisav Jović\n\nBorislav Jović (v srbské cyrilici Борисав Јовић, 19. října 1928, Nikšić, Batočina, Království Srbů, Chorvatů a Slovinců) byl jugoslávský komunistický politik, předseda Předsednictva SFRJ. Vzděláním byl doktor ekonomie samosprávného socialismu.\n\nJović studoval na Ekonomické fakultě Univerzity v Bělehradu, svá studia zakončil v roce 1952, o třináct let později dokončil doktorská studia. Poté působil na celé řadě různých společenských postů. V letech 1975 - 1979 byl velvyslancem SFRJ v Itálii. Roku 1983 byl zvolen místopředsedou Skupštiny Srbska.\n\n28. března 1989 byl zvolen za srbského zástupce do Předsednictva SFRJ, později byl i jeho místopředsedou. Jović vystřídal v květnu 1990 Janeze Drnovšeka na postu předsedy předsednictva SFRJ. Zvolení právě Joviće, konzervativního komunisty a stoupence Slobodana Miloševiće bylo ostře kritizováno v západních republikách SFRJ. Jović totiž přijal vyhraněnou nacionalistickou rétoriku, i když ne tak velkolepě a odvážně, jak tak učinil právě Milošević. Vždy vystupoval jako nepochybný komunista.\n\nOd května 1991 do října 1992 byl předsedou Socialistické strany Srbska (transformované srbské Komunistické strany, jejímž neformálním vůdcem byl Slobodan Milošević). Poté, co se do funkce předsedy této strany znovu vrátil Milošević, zastával Jović pozici místopředsedy.\n\nJović byl jeden z politiků, kteří stáli v opozici k ekonomickým reformám Ante Markoviće a kteří považovali posledního jugoslávského premiéra (oficiálně předsedu Svazové výkonné rady) za jednoho z viníků jugoslávské hospodářské krize.\n\nSvoji rezignaci na post předsedy předsednictva oznámil ve značně zmateném televizním projevu. Za důvod rezignace uvedl, že nehodlá být spojován z rozpadem státu. Jeho nápad řešit chorvatskou krizi tím, že bude vyhlášen v celé Jugoslávii výjimečný stav Franjo Tuđman ostře odmítl se slovy, že by tím byla v Jugoslávii zavedena diktatura. Svojí rezignací inicioval Jović celojugoslávskou krizi, neboť po něm byla volba další hlavy státu, Stipe Mesiće zablokována. Hrozilo, že se bezpečností situace v zemi zhorší, a bez předsedy Předsednictva SFRJ neměla Jugoslávie také vrchního velitele vojsk.\n\nV roce 1995 opustil funkci místopředsedy Srbské socialistické strany.\n\nJović napsal celkem 7 knih, z nichž nejznámější jsou \"Poslední dny SFRJ\" (\"Poslednji dani SFRJ\").\n"}
{"id": "876384", "url": "https://cs.wikipedia.org/wiki?curid=876384", "title": "Spojené státy americké na Letních olympijských hrách 1984", "text": "Spojené státy americké na Letních olympijských hrách 1984\n\nSpojené státy americké na Letních olympijských hrách 1984 v Los Angeles reprezentovalo 522 sportovců (339 mužů a 183 žen), ve 217 disciplínách v 25 sportech.\n\nMuži, 400 metrů\n\n\n\nMuži, 5 000 metrů\n\n\n\nMuži, 10 000 metrů\n\n\n\nMuži, marathon\n\nMuži, skok vysoký\n\n\n\nMuži, skok daleký\n\n\n\nMuži, trojskok\n\n\n\nMuži, hod oštěpem\n\n\n\nMuži, skok o tyči\n\n\n\nMuži, vrh koulí\n\n\n\nMuži, hod diskem\n\n\n\nMuži, hod kladivem\n\n\n\nMuži, desetiboj\n\n\n\nMuži, 20 km chůze\n\n\n\nMuži, 50 km chůze\n\n\n\nŽeny 1 500 metrů\n\n\n\nŽeny 3 000 metrů\n\n\n\nŽeny, marathon\n\n\n\n\"Ženy, 400m překážek\"'\n\n\n\nŽeny, skok daleký\n\n\n\nŽeny, skok vysoký\n\n\n\nŽeny, hod diskem\n\n\n\nŽeny, vrh koulí\n\n\n\nŽeny, hod oštěpem\n\n\n\nŽeny, sedmiboj\n\n\n\n\n\n\nMuži, lehká mušší váha (– 48 kg)\n\nMuži, mušší váha (– 51 kg)\n\nMuži, bantamová váha (– 54 kg)\n\nMuži, střední váha (– 75 kg)\n\nMuži, těžká váha (– 91 kg)\n\nMuži, silniční závod\n\nŽeny, silniční závod\n\nŽeny:\n\nMuži:\n\nMuži, 3m prkno\n\n\nSpojené státy americké reprezentovalo dvacet šermířů, patnáct mužů a pět žen.\n\n\n\n\n\n\n\n\n\n\n\nHead Coach: Alkis Panagoulias\n\n\n\n\n\n\n\n\n\n\nMuži 100m volný styl\n\n\nMuži 200m volný styl\n\n\nMuži 400m volný styl\n\n\nMuži 1500m volný styl\n\n\nMuži 100m znak\n\n\nMuži 200m znak\n\n\nMuži 100m Breaststroke\n\n\nMuži 200m Breaststroke\n\n\nMuži 100m motýlek\n\nMuži 200m motýlek\n\n\nMuži 200m Jednotlivci Medley\n\n\nMuži 400m Jednotlivci Medley\n\n\nMuži 4x100m volný styl štafeta\n\nMuži 4x200m volný styl štafeta\n\nMuži 4x100m Medley štafeta\n\nŽeny 100m volný styl\n\n\nŽeny 200m volný styl\n\n\nŽeny 400m volný styl\n\n\nŽeny 800m volný styl\n\n\nŽeny 4x100m volný styl štafeta\n\nŽeny 4x100m Medley štafeta\n\nŽeny 100m znak\n\n\nŽeny 200m znak\n\n\nŽeny 200m Jednotlivci Medley\n\n\nŽeny 400m Jednotlivci Medley\n\n\n\n\n\n\n"}
{"id": "876386", "url": "https://cs.wikipedia.org/wiki?curid=876386", "title": "OpenDOAR", "text": "OpenDOAR\n\nOpenDOAR (The Directory of Open Access Repositories) je adresář akademických a vědeckých repozitářů typu „open access“, dostupný na www.opendoar.org. Spravuje ho SHERPA Services.\nZařazené repozitáře jsou pravidelně ověřovány personálem, což zaručuje jejich kvalitu a zároveň vede k vyhledání relevantnějších informací. \n\nProjekt byl spuštěn v roce 2005 University of Nottingham a University of Lund. Financovaný byl OSI, JISC, CURL a SPARC Europe. Veřejně byl spuštěn v lednu 2006. \n\nV současnosti zahrnuje přes 2200 záznamů, z toho 7 českých: \nKromě samotného seznamu repozitářů umožňuje OpenDOAR vyhledávání repozitářů podle země, jazyka, oboru, softwaru, typu repozitářů a typu dokumentů. \nOpenDOAR sbírá a poskytuje informace výhradně na stránkách, které plně přijaly koncept open access. Stránky, které jakýmkoli způsobem zabraňují okamžitému přístupu nejsou zahrnuty. Většina zahrnutých repozitářů využívá protokol OAI-PMH. \nNejčastější důvody pro nezahrnutí do seznamu:\n"}
{"id": "876403", "url": "https://cs.wikipedia.org/wiki?curid=876403", "title": "Solventnost", "text": "Solventnost\n\nSolventnost (z lat. \"solvere\", rozvazovat) čili platební schopnost je schopnost fyzické nebo právnické osoby splácet finanční závazky v dohodnutých lhůtách. Opak je insolvence čili platební neschopnost.\n\nV ustáleném stavu hospodaření se dá poměrně spolehlivě plánovat, jenže finanční toky (\"cash flow\") domácností i podniků podléhají různým výkyvům a čelí nepředvídaným situacím. I hospodářsky zdravou a prosperující firmu může ohrozit například insolvence důležitého zákazníka, která ji může přivést do stavu tzv. druhotné platební neschopnosti. Nejen dlouhodobá, ale i krátkodobá insolventnost může osobu či firmu ohrozit, pokud nemá dostatečné rezervy a pokud jí banky odmítnou úvěr. Pak už zbývá odprodej majetku, pokud jej ovšem vlastní, případně u velkých firem emise dluhopisů nebo akcií.\n\nI krátkodobá platební neschopnost, která nevede k bankrotu, dlužníka poškozuje, protože snižuje jeho důvěryhodnost, případně rating, a ztěžuje mu tedy přístup k úvěrům, případně je zdražuje. Obdobně je to i s insolvencí států.\n\n"}
{"id": "876406", "url": "https://cs.wikipedia.org/wiki?curid=876406", "title": "Německo na Letních olympijských hrách 1936", "text": "Německo na Letních olympijských hrách 1936\n\nNěmecko na Letních olympijských hrách v roce 1936 reprezentovala výprava 433 sportovců (389 mužů a 44 žen) v 22 sportech.\n\n"}
{"id": "876407", "url": "https://cs.wikipedia.org/wiki?curid=876407", "title": "Richard Samko", "text": "Richard Samko\n\nRichard Samko (* 16. května 1978 Náchod) je český reportér a moderátor romské národnosti. Vyučil se sice jako kuchař a číšník, avšak díky absolvování novinářského kurzu nastoupil v roce 1999 do České televize, kde od té doby působí. \n\nDo roku 2010 spolupracoval s Českým rozhlasem (Radiožurnál); v roce 2008 tančil v divadelním projektu nazvaném \"Cikánská suita\".\n\n"}
{"id": "876413", "url": "https://cs.wikipedia.org/wiki?curid=876413", "title": "Kizljar", "text": "Kizljar\n\nKizljar ( ) je město v Dagestánu v Ruské federaci. Leží v deltě řeky Těrek u hranice s Čečenskem, zhruba 65 kilometrů severně od Chasavjurtu a zhruba 220 kilometrů na severozápad od hlavního města Machačkaly. V roce 2010 zde žilo bezmála 50 tisíc obyvatel.\n\nKizljar byl absolutním nejvzdálenějším bodem kterého dosáhly v listopadu 1942 německé ozbrojené síly ve svém postupu do SSSR během druhé světové války v rámci Operace Blau. Wehrmacht se v tomto bodě zastavil před nadcházející zimou. Později musel ustoupit zpět tak aby nebyl odříznut sovětským protiútokem po jejich úspěchu v Bitvě o Stalingrad.\n\nBěhem první čečenské války v lednu 1996 přepadlo místní nemocnici čečenské komando v čele s velitelem Salmanem Radujevem. Zadržel zde tehdy asi dva tisíce lidí jako rukojmí. Přesunul se s nimi do obce Pervomajskoje, kterou pak ruské jednotky srovnaly se zemí. Zemřelo přitom 78 lidí.\n\n\n"}
{"id": "876415", "url": "https://cs.wikipedia.org/wiki?curid=876415", "title": "Zdeněk Eška", "text": "Zdeněk Eška\n\nIng. Zdeněk Eška je český televizní a rozhlasový moderátor. Vystudoval marketing na Technické univerzitě v Liberci a následně pokračoval studiem ekonomie na pražském Bankovním Institutu vysoké škole, kde svá studia dokončil v roce 2006. V roce 2008 vystupoval v televizním pořadu České televize pojmenovaném \"Případy detektiva Packala\". Na Vyšší odborné škole publicistiky vyučuje předměty „Rétorika a práce s veřejností“ a „Hlasová výchova“.\n"}
{"id": "876417", "url": "https://cs.wikipedia.org/wiki?curid=876417", "title": "Lusthaus (Čížov)", "text": "Lusthaus (Čížov)\n\nLovecký letohrádek Lusthaus stojí na území NP Podyjí, nedaleko obce Lesná směrem na hranice s Rakouskem, ovšem spadá pod Čížov, část obce Horní Břečkov.\n\nLetohrádek nechal v roce 1780 postavit majitel vranovského panství Michal Josef Althan. Letohrádek se nacházel uprostřed dnes zaniklé Čížovské obory, v centru paprsčitě se sbíhajících cest. Původní podoba objektu se dochovala na vedutě na vranovském zámku. Po požáru ve 2. polovině 19. století prošel přestavbou a dostal dnešní podobu. V roce 2002 byl objekt zrekonstruován a je ve správě Správy Národního parku Podyjí.\n\nJedná se o patrovou stavbu na půdorysu nepravidelného šestiúhelníka, původně vystavěnou v pozdně barokním až klasicizujícím stylu. V přízemí docházelo k přípravě jídel a také sloužilo jako odkladiště zvěřiny a šatstva. Šlechta využívala místnost v patře, kde se pořádaly hostiny a jiné společenské akce. Celé patro obíhal ochoz krytý spolu s centrální částí mansardovou střechou. Tu v nárožích podepírala čtveřice sloupů. Po přestavbě ji nahradila současná jehlancová střecha.\n\nLetohrádek je dostupný po žluté turistické značce od obce Lesná, která dále pokračuje k ledovým slujím.\n\n"}
{"id": "876419", "url": "https://cs.wikipedia.org/wiki?curid=876419", "title": "Tomáš Magnusek", "text": "Tomáš Magnusek\n\nTomáš Magnusek (* 7. července 1984 Náchod) je amatérský český herec, spisovatel, filmový scenárista, režisér a filmový podnikatel, původním povoláním učitel.\n\nTomáš Magnusek se narodil 7. července 1984 v Náchodě. Ve svém rodném městě vystudoval Evangelickou Akademii, později vystudoval obor Speciální pedagogika. Následně začal pracovat jako pedagog.\n\nV roce 2002 založil organizaci Společné cesty – z. s. zajišťující sociální služby.\n\nOd roku 2011 působí jako předseda Obce spisovatelů. V květnu roku 2017 otevřel první herecké muzeum v Čechách sídlící v objektu s názvem Herecký dům Viktorka. Objekt, fungující také jako penzion. Herecký dům se nachází přímo v centru Babiččina údolí v Ratibořicích.\n\nTomáš Magnusek je tradičním hostem uměleckých kurzů agentury Ambrozia, určených pro mládež, kde působí jako pedagog.\n\nV roce 2009 natočil první film \"Pamětnice\", který odstartoval jeho kariéru ve filmové branži. Následovaly \"Školní výlet\", nebo trilogie \"Bastardi\", ve které se snaží o popsání tvrdé reality. Předlohou mu byla léta strávená v pedagogické profesi.\n\nV roce 2012 se začal věnovat režírování, poprvé ve snímku \"Bastardi 3\". V roce 2014 natočil pro televizi Barrandov seriál \"Stopy života\", nominovaný na Českého lva. Roku 2018 vytvořil snímek \"Kluci z hor\".\n\nK roku 2019 připravoval československý film \"Voda, čo ma drží nad vodou\", nebo seriál \"Čechovi\" kterému byl mj. předlohou americký seriál \"Dallas\".\n\n\n\n"}
{"id": "876423", "url": "https://cs.wikipedia.org/wiki?curid=876423", "title": "Alain Rohan", "text": "Alain Rohan\n\nJUDr. Alain von Rohan (26. července 1893 Sychrov – 2. září 1976 Vídeň), celým jménem Alain Anton Joseph Adolf Ignaz Maria de Rohan-Guémenée byl český aristokrat a právník. Od roku 1914 (kdy zemřel jeho otec) byl hlavou rodu Rohanů.\n\nAlain von Rohan byl vlastníkem zámku v Sychrově do roku 1945. Po 2. světové válce byl však majetek Rohanů zabaven na základě Benešových dekretů (Alain se ve třicátých letech přihlásil k německému občanství). Zámek se stal následně státním majetkem. Po revoluci se zeť, Pierre Naquet, kterého stanovil za jediného dědice s dodatkem, že ten následně rozdělí dědictví i mezi ostatní, se pokusil o navrácení majetku, ale neúspěšně.\n\nJeho otec byl Alain Benjamin Arthur von Rohan (1853–1914), jeho matka byla Johanna von Auersperg (17. září 1860 – 17. února 1922). V roce 1914 narukoval do války (východní fronta). Po válce dokončil v roce 1919 právní studia na Karlo-Ferdinandově univerzitě (JUDr.). Po vzniku nové republiky se musel na rodových majetcích vypořádat s první pozemkovou reformou, také musel předat Rohanský palác v Praze státu.\n\nV 30. letech našel určité spříznění s politikou sílícího nacismu (podobně jako jeho mladší bratr Karl Anton), snad již od roku 1935 byl členem SdP a 1. dubna 1939 NSDAP (pod číslem 7240414).\n\nPo válce byl jeho majetek v Československu zabaven, sám Rohan byl zatčen a přemístěn do Žitavy, odkud musel dojít pěšky do Vídně. Poté žil v Rakousku.\n\nAlain Rohan se 29. září 1921 v katedrále sv. Štěpána ve Vídni oženil s Margarethe von Schönburg-Hartenstein (14. prosinec 1897 ve Vídni jako \"Margarethe Ernestine Elisabeth Aglaë Johanna Princess von Schönburg-Hartenstein\" – 30. srpen 1980 ve Vídni). Narodilo se jim sedm dcer:\n\nJeho rodné jméno podle šlechtické tradice je v plném znění v němčině: \"Alain Anton Joseph Adolf Ignaz Maria\" a ve francouzštině \"Alain Antoine Joseph Adolphe Ignace Marie\". Jako příjmení se zpravidla používalo pouze Rohan, ačkoliv od dob Kamila Rohana se jednalo o rohanskou větev Rohan-Rochefort-Guéménée.\n\nS funkcí hlavy rodu byly spojeny tituly kníže de Rohan, 13. vévoda z Montbazonu a Bouillonu, pair Francie, 14. kníže de Guemene, kníže de Rochefort a Montauban. Protože měl Alain pouze ženské potomstvo, pokračuje v rodové linii jeho synovec (syn publicisty Karla Antona Rohana).\n\nV roce 1975 mu byl udělen Řád zlatého rouna.\n\n"}
{"id": "876427", "url": "https://cs.wikipedia.org/wiki?curid=876427", "title": "Candida", "text": "Candida\n\nCandida může být:\n\n"}
{"id": "876429", "url": "https://cs.wikipedia.org/wiki?curid=876429", "title": "Shaka (gesto)", "text": "Shaka (gesto)\n\nShaka [\"šaka\"] je slovo a gesto, jímž se prý zdravili obyvatelé Havaje už koncem 19. století. Od 60. let 20. století se používá obecně mezi surfery a downhill skateboardisty jako pozdrav nebo jako znamení toho, že je všechno v pořádku.\n\nTypickým gestem je zatnutá pěst s palcem a malíčkem zvednutým. Toto gesto se však obecně používá i pro označení telefonu či telefonování.\n"}
{"id": "876443", "url": "https://cs.wikipedia.org/wiki?curid=876443", "title": "Millonarios FC", "text": "Millonarios FC\n\nMillonarios Fútbol Club je kolumbijský fotbalový klub z města Bogotá založený v roce 1946 jako Club Deportivo Los Millonarios. Své domácí zápasy hraje na stadionu El Campín v Bogotě. Klubové barvy jsou modrá a bílá.\n\nSe čtrnácti tituly je nejúspěšnějším klubem kolumbijské ligy.\n\nKlub byl založen 18. června 1946 pod názvem Club Deportivo Los Millonarios. První kolumbijský titul vybojoval o tři roky později, kdy již byl součástí týmu útočník Alfredo Di Stéfano, jenž byl jedním z mnoha hráčů, kteří do klubu zamířili během stávky v argentinské lize. Před svým odchodem do Realu Madrid v roce 1954 se dvakrát stal nejlepším ligovým střelcem. I po nuceném odchodu argentinských hráčů však klub v domácí soutěži dominoval, což dokazuje 9 vybojovaných titulů z prvních sedmnácti ligových ročníků. Další čtyři prvenství klub vybojoval v 70. a 80. letech. Na poslední titul z roku 2012 však fanoušci čekali dlouhých 24 let.\nVedle Di Stéfana stojí za zmínku také další hráči jako Adolfo Pedernera, Amadeo Carrizo, René Higuita nebo Carlos Valderrama.\n\n"}
{"id": "876453", "url": "https://cs.wikipedia.org/wiki?curid=876453", "title": "Tereziánská vojenská akademie", "text": "Tereziánská vojenská akademie\n\nTereziánská vojenská akademie je škola ve Vídeňském Novém Městě, kterou založila Marie Terezie v roce 1751. Od roku 1740 byla Habsburská monarchie, které Marie Terezie vládla, ve válečném konfliktu v rámci válek o rakouské dědictví. Rakouská armáda se potýkala s nedostatkem kvalifikovaných důstojníků, a proto na základě reformy armády zpracované polním maršálem Leopoldem Josefem Maria hrabětem Daunem došlo dne 14. prosince 1751 za přítomnosti panovnice k založení této vojenské školy. Ze školy vyšlo přibližně 11 000 důstojníků armády.\n\n\nŠkola sídlí na hradě ve Vídeňském Novém Městě. Ten vznikl jako čtyřvěžový hrad ve 12.–13. století. Později ho coby svoji rezidenci využíval Fridrich III. Habsburský. Během 15. století prošel hrad přestavbou, během které došlo k rozšíření hradu a k přistavění kaple svatého Jiří. Po skončení tureckého ohrožení Evropy přestal mít hrad svůj strategický obranný význam. Další své uplatnění získal až se zřízením vojenské akademie, která jeho prostory využívala. Během druhé světové války sice došlo k jeho zničení, avšak obnoven byl během rekonstrukce v 50. letech 20. století.\n\n"}
{"id": "876458", "url": "https://cs.wikipedia.org/wiki?curid=876458", "title": "Candida (Itálie)", "text": "Candida (Itálie)\n\nCandida je italská obec v provincii Avellino v oblasti Kampánie.\n\nK 31. prosinci 2011 zde žilo 1 168 obyvatel.\n\nLapio, Manocalzati, Montefalcione, Parolise, Pratola Serra, San Potito Ultra\n"}
{"id": "876459", "url": "https://cs.wikipedia.org/wiki?curid=876459", "title": "Jovan Hadžić", "text": "Jovan Hadžić\n\nJovan Hadžić (v srbské cyrilici Јован Хаџић, pseudonymem Miloš Svetić/Милош Светић, maďarsky János Hadzics, 8. září 1799, Sombor, Rakousko - 4. května 1869, Novi Sad, Rakousko) byl srbský vzdělanec, zakladatel Matice srbské. Byl rovněž i členem Srbské učené společnosti a Společnosti srbské slovesnosti.\n\nZnámý byl také jako nejprve spolupracovník, a později oponent Vuka Karadžiće. Odmítal jeho jazykovou reformu, založenou na fonetickém pravopisu srbštiny. Hadžićova kritika Vuka Karadžiće přivedla k iniciativě Đuru Daničiće, který následně sepsal dokument Boj za srbský jazyk i pravopis, ve kterém předložil argumenty, které nakonec v jazykovědném sporu Karadžiće s Hadžićem rozhodly.\n\n"}
{"id": "876461", "url": "https://cs.wikipedia.org/wiki?curid=876461", "title": "Hadžić", "text": "Hadžić\n\nExistuje více nositelů příjmení Hadžić:\n\n"}
{"id": "876462", "url": "https://cs.wikipedia.org/wiki?curid=876462", "title": "Kovarce", "text": "Kovarce\n\nKovarce jsou obec na Slovensku, v okrese Topoľčany v Nitranském kraji.\nV roce 2015 zde žilo 1 621 obyvatel.\n\nV obci je římskokatolický kostel svatého Mikuláše. V blízkosti obce se nachází přírodní rezervace Kovarská hôrka.\n\n"}
{"id": "876464", "url": "https://cs.wikipedia.org/wiki?curid=876464", "title": "Kunata Kottulinsky", "text": "Kunata Kottulinsky\n\nKunata Kottulinsky, celým jménem Kunata Johann Ignaz Joseph Maria Kottulinsky (* 6. dubna 1914 Neudau, Štýrsko, Rakousko-Uhersko – 25. srpna 2004 Vídeň, Rakousko) byl rakouský manažer a svazový funkcionář, do 1919 \"hrabě Kottulinsky\". V letech 1971 až 1974 působil jako generální tajemník Asociace průmyslníků a poté viceprezident (do roku 1984) Rakouské národní banky.\n\nKottulinsky pocházel ze starého rakouského bohatého východoštýrského rodu. Do roku 1919 se honosil titulem hrabě Kottulinsky. Měl staršího bratra Hans Kottulinsky (1913-1984), který byl rakouský politik. Jeho zeť je novinář Karl Anton Rohan.\n\nVystudoval na univerzitě ve Štýrském Hradci a na Vysoké škole ekonomické ve Vídni, kterou absolvoval v roce 1938.\n\n29. září 1945 v Neudau v rakouském Štýrsku se oženil s Marguerite, princeznou z Rohanu, jejíž otec byl Alain von Rohan. Měli spolu 2 děti:\n\n"}
{"id": "876466", "url": "https://cs.wikipedia.org/wiki?curid=876466", "title": "+ (album)", "text": "+ (album)\n\n+ (čte se jako Plus) je debutové studiové album anglického zpěváka-skladatele Eda Sheerana vydáno pod Atlantic Records 9. září 2011. Je to Sheeranovo první komerční album, svá předchozí EP vydal nezávisle. Album vyprodukoval Jake Gosling. Již první týden se jej prodalo přes 102 000 kopií a umístilo se mezi prvními místy hitparády Spojeného království a \"Billboard\" 200, kde bylo na 5. místě.\n\nJako úspěšné singly byly vydány \"The A Team\", \"Lego House\" a \"You Need Me, I Don't Need You\".\n\n"}
{"id": "876468", "url": "https://cs.wikipedia.org/wiki?curid=876468", "title": "Dianin chrám (Lednicko-valtický areál)", "text": "Dianin chrám (Lednicko-valtický areál)\n\nDianin chrám (též Randez-vous či Rendezvous) je jeden ze saletů a zároveň loveckých zámečků na území Lednicko-valtického areálu. Nachází se nedaleko Valtic u rybníka Rendezvous v prostoru národní přírodní památky Rendez-vous. Je chráněn jako kulturní památka České republiky.\n\nKlasicistní zámeček nechal v roce 1812 postavit Jan I. z Lichtenštejna. Autorem návrhu byl Josef Hardtmuth, stavbu provedl architekt Josef Kornhäusel. Později prošel celý objekt empírovou přestavbou. Od prosince 1996 je stejně jako zbytek Lednicko-valtického areálu zapsán na Seznamu světového kulturního dědictví UNESCO.\n\nZámeček dostal podobu římského vítězného oblouku. Hlavní fasády člení čtveřice korintských sloupů, které drží atikové patro. Po stránce architektoniky jsou až po korunní římsu obě fasády stejné. Na severní straně je patro děleno dvojicemi oken, na jižní trojicí reliéfů. Fasády kromě toho zdobí vždy dvojice čtvercových feliéfů a dvojice rondelů. Výzdoby pak dotváří alegorické sochy a reliéfy s legendou o bohyni Dianě (Artemis). Autorem těchto soch je Josef Klieber. Boční fasády zůstaly nezdobené. Vnitřní stranu oblouku zdobí 81 kazet se zapuštěný orámováním a uprostřed zasazenou růžicí.\n\nInteriér stavby je pak rozdělen do čtyř pater, přičemž první dvě oblouk dělí na dvě části. V pravé části se nachází schodiště s klenbami a lunetami a na stěnách se stínovaným kvádrováním. V levé části býval byt správce a nad ním ve třetím patře příležitostně využívaný salonek. Dominantou interiérů je hlavní sál o rozměrech 7×16 metrů, vyzdobený bohatým štukováním. Komunikaci mezi jednotlivými částmi zámečku umožňovalo propojení nad hlavním sálem.\n\nJedna z možných přístupových cest k zámečku je neznačená cesta okolo rybníka od parkoviště u silnice I/40 z Valtic na Poštornou. Turisté se případně také mohou vydat po červené turistické značce z Valtic, pokračující směrem ke kapli sv. Huberta. Délka trasy z valtického náměstí je asi 4 km. Cyklisty sem přivede trojice cyklostezek - – 5045 (od zámečku Belvedér na Lednici), EV9 (od Valtic ke kapli sv. Huberta) a Knížecí od hraničního přechodu Poštorná/Reinthal na Apollonův chrám.\n\n\n"}
{"id": "876470", "url": "https://cs.wikipedia.org/wiki?curid=876470", "title": "Earl Slick", "text": "Earl Slick\n\nEarl Slick (* jako Frank Madeloni; 1. října 1952 Brooklyn, New York, USA) je americký rockový kytarista.\n\nV letech 1983–1986 byl členem tria Phantom, Rocker & Slick a od roku 2011 je členem skupiny New York Dolls. Rovněž spolupracoval s Davidem Bowiem, Davidem Coverdalem, Yoko Ono a Johnem Lennonem nebo Johnem Waitem.\n\n\n"}
{"id": "876471", "url": "https://cs.wikipedia.org/wiki?curid=876471", "title": "Jezuitská kolej (Olomouc)", "text": "Jezuitská kolej (Olomouc)\n\nJezuitská kolej v Olomouci představovala školu, která byla předchůdkyní dnešní zdejší Univerzity Palackého. Budova koleje na náměstí Republiky, kostel Panny Marie Sněžné, školní budova, konvikt pro ubytování studentů s kaplí Božího Těla a seminář sv. Františka Xaverského, které dříve patřily k jezuitské koleji, jsou chráněny jako kulturní památka České republiky.\n\nKdyž byl 8. března 1565 olomouckou kapitulou zvolen za jejího nového biskupa Vilém Prusinovský, musel přislíbit, že zřídí kněžský seminář. Následujícího roku proto povolal do Olomouce členy jezuitského řádu, kteří zde založili svůj řádový dům (jezuitskou kolej), od zdejšího biskupa získali kostel sv. Františka s minoritským klášterem a současně s tím se je biskup snažil i finančně podporovat.\n\nPři řádovém domě postupně vznikalo gymnázium, akademie s právem udělovat univerzitní hodnosti, dále kněžský seminář a také seminář svatého Františka Xaverského, který byl určen pro nemajetné studenty. Prvním rektorem se stal Hurtado Pérez ze Španělska.\n\nRoku 1572 zemřel na otravu biskup Prusinovský a jeho nástupcem se stal Jan Grodecký. Ten od císaře Maxmiliána II. dne 22. prosince 1573 získal pro školu oprávnění udělovat univerzitní tituly, čímž došlo k povýšení jezuitské koleje na plnohodnotnou vysokou školu.\n\nJiž při založení probíhala výuka bohosloví, která byla později rozšířena také o výuku filosofie (1576), práva (1667 církevní, 1679 světské) a medicíny (1753).\n\nVýznam olomoucké univerzity a zejména jejího teologického studia byl podtržen v roce 1578, kdy došlo z vůle papeže ke zřízení zvláštního papežského semináře \"Collegium Nordicum\" pro oblast na sever od Alp. Sféra působnosti univerzity tak zahrnovala kromě Moravy také Slezsko, Polsko, Maďarsko, Rakouské země, Německo, Skandinávii a východní Evropu. Cílem semináře bylo vytvořit oddané a vysoce vzdělané katolické laiky i kněze z těchto zemí, kteří by se pak vrátili zpět domů, kde měli prosazovat a chránit zájmy katolické církve. Právě existence tohoto kolegia později učinila z Olomouce jeden z hlavních cílů švédských vojsk.\n\nJiž v roce 1582 se podařilo biskupovi spolu s jezuity vynutit uzavření protestantské školy v Olomouci. Po porážce českého stavovského povstání pak jezuité získali od roku 1622 výhradní monomopol na vzdělávání v Českých zemích.\n\nPrvní doktoři teologie byli promováni v roce 1596; o rok později byl mezi imatrikulovanými studenty Jan Sarkander, první z dlouhé řady významných duchovních absolventů olomoucké univerzity. Již v seznamu vytvořeném v roce 1723 lze nalézt 8 mučedníků, 14 arcibiskupů a 52 kanovníků kapituly.\n\nNadvláda jezuitů a teologů nad univerzitou byla prolomena nejdříve částečně v roce 1679, kdy došlo k zřízení právnické profesury, a pak definitivně v roce 1766, kdy byl jmenován první světský rektor, profesor práva Johann Heinrich Bösenselle. Mezitím v roce 1762 bylo zakázáno používat v názvu univerzity přívlastku „Tovaryšstva Ježíšova“. Definitivní tečku za jezuitským působením na olomoucké univerzitě znamenalo zrušení jezuitského řádu papežem Klimentem XIV. v roce 1773.\n"}
{"id": "876472", "url": "https://cs.wikipedia.org/wiki?curid=876472", "title": "The A Team", "text": "The A Team\n\n\"The A Team\" je song od anglického zpěváka-skladatele Eda Sheerana. Ve Spojeném království byl 12. června 2011 vydán v podobě digitálního downloadu a slouží jako hlavní singl alba \"+\". Tento song také debutoval na třetím místě hitparády UK Singles Chart a prodalo se ho 57 607 kopií.\n\n5. prosince za tento song získal nominaci na cenu Grammy.\n\n"}
{"id": "876475", "url": "https://cs.wikipedia.org/wiki?curid=876475", "title": "Low (album, David Bowie)", "text": "Low (album, David Bowie)\n\nLow je jedenácté studiové album britského zpěváka Davida Bowieho. Jeho nahrávání probíhalo v Château d'Hérouville ve francouzském Hérouville a v Hansa Tonstudio v Berlíně. Jeho producentem byl Bowie spolu s Tony Viscontim. Album vyšlo v lednu 1977 u vydavatelství RCA Records a jde o první část Bowieho „berlínské trilogie“.\n\n"}
{"id": "876476", "url": "https://cs.wikipedia.org/wiki?curid=876476", "title": "Kryptonite (album)", "text": "Kryptonite (album)\n\nKryptonite je druhé studiové album britského producenta DJ Freshe. Bylo vydáno 16. srpna 2010.\n"}
{"id": "876482", "url": "https://cs.wikipedia.org/wiki?curid=876482", "title": "Lučchuan-pchingmienské války", "text": "Lučchuan-pchingmienské války\n\nLučchuan-pchingmienské války v letech 1436–1449 byla série ničivých válek mezi říší Ming a šanským státem Mong Mao (čínsky Lu-čchuan, případně Lu-čchuan Pching-mien), probíhající v jihozápadním pohraničí Číny, na pomezí provincie Jün-nan a severu dnešního Myanmaru. Války vyvolal mocenský vzestup Mong Maa, vyhodnocený Mingy jako nebezpečí pro jejich dominanci v regionu. Boje vyústily v porážku a rozdrobení Mong Maa a potvrzení mingské nadvlády nad oblastí.\n\nNa jihozápadních hranicích čínské říše Ming se koncem 14. století svářila řada šanských států a náčelnictví volně spojených v rámci státu Mong Mao s centrem v Lu-čchuanu, v čínských pramenech nazývaného též Lu-čchuan – Pching-mien (Pching-mien a Lu-čchuan byly ve 14. století samostatné útvary), který většinou odváděl tribut říši Ming a uznával její svrchovanost. Mingská kontrola nad oblastí zeslábla, když mingskou pozornost od jünnanského pohraničí odvedla válka ve Vietnamu v letech 1406–1428. Císař Süan-te (vládl 1425–1435) začal po stažení z Vietnamu opět posilovat mingský vliv v regionu.\n\nV Lu-čchuanu od roku 1413 vládl ambiciózní S’ Jen-fa (Thonganbwa), který si koncem 20. let začal ozbrojenou silou podrobovat oblasti odtržené od jeho státu říší Ming v prvních letech 15. století. Expanzívnost Lu-čchuanu byla součástí obecného růstu násilností a mocenských konfliktů v Jün-nanu. Na žádost jünnanských úřadů o vojenský zásah proti Lu-čchuanu roku 1428 odpověděla mingská vláda, že problémy se mají řešit diplomatickou cestou. Násilnosti na jihozápadě neutichaly ani ve 30. letech, až nakonec roku 1434 Süan-te rozhodl o vypravení trestné vojenské expedice. Jeho úmrtí následující rok a nástup nedospělého císaře Jing-cunga přípravy na tažení zastavilo. S’ Jen-fa zatím pokračoval v expanzi, od roku 1436 Lu-čchuan ohrožoval mingské pozice v oblasti a roku 1438 útočil už i přímo na mingská území. Současně vysílal do Pekingu poselstva s tributem a vyjádřením pokory, ale to už mingské úřady chápaly jen jako zástěrku jeho nepřátelských úmyslů.\n\nKoncem roku 1438 padlo konečné rozhodnutí – vojenský velitel Jün-nanu Mu Šeng dostal rozkaz zaútočit na Lu-čchuan s armádou odvedenců z Kuej-čou a Chu-kuangu. Mingská armáda, se spojeneckými oddíly barmské Avy a šanského Hsenwi, v prvním náporu porazila lučchuanské oddíly, ale poté se vlivem nezvyklého klimatu a obtížného zásobování začala rozpadat. Následoval útok reorganizovaných šanských nepřátel a roku 1440 těžká mingská porážka.\n\nDruhá válka proběhla v letech 1441–1442. V Pekingu, hlavním městě říše Ming, eunuch a císařův důvěrník Wang Čen, považoval daňovou politiku císařovny vdovy Čang (císařovna vdova stála v čele vlády) za příliš shovívavou a ve válce na jihozápadě uviděl příležitost ke zvýšení státních příjmů. Ze „tří Jangů“, mocných velkých sekretářů, Jang Žung už zemřel a Jang Pchu se chtěl stáhnout z politiky, a tak byl Wang Čen schopen překonat odpor Jang Š’-čchiho a viceministra trestů Che Wen-jüana, kteří tvrdili, že záležitost je nevýznamná a vzdálená. Navíc Čang Fu, vévoda Jing-kuo a nejrespektovanější generál v Pekingu, podpořil Wang Čena prohlášením, že zachování prestiže říše je mimo diskuzi.\n\nMingská vláda poslala do Jün-nanu posily ze S’-čchuanu, Kuej-čou a Chu-kuangu a začátkem roku 1441 byl celkovým velením pověřen ministr vojenství Wang Ťi. Wang Ťi byl zkušený úředník a administrátor, který od roku 1435 zastával funkci ministra vojenství. V lučchuan-pchingmienských válkách velel v letech 1441–1449 druhému až čtvrtému tažení. Měl titul \"cung-tu ťün-wu\" (nejvyšší velitel, ). Bylo to poprvé ve vojenské historii říše Ming, kdy se dostalo vrchní velení vojsk civilistovi, konfuciánsky vzdělanému úředníkovi. Asistovali mu eunuch Cchao Ťi-siang, který měl na starosti střelné zbraně, Ťiang Kuej (1380–1449), markýz z Ting-š’, a Sü Si, zástupce ministra vojenství.\n\nWang Ťi měl k dispozici 50 tisíc mužů. Pod jeho vedením mingská vojska porazila Šany a obsadila Lu-čchuan. S’ Jen-fa už dříve (roku 1438) přenesl centrum své administrativy na západ do Mong Kaung, nedaleko od Mong Jang ovládaného Avou. Barmánci Mong Kaung oblehli, dobyli a S’ Jen-faa zajali. Kdo zajme S’ Jen-faa měl dostat Lu-čchuan, ovšem na žádost krále Avy v tomto smyslu mingské úřady nereagovaly. Území Lu-čchuanu Číňané rozdělili a předali jiným šanským vůdcům. Zatím na místo S’ Jen-faa nastoupil jeho syn S' Ťi-fa a ovládl oblast Mong Jang západně od řeky Iravádí.\n\nPo úspěšném tažení byl roku 1442 Wang Ťi odměněn titulem hraběte z Ťing-jüan, přičemž Sü Si ho vystřídal na ministerstvu vojenství. Kritika, že zdroje potřebné na obranu severní hranice jsou odčerpávány na jihu, byla potlačena.\n\nS’ Ťi-fa se pokusil navázat korektní vztahy s říší Ming, když roku 1443 poslal do Pekingu poselstvo s tributem. Mingská vláda se odmítla usmířit, dokud se do Pekingu nedostaví osobně se svými náčelníky, což odmítl. Oblast nebyla klidná a tak mingská vláda rozhodla o třetí kampani, která proběhla v letech 1443–1444. Po příchodu mingské armády do regionu Ava odmítla uznat svou podřízenost a vydat S’ Jen-faa, Číňané reagovali útokem. Dostali až k řece Iravadi, celkově tažení skončilo neúspěšně. Podle barmských kronik byli Číňané poraženi a měli velké ztráty, podle čínských záznamů se vrátili kvůli zásobovacím problémům. Srážky s Avou trvaly i roku 1445, kdy Barmánci otrávili S’ Jen-faa a jeho mrtvolu vydali Číňanům.\n\nV březnu 1448 neuspělo společné mingsko-barmské tažení proti S’ Ťi-faovi. Následovalo rozhodnutí o čtvrté mingské velké vojenské expedici (1448–1449) s účastí Avy i všech států, dříve závislých na Lu-čchuanu. V tažení mingská armáda se svými spojenci rozdrtila S’ Ťi-faa, on sám však i se synem uprchl. Vítězství v druhé jünnanské kampani v Pekingu oslavili v březnu 1449.\n\nKonečnou likvidaci S’ Ťi-faa Číňané nechali na Barmáncích. Ti ho zajali a roku 1454 vydali mingským úřadům. V září 1454 byl v Pekingu popraven. Místní vládci poté uznávali mingskou svrchovanost a posílali do Pekingu tribut až do 16. století.\n\nVálky natrvalo upevnily mingskou moc v Jün-nanu, byť za cenu značných nákladů. Vnitropoliticky byly úspěchem Wang Čena a posílily jeho prestiž a reputaci státníka, i když finanční rezervy a zkušení vojevůdci (jako byl Cchao Ťi-siang a Ťiang Kuej) poté chyběli na severní hranici.\n"}
{"id": "876484", "url": "https://cs.wikipedia.org/wiki?curid=876484", "title": "Josef Hasil", "text": "Josef Hasil\n\nJosef Hasil (8. února 1924 Zábrdí – 15. listopadu 2019 Chicago) byl československý převaděč a později agent americké zpravodajské služby CIC. Pro své schopnosti a svou nepolapitelnost byl označovaný jako Král Šumavy (tak ho ve svých spisech označila Státní bezpečnost).\n\nVyrostl ve skromných poměrech v chudé početné šumavské rodině, měl 3 bratry a 4 sestry, o všechny se starala matka. Za druhé světové války byl v Pasově totálně nasazený. V březnu 1945 utekl do Čech a do konce války se skrýval v jeskyni a dělal spojku u partyzánů. Po válce nastoupil k SNB a v lednu 1948 k pohraničnímu útvaru Zvonková, kde sloužil na hranicích v oblasti česko-německo-rakouského trojmezí. Komunistický převrat v únoru 1948 a záhadné úmrtí Jana Masaryka ho přesvědčily, že stojí na špatné straně, a tak začátkem roku 1948 začal převádět uprchlíky do Západní Evropy.\n\nPo neúspěšném přechodu 20. října 1948 ho udal člověk, u kterého zcela vyčerpaný žádal o vodu. Byl zatčen a na konci roku 1948 ho za zločin úkladů proti republice odsoudil nechvalně známý soudce a prokurátor Karel Vaš (mj. spoluzodpovědný za justiční vraždu generála Heliodora Píky) na 9 roků vězení.\n\nNejprve byl vězněn na Borech a později v Českém Jiřetíně, odkud byl s ostatními vězni převážený na práci do uhelných dolů u Mostu. Po půl roce věznění se mu 9. května 1949 s jedním ze spoluvězňů podařilo utéci a za dramatických okolností se dostal do Západního Německa.\n\nV Bavorsku začal pracovat pro americkou zpravodajskou službu CIC (a později CIA) jako agent chodec. Spolu s dalšími agenty, mj. i se svým bratrem Bohumilem (zahynul při přestřelce 13. září 1950) pokračoval v převádění přes hranice – převáděl politické vězně, exministry, poslance, kněze i matky s dětmi. V letech 1949-1952 vybudoval především v jižních Čechách rozsáhlou síť stovek spolupracovníků a informátorů. Když byla v roce 1953 postavena železná opona tak svou činnost agenta-chodce ukončil a pro americkou rozvědku pracoval již jen v Bavorsku.\n\nV roce 1954 odjel do Spojených států amerických, kde se usadil v Chicagu, v němž žil až do své smrti. CIA už o jeho služby nestála, a tak začal od nuly. Myl nádobí, rybařil, pracoval v řeznictví, tesařil, obsluhoval lis, krátce žil v Kanadě, kde chtěl s bratrem Juliem (kterého kdysi také převedl) založit pilu, nakonec začal pracovat jako kreslič pro automobilku General Motors, tuto práci dělal 30 let až do důchodu.\n\nV Československu byl mezitím natočen film \"Král Šumavy\", který byl volně inspirovaný příběhy skutečných Králů Šumavy Josefa Hasila a Kiliána Nowotnyho.\n\nPo sametové revoluci navštívil Československo, ale natrvalo se nevrátil, zůstal žít ve Spojených státech amerických. Tam ho také přijel navštívit jeho syn Josef (narozený v roce 1949), se kterým se viděl poprvé po více než 40 letech.\n\nV roce 2001 byl dokončen dokumentární film \"Zpráva o Králi Šumavy\", jehož režisérka a scenáristka Kristina Vlachová sledovala téma Josefa Hasila dlouhých 30 let. Dne 28. října 2002 byl prezidentem Václavem Havlem vyznamenán Medailí Za hrdinství. V roce 2012 vyšel historický román \"Návrat Krále Šumavy\" od spisovatele Davida Jana Žáka, který popisuje jeho životní příběh a který čerpá z výpovědí pamětníků, z archivních dokumentů a také z řady dlouhých telefonických rozhovorů, které Žák s Hasilem vedl během celého roku 2011.\n\n\n"}
{"id": "876485", "url": "https://cs.wikipedia.org/wiki?curid=876485", "title": "Va Va Voom", "text": "Va Va Voom\n\n„Va Va Voom“ je song americké nahrávací umělkyně Nicki Minaj z deluxe vydání jejího druhého studiového alba \"\" z roku 2012. Na psaní se podíleli Lukasz Gottwald, Allan Grigg, Max Martin a Henry Walter a vyprodukovali jej Dr Luke, Kool Kojak a Cirkut. Song je také obsažen v převydání alba \"\" (2012). Na amerických a britských rádiích debutoval 12. září 2012 pod vydavatelstvím Young Money, Cash Money a Universal Republic.\n\n"}
{"id": "876491", "url": "https://cs.wikipedia.org/wiki?curid=876491", "title": "Belvedér (Lednicko-valtický areál)", "text": "Belvedér (Lednicko-valtický areál)\n\nLovecký zámeček Belvedér stojí v Lednicko-valtickém areálu při Bezručově aleji, na Liščím vršku, na okraji Valtic. Je chráněn jako kulturní památka České republiky.\n\nEmpírový zámeček nechal v areálu bažantnice vystavět v letech 1802-1806 kníže Jan I. z Lichtenštejna. Výstavbou byl pověřen jeho vrchní architekt Josef Hardtmuth. V roce 1894 vyhořel, ale byl znovu obnoven i s výmalbou. Po znárodnění po roce 1945 se stát o zámeček nestaral a ten chátral. Později se dostal do správy Akademie věd, která jej využívala jako své pracoviště. Zámeček však utrpěl neodbornými zásahy. V současné době je zchátralý lovecký zámeček veřejnosti nepřístupný a měl by procházet rekonstrukcí.\n\nZámeček nesloužil jen šlechtě, ale také se zde chovali pávi a bažanti.\n\nPodle dochovaných záznamů vévodil interiéru hlavní salonek vyzdobenými čínskými motivy. Uprostřed salonku seděl Číňan a okolo něho jeho druhové na vyřezávaných sedátkách. Při zdech bývaly rozestavěny černé, perletí vykládané židle. Světlo zajišťovaly lampiony s lustrem, který zdobila malby čínských draků. Stěny pak byly vyzdobeny hedvábnými obrazy a malbami od Josefa Langenhöffela. Místy vše doplňovaly sbírky porcelánu. V roce 1928 bylo zamýšleno doplnit výzdobu o hedvábné tapety ze zaniklého Čínského pavilonu. K tomu ovšem nedošlo.\n\nZámeček se nachází v blízkosti silnice II/442 z Lednice do Valtic. Turisty sem přivádí také modrá turistická značka z Valtic, pokračující na Hlohovec. V blízkosti prochází také červeně značená turistická stezka od Dianina chrámu a pokračující ke kolonádě na Rajstně.\n\n"}
{"id": "876500", "url": "https://cs.wikipedia.org/wiki?curid=876500", "title": "Julián Záhorovský", "text": "Julián Záhorovský\n\nJulián Záhorovský (* 12. listopadu 1984, Pardubice) je český zpěvák a finalista \"Česko hledá SuperStar\" pro rok 2004.\n\nJulián Záhorovský pochází z Pardubic.\n\nV roce 2004 se přihlásil do pěvecké soutěže Česko hledá Superstar, kde se probojoval až do finále a umístil se na 6. místě.\n\n\n\nV roce 2017 vyšlo najevo, že Záhorovský píše turistický blog o Pardubickém kraji za krajské peníze pod pseudonymem „Honza“. Jeden z příspěvků byl pochvalnou recenzí na koncert kapely Sabrage, kde Záhorovský účinkuje.\n"}
{"id": "876508", "url": "https://cs.wikipedia.org/wiki?curid=876508", "title": "WWE Divas šampionát", "text": "WWE Divas šampionát\n\nWWE Divas šampionát je profesionální wrestlingový titul ve WWE. Je určen pro wrestlerky, tzv. WWE Divas. Šampionát byl vytvořen v roce 2008 a představen tehdejší generální ředitelkou Vickie Guerrerovou jako náhrada za Ženský šampionát. První šampionkou se stala Michelle McCool 20. července 2008, když v zápase porazila Natalyu na show \"The Great American Bash\". McCool později držela oba tituly - Divas i Ženský. \n\nV současné době je jeho držitelkou Charlotte.\n"}
{"id": "876509", "url": "https://cs.wikipedia.org/wiki?curid=876509", "title": "Školská 28: Komunikační prostor", "text": "Školská 28: Komunikační prostor\n\nŠkolská 28: Komunikační prostor je vzdělávací a výstavní prostor sídlící v novorenesančním domě U Rytířů v pražské Školské ulici.\n\nInstituce vznikla v roce 1999 s cílem obeznámit veřejnost s aktuálním, a rozhodně ne jen českým, děním na poli hudby, nových médií nebo výtvarného umění. Hlavním koncepčním rysem této instituce je její nevyhraněnost a rozmanitost pořádaných akcí. Od roku 2009 je využíváno také menší výstavní místo Šedý pokoj, které se nachází v komplexu domu U Rytířů.\nNejčastěji v prostoru instituce můžeme navštívit výstavy, tvůrčí dílny, přednášky, besedy a tematické pořady, které jsou převážně orientované na mladší a střední generaci, avšak na své si mohou přijít i děti a senioři.\n2013\nŠkolská 28, Praha 1, 110 00, otevřeno úterý až pátek 13 – 17 (Úterý do 19), jinak dle programu\n"}
{"id": "876513", "url": "https://cs.wikipedia.org/wiki?curid=876513", "title": "Lakušník štítnatý", "text": "Lakušník štítnatý\n\nLakušník štítnatý (\"Batrachium peltatum\", syn.: \"Ranunculus aquatilis\") je druh rostliny z čeledi pryskyřníkovité (\"Ranunculaceae\").\n\nJedná se o jednoletou až vytrvalou vodní bylinu, která může po vyschnutí růst i na bahnitých substrátech. Lodyha je větvená a lysá, podle stanoviště může dorůstat délky 40−200 cm. Listy jsou střídavé, vyskytuje se zde heterofylie, vytváří se lupenité listy plovoucí na hladině (nebo u terestrických forem), čepele jsou na obrysu ledvinité 3–5, zřídka až 7 laločné až klané, ale nejvýše do třetiny (zřídka až do poloviny) délky čepele (bráno odshora) členěná . Zato ponořené listy jsou zcela jiné, niťovité, několikrát dlanitosečné s niťovitými úkrojky, 3–5 cm dlouhé, kratší než příslušný lodyžní článek. Na bázi listů jsou palisty. Květy jsou jednotlivé, oboupohlavné a pravidelné s víceméně kuželovitým květním lůžkem, vykvétají nad hladinou a jsou opylovány hmyzem (entomogamie). Plodní stopka bývá delší než 5 cm a je delší než řapík příslušného lupenitého listy. Kališních lístků je 5, jsou zelené. Korunních je většinou také pět, jsou bílé, na bázi se žlutou skvrnou. Květy jsou relativně velké (větší než u podobného lakušníku vodního (\"Batrachium aquatile\"), korunní lístky jsou asi 9–20 mm dlouhé. Tyčinek je asi 15–25, pestíků asi 30–40. Plodem je nažka, na vrcholu zakončená krátkým zobánkem, nažky jsou uspořádány na květním lůžku do souplodí. Nezralé nažky jsou chlupaté, za zralosti někdy olysávají, úzký křídlatý lem chybí. Plody se šíří vodou (hydrochorie). Počet chromozómů je 2n=16, 32 nebo 48, jedná se o diploid, tetraploid nebo hexaploid.\n\nPřesné rozšíření je sporné kvůli taxonomickým obtížím, ale druh je patrně rozšířen na většině území Evropy s přesahem ke Kavkazu a do severní Afriky.\nV České republice to je celkem běžný druh, je rozšířen od nížin do podhůří. Je však nutno brát v úvahu, že hlavně dříve nebyl ČR odlišován od druhu lakušník vodní, např. Květena ČR ho udává pouze jako varietu B. aquatilis, proto mnohé údaje o výskytu lakušníku vodního se mohou vztahovat k druhu \"Batrachium peltatum\". Naopak mnoho autorů neuznává samostatný druh lakušník Baudotův (\"Batrachium baudotii\") a dávají ho sem jako poddruh lakušníku štítnatého (\"Ranunculus peltatus\" subsp. \"baudotii\").\n\nJedná se o vodní rostlinu, která může po vyschnutí vegetovat i na obnažených dnech. Ve stojatých vodách, zřídka i v pomalu tekoucích, často vytváří monodominantí rozsáhlé porosty nebo porosty smíšené s jinými vodními rostlinami. Je to typický druh vegetace vodních rostlin v mělkých, krátkodobě vysychajících vodách svazu \"Ranunculion aquatilis\", zvláště pak asociace \"Ranunculetum aquatilis\".\n\n \n"}
{"id": "876517", "url": "https://cs.wikipedia.org/wiki?curid=876517", "title": "Phil Miller", "text": "Phil Miller\n\nPhil Miller, rodným jménem Philip Adam Miller (22. ledna 1949 Barnet, Hertfordshire, Anglie — 18. října 2017) byl britský kytarista.\n\nByl členem několika skupin Canterburské scény; začínal u Delivery a postupně prošel skupinami Matching Mole (1971-1972), Hatfield and the North (1974-1975), National Health (1975-1982) a od roku 1982 působil ve vlastní skupině In Cahoots. V roce 1981 nahrál společné album s Trevorem Tomkinsem, Richardem Sinclairem a Alanem Gowenem nazvané \"Before a Word Is Said\". Spolupracoval také například s Markem Hewinsem, Geoffem Leighem nebo Barbarou Gaskin.\n\nJeho bratrem je hráč na klávesové nástroje Steve Miller.\n"}
{"id": "876518", "url": "https://cs.wikipedia.org/wiki?curid=876518", "title": "Lowkey", "text": "Lowkey\n\nKareem Dennis (* 23. května 1986 Londýn, Anglie), známější spíše svým uměleckým jménem Lowkey, je raper a politický aktivista anglického a iráckého původu. Poprvé na sebe upozornil díky své sérii mixtapů, které vyšly ještě před jeho osmnáctými narozeninami, a předtím než se oprostil od hudebního průmyslu. Později se znovu objevil v roce 2008 s více skladbami na rádiu BBC, a také se objevil na různých festivalech a koncertech, včetně Electric Proms, Glastonbury, T in the Park a Oxegen, přičemž zároveň pracoval na svém prvním sólo albu \"Dear Listener\" (Milý posluchači) a také v té době spolupracoval s mnoha známými britskými muzikanty za účelem vytvoření jedné velké superskupiny lidí se stejnými názory. Ačkoli se jeho hudba stávala oblíbenější, tak ho hudební společnosti odmítly, kvůli jeho otevřeným politickým názorům. Přesto se jeho kariéra jako sólového a nezávislého umělce začala úspěšně vyvíjet a sklízel úspěch za úspěchem. V rámci svého turné vystupoval na různých místech světa, včetně Libanonu, Austrálie, Řecka, Venezuely, Spojených států, Západního břehu Jordánu, Itálii a mnoha dalších. 16. října 2011 vydal nezávisle své druhé sólo album \"Soundtrack to the Struggle\" (Soundtrack k boji).\n\nDennis se narodil v Londýně irácké matce a britskému otci. Díky jeho smíšenému původu často sám sebe popisoval jako „Angličan mezi Araby a Arab mezi Brity“. Ve svých dvanácti letech začal rapovat, zpočátku imitoval americké rapery, ale později začal užívat svůj vlastní přízvuk. Začal navštěvovat Open Mic sešlosti, které se konaly v obchodě s nahrávkami Deal Real v ulici Carnaby Street v centru Londýna. Jako Lowkey se poprvé představil na první sešlosti, avšak zjistil, že už zde jeden Lowkey je, a tak se rozhodli o své jméno bojovat. A to tak, jak uměli nejlépe, v rap battlu, který Dennis vyhrál. Nadále díky tomu tedy používal své umělecké jméno Lowkey. V patnácti letech byl pobodán. Rána mu rozsekla dvě šlachy a těsně minula ulnární tepnu. Když bylo Dennisovi osmnáct let, tak se jeho starší bratr, který trpěl mentálním onemocněním, která mu však nebyla nikdy diagnostikována, sám zabil. V tu dobu Dennis prohlásil, že ztráta jeho bratra ho naučila, že existují věci, které někdy nedávají smysl, a nebo nemohou být pochopeny.\n\nPrvní část jeho série mixtapů \"Key to the Game\" byla vydána nezávisle v roce 2003. Během jednoho a půl roku vydal druhou a třetí část série. Za všechny tři získal hodnocení kritiků UK hip-hopových kruhů. Ačkoli první část byla složena převážně z hudebních podkladů jiných umělců, tak druhá část už byla převážně originální práce ve spolupráci s několika umělci a producenty a část třetí, která neměla žádné tzv. skity a krátké skladby, jako mají tradiční mixtapy, byla ve většině jeho vlastní práce.\n\nPo turné s Immortal Technique spolu nahráli skladbu „Voices of the Voiceless“, kterou vydali v září roku 2009. Po první minutové ukázce byla oficiálně zveřejněna na YouTube.\n\nDruhý singl „Long Live Palestine“( také známý jako „Tears to Laughter“) byl digitálně vydán 9. března roku 2009. V prosinci téhož roku Lowkey odhalil svůj plán vytvoření druhé části k „Long Live Palestine“, kde si na pomoc přizval mezinárodní umělce, včetně palestinské rapové skupiny DAM, anglo-palestinské sólové zpěvačky a rapperky Shadia Mansour, The Narcicyst z Iráku, íránské umělce Hich Kas a Reveal, syrsko-libanonské vystupující Eslama Jawaada a afro-amerického muslima Hasana Salaama. „Long Live Palestine“ byla přibalena k EP společně s první částí a s instrumentální částí.\n\n\"Soundtrack to the Struggle\" byl vydán 16. října 2011. Album vstoupilo do UK Albums Chart 23. října na 57. místě, což byl také Lowkeyho první vstup do mezinárodních hitparád. V britském žebříčku stahovaných alb se \"Soundtrack to the Struggle\" umístil ještě lépe jak v žebříčku alb a to a na 14. místě. V žebříčku R&B se album vyšplhalo nejvýše a to na 6 místo. V posledním žebříčku nezávislých alb se umístil na devátém místě.\n\n17. dubna 2012 Lowkey oficiálně přerušil svoji kariéru, což zveřejnil na svém facebookovém profilu. Kvůli svým názorům a postojům byl sledován policií a následně vyhoštěn z Londýna. Proto z obavy o svoji rodinu svoji kariéru prozatím ukončil. Spolu s tím také deaktivoval svou stránku na Facebooku, která v tu dobu čítala 180 000 fanoušků.\n\nLowkey spolu s raperem Reveal založil skupinu zvanou Poisonous Poets (Jedovatí poeti) a vydali jeden vlastní mixtape v roce 2005. Členy skupiny byly dále Reveal, Stylah, Tony D a Therapist.\n\nLowkeyho manažer Jon McClure, otevřený politický aktivista a také frontman skupiny Reverend and The Makers, se podílel na tvorbě prvních dvou částí \"Key to the Game\". Oba dva díky touze po tom smíchat hudbu s politikou a indie rock s hip hopem, později založili skupinu Mongrel, která se skládala z jiných známých hudebníků. Ve skupině byl mezi jinými také bubeník Matt Helders z Arctic Monkeys a ex-basista Andy Nicholson spolu s basistou ze skupiny Babyshambles Drew McConnellem, a mnoho dalších umělců. Díky své vytíženosti s jejich vlastní kariérou měli problém najít si čas a vystupovat společně na koncertech. Jejich debutové album bylo odsunuto z října 2009 na únorské turné roku 2010. Album \"Better Than Heavy\" bylo vydáno a poskytnuto zdarma s britským deníkem The Independent 7. března. Uskupení bylo pozváno, aby vystoupilo na uvítání prezidenta Huga Cháveze do Venezuely. Lowkey během jeho prvního summitu Společenství latinskoamerických a karibských států navštívil Caracas a popsal Venezuelu jako stát mnohem blíže demokracii než jeho rodná zem Spojené království, a vyzdvihoval Cháveze jako vůdce, který se snaží vybudovat nezávislou alternativu neo-liberálního kapitalismu, který po celá desetiletí zbavoval jeho lidi svobody.\n\nLowkey je hlasitý oponent sionismu a stal se velmi známým díky jeho pro-palestinským aktivitám jako patron Palestinské solidární kampaně, kde porovnával sionismus s kolonialismem a etnickými čistkami. Je znám také díky svému rčení „Nic není více antisemitské než sionismus“. Ovšem také argumentoval tím, že v podstatě obě skupiny, jak sionisté, tak antisemité, věří, že židovský lid nemůže v podstatě žít mezi normálními lidmi jako jedna komunita. V únoru 2009 cestoval po palestinských uprchlických táborech v okolí Západního břehu Jordánu, kde měl vystupovat za účelem získání finančních prostředků pro znovuvybudování Pásma Gazy. Na letišti Ben Gurion byl však na devět hodin zadržen izraelskou policií, která ho vyslýchala, zatímco mu byl zabaven jeho pas. Později roku 2009 se opět vydal s rapperem M-1 z uskupení Dead Prez poskytnout humanitární a lékařskou pomoc Palestincům v Gaze, toto vedlo ke spolupráci mezi Lowkeyem a M-1 na albu \"Soundtrack to the Struggle\". V červenci 2010 byl opět zadržen na své cestě po uprchlických táborech na Západním břehu Jordánu, kde chtěl vystupovat na koncertech a pracovat na spolupracích se zdejšími umělci. Poté, co jej drželi 12 hodin a byla spuštěna on-line petice, byl propuštěn.\n\nLowkey byl významným členem Protiválečné koalice (Stop the War Coalition). Také měl mnoho proslovů týkajících se okupace v Iráku. K tomu všemu ostře kritizoval zahraniční politiku Spojených států a Spojeného království, a prohlásil, že tyto dvě velmoci se zajímají jen o podporu vůdců, kteří jsou pod jejich vlivem, anebo vůdců, kteří jsou ochotni jim pomáhat. Prohlásil také, že americká média přehlížejí ty, kteří nevěří v americkou zbraňovou nadvládu. Lowkey také kritizoval amerického prezidenta Baracka Obamu jako „hezký obličej ošklivé země“, který rozšiřuje agresivní zahraniční politiku Goerge Bushe.\n\nV lednu roku 2011 napsal Marcus Dysh článek pro \"Jewish Chronicles\" (židovské kroniky) o účasti Lowkeyho v Palestinské solidární kampani, kde prohlásil „Jeden expert zabývající se anti-izraelskou aktivitou popsal vzrůstající vliv a dopad umělců jako je Lowkey jako „potenciální noční můra“ a srovnal dopad jeho podpory v kampani s lidmi jako Annie Lennox a Elvis Costello, kteří napadali Židovský stát. Glenn Beck, bývalý televizní moderátor Fox News, zesměšňoval Lowkeyho v jeho show na jeho rádiu, kde vypichoval texty z Lowkeyho skladby „Terrorist?“. Beck také nahrál sám sebe, jak tancuje ve videoklipu, kde ukazoval různá znamení gangů s cílem zesměšnit obsah skladby. V červnu roku 2010, se Lowkey a Chipmunk, který byl v tu dobu upsán společnosti Sony, dostali do sporu na Twitteru. To vedlo k vydání Lowkeyho skladby s názvem „The Warning“, zveřejněné na YouTube. Chipmunk v listopadu téhož roku odpověděl skladbou „Flying High“. Oba se umístili nerozhodně na desátém místě na MTV Base v kategorii Best of the Best UK MCs 2010, kde v čele hitparády byl Tinie Tempah.\n\nPořadí rozhořčilo grime umělce MC Ghetts, který měl za to, že si zasloužil ocenění více, než Lowkey. Vydal skladbu s názvem „Who’s on The Panel?“, ve které obviňoval Lowkeyho že ovlivnil hlasování. Lowkey jako nezávislý umělec vydal okamžitě na svou obranu skladbu s názvem „Top 1 Selected“, kde zmiňuje Ghetts‘ a vysmívá se mu, že byl pověřen k vytvoření skladby na podporu United Kingdom Census 2011, což bylo vedeno společností obrany Spojených států Lockheed Martin. Dále také obvinil MTV z toho, že naschvál zvolili jeho a Chipmunka na stejném místě, aby mezi nimi zvýšili napětí. Jako odpověď Ghetts a Devlin pověsili na internet video, kde zesměšňují Lowkeyho posedlost Palestinou, navzdory tomu, že pochází z Velké Británie. 21. října se Ghetts připojil k Lowkeymu na pódiu jako speciální tajný host na křtu alba \"Soundtrack to the Struggle\".\n\nV červenci roku 2008 divadlo Theatre Royal ve městě Bath uvádělo Max and Beth, moderní adaptaci Macbetha od Williama Shakespeara napsanou v rýmech. Lowkey také napomáhal publikovat NSPCC’s (Národní společnost pro prevenci týrání dětí), kampaní Don’t Hide It (Neskrývejte to), kde také přispěl skladbou, která popisuje pohled na svět ženské oběti sexuálního zneužívání. Lowkey společně s Logicem dále také vytvořili neziskovou organizaci Lidová armáda. Logic vytvořil také nevydané album zabývající se New World Order (Novým světovým řádem) a setkal se s tehdejším vůdcem Liberálních demokratů Menziesem Campbellem. V dubnu roku 2010 odehrál turné společně s židovským profesorem a politickým aktivistou Normanem Finkelsteinem, který přednášel na mnoha univerzitách po celém světě.\n\n\n"}
{"id": "876520", "url": "https://cs.wikipedia.org/wiki?curid=876520", "title": "The Rotters' Club (album)", "text": "The Rotters' Club (album)\n\nThe Rotters' Club je druhé a zároveň poslední studiové album britské progresivní rockové skupiny Hatfield and the North. Jeho nahrávání probíhalo od ledna do února 1975. Album vyšlo v březnu 1975 u vydavatelství Virgin Records. Název alba inspiroval stejnojmenný román Jonathana Coe.\n\n"}
{"id": "876524", "url": "https://cs.wikipedia.org/wiki?curid=876524", "title": "Mistrovství světa v ledním hokeji žen do 18 let 2013", "text": "Mistrovství světa v ledním hokeji žen do 18 let 2013\n\nMistrovství světa v ledním hokeji žen do 18 let 2013 bylo šestým mistrovstvím světa v ledním hokeji žen do 18 let, jehož elitní kategorie (Top divize) se za účasti osmi týmů uskutečnila ve dnech 29. prosince 2012 – 5. ledna 2013 ve Finsku ve městech Heinola a Vierumäki. Titul obhajovaly hokejistky Kanady.\n\n8 účastníků turnaje bylo rozděleno do dvou základních skupin, kde se střetli systémem každý s každým. První týmy obou skupin postupovaly přímo do semifinále playoff. Celky na druhých a třetích místech postupovaly do čtvrtfinále. Poslední týmy obou skupin hrály sérii o udržení na dva vítězné zápasy.\n\n\" sestoupilo do divize 1.\"\n\nHráno od 27. října do 1. listopadu 2012 ve Velké Británii.\n\nHráno od 2. do 8. ledna 2013 ve Švýcarsku.\n\n"}
{"id": "876530", "url": "https://cs.wikipedia.org/wiki?curid=876530", "title": "Kanton Bordères-sur-l'Échez", "text": "Kanton Bordères-sur-l'Échez\n\nKanton Bordères-sur-l'Échez ( ) je francouzský kanton v departementu Hautes-Pyrénées v regionu Midi-Pyrénées. Tvoří ho 11 obcí.\n\n"}
{"id": "876533", "url": "https://cs.wikipedia.org/wiki?curid=876533", "title": "Sušení ryb", "text": "Sušení ryb\n\nSušení ryb je tradiční metoda užívaná po staletí. Probíhá bez nasolení, pouze za pomoci přírodních podmínek, zejména větru a občasného deště. Sušení potravin je nejstarší známá metoda konzervace, a takto upravené ryby vydrží i několik let. Ve vhodných klimatických podmínkách je tento způsob poměrně levný a efektivní. Ačkoliv se k sušení používají různé druhy ryb, daleko nejrozšířenější je treska obecná (Gadus morhua).\n\nPro Norsko představují sušené ryby již po mnoho staletí velmi důležitou vývozní komoditu. Taktéž na Islandu vždy tvořily významnou součást tamního jídelníčku.\nVelmi populární jsou rovněž ve Středomoří, zejména v Itálii, kde nesou název „stoccafisso“ (snad kromě Benátska, kde je rozšířen popletený název „baccalà“, jež jinak představuje rybu konzervovanou nasolením).\n\nZnalost umění konzervace ryb přírodním sušením se dá přirovnat k umění výroby dobré whisky, parmské šunky či vyzrálého sýru. Pro dosažení vysoké kvality je zapotřebí jednak dostatečný čas ke zrání a snažit se udržet objem výroby v přiměřeném množství.\nHlavní výlov tresek probíhá přibližně od ledna do dubna, kdy se obyvatelstvo příhodných lokalit značně rozroste o připluvší rybáře.\n\nPo vyvržení se vždy dvě stejně velké ryby sváží ocasy k sobě, jsouce pak zavěšeny přes dlouhé bidlo, na němž se za působení klimatických vlivů (a příhodných bakterií) nechají zhruba tři měsíce vysoušet. Ideální jsou větrné podmínky s teplotou těsně nad bodem mrazu. Poté ještě „dozrávají“ uvnitř suchých a větraných hal další 2–3 měsíce. Nakonec se roztřídí podle velikosti a kvality, a čekají na závěrečnou expedici. Putují zejména do Itálie, ale také třeba do Chorvatska či Nigérie. Za nejlepší jsou považovány sušené tresky z Lofotů na severu Norska.\nBěhem sušení ryba pozbude až 80 % vody v ní obsažené, přičemž veškeré nutriční hodnoty si uchová, pouze jsou notně koncentrované. Je bohatá zejména na proteiny, vitamíny, železo a vápník.\n"}
{"id": "876534", "url": "https://cs.wikipedia.org/wiki?curid=876534", "title": "Kanton La Barthe-de-Neste", "text": "Kanton La Barthe-de-Neste\n\nKanton La Barthe-de-Neste ( ) je francouzský kanton v departementu Hautes-Pyrénées v regionu Midi-Pyrénées. Tvoří ho 19 obcí.\n\n"}
{"id": "876535", "url": "https://cs.wikipedia.org/wiki?curid=876535", "title": "Novozámecký rybník", "text": "Novozámecký rybník\n\nNovozámecký rybník je rybník, který se nachází východně od Zahrádek, asi 7 km jižně od České Lípy. Geomorfologicky je řazen do Ralské pahorkatiny. Údaje o rozloze se značně liší a kolísá od 55,115 ha, přes 128 ha až po 200 ha rákosí a 40 ha volné vodní plochy. Jedná se o vůbec největší plochu porostlou rákosem v Česku a hladinu zdobí i lekníny a stulíky. Rybník je nyní mělký s maximální hloubkou 2 m. Objem vody činí 1,29 mil. m³. Od roku 2014 je Novozámecký rybník součástí Chráněné krajinné oblasti Kokořínsko - Máchův kraj.\n\nRybníkem od východu na západ protéká Robečský potok, nazývaný na přítoku také Mlýnský potok. Jižně od rybníka se stékají Bobří a Dolský potok, jejichž krátký společný tok nese podle zdroje jméno buď Bobří nebo Dolský potok. Do rybníka ústí Mnichovskou průrvou. Robečský potok odtéká z rybníka Novozámeckou průrvou. Odtok bývá nazýván i Bobří potok. Obě průrvy jsou uměle proražené a díky značnému stáří jsou technickými a kulturními památkami.\n\nNa západě u obce Zahrádky (okres Česká Lípa) se nachází 110 m dlouhá hráz. Po hrázi a dále jižně od břehů rybníka vede silnice I/9 z České Lípy do Jestřebí, kde zatáčí směrem na jih do Dubé a Mělníka a posléze ku Praze. Břehy jsou pokryté zelení. Ze stromů převládají olše a vrby. Podél severního břehu, na němž je vybudována 5 metrů vysoká ornitologická pozorovatelna, vede žlutá turistická značka a cyklotrasa č. 3053.\n\nSloužil především k chovu ryb. Nyní je chráněn především coby národní přírodní rezervace Novozámecký rybník. Výlovy jsou omezeny jen na dobu při snížení hladiny pro občasné opravy hrází.\n\n\n\n"}
{"id": "876536", "url": "https://cs.wikipedia.org/wiki?curid=876536", "title": "Kanton Ossun", "text": "Kanton Ossun\n\nKanton Ossun ( ) je francouzský kanton v departementu Hautes-Pyrénées v regionu Midi-Pyrénées. Tvoří ho 17 obcí.\n\n"}
{"id": "876537", "url": "https://cs.wikipedia.org/wiki?curid=876537", "title": "Kanton Saint-Pé-de-Bigorre", "text": "Kanton Saint-Pé-de-Bigorre\n\nKanton Saint-Pé-de-Bigorre ( ) je francouzský kanton v departementu Hautes-Pyrénées v regionu Midi-Pyrénées. Tvoří ho čtyři obce.\n\n"}
{"id": "876542", "url": "https://cs.wikipedia.org/wiki?curid=876542", "title": "Syrská revoluce (1925)", "text": "Syrská revoluce (1925)\n\nSyrská revoluce (arabsky: الثورة السورية الكبرى‎) nebo Velké syrské povstání či také Velká drúzská vzpoura bylo povstání v Sýrii a Libanonu během francouzské správy této oblasti. Zároveň to byla nejdelší a největší vzpoura v koloniích na Středním východě mezi světovými válkami. Vzpoura vypukla s cílem odstranit francouzský vliv v této oblasti, který trval od roku 1920. Ten byl způsoben Společností národů, která v poválečných letech předala blízkovýchodní území pod francouzskou správu. Revoluce skončila neúspěchem kvůli nejednotnosti povstalců. Jednalo se totiž o společnou iniciativu nejen Drúzů, ale i sunnitů a křesťanů. Společná vzpoura byla ale Francouzi potlačena.\n\nBěhem první světové války se Osmanská říše přidala na stranu Rakouska a Německého císařství a proto se po porážce Centrálních mocností státy Dohody domluvily na rozdělení vlivu na území bývalé Osmanské říše. Svá ujednání Británie s Francií stvrdily roku 1916 Sykes-Picotovou dohodou a později ještě Sèvreskou smlouvou v roce 1920. Dohoda obou států zněla ve smyslu, že severní část (část dnešního Turecka, dnešní Libanon a dnešní Sýrii) Osmanské říše převezme do své sféry vlivu Francie a jihovýchodní část (dnešní Izrael, Jordánsko, Irák, část dnešní Saúdské Arábie a několik emirátů Spojených arabských emirátů) převezme do své sféry vlivu Velká Británie. Francie tato území převzala pod svou správu roku 1920. Vznik revoluce v Libanonu zapříčinilo to, že generál Sarrail jmenoval roku 1923 francouzským guvernérem v Libanonu kapitána Gabriela Carbilleta. Tím byla porušena libanonská autonomie z roku 1921, kdy se Francouzi s Libanonci dohodli na volbě tamějšího guvernéra z libanonských řad. Když pak tento nový guvernér začal stíhat drúzské vůdce v Damašku, revoluce se rozhořela.\n\nV době vypuknutí revoluce byly počty francouzských vojsk velice malé – skoro 14 400 mužů a důstojníků a něco málo přes 5 900 syrských pomocných sil. Oproti roku 1920, kdy bylo v Sýrii umístěno 70 000 vojáků, je tedy vidět velice znatelný pokles.\n\nDne 23. srpna 1925 vyhlásil sultán al-Atraš oficiálně revoluci vůči Francii. Díky tomu, že se již dlouhý čas ozývalo z různých koutů Sýrie od různých etnik volání po odstranění nadvlády cizí země, se vzpoura brzy rozšířila po celé Sýrii a byla vedena tehdy velice významnými osobami, jako byli Hasan Al-Kharrat, Nasib al-Bakri, Abdul Rahman ash-Shahbandar či Fauzí al-Kaukdží.\nBoje začaly bitvou u al-Kafru 21. července 1925, další boje probíhaly u al-Mazraa, Salkhadu a u Suvajdy. Povstalci sice zpočátku vítězili, ale později Francie vyslala do Sýrie a Libanonu tisícovky vojáků z Maroka a z Senegalu byli vysláni Senegalští střelci (\"Tirailleurs sénégalais\"). Tyto nové síly byly oproti rebelům daleko moderněji vybaveny. Příjezd nových jednotek zároveň obrátil průběh války a Francouzům se podařilo dobýt mnoho měst. Přesto však válka neskončila, odpor povstalců trval až do jara 1927. Povstalci byli poraženi a vůdcové revoluce v čele se sultánem al-Atrašem byli odsouzeni k trestu smrti. Podařilo se jim ale utéct do Transjordánského emirátu (dnešní Jordánsko) a později přešli do Hidžázu (dnešní Saúdská Arábie).\n\nAčkoliv byli někteří z povstalců potrestáni na životě a vůdčí postavy povstání byly v exilu, byla v březnu 1928 vyhlášena v Sýrii všeobecná amnestie, která se týkala všech uvězněných rebelů. Toto nařízení ale obsahovalo dodatek o tom, že vůdčí osoby revoluce by se do Sýrie vrátit neměly. Toto nařízení se týkalo například al-Atraše či Abd al-Rahman Shahbandara. Navrátit se mohli až po deseti letech, v květnu 1937, po podepsání Francouzsko-syrské smlouvy o nezávislosti a byli vřele uvítáni. Amnestie se například týkala Jamila Mardama Beye, zakladatele opoziční strany Al-Fatat.\n\nPotlačení revoluce mělo velice negativní dopad na Sýrii. Více než 6 000 povstalců přišlo o život a 100 000 osob přišlo o své domovy. Dvouletá válka zdevastovala Sýrii a město Hamá bylo velice zpustošeno. Francouzský generál Sarrail navíc nařídil dvoudenní ostřelování Damašku, který byl také zdevastován. Citelné škody utrpěla také ostatní města a tamější farmy. Zemědělství a obchod dočasně ustaly. Na svou nezávislost si Syřané museli počkat až do roku 1946.\n\n"}
{"id": "876545", "url": "https://cs.wikipedia.org/wiki?curid=876545", "title": "Humbert V. z Beaujeu", "text": "Humbert V. z Beaujeu\n\nHumbert V. z Beaujeu ( \"Humbert V de Beaujeu\", 1198 – 25. července 1250) byl pán z Beaujeu, účastník dvou křížových výprav a francouzský konstábl.\n\nByl synem Guicharda z Beaujeu a Sibyly, dcery flanderského hraběte Balduina V. Po boku krále Ludvíka VIII. se zúčastnil křížové výpravy proti katarům, kde projevil jisté nadání. V letech 1227–1229 vedl královskou armádu znovu na revoltující jih a vzpurné pány krví donutil ke smíru s francouzskou korunou.12. dubna 1229 byla s odbojnými jižany podepsána pařížská smlouva. \n\nRoku 1239 se společně s Tomášem z Marly vydal na pomoc latinskému císařství v Konstantinopoli, k jehož prvním císařům jej vázaly příbuzenské vztahy. Osudnou se mu stala účast na kruciátě Ludvíka IX.\n"}
{"id": "876548", "url": "https://cs.wikipedia.org/wiki?curid=876548", "title": "Kančil větší", "text": "Kančil větší\n\nKančil větší (\"Tragulus napu\") je jeden z nejmenších přežvýkavých, bezrohých sudokopytníků, kteří den prospí v úkrytu a v noci se vydávají za potravou.\n\nŽijí v podrostu hustě zarostlé krajiny poblíž vody v oblastech jihovýchodní Asie. Vyskytují se na Srí Lance, v jižních částech Thajska, Myanmaru, Malajsie, na ostrovech Sumatra, Borneo a několika dalších. Jsou považování za živé fosílie, protože jsou téměř nezměněni za posledních 30 miliónů let.\n\nTento rod má v malajštině podle svého vzhledu přiléhavý název \"myší jelen\". Kančilové větší jsou vysocí průměrně 35 cm, zavalitější tělo mají dlouhé 75 cm a ocas 10 cm, váží 5 až 8 kg. Barva jejich srstí je oranžově-hnědá s bílými skvrnami na břichu, hrudi a pod tlamou. Jejich hlava je malá, trojúhelníková a mají špičatý černý čenich bez srstí. Oči mají velké stejně jako černou srstí pokryté uši. Jejich nohy jsou dlouhé a velmi tenké (o průměru asi 1 cm); zadní jsou delší a když stojí mají zadní část těla výše než přední. Ani samci nemají rohy nebo parohy, mají jen prodloužené řezáky v horní čelisti které částečně vyčnívají z tlamy.\n\nJde o zvíře velice opatrné a vyjma období rozmnožování ryze samotářské. Nevytvářejí žádné stáda, samci si označují svá teritoria sekretem ze žláz pod bradou, močí a výkaly. Případným soupeřům vyhrožuje rychlým dupáním kopýtek nebo svádí souboje za použití špičáků. Samice žijí na samcem zabraném území trvale, kdežto samci se zhruba po roku přemísťují jinam.\n\nZa potravou vycházejí ze svých denních úkrytů až po setmění po stezkách hustým porostem a sbírají popadané ovoce, bobule a žerou květy, listy, pupen keřů a vodních rostlin jakož i spásají mladou trávu. Mají na rozdíl od ostatních přežvýkavců jen třídilný žaludek.\n\nSamice přicházejí do říje již za několik málo dnů po vrhu mláďat a to celoročně bez ohledu na roční dobu. Samec obchází laně ve svém území a příležitostně se páří, samice jsou proto téměř stále březí. Asi po pětiměsíční březosti se rodí převážně pouze jedno mládě o váze asi 370 gramů. Je natolik vyvinuto, že je schopno se téměř hned postavit a do půl hodiny chodit, matka potomka odstavuje za dva až tři měsíce. Mláďata pohlavně dospívají již ve věku čtyři a půl měsíců. Průměrná délka života je 14 let.\n\nTato zvířata jsou vzhledem ke své malé velikosti často lovena mnoha masožravými dravci a hady. Lapají je také domorodci pro maso a protože se dají snadno ochočit dělají z nich mazlíčky pro děti. Přestože jim mýcením pralesů ubývá životního prostoru, jejich stavy se dosud radikálně nesnižují a jako druh nejsou ohrožení.\n\nKančil větší se vyskytuje na velmi rozsáhlém území kde však žije na mnoha teritoriích od sebe trvale oddělených. V průběhu doby se u zvířat v některých oblastech vyvinuly určité odlišnosti, v současností jsou rozeznávány tyto poddruhy:\n\n"}
{"id": "876553", "url": "https://cs.wikipedia.org/wiki?curid=876553", "title": "Kanton Arreau", "text": "Kanton Arreau\n\nKanton Arreau ( ) je francouzský kanton v departementu Hautes-Pyrénées v regionu Midi-Pyrénées. Tvoří ho 19 obcí.\n\n"}
{"id": "876554", "url": "https://cs.wikipedia.org/wiki?curid=876554", "title": "Kanton Aucun", "text": "Kanton Aucun\n\nKanton Aucun ( ) je francouzský kanton v departementu Hautes-Pyrénées v regionu Midi-Pyrénées. Tvoří ho 10 obcí.\n\n"}
{"id": "876556", "url": "https://cs.wikipedia.org/wiki?curid=876556", "title": "Kanton Aureilhan", "text": "Kanton Aureilhan\n\nKanton Aureilhan ( ) je francouzský kanton v departementu Hautes-Pyrénées v regionu Midi-Pyrénées. Tvoří ho čtyři obce.\n\n"}
{"id": "876557", "url": "https://cs.wikipedia.org/wiki?curid=876557", "title": "Kanton Bagnères-de-Bigorre", "text": "Kanton Bagnères-de-Bigorre\n\nKanton Bagnères-de-Bigorre ( ) je francouzský kanton v departementu Hautes-Pyrénées v regionu Midi-Pyrénées. Tvoří ho 19 obcí.\n\n"}
{"id": "876560", "url": "https://cs.wikipedia.org/wiki?curid=876560", "title": "Cayos Miskitos", "text": "Cayos Miskitos\n\nCayos Miskitos je název skupiny ostrovů při severním karibském pobřeží Nikaraguy, které jsou součástí nikaragujského autonomního kraje Atlántico Norte. Největším z ostrovů je Cayo Miskito, další významnější jsou Cayo Maras, Cayo Nasa a Cayo Morrison Denis.\n\nCayos Miskitos jsou jedinečným ekosystémem zahrnujícím jednak suchozemskou faunu a floru, ale i podmořskou. Nacházejí se zde korálové útesy, podmořské louky vodní trávy ( ) či mangrovové porosty. Z živočichů zde žijí např. kareta obrovská, krokodýl americký, ocelot velký, jaguár americký, vydra jihoamerická, čáp jabiru, hoko proměnlivý či ara zelený.\n\nV roce 1991 vyhlásila nikaraguyská vláda biosférickou rezervaci „CAYOS MISKITOS Y FRANJA COSTERA INMEDIATA“, která je zároveň i rasmarským mokřadem. Ta zahrnuje kromě samotných ostrovů a přilehlého moře i pás pobřeží Nikaraguy široký 20 km, který se táhne od hranic s Hondurasem až k městečku Wauhta.\n"}
{"id": "876561", "url": "https://cs.wikipedia.org/wiki?curid=876561", "title": "Kanton Bordères-Louron", "text": "Kanton Bordères-Louron\n\nKanton Bordères-Louron ( ) je francouzský kanton v departementu Hautes-Pyrénées v regionu Midi-Pyrénées. Tvoří ho 15 obcí.\n\n"}
{"id": "876563", "url": "https://cs.wikipedia.org/wiki?curid=876563", "title": "Kanton Campan", "text": "Kanton Campan\n\nKanton Campan ( ) je francouzský kanton v departementu Hautes-Pyrénées v regionu Midi-Pyrénées. Tvoří ho čtyři obce.\n\n"}
{"id": "876564", "url": "https://cs.wikipedia.org/wiki?curid=876564", "title": "Kanton Castelnau-Magnoac", "text": "Kanton Castelnau-Magnoac\n\nKanton Castelnau-Magnoac ( ) je francouzský kanton v departementu Hautes-Pyrénées v regionu Midi-Pyrénées. Tvoří ho 29 obcí.\n\n"}
{"id": "876565", "url": "https://cs.wikipedia.org/wiki?curid=876565", "title": "Kanton Castelnau-Rivière-Basse", "text": "Kanton Castelnau-Rivière-Basse\n\nKanton Castelnau-Rivière-Basse ( ) je francouzský kanton v departementu Hautes-Pyrénées v regionu Midi-Pyrénées. Tvoří ho osm obcí.\n\n"}
{"id": "876566", "url": "https://cs.wikipedia.org/wiki?curid=876566", "title": "Kanton Lourdes-Est", "text": "Kanton Lourdes-Est\n\nKanton Lourdes-Est ( ) je francouzský kanton v departementu Hautes-Pyrénées v regionu Midi-Pyrénées. Tvoří ho 27 obcí.\n\n"}
{"id": "876567", "url": "https://cs.wikipedia.org/wiki?curid=876567", "title": "Kanton Lourdes-Ouest", "text": "Kanton Lourdes-Ouest\n\nKanton Lourdes-Ouest ( ) je francouzský kanton v departementu Hautes-Pyrénées v regionu Midi-Pyrénées. Tvoří ho devět obcí.\n\n"}
{"id": "876569", "url": "https://cs.wikipedia.org/wiki?curid=876569", "title": "Kanton Luz-Saint-Sauveur", "text": "Kanton Luz-Saint-Sauveur\n\nKanton Luz-Saint-Sauveur ( ) je francouzský kanton v departementu Hautes-Pyrénées v regionu Midi-Pyrénées. Tvoří ho 17 obcí.\n\n"}
{"id": "876570", "url": "https://cs.wikipedia.org/wiki?curid=876570", "title": "Kanton Mauléon-Barousse", "text": "Kanton Mauléon-Barousse\n\nKanton Mauléon-Barousse ( ) je francouzský kanton v departementu Hautes-Pyrénées v regionu Midi-Pyrénées. Tvoří ho 25 obcí.\n\n"}
{"id": "876572", "url": "https://cs.wikipedia.org/wiki?curid=876572", "title": "Kanton Rabastens-de-Bigorre", "text": "Kanton Rabastens-de-Bigorre\n\nKanton Rabastens-de-Bigorre ( ) je francouzský kanton v departementu Hautes-Pyrénées v regionu Midi-Pyrénées. Tvoří ho 24 obcí.\n\n"}
{"id": "876573", "url": "https://cs.wikipedia.org/wiki?curid=876573", "title": "Kanton Saint-Laurent-de-Neste", "text": "Kanton Saint-Laurent-de-Neste\n\nKanton Saint-Laurent-de-Neste ( ) je francouzský kanton v departementu Hautes-Pyrénées v regionu Midi-Pyrénées. Tvoří ho 18 obcí.\n\n"}
{"id": "876574", "url": "https://cs.wikipedia.org/wiki?curid=876574", "title": "Kanton Trie-sur-Baïse", "text": "Kanton Trie-sur-Baïse\n\nKanton Trie-sur-Baïse ( ) je francouzský kanton v departementu Hautes-Pyrénées v regionu Midi-Pyrénées. Tvoří ho 22 obcí.\n\n"}
{"id": "876575", "url": "https://cs.wikipedia.org/wiki?curid=876575", "title": "Kanton Vic-en-Bigorre", "text": "Kanton Vic-en-Bigorre\n\nKanton Vic-en-Bigorre ( ) je francouzský kanton v departementu Hautes-Pyrénées v regionu Midi-Pyrénées. Tvoří ho 15 obcí.\n\n"}
{"id": "876576", "url": "https://cs.wikipedia.org/wiki?curid=876576", "title": "Filip II. Namurský", "text": "Filip II. Namurský\n\nFilip II. Namurský nebo také \"Filip II. z Courtenay\" ( \"Philippe II de Courtenay\", 1195 - 1226) byl namurský markrabě a účastník křížové výpravy proti katarům.\n\nByl nejstarším z mnoha synů Petra z Courtenay a Jolandy, dcery henegavského hraběte Balduina V. Jeho otec se roku 1216 ujal latinského císařství v Konstantinopoli a Filip jako jediný z rodiny zůstal na evropském kontinentě, kdy převzal namurské markrabství, o které bojoval s Walramem Limburským. Oba protivníci posléze roku 1223 uzavřeli smír v Dinantu.\n\nZřejmě roku 1219 zemřel jeho otec v zajetí a Filip se z titulu nejstaršího syna vzdal nástupnictví na východě ve prospěch mladšího bratra Roberta.\nRoku 1226 se Filip po boku krále Ludvíka VIII. se zúčastnil křížové výpravy proti katarům a společně se svým panovníkem čtyři měsíce obléhal Avignon. Vojsko decimovala epidemie úplavice, jíž nakonec král podlehl. Sám Filip zemřel bez potomstva v Auvergne a markrabství zdědil bratr Jindřich.\n"}
{"id": "876577", "url": "https://cs.wikipedia.org/wiki?curid=876577", "title": "Kanton Vielle-Aure", "text": "Kanton Vielle-Aure\n\nKanton Vielle-Aure ( ) je francouzský kanton v departementu Hautes-Pyrénées v regionu Midi-Pyrénées. Tvoří ho 14 obcí.\n\n"}
{"id": "876581", "url": "https://cs.wikipedia.org/wiki?curid=876581", "title": "Kanton Maubourguet", "text": "Kanton Maubourguet\n\nKanton Maubourguet ( ) je francouzský kanton v departementu Hautes-Pyrénées v regionu Midi-Pyrénées. Tvoří ho 11 obcí.\n\n"}
{"id": "876582", "url": "https://cs.wikipedia.org/wiki?curid=876582", "title": "Kanton Pouyastruc", "text": "Kanton Pouyastruc\n\nKanton Pouyastruc ( ) je francouzský kanton v departementu Hautes-Pyrénées v regionu Midi-Pyrénées. Tvoří ho 27 obcí.\n\n"}
{"id": "876584", "url": "https://cs.wikipedia.org/wiki?curid=876584", "title": "Kanton Tournay", "text": "Kanton Tournay\n\nKanton Tournay ( ) je francouzský kanton v departementu Hautes-Pyrénées v regionu Midi-Pyrénées. Tvoří ho 27 obcí.\n\n"}
{"id": "876585", "url": "https://cs.wikipedia.org/wiki?curid=876585", "title": "Kanton Galan", "text": "Kanton Galan\n\nKanton Galan ( ) je francouzský kanton v departementu Hautes-Pyrénées v regionu Midi-Pyrénées. Tvoří ho 11 obcí.\n\n"}
{"id": "876586", "url": "https://cs.wikipedia.org/wiki?curid=876586", "title": "Kanton Laloubère", "text": "Kanton Laloubère\n\nKanton Laloubère ( ) je francouzský kanton v departementu Hautes-Pyrénées v regionu Midi-Pyrénées. Tvoří ho osm obcí.\n\n"}
{"id": "876587", "url": "https://cs.wikipedia.org/wiki?curid=876587", "title": "Kanton Lannemezan", "text": "Kanton Lannemezan\n\nKanton Lannemezan ( ) je francouzský kanton v departementu Hautes-Pyrénées v regionu Midi-Pyrénées. Tvoří ho 26 obcí.\n\n"}
{"id": "876588", "url": "https://cs.wikipedia.org/wiki?curid=876588", "title": "Kanton Tarbes-1", "text": "Kanton Tarbes-1\n\nKanton Tarbes-1 ( ) je francouzský kanton v departementu Hautes-Pyrénées v regionu Midi-Pyrénées. Tvoří ho pouze část města Tarbes.\n"}
{"id": "876590", "url": "https://cs.wikipedia.org/wiki?curid=876590", "title": "Kanton Tarbes-2", "text": "Kanton Tarbes-2\n\nKanton Tarbes-2 ( ) je francouzský kanton v departementu Hautes-Pyrénées v regionu Midi-Pyrénées. Tvoří ho pouze část města Tarbes.\n"}
{"id": "876591", "url": "https://cs.wikipedia.org/wiki?curid=876591", "title": "Kanton Tarbes-3", "text": "Kanton Tarbes-3\n\nKanton Tarbes-3 ( ) je francouzský kanton v departementu Hautes-Pyrénées v regionu Midi-Pyrénées. Tvoří ho pouze část města Tarbes.\n"}
{"id": "876592", "url": "https://cs.wikipedia.org/wiki?curid=876592", "title": "Kanton Tarbes-4", "text": "Kanton Tarbes-4\n\nKanton Tarbes-4 ( ) je francouzský kanton v departementu Hautes-Pyrénées v regionu Midi-Pyrénées. Tvoří ho pouze část města Tarbes.\n"}
{"id": "876593", "url": "https://cs.wikipedia.org/wiki?curid=876593", "title": "Kanton Tarbes-5", "text": "Kanton Tarbes-5\n\nKanton Tarbes-5 ( ) je francouzský kanton v departementu Hautes-Pyrénées v regionu Midi-Pyrénées. Tvoří ho pouze část města Tarbes.\n"}
{"id": "876595", "url": "https://cs.wikipedia.org/wiki?curid=876595", "title": "Kanton Réalmont", "text": "Kanton Réalmont\n\nKanton Réalmont ( ) je francouzský kanton v departementu Tarn v regionu Midi-Pyrénées. Tvoří ho 16 obcí.\n\n"}
{"id": "876597", "url": "https://cs.wikipedia.org/wiki?curid=876597", "title": "Ernst Friedrich Benda", "text": "Ernst Friedrich Benda\n\nErnst Friedrich Benda (1749, Berlín – 1785, Berlin) byl houslista z muzikantské rodiny Bendů. Jeho otcem byl Josef Benda, houslista a kapelník pruské dvorské kapely v Berlíně.\n\nErnst Fridrich Benda se v roce 1766 stal houslistou v pruské dvorské (královské) kapele, kterou vedl jeho otec. Hudbu nikdy neskládal, ale ovlivnil berlínský hudební život tím, že spolu s přítelem, houslistou Karlem Ludwigem Bachmannem, založil tradici pravidelných koncertů. Tyto Liebhaber Koncerten (\"Koncerty milovníků hudby\") se konaly od října do května každý pátek v podvečer a od června do září vždy první pátek v měsíci.. Koncerty pokračovaly pod Bachmannovým vedením i po předčasné smrti Ernsta Fridricha Bendy a představily berlínskému publiku řadu nejnovějších skladeb německých skladatelů té doby.\n\n"}
{"id": "876599", "url": "https://cs.wikipedia.org/wiki?curid=876599", "title": "Číselné těleso", "text": "Číselné těleso\n\nČíselné těleso (případně algebraické číselné těleso) je pojem z matematiky, zejména z algebry a teorie čísel. Rozumí se jím libovolné nadtěleso konečného stupně (a tedy algebraické) k tělesu racionálních čísel. Jedná se o jeden ze základních pojmů algebraické teorie čísel.\n\nProtože se jedná o konečné rozšíření, jedná se o rozšíření algebraické. Proto jsou prvky číselných těles pouze algebraická čísla. Každé algebraické rozšíření ovšem není konečné a proto ani každé algebraické rozšíření racionálních čísel není číselným tělesem: příkladem je těleso všech algebraických čísel.\n\nProtože se jedná o konečné rozšíření, je možné na číselné těleso pohlížet jako na vektorový prostor konečné dimenze nad racionálními čísly.\n\n"}
{"id": "876601", "url": "https://cs.wikipedia.org/wiki?curid=876601", "title": "Puerto Montt", "text": "Puerto Montt\n\nPuerto Montt je přístavní město v jižní části Chile, středisko provincie Llanquihue (nazvané podle stejnojmenného jezera) a regionu Los Lagos. Na území obce o rozloze 1673 km² žije , tedy přibližně 27 % populace celého regionu Los Lagos. Tvoří konurbaci společně s městem Puerto Varas.\n\nMěsto má příznivou a strategickou polohu v zálivu Reloncaví, chráněném ostrovem Tenglo. Panuje zde přímořské klima s velkým srážkovým úhrnem (1910 mm ročně), přičemž deštivých dnů je zde průměrně 222 v roce.\n\nZdejší přístav je branou, která spojuje střed a sever země s jižními regiony Aysén a Magallanes. Funguje zde také mezinárodní letiště El Tepual. Končí zde železniční trať ze Santiaga, uvedená do provozu roku 1912 jako jedna z nejjižnějších na světě, nicméně úsek připojující Puerto Montt je v současnosti bez osobní dopravy. Důležitým ekonomickým odvětvím je zde rybolov orientovaný na lososy.\n\nMěsto bylo založeno roku 1853, v době, kdy sem proudilo velké množství imigrantů, zejména německého původu. Je zde k vidění pomník stého výročí německého osidlování (1852–1952). Název město dostalo na počest tehdejšího chilského prezidenta Manuela Montta. Od správní reformy z roku 1974 je sídlem regionu.\n\n4. března 1969, za vlády křesťanskodemokratického prezidenta Montalvy, se zde 90 rodin bez přístřeší pokusilo obsadit neobydlené pozemky, aby si zde zbudovali nouzová obydlí. Ministr vnitra Pérez Zujovic dal rozkaz k vyklizení, které skončilo masakrem, při němž bylo policisty zabito 11 převážně mladých osob a jedno nemluvně. Tyto události připomíná v jedné ze svých písní Víctor Jara.\n\n"}
{"id": "876603", "url": "https://cs.wikipedia.org/wiki?curid=876603", "title": "Sněhová vločka (rozcestník)", "text": "Sněhová vločka (rozcestník)\n\nSněhová vločka může označovat více věcí:\n\n"}
{"id": "876604", "url": "https://cs.wikipedia.org/wiki?curid=876604", "title": "Šlisselburg", "text": "Šlisselburg\n\nŠlisselburg ( , , , ), v letech 1944-1992 Petrokreposť (rusky \"Петрокрепость\"), je město v Leningradské oblasti Ruské federace. Leží na levém břehu Něvy při jejím výtoku z Ladožského jezera přičemž k němu patří i stejnojmenná pevnost na ostrově uprostřed Něvy, která je od roku 1990 zařazena na seznam Světového dědictví UNESCO.\n\nV roce 2010 měl Šlisselburg zhruba 13 tisíc obyvatel.\n\nPrvní opevnění zde zbudovali Švédové v roce 1299. V roce 1323 zde pro Novgorodskou republiku postavil dřevěnou pevnost Jurij III. Daniilovič a pojmenoval ji \"Orešek\" (\"Орешек\"). Měla hlídat jak přístup do Novgorodu, tak cestu k Baltskému moři. V pevnosti byla téhož roku podepsána první mírová smlouva mezi Švédskem a Novgorodem.\n\nV letech 1348–1352 se pevnosti krátce zmocnil Magnus IV. Švédský.\n\nV roce 1352 pak pevnost znovu vystavěl arcibiskup Vasilij Kalika.\n\nV roce 1611 pevnost v rámci ingrijské války opět dobyli Švédové a zůstala v jejich moci až do roku 1702, kdy ji v rámci severní války získal za cenu těžkých ztrát Petr I. Veliký.\n\nRuskému impériu pak pevnost sloužila jako vězení: Byl zde mimo jiné vězněn Michail Alexandrovič Bakunin. Také zde byl v roce 1764 zavražděn\nIvan VI. Antonovič a v roce 1887 zde byl oběšen Alexandr Iljič Uljanov, starší bratr Vladimira Iljiče Lenina.\n\n"}
{"id": "876607", "url": "https://cs.wikipedia.org/wiki?curid=876607", "title": "Schlüsselburg", "text": "Schlüsselburg\n\nSchlüsselburg může být:\n\n\n"}
{"id": "876609", "url": "https://cs.wikipedia.org/wiki?curid=876609", "title": "Tartan", "text": "Tartan\n\nTartan je druh umělého povrchu, který sestává asi z 50 % z polyisokyanátů a asi z 50 % z plniv a barviv. Většinou se nachází na atletických stadionech. \n"}
{"id": "876614", "url": "https://cs.wikipedia.org/wiki?curid=876614", "title": "Havajská republika", "text": "Havajská republika\n\nHavajská republika byl stát rozkládající se na Havajských ostrovech mezi lety 1894–1898. Kromě stávajícího státu Havaj zahrnovala Havajská republika i Palmyru.\n\nV roce 1893 bylo Havajské království svrženo invazí zahraničních sil, spojených zejména s americkými plantážníky na ostrovech a tvořených primárně armádou Spojených států. Původně byla plánována revoluce na Havaji, která měla rovnou vést k anexi ostrovů Spojenými státy, jenže zastánce anexe, prezident Spojených států Benjamin Harrison prohrál volby v roce 1893 a místo něj nastoupil antiimperialistický Grover Cleveland, který okamžitě po svém nástupu do úřadu začal aktivně pracovat proti anexi. Ratifikace smlouvy o anexi byla v době Clevelandova zvolení již projednávána v Kogresem Spojených států, ale prezident po osobním apelu princezny Victorie Kaiulani, jednající v zastoupení své svržené a uvězněné tety, havajské královny Liliuokalani, proces ratifikace zastavil a nařídil vyšetřování.\n\nCleveland se postupně začal veřejně i neveřejně snažit o obnovu havajské monarchie, což vyděsilo revoluční prozatímní vládu, která si zároveň uvědomila, že minimálně do skončení Clevelandova funkčního období k žádné anexi Spojenými státy nedojde. Na 30. května 1894 bylo prozatímní vládou svoláno Ústavodárné shromáždění, které vypracovalo havajskou ústavu. 4. července 1894 byla vyhlášena Havajská republika.\n\nRobert William Wilcox byl domorodý Havajčan, voják a politik, který v roce 1895 vedl pokus havajských royalistů a vlastenců o znovunastolení havajské monarchie. Wilcoxova skupina dostala materiální podporu z USA, zejména ze San Francisca. Povstání ale ztroskotalo díky předčasné potyčce s policií v Honolulu, po kterém následovala jen drobná střetnutí, a většina povstalců byla pozatýkána.\n\nV roce 1897 demokrat Grover Cleveland neobhájil svůj mandát v prezidentských volbách a do úřadu nastoupil republikán William McKinley. Následně Havajská republika ze své strany okamžitě reiniciovala jednání o připojení ke Spojeným státům, která trvala až do léta 1898. V roce 1898 již projevovaly zájem o anexi ostrovů také Spojené království, Japonsko a Francie, navíc od dubna 1898 probíhala Španělsko-americká válka. 16. června 1898 byla podepsána nová smlouva o anexi. Senát Spojených států se ale zdráhal smlouvu ratifikovat, zejména i v důsledku protestní petice podepsané 38 000 havajskými obyvateli. Situace byla vyřešena Newlandsovou rezolucí, společnou rezolucí schválenou 4. července 1898 Senátem Spojených států v poměru 41:21 a Sněmovnou reprezentantů v poměru 209:91 a podepsanou prezidentem McKinleym 7. července 1898. Samotný akt začlenění Havaje do Spojených států proběhl vztyčením jejich vlajky nad královským palácem Iolani 12. srpna 1898.\n"}
{"id": "876617", "url": "https://cs.wikipedia.org/wiki?curid=876617", "title": "Sterling (Oklahoma)", "text": "Sterling (Oklahoma)\n\nSterling je město v okrese Comanche County ve státě Oklahoma ve Spojených státech amerických. K roku 2010 zde žilo 793 obyvatel. S celkovou rozlohou 2,1 km² byla hustota zalidnění 380 obyvatel na km².\n"}
{"id": "876618", "url": "https://cs.wikipedia.org/wiki?curid=876618", "title": "Sterling (New York)", "text": "Sterling (New York)\n\nSterling je město v okrese Cayuga County ve státě New York ve Spojených státech amerických. K roku 2000 zde žilo 3 040 obyvatel. S celkovou rozlohou 122,1 km byla hustota zalidnění 25,8 obyvatel na km.\n\nMěsto leží na březích jezera Ontario severozápadně od města Syracuse.\n"}
{"id": "876619", "url": "https://cs.wikipedia.org/wiki?curid=876619", "title": "Sterling (Kansas)", "text": "Sterling (Kansas)\n\nSterling je město v okrese Rice County ve státě Kansas ve Spojených státech amerických. K roku 2010 zde žilo 2 328 obyvatel. S celkovou rozlohou 4,43 km² byla hustota zalidnění 525,5 obyvatel na km².\n"}
{"id": "876620", "url": "https://cs.wikipedia.org/wiki?curid=876620", "title": "Sterling (Colorado)", "text": "Sterling (Colorado)\n\nSterling je správní město okresu Logan County ve státě Colorado ve Spojených státech amerických. K roku 2010 zde žilo 14 777 obyvatel. S celkovou rozlohou 17,8 km² byla hustota zalidnění 747,25 obyvatel na km².\n"}
{"id": "876622", "url": "https://cs.wikipedia.org/wiki?curid=876622", "title": "Ignacio Carrasco de Paula", "text": "Ignacio Carrasco de Paula\n\nProfesor Ignacio Carrasco de Paula (* 25. října 1937 Barcelona) je španělský katolický biskup (od 2010), lékař, filosof a teolog spojený s Opus Dei. Od roku 2010 je předsedou Papežské akademie pro život.\n\nDříve byl rektorem Papežské univerzity svatého Kříže v Římě (1984-1994), děkanem Fakulty morální teologie téže školy (1994-2002), profesorem bioetiky na Lékařské fakultě Katolické univerzity Nejsvětějšího Srdce (2002-2009) a kancléřem Papežské akademie pro život (2005-2010).\n\n"}
{"id": "876624", "url": "https://cs.wikipedia.org/wiki?curid=876624", "title": "Sterling (Connecticut)", "text": "Sterling (Connecticut)\n\nSterling je město v okrese Windham County ve státě Connecticut ve Spojených státech amerických. K roku 2005 zde žilo 3 519 obyvatel. S celkovou rozlohou 70,7 km² byla hustota zalidnění 50 obyvatel na km².\n"}
{"id": "876627", "url": "https://cs.wikipedia.org/wiki?curid=876627", "title": "Sterling (Massachusetts)", "text": "Sterling (Massachusetts)\n\nSterling je město v okrese Worcester County ve státě Massachusetts ve Spojených státech amerických. V roce 2010 zde žilo 7 808 obyvatel. S celkovou rozlohou 81,1 km² byla hustota zalidnění 95 obyvatel na km².\n"}
{"id": "876628", "url": "https://cs.wikipedia.org/wiki?curid=876628", "title": "Valle de Sula", "text": "Valle de Sula\n\nValle de Sula (Údolí Sula) je rozlehlé aluviální údolí na severozápadě Hondurasu. Údolím protékají řeky Ulúa a Chamelecón, které se vlévají do Honduraského zálivu. Panuje tu tropické klima s průměrnou roční teplotou 26 °C a střídáním období dešťů a období sucha. Průměrný roční srážkový úhrn je 1370 mm.\n\nÚdolí hraje významnou roli v ekonomice celého státu. Nachází se zde mnoho měst, mezi nimiž dominuje San Pedro Sula, kterému je přezdíváno „průmyslové hlavní město Hondurasu“. Dalším důležitým městem je Puerto Cortés - největší honduraský přístav. Do metropolitní oblasti „Valle de Sula“, jejímž přirozeným centrem je San Pedro Sula, náleží celkem 20 obcí z departementů Cortés, Atlántida, Santa Bárbara a Yoro. V oblasti se vytváří více jak 60 % veškerého HDP Hondurasu.\n"}
{"id": "876629", "url": "https://cs.wikipedia.org/wiki?curid=876629", "title": "Jurij Michajlovič Lotman", "text": "Jurij Michajlovič Lotman\n\nJurij Michajlovič Lotman (; 28. února 1922, Petrohrad – 28. října 1993, Tartu) byl sovětský sémiotik, literární a kulturní teoretik estonské národnosti a židovského původu.\n\nStudoval filologii na Leningradské státní univerzitě, mimo jiné u Vladimira Proppa. Jeho studia přerušila druhá světová válka, do jejíchž bojů Lotman zasáhl v řadách Rudé armády jako radiotelegrafista u dělostřelectva. Po válce dokončil studia, nicméně v 50. letech narazil na univerzitě na částečně oficiální antisemitismus. Stáhl se tedy na univerzitu v estonském Tartu. Zde založil tzv. tartusko-moskevskou sémiotickou školu. Časopis Труды по знаковым системам, který univerzita v Tartu vydávala od roku 1964 je někdy označován za první sémiotický časopis na světě. Škola byla nejprve ovlivněna zejména strukturalismem a ruským formalismem, později vyvinula svébytnější přístup k analýze kulturních textů a artefaktů (od filmu a literatury až po robotiku), zejména poté, co Lotman v 80. letech přišel s konceptem tzv. sémiosféry.\n\n\n\n\n"}
{"id": "876630", "url": "https://cs.wikipedia.org/wiki?curid=876630", "title": "Gabriela Kalábková", "text": "Gabriela Kalábková\n\nGabriela Kalábková (* 24. dubna 1976 Brno) je česká politička ČSSD, v letech 2006 až 2010 a krátce v roce 2013 poslankyně Parlamentu ČR.\n\nBydlí v Praze. Podle údajů z roku 2006 byla svobodná a měla jedno dítě. Absolvovala ekonomickou fakultu Vysoké vojenské školy ve Vyškově (obor personální řízení), kam se podle svých slov zapsala proto, že tato škola jako jediná tehdy nabízela tento obor. Od roku 1998 je členkou ČSSD, kam vstoupila na doporučení svého přítele. Tehdy pracovala jako referentka na Ministerstvu obrany a ještě dálkově studovala vojenskou školu ve Vyškově. I později působila na různých úřednických pozicích na Ministerstvu životního prostředí a do roku 2006 i na Úřadu vlády jako zástupkyně ředitele kabinetu premiéra Jiřího Paroubka. Působila jako předsedkyně Mladých sociálních demokratů na Praze 5. V roce 2006 je řazena mezi blízké spolupracovníky Jiřího Paroubka.\n\nV komunálních volbách roku 2002, komunálních volbách roku 2006 a komunálních volbách roku 2010 neúspěšně kandidovala do zastupitelstva městské části Praha 5 za ČSSD. Profesně se uvádí k roku 2002 jako státní zaměstnankyně, v roce 2006 coby poslankyně a roku 2010 jako ekonomka.\n\nVe volbách v roce 2006 byla zvolena do poslanecké sněmovny za ČSSD (volební obvod Praha). Kandidaturu do sněmovny ji nabídl Jiří Paroubek a prosadil její zařazení na kandidátní listinu. Znali se z předchozí práce a oba byli členy stejné místní organizace ČSSD. Byla místopředsedkyní sněmovního výboru pro evropské záležitosti a členkou hospodářského výboru. Ve sněmovně setrvala do voleb roku 2010.\n\nPoté co byl její stranický kolega Stanislav Křeček zvolen zástupcem veřejného ochránce práv a jeho poslanecký mandát tím zanikl, stala se Gabriela Kalábková dne 5. dubna 2013 jako jeho náhradnice znovu poslankyní. Post zastávala do rozpuštění Sněmovny 28. srpna 2013.\n\nV roce 2017 navázala partnerský vztah s bývalým premiérem ČR Jiřím Paroubkem.\n"}
{"id": "876634", "url": "https://cs.wikipedia.org/wiki?curid=876634", "title": "Čert ví proč", "text": "Čert ví proč\n\nČert ví proč může být:\n\n"}
{"id": "876635", "url": "https://cs.wikipedia.org/wiki?curid=876635", "title": "Meyer Howard Abrams", "text": "Meyer Howard Abrams\n\nMeyer Howard Abrams (23. července 1912 – ) byl americký literární teoretik židovského původu. Od roku 1945 byl profesorem Cornell University. Znám je především svými pracemi věnovanými romantismu, k nejznámějším patří kniha \"The Mirror and the Lamp\". Byl editorem známé učebnice \"The Norton Anthology of English Literature\". K jeho žákům patřili například Harold Bloom či Eric Donald Hirsch. Roku 2012 se dožil sta let.\n\nVšechna literární díla, beletristická i vědecká, mohou být dle Abramse zařazena do jedné ze čtyř kategorií:\n\nLawrence Lipking (ed): \"High Romantic Argument: Essays for M. H. Abrams\", Cornell University Press, 1981.\n\n\n \n"}
{"id": "876638", "url": "https://cs.wikipedia.org/wiki?curid=876638", "title": "Čert ví proč (film)", "text": "Čert ví proč (film)\n\nČert ví proč je slovensko-německo-česká filmová pohádka z roku 2003 režiséra Romana Vávry. Film byl natáčen na hradech hradě Lipnice nad Sázavou, Pernštejn a Grabštejn. Film byl v kinech premiérově uveden 27. února 2003. Televizní premiéra se odehrála na stanici ČT1 24. prosince 2004, kdy byl odvysílán jako štědrovečerní pohádka České televize.\n\nKrál Dobromil je na cestách. Správu království svěřil ministrovi, který chce ve spolupráci s Luciferem ožebračit a ovládnout království. Dření obyvatel z kůže v tomto království pomocí vzrůstajících daní dohání obyvatelstvo k exilu z království. Škrt přes rozpočet spiklencům by však mohl udělat sňatek jednorozené princezny Aničky s bohatým ženichem. Král se vrací z cest a nachází zbídačené království. Aby zachránil co se dá, rozhodne se upsat svou duši peklu. Pekelný úpis není příliš dobré řešení. Podobnou fintou se Lucifer zmocnil i vedlejšího království, odkud pochází princ Filip, který je nápadníkem princezny Aničky. Filipovi se podaří obelstít Lucifera, osvobodit obě království a pojmout Aničku za ženu.\n"}
{"id": "876641", "url": "https://cs.wikipedia.org/wiki?curid=876641", "title": "Římskokatolická farnost Novosedlice", "text": "Římskokatolická farnost Novosedlice\n\nŘímskokatolická farnost Novosedlice je územní společenství římských katolíků v Novosedlicích a okolí. Organizačně spadá do teplického vikariátu, který je jedním z deseti vikariátů litoměřické diecéze.\n\nZaložení kostela, resp. kaple, v Novosedlicích spadá do roku 1126, kdy vtrhla do Čech německá vojska. Právě v místech, kde 18. února 1126 zvítězil v bitvě Soběslav I. nad králem Lotharem, byla z vděčnosti za toto vítězství postavena kaple.\n\nKostel sv. Valentina, patrona proti padoucnici, pochází z druhé poloviny 15. století, věž byla přistavěna asi roku 1603. Z tohoto období pocházel také veliký zvon. Druhý zvon byl ulit z roku 1786, oba byly zničeny za druhé světové války.\n\nV roce 1384 je v Novosedlicích doložena plebanie. Za dob reformace byl spravován luteránskými pastory. V letech 1614–1685 není v matrikách zapsán jmenovitě žádný farář. Roku 1678 byl v Teplicích označen jako novosedlický farář Georg Ludwig Mikner von Mückental. Farní kostel sv. Valentina v dnešní podobě byl vybudován stavitelem Lagrerem z Teplic v roce 1710. Opravován byl v letech 1714, 1857, 1892 a 1970.\n\n1678–1787 byly Novosedlice spravovány teplickými faráři, kostel byl pouze filiálním kostelem. Roku 1787 císař Josef II. povýšil Novosedlice na samostatnou faru a byl pro místo jmenován kněz.\nVedle kostela stojí zvonice, která mívala 3 zvony. Největší byl z roku 1602, střední z roku 1768 a malý z roku 1867. Ten nemá žádný nápis. Střední zvon nese nápis: „Tutit me in Kühner pragne 1786“. „Sanktusglöckchen“ před lety praskl a byl sundán. Samostatně stojící zvonice byla opravena z venku a dána nová šindelová střecha v roce 1969. V roce 1970 byl instalován zvon z evangelické (bývalé) modlitebny v Dubí.\n\nKostel má 3 oltáře a varhany od Franze Predigera z Albrechtsdorfu z roku 1860. Kolem kostela byl hřbitov, do roku 1870 zde byli pohřbíváni všichni zdejší obyvatelé. Ve stejném roce byl založen nový hřbitov. Zde byli pochováváni lidé z 10 přilehlých obcí a platili za to daně. Čtyřikrát byl rozšířen a má rozlohu 2 ha 65 a 64 m². Roku 1899 byl starý hřbitov opuštěn.\n\nV letech 1883–84 byla postavena nová budova fary. Chatrná stará budova nemohla být již obývána. Než byla postavena nová, byla fara v čísle 48 (dnes hospoda U Zastávky). U staré fary byla stodola, tzn. že k faře kdysi patřila i pole. K faře patří nyní jedině tzv. Kostelní pole. Roku 1854 byla farní budova opravována a na zahradě byla zřízena nová studně.\n\nRoku 1855 se zřítila část střechy, hned poté, co kostel opustili poslední věřící.\n\nVe svatovalentinském týdnu věřící vzývali patrona kostela sv. Valentina, aby je chránil před nemocemi. Kostel v tuto dobu navštěvovali věřící z blízkého i dalekého okolí. Postupně tato tradice ustupovala.\nFarnost má dodnes vlastního duchovního správce.\n\nZ důvodu efektivity duchovní správy byl vytvořen \"farní obvod\" (kolatura) sestávající se z přidružených farností spravovaných excurrendo z Novosedlic. Jsou to:\n\n"}
{"id": "876650", "url": "https://cs.wikipedia.org/wiki?curid=876650", "title": "Sterling (Nebraska)", "text": "Sterling (Nebraska)\n\nSterling je vesnice v okrese Johnson County ve státě Nebraska ve Spojených státech amerických. K roku 2010 zde žilo 476 obyvatel. S celkovou rozlohou 1,06 km byla hustota zalidnění 449 obyvatel na km.\n"}
{"id": "876651", "url": "https://cs.wikipedia.org/wiki?curid=876651", "title": "Sterling (Michigan)", "text": "Sterling (Michigan)\n\nSterling je vesnice v okrese Arenac County ve státě Michigan ve Spojených státech amerických. K roku 2010 zde žilo 530 obyvatel. S celkovou rozlohou 2,54 km² byla hustota zalidnění 208,66 obyvatel na km².\n"}
{"id": "876660", "url": "https://cs.wikipedia.org/wiki?curid=876660", "title": "Zdeněk Kotouš", "text": "Zdeněk Kotouš\n\nZdeněk Kotouš (* 28. srpna 1966) je český politik ČSSD, v letech 2007-2010 poslanec Parlamentu ČR.\n\nV komunálních volbách roku 1994, komunálních volbách roku 2002 a komunálních volbách roku 2006 neúspěšně kandidoval do zastupitelstva města Kostelec nad Černými lesy za ČSSD. Profesně se uvádí jako podnikatel. V roce 2007 se uvádí jako předseda Okresního výkonného výboru ČSSD Kolín a jednatel stavební firmy z Kostelce nad Černými Lesy.\n\nVe volbách v roce 2006 kandidoval do poslanecké sněmovny za ČSSD (volební obvod Středočeský kraj). Nebyl zvolen, ale do sněmovny nastoupil dodatečně v lednu 2007 jako náhradník. Poslanec František Vnouček, který byl dlouhodobě nemocný, tehdy narychlo rezignoval na poslanecký mandát, protože ČSSD chtěla před hlasováním o důvěře vládě Mirka Topolánka a dalšími klíčovými hlasováními maximalizovat počet svých hlasujících poslanců. Kotouš se tehdy uvádí jako podnikatel ve stavebnictví. Byl členem sněmovního petičního výboru. Ve sněmovně setrval do voleb roku 2010.\n"}
{"id": "876664", "url": "https://cs.wikipedia.org/wiki?curid=876664", "title": "Sam Claflin", "text": "Sam Claflin\n\nSamuel George \"Sam\" Claflin (* 27. června 1986, Ipswich, Anglie, Spojené království) je britský herec.\n\nMezi jeho nejznámější role patří Philip Swift ve filmu \"\", William ve \"Sněhurce a lovci\" či Finnick Odair ve filmech \"\", \"\" a \"\". V roce 2014 ztvárnil Alexe ve filmu \"S láskou, Rosie\" a o dva roky později Willa ve snímku \"Než jsem tě poznala\".\n\nNarodil se v Anglii, v městě Ipswich. Jeho otec Mark je účetní a finanční manažer pro charitativní rozhlasovou stanici a jeho matka Sue je třídní asistentka. Navštěvoval střední školu Costessey High v Norwichi a byl členem školního fotbalového družstva. V roce 2003 začal studovat múzická umění na Norwich City College a poté vystudoval Londýnskou akademii hudebních a dramatických umění.\n\nV roce 2010 se objevil v televizních seriálech \"Pilíře Země\" a \"Any Human Heart\". V dubnu 2010 byl obsazen do role Phillipa Swifta do filmu \"\", čtvrtém pokračování filmové série \"Piráti z Karibiku\".\n\nV březnu 2011 byl obsazen do role Thomase do filmu \"The Seventh Son\", ale z neznámých důvodů z filmu vypadl a nahradil ho Ben Barnes. V dubnu 2011 ztvárnil roli fotbalisty Duncana Edwardse v televizním dramatu BBC, \"United\", které se točí ohledně leteckého neštěstí v Mnichově v roce 1958, ve kterém byl Edwards smrtelně zraněn. Hrál vedlejší roli Williama, Sněhurčina kamaráda z dětství, ve filmu \"Sněhurka a lovec\", z roku 2012. Za roli získal nominaci na cenu Teen Choice Awards. V květnu 2012 byl obsazen do hlavní role ve snímku \"Tichý experiment.\"\n\nV srpnu 2012 byl potvrzen do role Finnicka Odaira v pokračování filmu \"Hunger Games\", s názvem \"\". Premiéra filmu se konala v listopadu roku 2013 a od kritiků obdržel za roli pozitivní ohlas. Finnicka si znovu zahrál v pokračování filmu \". \"Film měl premiéru v listopadu roku 2014 a poslední film z filmové série \"\" měl premiéru v listopadu roku 2015.\n\nV únoru roku 2013 bylo oznámeno, že získal roli Alexe v filmové adaptaci stejnojmenné novely do Cecelie Ahern \"S láskou, Rosie\". Následující měsíc se objevil v televizním filmu \"Smrt si říká malárie\" jako Ben, po boku Hilary Swank. Film vysílala stanice BBC One.\n\nV roce 2011 začal chodit s britskou herečkou Laurou Haddock. Po dvou letech dlouhých zásnub se pár v červenci roku 2013 vzal. Jejich první syn se narodil v prosinci 2015 a dcera se jim narodila v roce 2018\n\n"}
{"id": "876670", "url": "https://cs.wikipedia.org/wiki?curid=876670", "title": "Mistrovství světa v ledním hokeji žen 2013", "text": "Mistrovství světa v ledním hokeji žen 2013\n\nMistrovství světa v ledním hokeji žen 2013 se konalo od 2. dubna do 9. dubna 2013 v kanadské Ottawě.\n\nČtveřice nejlepších týmů z minulého mistrovství byla nasazena do základní skupiny A a zbylá čtveřice do skupiny B. Ve skupinách se utkal klasicky každý s každým. První dva týmy skupiny A postoupily přímo do semifinále. Týmy na třetím a čtvrtém místě skupiny A a první dva ze skupiny B postoupili do čtvrtfinále. Poslední dva týmy ze skupiny B se utkaly v sérii na dva vítězné zápasy o udržení. Poražení čtvrtfinalisté hrají o 5. místo, poražení semifinalisté o 3. místo.\n\nVšechny časy jsou místní (UTC-4).\n\nVšechny časy jsou místní (UTC-4).\n\nHrálo se na dva vítězné zápasy.\n\nVšechny časy jsou místní (UTC-4).\n\n\" prohrálo sérii o udržení 0:2 na zápasy a sestoupilo do skupiny A 1. divize.\"\n\nVšechny časy jsou místní (UTC-4).\n\n\n\n\n\n\n\n"}
{"id": "876675", "url": "https://cs.wikipedia.org/wiki?curid=876675", "title": "Hardwarový keylogger", "text": "Hardwarový keylogger\n\nHardwarové keyloggery se používají pro zachytávání stisků kláves, což je metoda, kterou lze získat například citlivá hesla uživatelů. Tyto keyloggery mohou být implementovány na úrovni BIOS firmwaru, nebo skrze zařízení připojené mezi klávesnicí a základní deskou. Veškerá aktivita klávesnice se pak ukládá na vnitřní paměť keyloggeru.\n\nHardwarové keyloggery mají výhodu oproti softwarovým v tom, že začínají zaznamenávat jednotlivé stisky již po zapnutí počítače (takže jsou schopné odchytit i hesla do BIOSu nebo pro šifrovací software disku).\nVšechny hardwarové keyloggery mají společné následující:\n\nSoftwarový keylogger je však snadněji do zařízení zavádí (například přes internet), oproti hardwarovému keyloggeru, který vyžaduje fyzický přístup k zařízení.\n\nObecně jsou nahraná data získána napsáním speciálního hesla do textového editoru. Hardwarový keylogger zapojený mezi klávesnicí a počítačem speciální heslo rozpozná a vypíše do textového editoru menu, přes které ho můžete ovládat. Některé keyloggery poskytují vysokorychlostní stažení dat pro urychlení procesu získání uložených dat; může být provedeno skrze USB mass-storage nebo skrze USB nebo sériový download adaptér. \n\nKapacita paměti hardwarového keyloggeru se typicky pohybuje od několika kilobajtů až po několik gigabajtů, kde s každým stiskem klávesy se typicky zabere jeden bajt paměti.\n\nNejefektivnější protiopatření je zamezení fyzického přístupu k citlivým počítačům (např. do serverovny). Vizuální inspekce je poté nejjednodušší možnost, jak nainstalovaný hardwarový keylogger odhalit. Existuje ovšem i několik technik, které umožňují odhalit hardwarové keyloggery pomocí softwaru. \n\nV případech, kdy je počítačová skříň schovaná na nedostupném místě (například na veřejných stáncích, kde je skříň uzamčená mimo dohled a pouze myš, klávesnice a monitor jsou dostupné uživateli), se může uživatel pokusit překazit zaznamenávání citlivých dat na potenciální keylogger následující technikou. Napíše kus svého hesla do formuláře, přepne se do textového editoru, napíše několik náhodných znaků, přepne se zpět do zadávání hesla, kde napíše další část svého hesla a tak dále. Keylogger poté zachytí nesrozumitelný mix hesla a náhodných znaků.\n\nHlavní riziko spojené s používáním hardwarových keyloggerů je nutnost získat dvojnásobný fyzický přístup k počítači. Nejdříve k instalaci keyloggeru, a poté k jeho získání. Navíc, pokud oběť keylogger odhalí, může sestavit past na chycení osoby, která keylogger nainstalovala. Pastí může být nainstalovaná kamera v okolí počítače nebo může být v objektu zaznamenáno použití přístupové karty pachatele v době, kdy došlo u počítače k odstranění keyloggeru.\n\n"}
{"id": "876676", "url": "https://cs.wikipedia.org/wiki?curid=876676", "title": "Lány (Lednicko-valtický areál)", "text": "Lány (Lednicko-valtický areál)\n\nLovecký zámeček Lány je nejjižnější salet Lednicko-valtického areálu. Stojí na katastru Břeclavi v oboře Soutok, v lužních lesích nivy Moravy a Dyje, necelý kilometr od hranice s Rakouskem. Je chráněn jako kulturní památka České republiky.\n\nZámeček nechal postavit v letech 1810-1812 kníže Jan I. z Lichtenštejna a jeho realizací byl pověřen Josef Hardtmuth. V 60. letech 19. století pak okolo zámku vznikla obora, ve které Lichtenštejnové chovali jeleny a daňky. Po roce 1945 se zámek ocitl v hraničním pásmu se zákazem vstupu a byl zpustošen armádou. V současné době je rekonstruovaný zámeček v soukromém vlastnictví a veřejnosti nepřístupný.\n\nJedná se patrovou budovu vystavěnou v duchu empíru na půdorysu obdélníka. Jednoduché střízlivé výzdobě vévodí půlkruhový pavilon s pilíři na jihozápadní straně.\n\nLokalita je dostupná z Břeclavi nebo Lanžhota několika asfaltovými cestami (vjezd motorových vozidel jen na povolení), vede sem Břeclavská cyklostezka a NS Pohansko, která vede i okolo zámečku Pohansko a stejnojmennou archeologickou lokalitou.\n\n"}
{"id": "876677", "url": "https://cs.wikipedia.org/wiki?curid=876677", "title": "Kynžvartská daguerrotypie", "text": "Kynžvartská daguerrotypie\n\nKynžvartská daguerrotypie je jedna z prvních daguerrotypií, kterou pořídil francouzský vynálezce Louis Daguerre a zachytil na ni motiv svého uměleckého ateliéru. Osobně ji s vlastnoručním věnováním daroval kancléři Metternichovi roku 1839, ve stejném roce, kdy byla daguerrotypie patentována. Je majetkem státu, zavedená v mobiliárním fondu Kynžvart (inventární čísla KY 1550a a KY 1550b), a v roce 2006 byla prohlášena za movitou národní kulturní památku a zařazena do příslušného seznamu. V dubnu 2018 byla fotografie zapsána na prestižní seznam dokumentů UNESCO Paměť světa.\n\nDaguerre při snímání nepoužil zrcadla, neboť nápis na štítku u zavěšeného obrazu v pozadí je stranově převrácený. Podle používané tradice velikostí štítků na rámech starých pláten je možné spočítat, že socha stojící postavy je přibližně 160 cm vysoká. Pražské Národní technické muzeum se zabývalo otázkou stáří této daguerrotypie: pokud ji Metternich vlastnil a v roce 1839 svému archiváři sděloval, že ji obdržel před vyhlášením vynálezu, měla by být tato dagguerotypie data staršího. Pokud je pravdou, že je autor rozeslal tehdy nejvýznamnějším postavám té doby a mělo by jich být přibližně 10 kusů. Rudolf Jung se přiklání k názoru, že je posílal všechny najednou, tedy i tuto do Kynžvartu. Pak by bylo nutné hovořit tak, že tato patří mezi 10 nejstarších a zachovaných fotografií, respektive daguerrotypií, na světě. Každopádně tuto Jung považuje za jednu z nejzdařilejších.\n\nProfesor Paul Rath, tehdejší kustod Metternichova kynžvartského zámeckého muzea, o ní píše:\n\nZapomenutý artefakt nalezl při průzkumu sbírek na zámku Kynžvart historik fotografie Rudolf Skopec kolem roku 1960.\n\nV současné době je zátiší součástí fotografické expozice Národního technického muzea v Praze, kde patří k nejcennějším exponátům.\n\n\n"}
{"id": "876680", "url": "https://cs.wikipedia.org/wiki?curid=876680", "title": "Oponice", "text": "Oponice\n\nOponice (do roku 1927 též Aponice; ) jsou obec na Slovensku. Leží na levém břehu Nitry v okrese Topoľčany v Nitranském kraji, asi 14 kilometrů jižně od Topoľčan. Nad obcí se táhne pohoří Tribeč s nejvyšším vrcholem Veľký Tribeč s výškou 829 m n. m. V roce 2011 zde žilo 869 obyvatel.\n\nObec je historicky spjata s hornouherským šlechtickým rodem Apponyiů. Krom jejich kaštelu mezi místní pamětihodností patří ještě Oponický hrad ze 13. století a farní kostel svatého Petra a Pavla.\n"}
{"id": "876682", "url": "https://cs.wikipedia.org/wiki?curid=876682", "title": "Yvona Kubjátová", "text": "Yvona Kubjátová\n\nYvona Kubjátová (* 10. září 1969 Olomouc) je česká politička, od dubna do června 2010 poslankyně Poslanecké sněmovny PČR, od roku 2008 zastupitelka Olomouckého kraje (z toho v letech 2008 až 2016 náměstkyně hejtmana), v letech 2002 až 2014 zastupitelka města Olomouc, členka ČSSD.\n\nAbsolvovala Univerzitu Palackého v Olomouci (obor pedagogika – sociální práce). V období let 1992-2008 pracovala na sociálně-zdravotním odboru Magistrátu města Olomouc, kde působila v oddělení sociálně právní ochrany dětí a mládeže a oddělení opatrovnictví.\n\nV komunálních volbách roku 1998 neúspěšně kandidovala do zastupitelstva města Olomouc za ČSSD. Zvolena sem byla v komunálních volbách roku 2002, komunálních volbách roku 2006 a komunálních volbách roku 2010. Profesně se k roku 1998 a 2002 uvádí jako sociální pracovník, následně k roku 2006 coby vedoucí pracovnice v sociální oblasti a v roce 2010 jako sociální pracovnice a náměstkyně hejtmana. Ve volbách v roce 2014 již nekandidovala.\n\nV krajských volbách roku 2008 byla zvolena do Zastupitelstva Olomouckého kraje za ČSSD. Mandát krajského zastupitele obhájila v krajských volbách roku 2012. Od roku 2008 byla náměstkyní hejtmana pro sociální záležitosti. Také v krajských volbách v roce 2016 obhájila za ČSSD mandát zastupitelky kraje, skončila však ve funkci náměstkyně hejtmana.\n\nVe volbách v roce 2006 kandidovala do poslanecké sněmovny za ČSSD (volební obvod Olomoucký kraj). Nebyla zvolena, do sněmovny ovšem zasedla dodatečně jako náhradnice v dubnu 2010 (poté co na mandát rezignoval Miloslav Vlček), tedy krátce před koncem funkčního období. Ve sněmovně se již do práce dolní komory parlamentu výrazně nezapojila a setrvala zde jen do voleb v roce 2010. Do sněmovny nastoupila s vědomím, že ve volbách roku 2010 nekandiduje a že tedy půjde o dočasnou záležitost. Hodlala se soustřeďovat na práci v krajské samosprávě („\"Tyto dvě funkce se nedají dost dobře zvládat, nekandiduji. Ale mandát přijmu a nepovažuji to jen za formalitu\".“)\n\nV lednu 2014 se o ní poté, co se vzdal nominace Petr Krčál, uvažovalo jako o ministryni práce a sociálních věcí ve vznikající vládě Bohuslava Sobotky.\n"}
{"id": "876684", "url": "https://cs.wikipedia.org/wiki?curid=876684", "title": "Miroslav Rutte", "text": "Miroslav Rutte\n\nMiroslav Rutte (10. července 1889, Praha – 24. listopadu 1954, Praha) byl český literární a divadelní kritik, esejista a publicista, dramatik, prozaik a básník, filmový estetik, autor filmových scénářů.\n\nNarodil se v Praze v rodině c.k. notáře Eugena Rutteho. Studoval na gymnáziu v Žitné ulici a v letech 1908–1914 na Filozofické fakultě Univerzity Karlovy v Praze. Po ukončení studia se posléze ujal jako sedmý v řadě divadelních referentů divadelní rubriky \"Národních listů\" a to po odchodu Otokara Fischera. Svůj první referát zde uveřejnil 5. ledna 1923. V Národních listech působil nepřetržitě až do válečných let .\n\n\n\n\n\n"}
{"id": "876690", "url": "https://cs.wikipedia.org/wiki?curid=876690", "title": "Berna Carrascová", "text": "Berna Carrascová\n\nBerna Carrascová ( , někdy též psána jako Carasco; 19. prosince 1914, San Bernardo − 7. července 2013) byla chilská šachistka. Jejím manželem byl Pedro Antonio Vladimiro Budinich Raguzin, se kterým měla dvě děti (dceru a syna).\n\nNa turnaji o titul mistryně světa v šachu roku 1939 v Buenos Aires získala bronzovou medaili, když skončila na třetím místě za vítěznou Věrou Menčíkovou a druhou Sonjou Grafovou.\n\nRoku 1954 jí FIDE udělila titul mezinárodní mistryně. Roku 1955 se probojovala do turnaje kandidátek mistrovství světa v Moskvě, kde však skončila na posledním dvacátém místě. Roku 1966 se jako jediná žena zúčastnila šachové olympiády v Havaně. Ještě roku 1979 se zúčastnila mezipásmového turnaje žen v Alicante, kde skončila šestnáctá.\n\nDo své smrti byla nejstarším žijícím nositelem nějakého titulu FIDE.\n\n"}
{"id": "876700", "url": "https://cs.wikipedia.org/wiki?curid=876700", "title": "Německo na Letních olympijských hrách 1932", "text": "Německo na Letních olympijských hrách 1932\n\nNěmecko na Letních olympijských hrách v roce 1932 reprezentovala výprava 143 sportovců (134 mužů a 9 žen) v 15 sportech.\n\n"}
{"id": "876703", "url": "https://cs.wikipedia.org/wiki?curid=876703", "title": "Lakušník Baudotův", "text": "Lakušník Baudotův\n\nLakušník Baudotův, někdy lakušník trojdílný (\"Batrachium baudotii\", syn.: \"Ranunculus baudotii\"), je druh rostliny z čeledi pryskyřníkovité (\"Ranunculaceae\").\n\nJedná se o jednoletou až vytrvalou vodní bylinu, která může po vyschnutí růst i na bahnitých substrátech. Lodyha je větvená a lysá, podle stanoviště může dorůstat délky 20−90 cm. Listy jsou střídavé, vyskytuje se zde heterofylie, vytváří se lupenité listy plovoucí na hladině (nebo u terestrických forem), čepele jsou na obrysu ledvinité 3 zřídka až 5 klané až sečné, obvykle více než do poloviny délky čepele (bráno odshora) členěná. Zato ponořené listy jsou zcela jiné, niťovité, několikrát dlanitosečné s niťovitými úkrojky. Na bázi listů jsou palisty. Květy jsou jednotlivé, oboupohlavné a pravidelné s víceméně kuželovitým květním lůžkem, vykvétají nad hladinou a jsou opylovány hmyzem (entomogamie). Plodní stopka bývá v době plodu asi 3–9 cm dlouhá. Kališních lístků je 5, jsou zelené až namodralé. Korunních je většinou také pět, jsou bílé, na bázi se žlutou skvrnou. Korunní lístky jsou asi 5,5–10 mm dlouhé, val kolem jamky nektária je půlměsíčitého tvaru. Tyčinek je asi 10–20, pestíků asi 30–70. Plodem je nažka, na vrcholu zakončená krátkým zobánkem, nažky jsou uspořádány na květním lůžku do souplodí. Nezralé nažky jsou vždy lysé a za zralosti mají úzký křídlatý lem. Plody se šíří vodou (hydrochorie). Počet chromozómů je 2n= 32, jedná se o tetraploid\n\nDruh je patrně rozšířen na většině území Evropy s přesahem do severní Afriky, větší koncentrace lokalit je při mořském pobřeží v severní Evropě.\nV České republice je to vzácný druh, který se zřídka vyskytuje v teplých oblastech Čech a na jižní Moravě. Vyhkedává vody s vyšší koncentrací solí. Je veden jako kriticky ohrožený druh flóry ČR, kategorie C1. Mnoho autorů lakušník Baudotův neuznává jako samostatný druh a dávají ho jako poddruh lakušníku štítnatého (\"Ranunculus peltatus\" subsp. \"baudotii\").\n\nJedná se o vodní rostlinu, která může po vyschnutí vegetovat i na obnažených dnech. Ve stojatých vodách často vytváří monodominantí porosty nebo porosty smíšené s jinými vodními rostlinami. Roste hlavně v mírně zasolených vodách teplých oblastí ČR. Je to typický druh vegetace vodních rostlin v mělkých, krátkodobě vysychajících vodách svazu \"Ranunculion aquatilis\", zvláště pak asociace \"Ranunculetum baudotii\".\n\n \n"}
{"id": "876711", "url": "https://cs.wikipedia.org/wiki?curid=876711", "title": "Vittore Carpaccio", "text": "Vittore Carpaccio\n\nVittore Carpaccio (kolem roku 1465 – 1525/1526) byl italský malíř benátské školy, který studoval u Gentile Belliniho.\nCarpaccio se narodil v Benátkách jako syn Piera Scarpazzy, obchodníka s kůží. Jeho rodné jméno bylo Scarpazza, pocházel z ostrova Mazzorbo, v diecézi Torcello blízko Benátek. Dokumenty vystopovaly jeho rodinu až do 13. století a její členové byli rozptýleni po celém Benátsku. Svá hlavní díla, která ho řadí mezi rané mistry benátské renesance, vytvořil mezi roky 1490 až 1519. První zmínka o něm pochází z roku 1472. Jde o vůli jeho strýce Fra Ilaria. Po vstupu do humanistických kruhů v Benátkách změnil své příjmení na Carpaccio. Byl žákem (nikoli, jak se někdy uvádí, mistrem) Lazzara Bastianiho, jenž stejně jako Giovanni Bellini a Antonio Vivarini byl vedoucím velké umělecké dílny v Benátkách.\n\nNejznámější umělcovo dílo je cyklus devíti obrazů \"The Legend of Saint Ursula (Legenda o svaté Uršule)\". Carpacciův poněkud konzervativní styl byl jen málo ovlivněn trendy renesančního humanismu, které během jeho života přetvářely italskou renesanční malbu. Ovlivněn byl stylem Antonella da Messiny a raným nizozemským uměním. Mnoho jeho nejlepších prací zůstává v Benátkách. To je pravděpodobně důvodem, že je jeho umění ve srovnání s jinými benátskými umělci jako je Giovanni Bellini nebo Giorgione ve světě spíše opomíjeno. Maloval pro benátské \"Scuoly\" cykly obrazů ze života svatých, jejichž výjevy zasazoval do prostředí svého rodného města. Až do konce života zůstal malířem Quatrocenta, spojujícím bohatou narativní fantazii s jemným dekorativním smyslem a půvabným vyprávěním o soudobých mravech a zvycích se vzpomínkami z dalekých cest. Do krajinných pozadí svých obrazů se zálibou umisťoval fantaskní renesanční architektury. Jeho obrazy okouzlují prostým a naivním vyprávěním, něžným koloritem a magickým osvětlením, rozlišujícím různé denní doby. Nejstarší samostatné práce Carpaccia jsou \"Salvator Mundi\" v \"Collezione Contini Bonacossi\" a \"Pieta\", nyní v \"Palazzo Pitti\". Tyto práce jasně ukazují vliv Antonella da Messiny a Giovanni Belliniho, zejména v používání světla a barev, stejně jako vliv uměleckých škol Forlì a Ferrara. V roce 1490 začal Carpaccio práci na jeho slavném cyklu devíti obrazů \"Legenda o Sv. Uršule\" pro benátskou \"Scuola\", které jsou nyní v benátské galerii umění \"Gallerii dell'Accademia\". Námět cyklu, který si u umělce objednala rodina Loredano, byl příběh z knihy \"Golden Legend (Zlatá legenda)\" Jacopa da Varagine. Práci na cyklu dokončil v roce 1491 malbou \"Glory of St. Ursula\", který se stal oltářním obrazem. Většina hlavních děl Carpaccia je právě taková: velkoplošné oddělitelné nástěnné malby určené pro sály benátské \"Scuole Grandi\", což byly doslovně \"velké školy\", množné číslo: Scuola Grande. Byly to instituce bratrství nebo sodality v Benátkách v Itálii. Byly založeny již ve 13. století jako charitativní a náboženské organizace pro laiky. Tyto instituce měly hlavní roli v historii a vývoji hudby. Uvnitř těchto Scuole se formovaly na počátku 16. století první skupiny hráčů se skloněnými nástroji s názvem \"Violoni\". O tři roky později se Carpaccio podílel na výzdobě \"Scuola Grande di San Giovanni Evangelista\", pro kterou namaloval \"Miracle of the Relic of the Cross at the Ponte di Rialto ( Zázrak relikvie v Ponte di Rialto)\"\n\nV první dekádě 16. století se Carpaccio pustil do prací, pro které je ceněn jako nejvýznamnější malíř své doby. Od 1502 do 1507 vytvořil další pozoruhodnou sérii panelů pro \"Scuola di San Giorgio degli Schiavoni\", která sloužila jedné z benátských přistěhovaleckých komunit \"Schiavone | Schiavoni\", což v dialektu znamená \"Slované\". Na rozdíl od poněkud staromódního užívání sekvence \"Narrative art # Continuous Narrative | Continuous Narration\" uplatněné v cyklu o Svaté Uršule, kde se hlavní postavy objevují na každém plátně, každý obraz v cyklu \"Schiavoni\" se soustřeďuje vždy na jednu epizodu v životě tří patronů Dalmácie: Sv. Jerome (Svatý Jeroným), St. George (Svatý Jiří) a St. Trifon (Trifon Zarezan). Styl těchto prací je považován za orientální, protože nabízejí důkazy o nové fascinaci Levantem:zřetelně středozápadně vyhlížející krajina přejímá rostoucí roli v obrazech jako pozadí náboženských scén. Navíc několik scén se zabývá přímo interkulturními otázkami, jako je překlad a konverze.\n\nNapříklad, Sv. Jerome, přeložil ve čtvrtém století Bibli z řečtiny do latiny, překlad je znám jako Vulgata. Příběh Svatého Jiří a draka se zabýval tématem konverze a nadřazeností křesťanství. Podle \"Zlaté Legendy\" Jiří, křesťanský rytíř, zachraňuje princeznu (Libye), která byla obětována drakovi. Princezna je zděšená, že její pohanská rodina jí vydá drakovi. Jiří draka přemůže, přivede jej do města a přinutí rodinu draka pokřtít. (Jacobus de Voraigine, Zlatá legenda: Čtení o Svatých). Příběh svatého Jiří byl nesmírně populární během renesance a téma konfrontace mezi rytířem a drakem bylo častým uměleckým námětem. Méně častým bylo zobrazení okamžiku křtu. Přestože námět křtu nebyl obvyklý v historii zobrazování Sv. Jiří , obraz \" St. George Baptizing Selenites (Svatý Jiří křtí Selenity)\" nabízí dobrý příklad toho, jaký typ námětů byl v té době populární v Benátkách: velká pozornost je věnovány orientálnímu ošacení. Klobouky jsou zvláště významné při zobrazení exotických postav. Stojí za povšimnutí , že na obraze \"Křtu\" jeden z nedávných konvertitů ostentativně odložil na zemi svůj složitý červenobílý turban, aby získal svátost křtu. Fortini Brown tvrdí, že tento zvýšený zájem o exotická východní témata byl důsledkem zhoršujících se vztahů mezi Benátkami a osmanskými Turky: \"protože zhoršující se vztahy se stávaly stále větší hrozbou, stávaly se také větší posedlostí\". Carpacciův reliéf na fasádě bývalé albánské školy v Benátkách odráží tuto posedlost, neboť připomíná dvě obléhání Shkodry v letech 1474 a 1478, z nichž druhé obléhání sultán Mehmed II. řídil osobně.\n\nJako Gentile Bellini maloval Carpaccio výpravné obrazy s obšírným líčením soudobého benátského života; v pozdních dílech na něho působila citová vroucnost Giovanniho Belliniho, s nímž 1507 pracoval na výzdobě \"Sala del Maggior Consiglio\" v dóžecím paláci (obrazy zničeny při katastrofálním požáru 1577).\n\nZ let 1504-1508 je cyklus \"Život Panny\" pro Skula degli Albanesi, z velké části malován asistenty a nyní rozdělen mezi Accademia Carrara v Bergamu, Pinacoteca di Brera v Milaně a v Ca' d'Oro v Benátkách. Zdá se, že v pozdějších letech byl Carpaccio ovlivněn malířem Cima da Conegliano, o čemž svědčí obraz \"Smrt Panny Marie\" z roku 1508, dnes ve Ferraře. V roce 1510 Carpaccio dokončil obrazy \"Lamentation on the Dead Christ\" a \"The Meditation on the Passion\", kde pocit hořkého smutku, který v těchto dílech našel Andrea Mantegna je podpořen rozsáhlým použití alegorické symbolizace. Ze stejného roku je \"Young Knight in a Landscape (Mladý rytíř v krajině)\", nyní v Thyssen-Bornemisza Collection v Madridu. V roce 1516 vytvořil \"Sacra Conversatione\" v tehdejším benátském městě Koper – Capodistria patřící nyní Slovinsku. Nyní je obraz umístěn v katedrále \"Nanebevzetí Panny Marie\" v Koperu. Téma \"sakrální konverzace\" (sacra conversazioni) v umění znamená svatou / posvátnou konverzaci. Je žánrem vyvinutým v italské renesanční malbě s vyobrazením Panny Marie a Dítěte (Panna Marie s Jezulátkem) uprostřed skupiny světců v relativně neformálním seskupení, na rozdíl od formálnějších a více hierarchických kompozic předchozích období. Žánr zahrnuje někdy i dárcovské portréty, dárce klečí, často jej jeho svatý patron představuje Panně, bývají přítomni i andělé. Carpaccio vytvořil několik dalších prací v Capodistrii, kde strávil poslední roky svého života a kde také zemřel. V letech 1511 až 1520 dokončil pět panelů o životě Sv. Stephena pro \"Scuola di Santo Stefano\". Svá pozdní díla většinou vytvářel ve spolupráci se svými syny, Benedettem a Pierem. Jedním z jeho žáků byl Marco Marziale.\n"}
{"id": "876713", "url": "https://cs.wikipedia.org/wiki?curid=876713", "title": "Sterling Campbell", "text": "Sterling Campbell\n\nSterling Campbell (* 3. května 1964 New York City, New York, USA) je americký bubeník. Byl členem skupin Duran Duran (1989-1991) a Soul Asylum (1995-1998). Je dlouholetým spolupracovníkem Davida Bowieho. Spolupracoval rovněž s The B-52's, Cyndi Lauper, Tinou Turner, Davidem Byrne nebo Rufusem Wainwrightem.\n"}
{"id": "876714", "url": "https://cs.wikipedia.org/wiki?curid=876714", "title": "Carl Gustav Hempel", "text": "Carl Gustav Hempel\n\nCarl Gustav Hempel (8. ledna 1905, Oranienburg – 9. listopadu 1997, Princeton) byl německo-americký filozof, představitel analytické filozofie a novopozitivismu, měl blízko k tzv. Vídeňskému kroužku. Věnoval se též filozofii vědy. Vytvořil tzv. deduktivně-nomologický model. Věnoval se problematice indukce, definoval v této souvislosti tzv. paradox havrana (známý též jako Hempelův paradox).\n\n\n"}
{"id": "876715", "url": "https://cs.wikipedia.org/wiki?curid=876715", "title": "Timati", "text": "Timati\n\nTimur Ildarovič Junusov (, ), lépe znám pod pseudonymem Timati () a Mr. Black Star, je ruský rapper, skladatel, hudební producent, herec a podnikatel. Byl jedním ze soutěžících 4. řady \"Fabrika Zvyozd\". Spolupracoval s americkými hudebníky jako Snoop Dogg, Busta Rhymes, P. Diddy se skupinou Diddy - Dirty Money, Xzibit, Mario Winans, Fat Joe, Eve a Timbaland.\n\nRemix písně \"Welcome to St. Tropez\" od švýcarského DJe Antoineho se stal velkým evropským hitem a má více než 165 000 000 zhlédnutí.\n\nV červnu 2012 vydal své zcela první album v angličtině s názvem \"SWAGG\". Ve stejném měsíci vyšel jeho videoklip \"Davaj do svidanija\" () s rappery L'One, ST, Nel Marselle, Jenee, 5 Splash a Michael Krupin. Na YouTube má vice než 30 000 000 zhlédnutí.\n\n\n\n\n"}
{"id": "876718", "url": "https://cs.wikipedia.org/wiki?curid=876718", "title": "Transformer", "text": "Transformer\n\nTransformer může být:\n\n\n"}
{"id": "876727", "url": "https://cs.wikipedia.org/wiki?curid=876727", "title": "Kanton Valence-d'Albigeois", "text": "Kanton Valence-d'Albigeois\n\nKanton Valence-d'Albigeois ( ) je francouzský kanton v departementu Tarn v regionu Midi-Pyrénées. Tvoří ho 14 obcí.\n\n"}
{"id": "876728", "url": "https://cs.wikipedia.org/wiki?curid=876728", "title": "Kanton Villefranche-d'Albigeois", "text": "Kanton Villefranche-d'Albigeois\n\nKanton Villefranche-d'Albigeois ( ) je francouzský kanton v departementu Tarn v regionu Midi-Pyrénées. Tvoří ho devět obcí.\n\n"}
{"id": "876729", "url": "https://cs.wikipedia.org/wiki?curid=876729", "title": "Kanton Anglès", "text": "Kanton Anglès\n\nKanton Anglès ( ) je francouzský kanton v departementu Tarn v regionu Midi-Pyrénées. Tvoří ho tři obce.\n\n"}
{"id": "876730", "url": "https://cs.wikipedia.org/wiki?curid=876730", "title": "Kanton Alban", "text": "Kanton Alban\n\nKanton Alban ( ) je francouzský kanton v departementu Tarn v regionu Midi-Pyrénées. Tvoří ho sedm obcí.\n\n"}
{"id": "876732", "url": "https://cs.wikipedia.org/wiki?curid=876732", "title": "Aigen im Mühlkreis", "text": "Aigen im Mühlkreis\n\nAigen im Mühlkreis byl městys v rakouské spolkové zemi Horní Rakousy, v okrese Rohrbach. V roce 2015 byl sjednocen se sousední obcí Schlägl (Drkolná) a stal se součástí nového městyse Aigen-Schlägl.\nV roce 2012 zde žilo 1 934 obyvatel.\n"}
{"id": "876735", "url": "https://cs.wikipedia.org/wiki?curid=876735", "title": "Milda Laubertová", "text": "Milda Laubertová\n\nMilda Laubertová ( \"Milda Lauberte\", 7. října 1918, Vildoga - 19. října 2009, Riga) byla lotyšská a později také sovětská šachistka, civilním povoláním lékařka. \n\nJejím manželem byl šachista Lūcijs Endzelīns, syn jazkovědce Jānise Endzelīnse.\n\nDvakrát zvítězila na šachovém mistrovství Lotyšska žen (1937 a 1943). V letech 1938 a 1945 se účastnila Mistrovství Lotyšska v šachu společně s muži. Je také jedenáctinásobnou vítězkou mistrovství Lotyšské SSR (1948 až 1957 a 1960).\n\nDvakrát se zúčastnila turnaje o titul mistryně světa v šachu (1937 ve Stockholmu, kde skončila společně se Sonjou Grafovou na třetím a čtvrtém místě, a 1939 v Buenos Aires, kde se umístila na šestém místě).\nS družstvem Lotyšské SSR se účastnila Mistrovství Sovětského svazu družstev v šachu v letech 1948, 1953, 1955, 1958, 1959, 1960, 1962, 1963. Nejvýše dosáhla s týmem Lotyšské SSR na 4. místo v letech 1953, 1955, 1960 a 1962. Největšího úspěchu v této soutěži dosáhla v roce 1955, kdy obsadila individuální dělené první místo na první ženské šachovnici\n\nDvakrát reprezentovala tým Daugavy na Sovětském šachovém poháru klubů na první ženské šachovnici v roce 1954 a na druhé ženské šachovnici v roce 1961 z celkovou bilancí 5,5 bodu z 15 partií při 3 výhrách.\n\n"}
{"id": "876737", "url": "https://cs.wikipedia.org/wiki?curid=876737", "title": "Maureen", "text": "Maureen\n\nJméno Maureen nosí více osobností:\n\n"}
{"id": "876739", "url": "https://cs.wikipedia.org/wiki?curid=876739", "title": "Súlovce", "text": "Súlovce\n\nSúlovce jsou obec na Slovensku, v okrese Topoľčany v Nitranském kraji. V roce 2011 zde žilo 487 obyvatel. Od druhé poloviny 19. století se k území obce Súlovce počítá i osada Podlužany, na jejímž území byl vybudován dodnes existující mlýn.\n\nObec Súlovce leží na styku Nitranské sprašových pahorkatiny a severozápadního úpatí pohoří Tribeč u vyústění krátkého levostranného přítoku řeky Nitra do pahorkatiny. Chotár je převážně na odlesněné pahorkatině s Náplavová kužely, část na severozápadních svazích pohoří porostlého dubohrabovými lesy, místy s akátu a břízou.\n\nNad obcí se táhne Tribečské pohoří s nejvyšším vrchem Veľký Tribeč s nadmořskou výškou 829 metrů nad mořem.\n\nNadmořská výška ve středu obce Súlovce je 290 metrů nad mořem av katastru 153–499 metrů nad mořem. Rozloha katastrálního území obce Súlovce je 1264 ha. Středem obce Súlovce protéká potok, který se vlévá do řeky Nitry. Od okresního města Topoľčany je obec Súlovce vzdálena devatenáct kilometrů. Počet obyvatel obce Súlovce byl v r. 1869 – 459, r. 1970 – 691.\n\nV katastru obce se nacházejí lokality z mladší doby kamenné zařazeny do kultury s mladší lineární keramikou (5700 př. – 5000 před Kr.) A Želiezovská skupina (5000 – 4700 před Kr).\n\nObec Súlovce se vyskytovala pod těmito jmény:\n\n\nOsada Podlužany se vyskytovala pod těmito jmény:\n\nJedinečným důkazem suverénního postavení rychtáře obce Súlovce jsou dvě historické pečeti, které obec používala v 18. století. První pečeť rychtáře obce Súlovce s kruhopisu Rihtar Súľovských má průměr 20 mm. V pečetním poli heraldicky vpravo stojí na větvi (keři) vyrůstající z trávníku korunovaný pták (možná holubice nebo havran), otočený vlevo, který v zobáku drží hrozen vína. Tuto figuru doprovází osmiramenná hvězda. Vlevo je zakořeněn listnatý strom s košatou korunou (jabloň), který má uprostřed kmene dvě vyrůstající větvičky. Jednotlivé figury v pečetním poli (havran, hrozny, strom) mají velkou vypovídající hodnotu a spolu by mohly být atributy svatého Bonifáce, biskupa a mučedníka z 8. století. Patrocínium tohoto anglického světce a apoštola Německa se však v obci Súlovce nevyskytuje. Hrozen vína připomíná vinařskou tradici obce, která je v pramenech doložena již v roce 1574, dále v letech 1715 a 1720. Proporčně se zdá být figura ptáka se střapcem hroznů dominantou. V starokřesťanského umění bývají ptáci symbolem napravené lidské duše a stromy, ve kterých tito ptáci přebývají, připomínají nebeský ráj. Lidská duše opouští tělo v podobě ptáka, nejčastěji holubice, která je i znamením nevinnosti a Ducha. Korunovaný pták na originálu otisku spíše připomíná havrana (latinsky corvus), používaného v heraldice již od středověku. Měl ho ve svém erbu i uherský král Matyáš Korvín (Matej I. Huňady, 1440–1490), o kterém se šířily různé pověsti, poukazující na jeho pozitivní vztah k poddaným. Strom v levé části pečetního pole je symbolem lidského bytí. Připomíná strom poznání dobra a zla, který společně se stromem života se nejčastěji zobrazuje jako palma nebo hroznový keř (pták na něm sedí), strom poznání má většinou podobu jabloně s jablky.\n\nDruhá pečeť obce Súlovce má průměr 25 mm. V pečetním obraze je na trávníku kůň ve skoku s jezdcem, který tasí meč. Obě figury jsou otočené vpravo. Před hlavou koně je písmeno „Z“. Na nezřetelné pečeti je nečitelný kruhopis. Koně, který symbolizuje vítězství, radost a sílu ovládanou rozumem, využívají čtyři světci: svatý Martin – jako voják římských jezdců přetíná mečem plášť, jehož polovinu nechává žebrákovi, svatý Jiří – bojovník, který na koni zabíjí draka, svatý Hubert a svatý Eustach. Ani jeden z těchto světců nemá v obci své patrocínium. Pochopit význam této pečeti a s určitostí ji přisoudit obci Súlovce pomůže identifikace kruhopisu na zřetelnějšího otisku, ale i objevení pečeti osady Podlužany, která samostatně existovala až do roku 1871. Dnes je součástí obce Súlovce.\n"}
{"id": "876740", "url": "https://cs.wikipedia.org/wiki?curid=876740", "title": "Lou", "text": "Lou\n\nJméno Lou nosí více osobností:\n\n\n"}
{"id": "876742", "url": "https://cs.wikipedia.org/wiki?curid=876742", "title": "Doug", "text": "Doug\n\nJméno Doug nosí více osobností:\n\n\n"}
{"id": "876743", "url": "https://cs.wikipedia.org/wiki?curid=876743", "title": "Unstructured Supplementary Service Data", "text": "Unstructured Supplementary Service Data\n\nUnstructured Supplementary Service Data (USSD), česky nepříliš vhodně překládané jako nestrukturovaná data doplňkové služby, je protokol používaný mobilními telefony GSM pro interaktivní komunikaci se servery mobilního operátora. Nejznámější použití je dotaz na výši zbývajícího kreditu u předplacených SIM karet aktivovaný pomocí kódu *22#, ale USSD se může používat i pro přístup k WAP službám, pro zpětná volání u předplacených karet, mobilní platební služby, služby pro poskytování obsahu závislého na poloze účastníka, informační služby zpřístupňované pomocí menu a pro konfiguraci telefonních služeb v mobilní síti.\n\nUSSD zprávy mohou mít délku až 182 alfanumerických znaků. Pro přenos USSD zprávy se na rozdíl od Short Message Service (SMS) vytváří spojení umožňující obousměrnou komunikaci v reálném čase. Spojení zůstává otevřené pro odeslání žádosti a příjem odpovědi nebo pro obousměrnou výměnu dat. Díky tomu bývá komunikace pomocí USSD rychlejší než pomocí SMS.\n\nUživatel může zadat zprávu pomocí klávesnice mobilního telefonu. Telefon odesílá zprávy na počítač (USSD gateway) v domovské nebo navštívené síti. USSD gateway posílá odpověď zpátky na mobilní telefon, kde může být zobrazena na obrazovce, má však velmi jednoduchou formu. Zprávy posílané pomocí USSD nejsou definovány žádnou standardizační organizací, takže mobilní operátor může implementovat libovolné služby, které považuje za vhodné pro své účastníky.\n\nUSSD může být použito pro poskytování nezávislých služeb jako je zpětné volání (např. pro použití levnější služby při roamingu), pokročilé funkce mobilního marketingu a pro interaktivní datové služby (např. oznamování kurzu akcií a sportovních výsledků).\n\nJednou z nejpoužívanějších USSD služeb je dotaz na zbývající kredit u předplacených GSM karet. Aplikace pro kontrolu kreditu může skrývat detaily USSD protokolu. Po odeslání kódu *22# se po několika sekundách objeví na displeji mobilního telefonu zpráva tvaru „Zustatek Vaseho uctu je 155,80 Kc.“\n\nUSSD může být použito i pro dobíjení kreditu na předplacených telefonních kartách a pro doručování jednorázových hesel nebo PIN kódů.\n\nNěkteří operátoři používají USSD pro zasílání zpráv a aktualizací ze sociálních sítí jako je Facebook a Twitter.\n\nPoužití USSD se někdy kombinuje se službou SMS: na požadavek účastníka zaslaný pomocí USSD síť odpoví potvrzením ve formě SMS („Děkujeme, váš požadavek se právě zpracovává. O výsledku vám bude poslána SMS.“), po kterém mohou následovat další SMS zprávy informující účastníka o stádiu zpracování požadavku a o jeho výsledku. V těchto případech jsou SMS použity pro tlačení („push“) odpovědí nebo aktualizací na telefon, pokud je síť schopna je posílat; USSD se používá pouze pro posílání řídicích příkazů.\n\nVětšina mobilních telefonů GSM službu USSD podporuje, významnou výjimkou je většina telefonů s Microsoft Windows. Obecně je spojena se zprávami v reálném čase a s instantními zprávami. U USSD zpráv neexistuje podpora store and forward, která je typická pro SMS zprávy, kde zprávy procházejí přes středisko krátkých textových zpráv. \n\nUSSD fáze 1 specifikovaná v GSM 02.90 podporuje pouze operace vyžádané mobilním telefonem („pull“ operace). Přes jádro sítě se zprávy dopravují pomocí protokolu MAP. USSD fáze 2 specifikovaná v GSM 03.90 podporuje i zprávy iniciované sítí („push“ operace).\n\nUSSD zprávy začínají jedním nebo dvěma nečíslicovými znaky z klávesnice GSM telefonů – hvězdička (* asterisk) a křížek (mřížka) (# number sign) následovanou posloupností číslic kódující příkazy nebo data. Skupiny číslic mohou být oddělovány dalšími hvězdičkami. Zpráva je vždy zakončena znakem křížek.\n\nPříklady USSD kódů:\n\nPo zadání a odeslání USSD kódu na GSM telefonu, zobrazí se odpověď od GSM operátora během několika sekund.\n\n\n"}
{"id": "876744", "url": "https://cs.wikipedia.org/wiki?curid=876744", "title": "Dorman", "text": "Dorman\n\nPříjmení Dorman nosí více osobností:\n\n"}
{"id": "876753", "url": "https://cs.wikipedia.org/wiki?curid=876753", "title": "MacGyver", "text": "MacGyver\n\nMacGyver je americký akční televizní seriál, který vytvořil Lee David Zlotoff. Seriál má sedm sérií a byl původně vysílán na kanále ABC v letech 1985 až 1992. V Česku tento seriál vysílala TV Nova, Prima a TV Barrandov. Hlavní postavou je Angus MacGyver (hraje jej Richard Dean Anderson), bývalý agent, který pracuje pro nadaci Phoenix. Je specialistou na extrémně náročné úlohy. Pomáhá lidem v nebezpečí, ochraňuje nevinné, zachraňuje svět před katastrofami a maří plány zločinců. To všechno pomocí skvělých znalostí zákonů fyziky a chemie. Další postavou je Peter Thornton, MacGyverův šéf a nejlepší přítel.\n"}
{"id": "876761", "url": "https://cs.wikipedia.org/wiki?curid=876761", "title": "Aziz Šaveršijan", "text": "Aziz Šaveršijan\n\nAziz Sergejevič Šaveršjan (rusky Азиз Серге́евич Шавершян; března 1989, Moskva – 5. srpna 2011, Bangkok), známý pod označením/přezdívkou ZYZZ, byl australský bodybuilder kurdského původu, internetová celebrita, osobní trenér a model.\n\nNarozen v Moskvě, v Rusku, jako nejmladší syn kardioložky Majane Ibojanové a Sergeje Šaveršijana. Měl staršího bratra Saida Šaveršijana, který je znám pod přezdívkou \"Chestbrah\".\n\nNa začátku 90. let se celá jeho rodina přestěhovala do Austrálie. Vyrostl v Eastwoodu, který leží v Novém Jižním Walesu. Navštěvoval křesťanskou střední školu s názvem Marist College Eastwood. Před smrtí v srpnu 2011 měl promovat na Univerzitě Western Sydney (titul v obchodu a marketingu).\n\nPředtím, než se stal bodybuilderem, byl popisován jako kostnaté dítě, avšak během ukončování střední školy se Šaveršijan inspiroval svým bratrem, který již posiloval a tak začal chodit do fitness centra. S jeho narůstajícím zájmem o posilování začal Šaveršijan zjišťovat a učit se o výživě a tréninku. Každý den pak trávil tři až čtyři hodiny v posilovacím centru. Problémový byl jeho vztah ke steroidům. Mezi jeho oblíbené profesionální kulturisty patřil Arnold Schwarzenegger a Frank Zane.\n\nPředtím než zemřel, objevil se na plakátech subkultury amatérských kulturistů v Austrálii zvaných \"The Aesthetics Crew\", které tímto udělal velmi populární. Poté založil v červnu 2011 vlastní proteinovou značku zvanou \"Protein of the Gods\" a dále svoji vlastní oděvní značku. 17. května 2011 vydal knihu zvanou \"Bodybuilding Bible,\" ve které shrnul veškeré vědomosti, které kdy o kulturistice získal. Šaveršijan vděčil hlavně sociálním sítím, jako například internetovému fóru 4chan, za své proslavení a svých značek.\n\n5. srpna 2011 utrpěl v sauně srdeční záchvat během své dovolené v Bangkoku v Thajsku. Byl odvezen do nemocnice, ve které jej doktoři již nebyli schopni oživit. Jeho rodina a přátelé poté tuto skutečnost oznámili na sociální síti Facebook. Jeho smrt byla potvrzena australským Ministerstvem zahraničních věcí a obchodu v úterý 9. srpna 2011. Pitva odhalila, že trpěl nediagnostikovanou srdeční vadou. Jeho rodina poté oznámila, že zaznamenali symptomy měsíce předtím, jako vysoký krevní tlak a zkrácený dech.\n\nOd doby své smrti motivoval Šaveršijan milióny lidí na internetu ke změně v životním stylu. Často je vyjadřována myšlenka, že inspiroval celou jednu generaci.\n"}
{"id": "876763", "url": "https://cs.wikipedia.org/wiki?curid=876763", "title": "Vnitrobuněčný parazit", "text": "Vnitrobuněčný parazit\n\nVnitrobuněčný parazit je parazitický mikroorganismus neboli mikroparazit, který dokáže žít a rozmnožovat se uvnitř hostitelových buněk, v jejich cytoplazmě. \nOdborně se těmto parazitům říká intracelulární (z latinského intra = uvnitř a cellula = buňka). \n\nFakultativní neboli podmínění, příležitostní vnitrobuněční parazité dokáží žít a rozmnožovat se jak uvnitř, tak i vně buněk. \n\nBakteriální příklady zahrnují:\n\nHoubové příklady:\n\nObligátní neboli typičtí, praví vnitrobuněční parazité se nedokáží rozmnožovat vně hostitelských buněk, což znamená, že jejich reprodukce je plně závislá na vnitrobuněčných zdrojích. \n\nK obligátním vnitrobuněčným parazitům člověka patří:\n\n\nMitochondrie v eukaryotických buňkách jsou podle genetických analýz bakterie z řádu Rickettsiales, které se ale v průběhu evoluce zjednodušily a ztratily většinu své genetické informace. Tento proce popisuje endosymbiotická teorie.\n\nStudium obligátních patogenů je obtížné, jelikož je obvykle nelze rozmnožovat mimo jejich hostitele. V roce 2009 však byl objeven postup umožňující pěstovat patogen \"Coxiella burnetii\", který způsobuje horečku Q, v axenické kultuře. To naznačuje, že tento postup může být v budoucnu užitečný pro studium ostatních patogenů.\n"}
{"id": "876765", "url": "https://cs.wikipedia.org/wiki?curid=876765", "title": "Benoît Jacquot", "text": "Benoît Jacquot\n\nBenoît Jacquot (* 5. února 1947, Paříž) je francouzský režisér.\n\nSvou filmovou kariéru začal v roce 1965 jako asistent Bernarda Bordera na filmové sérii o Angelice a jako asistent Dueasové, Marcela Carného a Rogera Vadima.\n\nByl přítelem Dominique Sandaové a Judith Godrèche, která se k němu přistěhovala ve svých 16 letech.\n\nS herečkou Anne Consigny má syna, herce Vladimira Consigny, kterému poskytl první hereckou příležitost ve filmu \"Gaspard le bandit\".\n\nBenoît Jacquot je členem skupiny L'Exception založené Jean-Michelem Frodonem. V roce 2003 byl předsedou poroty Fémis a v roce 2005 členem poroty na festivalu v Cannes.\n\n\n\n\n\n\n"}
{"id": "876791", "url": "https://cs.wikipedia.org/wiki?curid=876791", "title": "James D'Arcy", "text": "James D'Arcy\n\nJames D'Arcy (* 24. srpna 1975, Fulham, Londýn, Anglie, Spojené království) je britský herec.\n\nNarodil se jako Simon D'Arcy ve Fulhamu v Londýně, kde i vyrůstal společně se svou matkou zdravotní sestrou Caroline a mladší sestrou Charlotte. Otec mu zemřel, když byl ještě malý. Poté, co dokončil své vzdělání na Christ's Hospital v roce 1991, tak na rok odjel do Austrálie a pracoval zde v dramatickém oddělení školy v Perthu, díky čemu získal zájem o herectví. Po návratu do Londýna si podal žádost na hereckou školu. Zúčastnil se tříletého kurzu na londýnské akademii hudebních a dramatických umění a v roce 1995 získal bakalářský titul.\n\nBěhem studia se objevil ve vzdělávacích inscenacích \"Heracles\", \"Jak se vám líbí\", \"Wild Honey\", \"The Freedom of the City\" a \"Sherlock Holmes\". O odchodu z herecké školy řekl: \"Teprve když jsem dokončil kurz a nechal jsem svůj absolventský diplom v autobuse, tak jsem si uvědomil, že jsem se stal hercem.\"\n\n\n"}
{"id": "876792", "url": "https://cs.wikipedia.org/wiki?curid=876792", "title": "Rudolf Kufa", "text": "Rudolf Kufa\n\nRudolf Kufa (* 2. srpna 1951 Český Těšín) je český politik ČSSD, v letech 2006–2009 poslanec Parlamentu ČR, pak v letech 2009 až 2016 člen kolegia Nejvyššího kontrolního úřadu.\n\nJe ženatý, má dceru. Roku 1971 složil maturitu na Středním odborném učilišti v Třinci (obor zámečník). V letech 1969–1976 pracoval ve válcovnách, zpočátku jako zámečník, později coby pracovník technické kontroly. V období let 1976–1986 byl zaměstnán v dispečinku Třineckých železáren. V letech 1986–1990 absolvoval ekonomickou fakultu VŠPD v Moskvě a poté do roku 1992 pracoval v odboru Strategie a ekonomiky obchodu oddělení marketingu Třineckých železáren. Následně působil v soukromém sektoru a od roku 2001 na odboru dopravy a silničního hospodářství na Městském úřadu ve Frýdku-Místku.\n\nOd roku 1997 je členem ČSSD jako člen místní organizace strany v Třinci, kde je členem jejího výboru a místopředsedou. V roce 2006 se uvádí jako člen Okresního výkonného výboru ČSSD Frýdek-Místek. V roce 2003 rovněž zastával post člena Krajského výkonného výboru ČSSD pro Moravskoslezský kraj a byl členem jeho odborné komise.\n\nV komunálních volbách roku 1998 a komunálních volbách roku 2002 neúspěšně kandidoval do zastupitelstva města Třinec za ČSSD. Profesně se uvádí jako technik. V krajských volbách roku 2000 byl zvolen do Zastupitelstva Moravskoslezského kraje za ČSSD. Mandát krajského zastupitele zastával do roku 2004. Působil ve výboru kontrolním, zahraničním a výboru pro národnostní menšiny.\n\nVe volbách v roce 2006 byl zvolen do poslanecké sněmovny za ČSSD (volební obvod Moravskoslezský kraj). Působil ve sněmovním výboru pro evropské záležitosti a zahraničním výboru. Ve sněmovně setrval do září 2009, kdy rezignoval na poslanecký mandát. Následně se stal členem kolegia Nejvyššího kontrolního úřadu. Časopis Týden uvedl, že Kufa ještě jako poslanec byl členem dolní komory parlamentu, který nejvíce využíval limity na poslanecké finanční náhrady. Z celkového limitu 89 611 Kč měl měsíčně čerpat 89 600 Kč, kromě svého základního platu.\n\nMandát člena Kolegia Nejvyššího kontrolního úřadu vykonával až do svých 65. narozenin dne 2. srpna 2016, kdy mu mandát automaticky zanikl.\n"}
{"id": "876798", "url": "https://cs.wikipedia.org/wiki?curid=876798", "title": "Německo na Letních olympijských hrách 1928", "text": "Německo na Letních olympijských hrách 1928\n\nNěmecko na Letních olympijských hrách v roce 1928 reprezentovala výprava 259 sportovců (260 mužů a 35 žen) v 16 sportech.\n\n"}
{"id": "876814", "url": "https://cs.wikipedia.org/wiki?curid=876814", "title": "Boleslav II. Falkenberský", "text": "Boleslav II. Falkenberský\n\nBoleslav II. Falkenberský (polsky \"Boleslaw II. Niemodliński\") (1326/36–1367/68), byl v letech 1365–1368 knížetem falkenberským (se svými bratry). Pocházel z rodu Piastovců.\n\nNarodil se jako první syn Boleslava I. Falkenberského a jeho manželky Eufemie, dcery Jindřicha VI. Dobrého.\n\nPo otcově smrti, k níž došlo mezi lety 1362 a 1365, se stal knížetem falkenberským, který díky podpoře Lucemburků dostal v roce 1367 v léno Prudník. Zemřel v roce 1367 nebo 1368. Místo odpočinku není známo. Nikdy se neoženil a nezanechal potomky. Falkenberské knížectví po jeho smrti zdědili bratři Václav a Jindřich.\n"}
{"id": "876820", "url": "https://cs.wikipedia.org/wiki?curid=876820", "title": "Olga Menčíková", "text": "Olga Menčíková\n\nOlga Menčíková ( , provdaná , ), (16. února 1908, Moskva - 27. června 1944, Londýn) byla československá šachistka, mladší sestra sedminásobné mistryně světa v šachu Věry Menčíkové. Narodila se v Moskvě ve smíšené rodině, kde otec byl Čech a matka Angličanka a prožila tam dětství až do 13 let. Poté se v roce 1921 celá rodina přestěhovala do Anglie, kde se usídlila v Hastingsu. Přesto však celý život reprezentovala Československo. Zahynula spolu s matkou a sestrou Věrou při německém raketovém ostřelování Londýna.\n\nV lednu roku 1926 skončila na ženském mistrovství Londýna třetí a roku 1927 skončila na ženském mistrovství Londýna druhá vždy za svou sestrou Věrou. V roce 1928, kdy už její sestra kvůli věku startovat nemohla, skončila opět druhá.\n\nDvakrát se zúčastnila turnaje o titul mistryně světa v šachu (1935 ve Varšavě, kde skončila na čtvrtém místě, a 1937 ve Stockholmu, kde se umístila na sedmnáctém až dvacátém místě.\n"}
{"id": "876821", "url": "https://cs.wikipedia.org/wiki?curid=876821", "title": "Liběhrad", "text": "Liběhrad\n\nLiběhrad (též \"Hrádek\" či \"Libušin hrádek\") je zřícenina hradu na vysoké skále nad Vltavou na severním okraji města Libčice nad Vltavou v okrese Praha-západ. Dnes jsou na místě v nadmořské výšce asi 200 m n. m. jen malé zbytky zdiva, příkopy a valy, které jsou chráněny jako kulturní památka České republiky.\n\nPočátky Liběhradu spadají zřejmě do 13. nebo 14. století, ovšem poprvé se písemně připomíná až v roce 1532. Možným zakladatelem byl nejspíše Zbraslavský klášter, který nechal hrad postavit na ochranu svého zdejšího panství. Klášteru patřila i ves pod hradem, tedy dnešní Libčice nad Vltavou. Roku 1541 se o něm píše již jako o zřícenině. \n\nZříceninu významně poškodila stavba železnice, která měla původně vést kolem úpatí skály, ale povodeň roku 1845 ukázala, že trať musí být postavena výše. Nakonec byla skála vylámána, a tím byla zničena většina zdí, které z Liběhradu zbyly. Dodnes se tak dochovaly jen jeho nepatrné zbytky, především jihozápadní nároží a zbytek šikmo probíhajícího zdiva v jihovýchodní části.\n\nLiběhrad býval menší, jednodílný hrad ve tvaru nepravidelného čtverhranu. Od řeky ho chránil příkrý sráz a na straně opačné příkopem, za kterým se dochoval valovitý pozůstatek původní hradby. Na jihovýchodě dosud stají malá část pravoúhlého nároží této hradby. Zástavba hradu se dochovala jen v terénních náznacích zejména na jižní straně, kde stála nejméně dvouprostorová budova. Severovýchodní část hradu byla odtěžena a jediným zbytkem je malý fragment zdiva na okraji srázu.\n\nPodle pověsti hrad založila roku 711 sama kněžna Libuše. Na toto místo ji upozornily její služebnice, když zde pořádaly hon. Zdálo se jim to jako libé místo a kněžnu požádaly, aby zde nechala zbudovat hrad. Ten potom dostal jméno Liběhrad. Původně se však jednalo snad jen o jakýsi letohrádek určený k odpočinku při lovu a různým kratochvílím, neboť byl vystavěn pouze ze dřeva vymazaného hlínou. Teprve později na jeho místě vznikla kamenná stavba.\n\n"}
{"id": "876832", "url": "https://cs.wikipedia.org/wiki?curid=876832", "title": "Kanton Vielmur-sur-Agout", "text": "Kanton Vielmur-sur-Agout\n\nKanton Vielmur-sur-Agout ( ) je francouzský kanton v departementu Tarn v regionu Midi-Pyrénées. Tvoří ho sedm obcí.\n\n"}
{"id": "876833", "url": "https://cs.wikipedia.org/wiki?curid=876833", "title": "Kanton Saint-Paul-Cap-de-Joux", "text": "Kanton Saint-Paul-Cap-de-Joux\n\nKanton Saint-Paul-Cap-de-Joux ( ) je francouzský kanton v departementu Tarn v regionu Midi-Pyrénées. Tvoří ho 10 obcí.\n\n"}
{"id": "876834", "url": "https://cs.wikipedia.org/wiki?curid=876834", "title": "Kanton Saint-Amans-Soult", "text": "Kanton Saint-Amans-Soult\n\nKanton Saint-Amans-Soult ( ) je francouzský kanton v departementu Tarn v regionu Midi-Pyrénées. Tvoří ho osm obcí.\n\n"}
{"id": "876835", "url": "https://cs.wikipedia.org/wiki?curid=876835", "title": "Kanton Castelnau-de-Montmiral", "text": "Kanton Castelnau-de-Montmiral\n\nKanton Castelnau-de-Montmiral ( ) je francouzský kanton v departementu Tarn v regionu Midi-Pyrénées. Tvoří ho 12 obcí.\n\n"}
{"id": "876837", "url": "https://cs.wikipedia.org/wiki?curid=876837", "title": "Kanton Lisle-sur-Tarn", "text": "Kanton Lisle-sur-Tarn\n\nKanton Lisle-sur-Tarn ( ) je francouzský kanton v departementu Tarn v regionu Midi-Pyrénées. Tvoří ho tři obce.\n\n"}
{"id": "876841", "url": "https://cs.wikipedia.org/wiki?curid=876841", "title": "Kanton Murat-sur-Vèbre", "text": "Kanton Murat-sur-Vèbre\n\nKanton Murat-sur-Vèbre ( ) je francouzský kanton v departementu Tarn v regionu Midi-Pyrénées. Tvoří ho čtyři obce.\n\n"}
{"id": "876843", "url": "https://cs.wikipedia.org/wiki?curid=876843", "title": "Kanton Montredon-Labessonnié", "text": "Kanton Montredon-Labessonnié\n\nKanton Montredon-Labessonnié ( ) je francouzský kanton v departementu Tarn v regionu Midi-Pyrénées. Tvoří ho čtyři obce.\n\n"}
{"id": "876844", "url": "https://cs.wikipedia.org/wiki?curid=876844", "title": "Kanton Cordes-sur-Ciel", "text": "Kanton Cordes-sur-Ciel\n\nKanton Cordes-sur-Ciel ( ) je francouzský kanton v departementu Tarn v regionu Midi-Pyrénées. Tvoří ho 17 obcí.\n\n"}
{"id": "876845", "url": "https://cs.wikipedia.org/wiki?curid=876845", "title": "Kanton Cuq-Toulza", "text": "Kanton Cuq-Toulza\n\nKanton Cuq-Toulza ( ) je francouzský kanton v departementu Tarn v regionu Midi-Pyrénées. Tvoří ho 11 obcí.\n\n"}
{"id": "876846", "url": "https://cs.wikipedia.org/wiki?curid=876846", "title": "Kam až paměť sahá", "text": "Kam až paměť sahá\n\nKam až paměť sahá ( „Lest We Remember“) je krátká vědeckofantastická povídka spisovatele Isaaca Asimova, která vyšla poprvé v únoru 1982 v časopise \"Asimov's Science Fiction\". Byla následně zařazena do povídkových sbírek, např. \"The Winds of Change and Other Stories\" (1983) a \"Robot Dreams\" (1986). Česky vyšla ve sbírce \"Sny robotů\" (1996).\n\n\nJohn Heath je naprosto průměrný zaměstnanec firmy Quantum Pharmaceuticals, který navíc občas zapomíná. Jeho snoubenka Susan Collinsová ho na to upozorňuje. Jednoho dne k nim na přijdou na „pracovní návštěvu“ Johnovi kolegové z firmy a nabídnou mu zlepšení paměti tím, že se odblokuje jistý inhibitor (chemická látka v mozku), který potlačuje vybavování vzpomínek. Susan je opatrná, ale John souhlasí, nechce už být pouze průměrný, nýbrž touží prorazit a udělat závratnou kariéru. Chce v očích Susan (která je lépe placená než on, ale na rozdíl od něj to neřeší) stoupnout v ceně a tohle je podle něj ideální způsob, jak to uskutečnit. John má být prvním člověkem, na kom se látka-dezinhibitor vyzkouší (není to pravda, je až několikátým). Po krátké době si John začne vybavovat veškeré vzpomínky a rovněž toho začne tvrdě využívat ve svůj prospěch. Díky informacím ze vzpomínek znemožní svého nadřízeného a postaví své šéfy před ultimátum. Těm je hned jasné, že tento experiment se vymkl z ruky a Heath ohrožuje jejich pozice. I Susan si všimla změny a nakrátko se s ním rozejde. Šéfové rozhodnou, že Johnovi se musí aplikovat protilátka, aby byl zase průměrný. Jeden z experimentátorů se mu pokusí v kanceláři protilátku injekčně aplikovat, ale vyruší ho Susan, takže to neudělá. John upadl do transu.\n\nSusan si ho odvede a později mu vysvětluje, že chtěl všechno moc rychle. Od teď se bude řídit jejími příkazy a může tak získat obrovskou moc. John totiž o svou schopnost vybavit si jakoukoli vzpomínku nepřišel, i když si lidé z Quantum Pharmaceuticals myslí, že ano.\n"}
{"id": "876850", "url": "https://cs.wikipedia.org/wiki?curid=876850", "title": "Pampuch", "text": "Pampuch\n\nPampuch je česká počítačová hra z roku 1994. Hra vychází ze hry pro počítače PMD 85, která se jmenuje Ducha a Pampuch. Pro platformu Windows hru v roce 1994 vydala společnost ZONER software, hra je distribuována jako freeware. Pampuch je inspirován slavnou videohrou Pac-Man, zde jsou však nepřátelé nezničitelní a pohybují se odrazem od hran bludiště. Hra obsahuje 10 levelů, po jejich dokončení hráč začíná zase od prvního.\n\n"}
{"id": "876853", "url": "https://cs.wikipedia.org/wiki?curid=876853", "title": "Kordun", "text": "Kordun\n\nKordun je region v Chorvatsku, nacházející se mezi jihovýchodní částí Slovinska a severozápadním výběžkem Bosny a Hercegoviny (tzv. Cazinské krajiny). Většina území Kordunu je dnes součástí Karlovacké župy. Na severu jeho hranici tvoří město Karlovac, na jihu přechází v region, známý pod názvem Lika. \n\nNázev Kordun pochází z francouzského pojmu cordon militaire, tedy vojenské pásmo. Odtud se dostal i do němčiny jako Cordonsline a později se začal používat především neformálně. Regionálním centrem Kordunu je město Slunj.\n\nÚzemí regionu je většinou hornaté (kopce o nadmořské výšce do 1000 m) a nacházejí se v něm četné krasové formace. Na severu přechází do rovin užšího Chorvatska (Turopolje apod.), na jihu pak do vysokých hřebenů Dinárských Alp (Velebit)u. Nejvyšším vrchem oblasti je Petrova Gora poblíž hranice s Bosnou a Hercegovinou. \n\nOblastí protékají řeky Kupa, Korana, Glina a Mrežnica. \n\nObyvatelstvo Kordunu představovali až do 90. let 20. století z poloviny Chorvati a z poloviny Srbové. Po válce v Chorvatsku nahradilo obyvatelstvo srbské buď výhradně chorvatské, či žádné. V současné době představují Chorvati 3/4 obyvatelstva regionu, a Srbové 1/4. \n\nVzhledem k těžké hospodářské situaci, která v Korunu vždy byla, se obyvatelstvo z oblasti často stěhovalo do větších měst po celé zemi. Zatímco v roce 1931 žilo v oblasti okolo sta tisíc lidí, v roce 2001 to bylo již jen 25 000. \n\nHlavním zdrojem obživy v Kordunu bylo buď pastevectví, nebo lesnictví. Většina oblasti je totiž pokryta hustými lesy, v jižní části pak vápencový krasový terén s četnými křovinami neumožňuje rozvoj intenzivního zemědělství. Značnou část půdního fondu Kordunu představují tzv. červenozemě.\n\nDíky obtížně přístupnému terénu nebyly v regionu zbudovány žádné hlavní tahy. Prochází tudy jen jedna železniční trať (Karlovac - Ogulin - Gospić a několik silnic. V roce 2004 byl otevřen úsek Dálnice A1 z Karlovce do Splitu, který oblastí Kordunu prochází. Průmysl se tak orientuje zásadně na drobnou výrobu, zpracování dřeva, či těžbu kamene.\n\nOblast má díky krasovým formacím nicméně vhodné podmínky pro rozvoj turistky. V jižní části Kordunu se nachází Národní park Plitvická jezera.\n\nBěhem expanze Osmanské říše na Balkán byl obsazen v polovině 16. století spolu s Bosnou a Hercegovinou také celý Kordun, který byl dříve součástí chorvatského království (v personální unii s Uherskem). Až po podepsání Karlovického míru roku 1699 byly hranice mezi Osmanskou říší a Habsburskou monarchií stanoveny v linii dnešních chorvatsko-bosenských hranic a území Kordunu tak bylo připojeno k Rakousku.\n\nRakousko však získalo zemi pustou. Turci a příslušníci jimi porobených národů z Kordunu (podobně jako ze všech území, odkud se byli nuceni stáhnout) odešli. V prvních patnácti letech proto proběhla rozsáhlá kolonizace oblasti, do které byli zapojeni jak Chorvati (okolí Slunje), tak ale především Srbové (okolí Petrovy gory). Přicházely desítky rodin a usidlovaly se v pustých údolích místních hor. Oblast byla začleněna do tzv. Vojenské hranice; zvláštní správní jednotky Habsburské monarchie, která se nacházela u tureckého pohraničí, a jejímiž obyvateli byli srbští (ale i jiní) hraničáři. \n\nKordun je místem, kde se během druhé světové války, přesněji v jejích počátečních letech, koncentrovaly aktivity jugoslávských partyzánů. K menším povstáním došlo již v dubnu 1941 a pokračovaly dalšími střety, až komunisté celý hornatý, těžce dostupný a řídce osídlený region obsadili.\n\nKordun byl jedním z prvních míst, kde propukly srážky mezi srbským a chorvatským obyvatelstvem, a to v březnu 1991 (tzv. krvavé velikonoce). Srbští ozbrojenci zablokovali několik pro Chorvatsko klíčových cest v blízkosti Bosny a Hercegoviny. Na konci roku 1991 zde byla vyhlášena Srbská oblast Krajina, která byla později transformována v Republiku srbská Krajina. V roce 1995 tu probíhaly boje v rámci Operace Bouře, kterou byla RSK poražena a její území reintegrováno do Republiky Chorvatsko. Válečné škody a vzájemné vyhánění obyvatelstva vedly k ještě dramatičtějšímu úpadku do té doby i tak chudé oblasti. \n\n"}
{"id": "876854", "url": "https://cs.wikipedia.org/wiki?curid=876854", "title": "Římskokatolická farnost – děkanství Děčín I", "text": "Římskokatolická farnost – děkanství Děčín I\n\nŘímskokatolická farnost – děkanství Děčín I (lat. \"Tetschna\") je územní společenství římských katolíků v Děčíně a okolí. Organizačně spadá do děčínského vikariátu, který je jedním z deseti vikariátů litoměřické diecéze.\n\nDo farnosti náleží území těchto obcí:\nDuchovní správa zde existovala již v 11. století. Matriky jsou vedeny od roku 1596. Farní kostel sv. Kříže nechali v roce 1691 postavit Thunové. V roce 1702 byla farnost biskupem Šternberkem povýšena na děkanství. V sousedství kostela sv. Kříže vyrostla v roce 1726 kaple Panny Marie Pomocné, a letech 1751–1778 byl vybudován filiální kostel sv. Václava a Blažeje.\n\nFarnost je až do dnešních dnů kontinuálně obsazena knězem.\nVe farnosti se nacházejí také další drobné sakrální stavby a pamětihodnosti.\n\nZ důvodu efektivity duchovní správy byl vytvořen \"farní obvod\" (kolatura) sestávající z přidružených farností spravovaných excurrendo z Děčína I. Přehled těchto kolatur je v tabulce farních obvodů děčínského vikariátu.\n\n\n"}
{"id": "876855", "url": "https://cs.wikipedia.org/wiki?curid=876855", "title": "Štětinatec haitský", "text": "Štětinatec haitský\n\nŠtětinatec haitský (\"Solenodon paradoxus\") je druh velmi vzácného, nočního, poměrně velkého hmyzožravého savce, jednoho ze dvou žijících druhů starobylého rodu štětinatec.\n\nJe to endemický savec, vyskytuje se pouze v karibské oblasti Střední Ameriky na ostrově Hispaniola v Dominikánské republice a v Haiti. Žije tam v lesích, křovinatých oblastech i poblíž plantáží. Přes den se ukrývá v rozsochách stromů, v jejich dutinách nebo si vyhrabává nory.\n\ndélka: okolo třiceti centimetrů\ndélka ocasu: 17–26 centimetrů\nhmotnost: okolo jednoho kilogramu\nNa hmyzožravce je to poměrně velký živočich.\n\nŠtětinatec haitský je poměrně pomalé zvíře, je nápadné svým dlouhým čenichem. Barva jeho hrubých chlupů je mezi černou, šedou a hnědou, na spodní straně těla bývá světlejší, vybarvení je u každého jedince odlišné. Čenich, uši, nohy a šupinatý ocas jsou téměř bezsrsté.\n\nJeho čenich daleko přesahuje čelist a ve spojitosti se zvláštním kloubem, kterým je čelist připevněna k lebce je čenich velice pohyblivý. Přední končetiny má větší a mohutnější, na všech má silné drápy, na předních větší. Díky nim dobře šplhá na stromy a dokáže slézat i skály. Oči má velmi malé a zrak nemá dobře vyvinutý, zato má vynikající sluch a hlavně čich. 40 zubů je uspořádáno podle vzorce 3/3-1/1-3/3-3/3, v druhém spodním řezáku je žlábek, ze kterého je vylučován ze žlázy v dolní čelisti jed. Samci mají penis a varlata ukrytá v břišní dutině.\n\nJeho strava, za kterou vychází v noci, je především živočišná. Žere nejrůznější hmyz, pavouky, měkkýše, drobné obojživelníky a plazy jako i ptačí mláďata, nepohrdne ani mršinami; řídce žere i rostlinnou potravu, ovoce, kořínky. Potravu si vyhledává svým pohyblivým čenichem v kůře stromů, štěrbinách skal a hlavně pod spadlými listy, účinně si pomáhá svými masivními drápy. Pro ochromení kořisti ji při skusu vstřikuje do těla toxické sliny.\n\nSamice si staví hnízdo v noře, která je součásti rozsáhlých tunelů, do kterých si ukládá i potravu. Její říje je velmi nepravidelná a nezávidí na roční době, samec se může pářit kdykoli. Délka březosti je něco málo nad 50 dnů. Samice má dvě mléčné bradavky, vrhne po jednom až dvou mláďatech dvakrát ročně a ta po narození váží průměrně 75 gramů a měří 15 cm. Během prvních několika měsíců zůstává v jejich blízkosti, kojí je a zvyká je postupně na život mimo noru a samostatný lov.\n\nPrůměrná délka života štětinatce haitského není přesně známa, předpokládá se, že dosahuje 10 let. Hlavními predátory jsou na ostrov dovezení psi, kočky a promyky, proti kterým nemá tento těžkopádný druh moc naděje; loví je i lidé. Od roku 1960, kdy ještě nehrozilo druhu vyhynutí, jeho počty značně poklesly. V klasifikaci IUCN byl zařazen mezi ohrožené druhy, v Dominikánské republice je chráněn zákonem.\n\n"}
{"id": "876857", "url": "https://cs.wikipedia.org/wiki?curid=876857", "title": "Mistrovství světa juniorů v ledním hokeji 2014", "text": "Mistrovství světa juniorů v ledním hokeji 2014\n\nMistrovství světa juniorů v ledním hokeji 2014 se konalo od 26. prosince 2013 do 5. ledna 2014 ve švédském městě Malmö.\n\nVe dvou základních skupinách si zahrálo vždy pět týmů každý s každým. Vítězství počítalo za tři body, v případě nerozhodného výsledku si oba týmy připsali bod a následovalo 5 min. prodloužení a samostatné nájezdy. Tato kritéria rozhodovala o držiteli bonusového bodu.\n\nZ obou skupiny postoupila čtveřice mužstev, která si zahraje čtvrtfinále křížovým způsobem (vítězové skupin se čtvrtými týmy z opačných skupin, druzí si zahrají se třetími). Páté týmy základních skupin si zahrají spolu sérii na dva vítězné zápasy, poražené mužstvo ze série sestoupí z elitní skupiny.\n\nV play-off se v případě nerozhodného výsledku bude prodlužovat deset minut (ve finále dvacet), případně budou následovat trestná střílení.\n\nNěmecko zvítězilo 2:1 na zápasy a udrželo se v elitní skupině, Norové sestoupili do skupiny A I. divize 2015\n\n\"Z = Odehrané zápasy; G = Góly; A = Přihrávky na gól; B = Body; +/− = Plus/Minus; PTM = Počet trestných minut\"\n\n\"Čas = Čas na ledě (minuty:sekundy); OG = Obdržené góly; PGZ = Průměr gólů na zápas; Úsp% = Procento úspěšných zásahů; ČK = Čistá konta\"\n\n Finsko\n\nBrankáři: Ville Husso, Janne Juvonen, Juuse Saros\nObránci: Julius Honka, Mikko Lehtonen, Esa Lindell, Ville Pokka, Rasmus Ristolainen, Juuso Vainio, Mikko Vainonen\nÚtočníci: Henrik Haapala, Henri Ikonen, Juuso Ikonen, Saku Kinnunen, Rasmus Kulmala, Artturi Lehkonen, Ville-Valtteri Leskinen, Aleksi Mustonen, Saku Mäenalanen, Joni Nikko, Topi Nättinen, Otto Rauhala, Teuvo Teräväinen.\nTrenér: Karri Kivi\n\nBrankáři: Oscar Dansk, Marcus Högberg, Jonas Johansson\nObránci: Linus Arnesson, Lukas Bengtsson, Christian Djoos, Robert Hägg, Robin Norell, Gustaf Olofsson, Jesper Pettersson\nÚtočníci: André Burakovsky, Sebastian Collberg, Jacob de la Rose, Filip Forsberg, Andreas Johnson, Anton Karlsson, Erik Karlsson, Elias Lindholm, Filip Sandberg, Oskar Sundqvist, Nick Sörensen, Lucas Wallmark, Alexander Wennberg.\nTrenér: Rikard Grönborg\n\nBrankáři: Ivan Nalimov, Igor Ustinskij, Andrej Vasilevskij\nObránci: Alexej Běreglazov, Ilja Ljubuškin, Kiril Maslov, Andrej Mironov, Nikita Trjamkin, Valerij Vasiljev, Nikita Zadorov\nÚtočníci: Alexander Barabanov, Ivan Barbašjev, Pavel Bučněvič, Georgij Busarov, Eduard Gimatov, Michail Grigorenko, Vadim Chlopotov, Bogdan Jakimov, Vjačeslav Osnovin, Nikolaj Skladničenko, Anton Slepyšev, Valentin Zykov, Damir Žafjarov.\nTrenér: Michail Varnakov\n\nSkupina A se hrála od 15. do 21. prosince 2013 v Sanoku v Polsku, skupina B od 9. do 15. prosince 2013 v Dumfries ve Spojeném království.\n\npozn: turnaj proběhl v prosinci 2013, ale o sestupu Británie pro neoprávněný start hráče Adama Jonese se rozhodlo až dodatečně koncem dubna 2014.\n\nSkupina A se hrála od 15. do 21. prosince 2013 v Miskolci v Maďarsku, skupina B od 11. do 17. ledna 2014 v Jace ve Španělsku.\n\nDivize se hrála od 12. do 18. ledna 2014 v Izmiru v Turecku.\n"}
{"id": "876858", "url": "https://cs.wikipedia.org/wiki?curid=876858", "title": "Carolyn Porcová", "text": "Carolyn Porcová\n\nCarolyn C. Porcová (* 6. března 1953 Bronx) je americká astronomka známá svou prací v oblasti výzkumu vnějších planet Sluneční soustavy. Její kariéra započala v roce 1980 na misi Voyager k Jupiteru, Saturnu, Uranu a Neptunu. Do ukončení mise sondy Cassini v roce 2017 vedla v této tým zobrazovacích technologií \"imaging science\". Mise Cassini byla ukončena plánovaným zničením sondy, která se vnořila do atmosféry Saturnu 15. září 2017. Byla odborníkem na zobrazovací technologie mise New Horizons k Plutu zahájené 19. ledna 2006. Je expertkou na planetární prstence a saturnův měsíc Enceladus.\n\nJe spoluautorkou více než 100 vědeckých pracích spektroskopie Uranu a Neptunu, mezihvězdného prostoru, fotometrie planetárních prstenců, interakcí satelitů/prstenců, počítačové simulace planetárních prstenců, tepelné bilance polárních čepiček Tritonu, tepelného proudění nitra Jupiteru a řady výsledků na atmosféře, satelitech, a Saturnových prstenců z experimentu Cassini.\n\nV říjnu 2009 získala společně s Babakem Aminem Tafreshim Cenu Lennarta Nilssona jako uznání za jejich fotografickou práci. Při udělovacím ceremoniálu zaznělo:\nJe fanouškem 60. lét 20. století a také skupiny The Beatles, využívá odkazů na jejich hudbu do svých prezentací, spisů a tiskových zpráv. První barevný snímek, který ze sondy Cassini prezentovala veřejnosti, byl obraz Jupitera pořízený během přiblížení sondy k Jupiteru, která publikovala 9. října 2000 na počest 60. narozenin Johna Lennona. V roce 2006 produkovala a režírovala krátký osmi minutový film s 64 nejlepšími snímky sondy Cassini doplněným skladbami skupiny The Beatles, na počest 64. narozenin Paula McCartneyho. V roce 2007 zhotovila plakát se 64. scénami ze Saturnu, který poslala Paul McCartneymu.\n\n"}
{"id": "876859", "url": "https://cs.wikipedia.org/wiki?curid=876859", "title": "Eufrosina Opolská", "text": "Eufrosina Opolská\n\nEufrosina Opolská (polsky \"Eufrozyna opolska\", 1228/1230 – 4. listopadu 1292) byla kněžna kujavská a posléze také pomořanská z rodu Piastovců.\n\nByla dcera Kazimíra Opolského a jeho ženy Violy. Jejími prarodiči byli Měšek I. Křivonohý a Ludmila (někteří historikové odvozují její původ od Přemyslovců).\nEufrosina byla nejmladší ze čtyř dětí. Měla dva bratry a sestru.\n\nV roce 1257 se stala třetí manželkou Kazimíra I. Kujavského (ok.1211 – 14.12.1267). Spolu měli tyto děti:\n\nPodle popisu z kroniky Velkopolské, se Eufrosina v roce 1261, s cílem zajistit nástupnictví svých synů, pokusila otrávit nevlastní syny z Kazimírova předchozího manželství Leška Černého a Zemomysła Inowrocławského, které bylo příčinou jejich povstání.\n\nPo smrti manžela, který zemřel 14. prosince 1267, převzala regentskou vládu nad knížectvím. Ta trvala do roku 1275. Téhož roku si Eufrosina vzala za muže Mstislava II. Pomořanského. Toto manželství bylo bezdětné s největší pravděpodobností kvůli špatným manželským vztahům. V roce 1288 bylo manželství rozvedeno. Po rozvodu žila se svými syny v Kujavsku. Zemřela 4. listopadu, pravděpodobně v roce 1292, a byla pohřbena ve městě Brześć Kujawski, údajně v dominikánském kostele.\n"}
{"id": "876861", "url": "https://cs.wikipedia.org/wiki?curid=876861", "title": "Rasim Ljajić", "text": "Rasim Ljajić\n\nRasim Ljajić (v srbské cyrilici Расим Љајић, * 28. ledna 1964, Jugoslávie) je srbský ministr domácího a zahraničního obchodu a telekomunikací ve vládě Ivici Dačiće (od června 2012). Zastává v ní také post místopředsedy vlády.\n\nVystudoval medicínu na Univerzitě v Sarajevu. V roce 1990 inicioval vznik Strany demokratické akce Sandžaku. Poté pracoval jako novinář pro četné jugoslávské deníky. Jeho účast ve vysoké politice odstartovala rychle po demonstracích v říjnu 2000, kdy byl svržen Slobodan Milošević a vláda SPS. Nedlouho poté se stal ministrem pro národnostní menšiny (Ljajić je sám bosňácké národnosti). Časopis Vreme ho v roce 2004 prohlásil osobností roku. Ljajić byl také předsedou Národní rady pro spolupráci s Haagským tribunálem. Od ledna 2007 je také předsedou Sociálnědemokratické strany Srbska.\n\n"}
{"id": "876870", "url": "https://cs.wikipedia.org/wiki?curid=876870", "title": "Hans Günther Mukarovsky", "text": "Hans Günther Mukarovsky\n\nHans Günther Mukarovsky (2. října 1922 Vídeň – 29. listopadu 1992) byl rakouský afrikanista.\n\nMukarovsky studoval v období 1940 až 1948 afrikanistiku, etnologii a arabštinu na vídeňské univerzitě u Wilhelma Czermaka. V roce 1941 přerušil studia a nastoupil do Wehrmachtu jako tlumočník a od roku 1944 byl v anglickém zajetí, kde pracoval jako rakouský redaktor pro BBC.\n\nBěhem studia přispíval Mukarovsky do časopisů Die Furche a Wort und Wahrheit. Po studiu pracoval pro kancelář spolkového prezidenta. Od roku 1953 vyučoval na univerzitě, 1963 habilitoval.\n\nByl také básník a publikoval v tisku a na ORF.\n\n\n\n"}
{"id": "876874", "url": "https://cs.wikipedia.org/wiki?curid=876874", "title": "Lakušník štětičkový", "text": "Lakušník štětičkový\n\nLakušník štětičkový, někdy byl udáván jako lakušník štětičkatý, (\"Batrachium penicillatum\", syn.: \"Ranunculus penicillatus\") je druh rostliny z čeledi pryskyřníkovité (\"Ranunculaceae\").\n\nJedná se o vytrvalou vodní bylinu. Lodyha je větvená a lysá, podle stanoviště může dorůstat délky 50−300 cm. Listy jsou střídavé, vyskytuje se zde heterofylie, někdy se vytváří se lupenité listy plovoucí na hladině, čepele jsou na obrysu ledvinité 5, zřídka jen 3 klané až sečné, do poloviny nebo i o něco více délky čepele (bráno odshora) členěné. Zato ponořené listy jsou zcela jiné, niťovité, několikrát dlanitosečné s niťovitými úkrojky, 5–20 cm dlouhé, stejně dlouhé nebo delší než příslušný lodyžní článek. Na bázi listů jsou palisty. Květy jsou jednotlivé, oboupohlavné a pravidelné s víceméně kuželovitým květním lůžkem, vykvétají nad hladinou a jsou opylovány hmyzem (entomogamie). Plodní stopka bývá delší než 5 cm a je delší než řapík příslušného lupenitého listy. Kališních lístků je 5, jsou zelené. Korunních je většinou také pět, jsou bílé, na bázi se žlutou skvrnou. Květy jsou relativně velké (větší než u lakušníku vodního (\"Batrachium aquatile\"), korunní lístky jsou asi 10–50 mm dlouhé. Tyčinek je asi 20–45, pestíků asi 40–60. Plodem je nažka, na vrcholu zakončená krátkým zobánkem, nažky jsou uspořádány na květním lůžku do souplodí. Nezralé nažky jsou lysé nebo krátce chlupaté, za zralosti někdy olysávají, úzký křídlatý lem chybí. Plody se šíří vodou (hydrochorie). Počet chromozómů je 2n=16, 32, 40 nebo 48.\n\nRoste ve většině Evropy kromě Balkánu.\nV České republice to je vzácný druh, z posledních let je znám z Chrudimky, Sázavy a Ohře. Jedná se o kriticky ohrožený druh flóry ČR, kategorie C1.\n\nJedná se o vodní rostlinu, která vyhledává prudící vody, součást vegetace makrofytů tekoucích vod svazu \"Batrachion fluitantis\".\n\n \n"}
{"id": "876880", "url": "https://cs.wikipedia.org/wiki?curid=876880", "title": "Konrád z Querfurtu (1202)", "text": "Konrád z Querfurtu (1202)\n\nKonrád z Querfurtu ( \"Konrad von Querfurt\", † 3. prosince 1202) byl biskup v Hildesheimu a Würzburgu, říšský kancléř, účastník říšské křížové výpravy a také objednavatel iluminovaného rukopisu \"Liber ad honorem Augusti\".\n\nNarodil se jako syn norimberského purkrabího Burcharda. V mládí navštěvoval klášterní školu v Hildesheimu a poté pokračoval ve studiích v Paříži, kde se setkal s budoucím papežem Inocencem III. Po několika nižších církevních postech se roku 1194 stal říšským kancléřem a také biskupem v Hildesheimu.\n\nO velikonočních svátcích roku 1196 císař Jindřich přijal kříž a vyhlásil novou křížovou výpravu do Svaté země. Kvůli svému chatrnému zdraví a nejisté mocenské situaci v Itálii určil veliteli kruciáty svého kancléře Konráda společně s Jindřichem z Kalden, jenž zastával post říšského maršálka. Pro odpor některých byl nakonec ke Konrádovi do čela zvolen Jindřich Brabantský. Vojsko se vydalo do Svaté země několika cestami a část výpravy vedená Konrádem měla zastávku na Kypru, kde na základě císařova slibu korunoval Amauryho kyperským králem a ten na oplátku složil vazalský slib. Po příjezdu do Levanty a obléhání Toronu se křižákům v únoru 1198 donesla zvěst o smrti císaře. Ukončili obléhání a vrátili se zpět do vlasti destabilizované sporem o následnictví. Těsně před odjezdem se Konrád v Akkonu podílel na ustanovení špitálního bratrstva v Řád německých rytířů.\n\nPo návratu stál ve sporu o trůn na straně císařova mladšího bratra Filipa a stal se opět říšským kancléřem a také se ještě za pobytu ve Svaté zemi stal biskupem ve Würzburgu, což mu pro neslučitelnost dvou biskupství vyneslo od papeže exkomunikaci. Vzdal se tedy obou titulů a omluvil se papeži. Poté se ujal biskupství würzburského a ke konci života ztratil královu důvěru. Byl zavražděn v prosinci 1202 a pohřben v kryptě místní katedrály.\n"}
{"id": "876885", "url": "https://cs.wikipedia.org/wiki?curid=876885", "title": "Libotínské vrchy", "text": "Libotínské vrchy\n\nLibotínské vrchy jsou geomorfologickým okrskem v Moravskoslezském kraji. Jsou součástí Podbeskydské pahorkatiny, konkrétně Štramberské vrchoviny. Hřbety Libotínské vrchoviny jsou tvořeny horninami vulkanického původu (těšinitem, pikritem či diabasy). Naproti tomu svahy pokrývají kamenito či písčitohlinité, popřípadě hlinitokamenité sedimenty. Mezi významné vrcholy patří Hlásnice (558 m n. m.), Holivák (483 m n. m.) a Libhošťská hůrka (493 m n. m.). Ve vyšších partiích rostou především smrky, které se občas mísí s jedlí nebo buky. V nižších částech je zeleň spíše roztroušená a nachází se především v okolí vodních toků.\n"}
{"id": "876890", "url": "https://cs.wikipedia.org/wiki?curid=876890", "title": "Jejsk", "text": "Jejsk\n\nJejsk ( ) je lázeňské město v Krasnodarském kraji Ruské federace. Leží u ústí řeky Jeji na jižním břehu Taganrogského zálivu Azovského moře, zhruba 250 kilometrů severně od Krasnodaru a 170 kilometrů jihozápadně od Rostova na Donu.\n\nJejsk měl v roce 2010 přes 87 tisíc obyvatel.\n\n"}
{"id": "876897", "url": "https://cs.wikipedia.org/wiki?curid=876897", "title": "Úžín", "text": "Úžín\n\nÚžín ( ) je zaniklá obec, která ležela asi 2 km východně od Chlumce v okrese Ústí nad Labem na severu Čech.\n\nRoudné ( ) byla osada v těsném sousedství Úžína.\n\nÚžín a Roudné ležely v katastrálním území Všebořice o výměře 733,18 ha.\n\nÚzemí bylo osídleno zřejmě už v mladší době kamenné. Ves byla založena někdy ve 12. století. V roce 1401 byla zmíněna u osady Roudné, první písemná zmínka je z roku 1543. Do roku 1580 byla součástí Krupského panství, později Chlumeckého. Při bitvě u Chlumce roku 1813 celá ves vyhořela. Mezi lety 1850–1961 byla součástí Ústí nad Labem. Zanikla v roce 1965 v důsledku důlní činnosti (důl Pankrác a velkodůl Antonín Zápotocký) a pozdější výstavby tlakové plynárny, která převzala jméno Úžína.\n\nV roce 1968 byla Tlaková plynárna Úžín sloučena s Dolem Antonína Zápotockého do jednoho podniku, Palivového kombinátu Antonína Zápotockého. Od roku 1992 do současnosti probíhá likvidace tlakové plynárny.\n\nNa návsi stávala barokní kaple sv. Floriána z roku 1789, na cestě do Chlumce byl dřevěný kříž.\n\nNa území Úžína a Roudného je dnes toxická skládka, v těsném sousedství leží malé letiště.\n\n\n"}
{"id": "876901", "url": "https://cs.wikipedia.org/wiki?curid=876901", "title": "Encyclopaedia Beliana", "text": "Encyclopaedia Beliana\n\nEncyclopaedia Beliana je moderní a rozsáhlá slovenská všeobecná encyklopedie. Je sestavována a redakčně zpracovávána kolektivem Encyklopedického ústavu Slovenské akademie věd a pojmenována po Matejovi Belovi.\n\nNa tvorbě se ovšem podílejí stovky externích autorů, konzultantů a oponentů, další desítky externích konzultantů a autorů pracují na grafickém obsahu (ilustrace, fotografie a mapy). \n\nJednotlivé svazky vycházejí ve vydavatelství Veda s dvouletými odstupy, což je zpomalení oproti původnímu plánu, který počítal s tím, že se bude jednat o dvanáctisvazkovou encyklopedii, která vyjde v průběhu deseti let. Celá encyklopedie bude mít přibližně 150 000 hesel a dnes se předpokládá, že naplní čtrnáct svazků. Po vydání celé encyklopedie budou dále vydávány dodatky. Šestý svazek vyšel v roce 2010.\n\n"}
{"id": "876908", "url": "https://cs.wikipedia.org/wiki?curid=876908", "title": "Lubomír Červenka", "text": "Lubomír Červenka\n\nMgr. Lubomír Červenka (* 26. prosince 1962 ve Vsetíně) je duchovní Českobratrské církve evangelické. Ke kazatelské službě byl ordinován 6. prosince 1987. Od 1. října 1987 byl seniorátním vikářem v Moravskoslezském seniorátu, jenž měl určenu péči o sbor v Přerově. Od 1. ledna 1990 na tomto sboru působil jako vikář a od 1. května 1995 jako farář. Během působení ve sboru administroval od počátku roku 1996 do konce listopadu roku 1998 sbor v Hranicích. Své kazatelské působení v přerovském sboru ukončil na konci srpna 2007 a od 1. září 2007 je farářem sboru v Hodslavicích. V letech 2004–2015 byl též seniorem Moravskoslezského seniorátu Českobratrské církve evangelické.\n"}
{"id": "876917", "url": "https://cs.wikipedia.org/wiki?curid=876917", "title": "Římskokatolická farnost Nebočady", "text": "Římskokatolická farnost Nebočady\n\nŘímskokatolická farnost Nebočady (lat. \"Neschvicium\", něm. \"Neschwitz\") je územní společenství římských katolíků v Nebočadech a okolí. Organizačně spadá do děčínského vikariátu, který je jedním z deseti vikariátů litoměřické diecéze.\n\nDo farnosti náleží území těchto obcí:\n\nVe farnosti se nacházejí také další drobné sakrální stavby a pamětihodnosti.\n\nFarnost Nebočady je velmi starobylá, existující již před rokem 1363. Matriky jsou vedeny od roku 1703. Dnešní farní kostel sv. Vavřince tvoří nepřehlédnutelnou dominantu okolí, je barokní z 18. století. Farnost bývala obsazována kněžími až do poloviny 20. století (v roce 1935 zde jako kaplan, od roku 1937 jako mezitivní administrátor, začínal svou duchovní praxi pozdější Mons. Robert Franze). V roce 1948 již byla farnost administrována z Bělé u Děčína, později z děčínského děkanství.\n\nFarnost je z Děčína administrována dodnes. Farní kostel sv. Vavřince v Nebočadech má v interiéru poškozený strop od 70. let 20. století, kdy nad kostelem nízko přeletěla stihačka a v důsledku rázové vlny se vodou narušený strop zřítil. V 90. letech 20. století byla loď kostela staticky zajištěna a k bohoslužbám slouží presbytář kostela, který nebyl poškozen a je od chrámové lodi oddělen dřevěnou zástěnou.\n\n\"Začátek působnosti jmenovaného v duchovní správě farnosti od:\"\nZ důvodu efektivity duchovní správy byl vytvořen \"farní obvod\" (kolatura) farnosti-děkanství Děčín I, jehož součástí je i farnost Nebočady, která je tak spravována \"excurrendo\". Přehled těchto kolatur je v tabulce farních obvodů děčínského vikariátu.\n\n\n"}
{"id": "876920", "url": "https://cs.wikipedia.org/wiki?curid=876920", "title": "Ajelet Šakedová", "text": "Ajelet Šakedová\n\nAjelet Šaked ( , narozena 7. května 1976, Tel Aviv) je izraelská politička, poslankyně Knesetu za stranu Židovský domov a od května 2015 ministryně spravedlnosti ve vládě Benjamina Netanjahua.\n\nNarodila se a vyrůstala ve čtvrti Bavli na severu Tel Avivu. Její matka byla učitelkou Bible a její otec byl z tradicionalistické (masorti) rodiny. Sloužila v izraelské armádě. Má titul bakaláře z Telavivské univerzity. Je vdaná za vojenského pilota a má dvě děti.\n\nMezi lety 2006 a 2008 byla vedoucí kanceláře Benjamina Netanjahua, tehdy opozičního lídra. Roku 2010 založila spolu s Naftalim Benetem organizaci \"Můj Izrael\", kterou vedla do roku 2012.\n\n14. listopadu 2012 byla zvolena v primárních volbách Židovského domova na třetí místo kandidátky a ve volbách v roce 2013 se stala poslankyní Knesetu. Mandát obhájila rovněž ve volbách v roce 2015. Od května 2015 zastává ve čtvrté Netanjahuově vládě post ministryně spravedlnosti.\n\nAjelet Šaked získala v roce 2012 izraelskou Abramowitzovu cenu za mediální kritiku.\n\n"}
{"id": "876921", "url": "https://cs.wikipedia.org/wiki?curid=876921", "title": "Kollerschlag", "text": "Kollerschlag\n\nKollerschlag je městys v rakouské spolkové zemi Horní Rakousy, v okrese Rohrbach.\n\nV roce 2012 zde žilo 1 502 obyvatel.\n"}
{"id": "876922", "url": "https://cs.wikipedia.org/wiki?curid=876922", "title": "Dolné Lefantovce", "text": "Dolné Lefantovce\n\nDolné Lefantovce jsou obec na Slovensku, v okrese Nitra v Nitranském kraji. V roce 2011 zde žilo 529 obyvatel.\n\nObec se nachází na severozápadním úbočí Tribečského pohoří v levostranní nivě řeky Nitry na náplavovém kuželu jejího levostranného přítoku. Území říční roviny a úpatí pahorkatiny je tvořeno třetihorními usazeninami a krystalickými horninami, které jsou pokryté spraší a říčními usazeninami. Nadmořská výška se pohybuje v rozmezí 148 až 293 m, střed obce je ve výšce 157 m n. m. Území obce je převážně odlesněné.\n\nVesnicí prochází silnice II/593.\n\nPrvní písemná zmínka o obci pochází z roku 1113, kdy je nazývána Elefant. V Zoborských listinách je obec jmenována mezi majetkem, který uherský král Koloman potvrdil benediktinskému Zoborskému klášteru. Později obec náležela pod panství Elephantyů, následně Bartakovichovcům, Forgáchovcům, Pongráczovcům a dalším, v 19. století Gyulaiovcům. V roce 1881 byla obec začleněny pod administrativu Nitranské župy, před rokem 1960 náležela pod okres Nitra v kraji Nitra a po roce 1960 pod okres Nitra, kraj Západoslovenský.\n\nObec se několikrát spojovala a rozdělovala s Horními Lefantovicemi. K poslednímu rozdělení doško v roce 2003.\n\nV roce 1421 obec získala trhové právo. Hlavní obživou bylo zemědělství. V roce 1952 bylo založené JRD.\n\nV obci se nachází gotický římskokatolický kostel Narození Panny Marie z roku 1380, který byl přestavěn v roce 1801 a 1857. V kostele se nachází na hlavním oltáři obraz Narození Panny Marie z 19. století od J. Zanussiho a gotická křtitelnice.\n\nObec patří pod římskokatolickou farnost svatého Martina v Horních Lefantovicích.\n"}
{"id": "876923", "url": "https://cs.wikipedia.org/wiki?curid=876923", "title": "Lefantovce", "text": "Lefantovce\n\nLefantovce můžou být:\n\n"}
{"id": "876926", "url": "https://cs.wikipedia.org/wiki?curid=876926", "title": "Wolfgang Schmitz", "text": "Wolfgang Schmitz\n\nWolfgang Schmitz (28. května 1923 Vídeň – 16. listopadu 2008 tamtéž) byl rakouský ekonom a politik, člen Rakouské lidové strany (ÖVP).\n\nWolfgang Schmitz působil od roku 1950 v obchodní komoře. V roce 1964 byl jmenován ministrem financí ve vládě Josefa Klause a v letech 1968 až 1973 byl prezidentem Rakouské národní banky. Poté se vrátil do obchodní komory.\n\nByl členem K. a. V. (Katholische akademische Verbindungen) Norica Wien v ÖCV (Österreichischer Cartellverband) a katolického spolku Edo-Rhenania Tokio.\n\nZemřel v listopadu 2008 a byl pochován na neustiftském hřbitově.\n\n\n"}
{"id": "876929", "url": "https://cs.wikipedia.org/wiki?curid=876929", "title": "Jaroslav Panáček (1948)", "text": "Jaroslav Panáček (1948)\n\nIng. Jaroslav Panáček (* 28. června 1948 Česká Lípa) je technik, strojař, českolipský historik, předseda Vlastivědného spolku Českolipska, vedoucí redakční rady sborníku Bezděz, autor mnoha odborných prací. Historikem je stejně jako jeho otec Jaroslav Panáček. \n\nNarodil se v České Lípě. Jeho otcem byl Jaroslav Panáček, sportovní funkcionář, učitel, historik, autor několika publikací.\n\nAbsolvoval ve svém rodném městě Střední průmyslovou školu strojní a v Liberci Vysokou školu strojní a textilní. S titulem inženýra nastoupil v roce 1972 do továrny na výrobu elektrického nářadí Narex Česká Lípa (později Protool) a zůstal zde pracovat jako vývojový pracovník až do důchodu. Od té doby je zaměstnán v českolipském Vlastivědném muzeu a galérii. Oženil se a má dvě děti. Syn Michal je památkářem a společně vydali několik knih.\n\nPod nepřímým vlivem otce se brzy začal zajímat o historii Českolipska. Spolupracoval zejména se svým přítelem Mgr. Miloslavem Sovadinou z okresního archivu a českolipským archeologem PhDr. Františkem Gabrielem.\n\nV roce 1991 byl spoluzakladatelem Vlastivědného spolku Českolipska, jehož se stal předsedou a zůstal jím i po spojení s Klubem přátel muzea v roce 1997. Předsedou společenské organizace Vlastivědný spolek Českolipska - Klub přátel muzea je dodnes.\n\nNa konci roku 2007 navíc převzal funkci předsedy redakční rady sborníku Bezděz, do kterého již řadu let předtím přispíval. V redakční radě působil od roku 1994.\n\nJe autorem či spoluautorem několika desítek odborných statí ve sbornících Bezděz, Castellologica bohemica, Acta onomstica i celých knih.\n\nVýčet knih: \n\n"}
{"id": "876932", "url": "https://cs.wikipedia.org/wiki?curid=876932", "title": "Theodor Ježdík", "text": "Theodor Ježdík\n\nAkademik Theodor Ježdík, Ing., dr. technických věd h. c. (9. listopadu 1889, Kladno – 27. února 1967, Praha) byl profesorem hydrologie a úprav vodních toků a základů vodního stavitelství a vodního hospodářství na Českém vysokém učení technickém v Praze. V letech 1955–1960 byl jeho rektorem.\n\nNarodil se v Kladně. Jeho otec byl stavbyvedoucím u stavební firmy Lanna. Maturoval na staroměstské reálce v roce 1907. V témže roce se zapsal na stavební obor České vysoké školy technické v Praze. Studium absolvoval s vyznamenáním v roce 1912. Nejprve pracoval jako praktikant v mostním oddělení ministerstva veřejných prací ve Vídni. Od roku 1914 byl zaměstnán u stavební firmy Ing. Mysliveček. Podílel se na regulaci řeky Cidliny a Doubravky. Záhy byl odveden a zbytek války strávil ve vojenské službě.\n\nV roce 1919 nastoupil na Český zemský správní výbor v Praze, oddělení pro využití vodní energie. Podílel se na projektech úpravy vodních toků Otava, Vydra, Orlice a Jizera a stavbách na nich. Projektoval hydroelektrárny v Liticích, Potštejně, Spálově, na Černém jezeře a projekt hráze na řece Blanici u Husince.\n\nPedagogickou činnost zahájil v roce 1924 na Ukrajinské hospodářské akademii v Poděbradech. V roce 1928 habilitoval a začal přednášet na Vysoké škole inženýrského stavitelství ČVUT v Praze, kde suploval předměty hydrologie a úpravy vodních toků. v roce 1929 byl jmenován mimořádným profesorem. V roce 1930 byl povolán na školu jako stálý zaměstnanec. V roce 1934 byl jmenován řádným profesorem hydrologie a úprav vodních toků a základů vodního stavitelství a vodního hospodářství. Po úmrtí profesora Antonína Jílka v roce 1934 byl pověřen správou Ústavu pro hydrauliku, vodní nádrže a využití vodní energie. V akademickém roce 1937–1938 byl děkanem Fakulty inženýrského stavitelství.\n\nPo uzavření českých vysokých škol v roce 1939 projektoval přečerpávací elektrárnu ve Štěchovicích a zabýval se také projektem průplavu Dunaj-Odra-Labe z Přerova k Labi.\n\nPo druhé světové válce pokračoval v pedagogické práci na ČVUT. V letech 1955–1960 byl rektorem ČVUT. Podílel se na stavbách vodních děl Slapy, Lipno a Orlík. Dále projektoval mosty a lanové dráhy.\n\nJe autorem vědeckých prací z oborů hydraulika, úpravy toků, stabilita přehrad a vodní hospodářství.\n\n\n\n"}
{"id": "876934", "url": "https://cs.wikipedia.org/wiki?curid=876934", "title": "Wągrowiec", "text": "Wągrowiec\n\nWągrowiec je polské město ve Velkopolském vojvodství, hlavní město okresu Wągrowiec. Je centrem vesnické gminy Wągrowiec, které však není součástí, ale tvoří samostatnou městskou gminu.\n\nV roce 2011 zde žilo 25 327 obyvatel.\n"}
{"id": "876936", "url": "https://cs.wikipedia.org/wiki?curid=876936", "title": "Jaakko Hintikka", "text": "Jaakko Hintikka\n\nKaarlo Jaakko Juhani Hintikka (12. ledna 1929, Vantaa – 12. srpna 2015) byl finský filozof.\n\nByl představitelem analytické filozofie, žákem Georga Henrika von Wrighta. Byl emeritním profesorem filozofie na Bostonské univerzitě (předtím též na univerzitě v Helsinkách a na Stanfordu). Zabývá se především matematickou i filozofickou logikou, filozofií matematiky a vědy, epistemologií a filozofií jazyka. Rozvíjel koncept tzv. herní (či dialogické) sémantiky. Jeho práce v této oblasti jsou blízké dílu Saula Kripkeho či Everta Willema Betha. Věnoval se též dějinám filozofie, napsal práce o Aristotelovi, Kantovi, Wittgensteinovi či Charlesi Sandersu Peirceovi. Roku 2005 získal Cenu Rolfa Schocka za logiku a filozofii.\n\n\n\n\n"}
{"id": "876937", "url": "https://cs.wikipedia.org/wiki?curid=876937", "title": "Německo na Letních olympijských hrách 1912", "text": "Německo na Letních olympijských hrách 1912\n\nNěmecko na Letních olympijských hrách v roce 1912 reprezentovala výprava 185 sportovců (180 mužů a 5 žen) v 14 sportech.\n\n"}
{"id": "876940", "url": "https://cs.wikipedia.org/wiki?curid=876940", "title": "Matlock", "text": "Matlock\n\nMatlock může být:\n\n"}
{"id": "876942", "url": "https://cs.wikipedia.org/wiki?curid=876942", "title": "Huntington Park", "text": "Huntington Park\n\nHuntington Park je město v okrese Los Angeles County ve státě Kalifornie ve Spojených státech amerických. K roku 2010 zde žilo 58 114 obyvatel. S celkovou rozlohou 7,811 km² byla hustota zalidnění 7 400 obyvatel na km².\n\n"}
{"id": "876944", "url": "https://cs.wikipedia.org/wiki?curid=876944", "title": "Ocean City", "text": "Ocean City\n\nOcean City může být:\n\n"}
{"id": "876945", "url": "https://cs.wikipedia.org/wiki?curid=876945", "title": "Ocean City (New Jersey)", "text": "Ocean City (New Jersey)\n\nOcean City je město v okrese Cape May County ve státě New Jersey ve Spojených státech amerických. K roku 2010 zde žilo 11 701 obyvatel. S celkovou rozlohou 27,964 km² byla hustota zalidnění 418,42 obyvatel na km².\n"}
{"id": "876946", "url": "https://cs.wikipedia.org/wiki?curid=876946", "title": "Torrance", "text": "Torrance\n\nTorrance\n\n"}
{"id": "876947", "url": "https://cs.wikipedia.org/wiki?curid=876947", "title": "Torrance (Kalifornie)", "text": "Torrance (Kalifornie)\n\nTorrance je město v okrese Los Angeles County ve státě Kalifornie ve Spojených státech amerických. K roku 2010 zde žilo 145 438 obyvatel. S celkovou rozlohou 53,233 km² byla hustota zalidnění 2 700 obyvatel na km².\n"}
{"id": "876949", "url": "https://cs.wikipedia.org/wiki?curid=876949", "title": "Redondo Beach", "text": "Redondo Beach\n\nRedondo Beach je město v okrese Los Angeles County ve státě Kalifornie ve Spojených státech amerických. K roku 2010 zde žilo 66 748 obyvatel. S celkovou rozlohou 16,08 km² byla hustota zalidnění 4 200 obyvatel na km².\n"}
{"id": "876951", "url": "https://cs.wikipedia.org/wiki?curid=876951", "title": "Eurocopter EC 635", "text": "Eurocopter EC 635\n\nEurocopter EC 635 je lehký víceúčelový užitkový vrtulník vyvinutý evropským výrobcem vrtulníků, společností Eurocopter. Jedná se o vojenskou variantu vrtulníku Eurocopter EC 135. Dvoumotorový vrtulník EC 635 je schopen transportovat až osm pasažérů, včetně pilota, a je schopen nést vojenskou výzbroj. Je určen pro transport osob nebo nákladu, pro lékařskou pomoc, pro průzkum a pátrání a pro podporu pozemních jednotek.\n\nEurocopter EC 635 byl vyvinut na požadavek portugalské armády, která potřebovala vrtulníky pro palebnou podporu a lékařskou pomoc. Oproti svému civilnímu vzoru EC 135 měl především zesílenou konstrukci a závěsníky pro umístění výzbroje. Poprvé byl vrtulník EC 635 představen v květnu 1998 na letecké exhibici Aviation Africa na letecké základně Watarkloof u Johannesburgu. Důvodem byla jeho neúspěšná účast v soutěži na náhradu jihoafrických vrtulníků Alouette III (zvítězil typ Agusta A109M). \n\nV říjnu 1999 podepsalo portugalské ministerstvo obrany kontrakt na dodávku devíti kusů Eurocopter EC 635 T2 s motory Turbomeca Arrius 2B2 v celkové hodnotě 35 milionů eur. Očekávalo se, že první vrtulníky budou portugalskému letectvu dodány v roce 2001, nicméně došlo k výraznému zpoždění ve výrobě a portugalské ministerstvo obrany zrušilo kontrakt v srpnu 2002 s odůvodněním, že Eurocopter nebyl schopen dodat vrtulníky ve lhůtě mezi srpnem 2001 a dubnem 2002. Společnost Eurocopter uvedla jako důvod zrušení kontraktu skutečnost, že nedošlo k souhlasu integrace zbraňových systémů. \n\nPůvodních devět portugalských vrtulníků EC 635 si v říjnu 2002 objednaly Královské jordánské vzdušné síly. Vrtulníky byly dodány v červenci 2003. V lednu 2006 si Jordánsko objednalo další čtyři kusy, ty byly dodány v roce 2007. Pět z nich bylo přiděleno speciálním jednotkám a další čtyři policii.\n\nV dubnu 2006 objednala švýcarská agentura Swiss Defence Procurement Agency 20 kusů EC 635 pro švýcarské letectvo, které měly nahradit zastaralé vrtulníky Aérospatiale Alouette III. První čtyři kusy vyrobil Eurocopter, zbylých 16 kusů postavila švýcarská technologická společnost RUAG v Alpnachu. Dodávky vrtulníků probíhaly od března 2008 do prosince 2009. Švýcarské vrtulníky létají bez výzbroje. Dva z nich byly upraveny na VIP verzi pro přepravu vládních činitelů a dalších důležitých osob.\n\nZatím posledním zahraničním uživatelem typu se stal Irák, jehož ozbrojené síly roku 2009 objednaly celkem 24 strojů. První kusy byly do země dodány roku 2010. Vrtulníky jsou vybaveny bojovým systémem SAWS.\n\nStroje Eurocopter EC 635 jsou postaveny na základě civilního modelu Eurocopter EC 135, jsou navíc doplněny o další výbavu, aby mohly plnit vojenské operace a nést zbraňové systémy. Vrtulníky mohou být poháněny buď dvěma turbohřídelovými motory Pratt & Whitney Canada PW200B2 (taková varianta pak nese označení Eurocopter EC 635 P2+), nebo dvěma turbohřídelovými motory Turbomeca Arrius 2B2 (Eurocopter EC 635 T2+). Vrtulníky EC 635 disponují hlavním čtyřlistým rotorem z vláknových kompozitních materiálů, ocasní rotor je v provedení Fenestron, který tak snižuje vibrace a hluk uvnitř nákladové kabiny. Mimoto jsou vrtulníky opatřeny antirezonančním izolačním systémem ARIS ( ) a také systémem digitálního řízení leteckých motorů FADEC (\"Full Authority Digital Engine Control\").\n\nVrtulníky EC 635 mohou být dodávány ve čtyřech úrovních výbavy podle potřeb zákazníka. Vojenská transportní verze může transportovat až sedm vojáků a pilota, zatímco transportní verze se sedadly pro pasažéry je schopna transportovat šest pasažérů a pilota. Lékařská verze může být vybavena jedněmi nebo dvěma nosítky a je schopna přepravovat až pět sedících členů zdravotnického personálu. Kabina vrtulníku má délku 3,05 m, šířku 1,5 m a výšku 1,26 m. Vrtulníky tak patří k nejprostornějším ve své kategorii. Nákladní transportní verze má k dispozici nákladovou kabinu o objemu 4,9 m³. Interiér je dobře přístupný rozměrnými dveřmi na každém boku a dvoukřídlými vraty na zádi. Své boční dveře mají oba piloti. Vrtulník je vybaven moderní avionikou a tzv. skleněným kokpitem. \n\nBojová verze EC 635 je schopna nést zbraňové systémy a další výbavu pro boj. Její posádku obvykle tvoří velitel, pilot a pozorovatel. Základem jejich výzbroje je systém SAWS vyvinutý Eurocopterem a jihoafrickou společností ATE. Ten tvoří pouzdro pro 20mm kanón Nexter NC-621, pouzdro pro 12,7mm kulomet FN Herstal HMP-400, či laserem naváděné protitankové střely Denel Ingwe. Vrtulníky mohou být vybaveny také infračerveným kamerovým systémem FLIR nebo pátracím radarem pro leteckou službu pátrání a záchrany (SAR).\n\n\n Irák\n Jordánsko\n Švýcarsko\n\nData podle fas.org.\n\n\n\n\n\n"}
{"id": "876959", "url": "https://cs.wikipedia.org/wiki?curid=876959", "title": "Jürgen Klopp", "text": "Jürgen Klopp\n\nJürgen Norbert Klopp (* 16. června 1967, Stuttgart) je bývalý německý fotbalista a současný fotbalový trenér. Od 8. října 2015 je hlavním trenérem týmu Liverpool FC. V letech 2011 a 2012 byl zvolen německým \"trenérem roku\".\n\nKlopp strávil celou svou profesionální hráčskou kariéru v klubu 1. FSV Mainz 05 (1989–2001). Původně hrál na postu útočníka, v roce 1995 se přesunul na pozici pravého obránce.\n\nJako trenér působil v bundesligovém klubu 1. FSV Mainz 05. V roce 2008 dostal nabídku z Borussie Dortmund, kterou v letním období přijal (společně se svým asistentem Željko Buvačem). Do týmu si s sebou přivedl z Mainzu také srbského fotbalistu Nevena Subotiće.\n\nOd ročníku 2008/09 trénoval Borussii Dortmund, se kterou se stal v sezonách 2010/11 a 2011/12 mistrem Německa. V ročníku 2011/12 navíc dovedl mužstvo Borussie k zisku DFB-Pokalu, ve finále Dortmund porazil Bayern Mnichov 5:2. S Dortmundem se představil 25. května 2013 ve Wembley ve finále Ligy mistrů 2012/13 opět proti věčnému rivalovi Bayernu Mnichov, Borussia však nejprestižnější evropský pohár nezískala, podlehla Bayernu 1:2.\n\nV červenci 2013 na začátku ročníku 2013/14 přivedl Dortmund v německém fotbalovém Superpoháru DFL-Supercup k vítězství 4:2 nad Bayernem Mnichov. Před sezonou 2014/15 vyhrál s Borussií opět DFL-Supercup proti Bayernu Mnichov (výhra 2:0). Po sezóně 2014/15 se rozhodl v Borussii skončit, týmu unikla trofej v DFB-Pokalu (porážka ve finále s Wolfsburgem).\n\n8. 10. 2015 se stal hlavním trenérem anglického prvoligového klubu Liverpool FC.Hned ve své první sezóně se mu povedlo dostat Liverpool do finále Ligového poháru a Evropské ligy. V obou případech ale odcházel jako poražený, po porážkách 1:2 s Manchesterem City, respektive 1:3 se Sevillou. V sezóně následující skončil v Premier League na čtvrté příčce a zajistil si pro sezónu 2017/2018 Ligu mistrů, ve které se Kloppova družina dostala až do finále, kde po obrovských hrubkách brankáře Kariuse podlehla po výsledku 1:3 Realu Madrid. V Premier League obsadil Liverpool opět čtvrté místo. V sezóně 2018/2019 skončili v lize 2. za Manchestrem City i přes zisk 97 bodl, což byl rekordní zisk pro tým, který nezískal titul. V Lize mistrů si však Klopp s Liverpoolem vše vynahradil a získal s klubem s první trofej, když ve finále porazil Tottenham Hotspur FC 2:0 po gólech Salaha (z penalty ve druhé minutě) a sřídajícího Origiho.\n\nV letech 2005–2008 přijal roli fotbalového experta v německé televizní stanici ZDF, spolukomentoval zápasy německé fotbalové reprezentace, po EURU 2008 tuto roli převzal bývalý fotbalový brankář Oliver Kahn. Během Mistrovství světa 2010 v Jihoafrické republice spolupracoval (v roli experta) na stanici RTL s Güntherem Jauchem.\n\nKlopp je protestantský křesťan, který často vyznává svou víru na veřejnosti. V řadě rozhovorů a evangelických publikací odkazuje na Ježíše Krista jako základ svého života.\n\n"}
{"id": "876963", "url": "https://cs.wikipedia.org/wiki?curid=876963", "title": "Teorie strun – Fúze", "text": "Teorie strun – Fúze\n\nTeorie strun – Fúze (v anglickém originále String Theory – Fusion) je román americké spisovatelky Kirsten Beyer z roku 2005 z knižní série \"\", součásti sci-fi příběhů světa \"Star Treku\". Jedná se o druhou část trilogie \"Teorie strun\", která byla vydána k 10. výročí televizního seriálu \"\" a která se odehrává mezi jeho čtvrtou a pátou řadou.\n\nPříběh navazuje na román \"Koheze\".\n\n\"Voyager\" sleduje na začátku roku 2375 (zmíněno je hvězdné datum 52019.1) raketoplán nadporučíka Tuvoka, který záhadně a bez povolení opustil před několika hodinami hvězdnou loď nacházející se v podivné monorhské hvězdné soustavě. Posádka \"Voyageru\" zjistí, že Vulkánec směřuje k prastaré vesmírné stanici, která využívá energii černé díry. Po přiblížení detekují senzory v přístavišti raketoplán, starou monorhskou loď a slábnoucí Tuvokovy známky života a na celé stanici podivné kolísavé známky života. Kapitán Kathryn Janewayová nechá svoji loď přistát v kotvišti stanice, \"Voyager\" je však poškozen gravitačními silami singularity.\n\nMezitím se na \"Voyageru\" objeví Phoebe, sestra kapitána Janewayové. Ve skutečnosti je to ale Nacene, bytost stejného druhu jako Ochránce, který přenesl \"Voyager\" do delta kvadrantu (díl „“). „Phoebe“ převzala lidskou podobu a pomocí svých schopností vsugerovala posádce, že se na lodi nachází již od počátku výpravy. Má v plánu získat od Janewayové Klíč od Gremadie, posvátnou relikvii, kterou kapitánovi daroval jeden z monorhských vědců.\n\nProtože použití transportérů by mohly být kvůli blízké černé díře nebezpečné, vytvoří Janewayová výsadky. B'Elanna Torresová společně se Sedmou z devíti jde prozkoumat zakotvenou monorhskou loď, která by mohla pocházet z doby před 50 lety, kdy se Čtrnáctý kmen vydal z Monorhy hledat posvátné město Gremadii. Zjistí, že velitelka lodi \"Betasis\" Assylia, přesunula své vědomí do počítače; ona je varuje, že celá stanice je plná jakýchsi parazitů, kteří po příletu \"Betasis\" pozabíjeli celou její posádku. Druhý výsadek ve složení Chakotay, Tom Paris a Harry Kim se vydá pro Tuvoka, trikordér jej zachytí ve vnitřním prstenci stanice, kam se dostanou pomocí místních speciálních transportérů. Cestou narazí na podivné bytosti žijící v různých fázích, proto na ně jejich zbraně nepůsobí. Výsadek nakonec těžce zraněného Tuvoka najde a přepraví na ošetřovnu \"Voyageru\".\n\nDíky malé Naomi Wildmanové, která pochází z jiné časové linie, kapitán zjistí pravdu o „Phoebe“. Nacene vezme Janewayovou mimo časoprostor a v rámci možností lidského chápání jí ukáže, o co tu jde. Nacenové, bytosti z jiných dimenzí, kde obývají tzv. Exosii, omylem poškodili struny propojující strukturu vesmíru, kvůli čemuž tu vznikla tato celá podivná monorhská hvězdná soustava. Někteří Nacenové zůstali v našem časoprostoru a čekají na návrat do Exosie, potřebují však jeden předmět – monorhský Klíč od Gremadie, který skutečně funguje jako klíč pro vstup do Exosie. Přivlastnili si těla různých druhů, která nyní čekají ve stázi na stanici, až bude průchod otevřen. Měli nachystané tzv. spory, malé „parazity“, díky kterým se humanoidní tělo změní v bytost žijící v různých fázích, což umožní průchod bránou do Exosie. Jenže Monorhové, kteří stanici objevili a mysleli si, že je to jejich Gremadie, přilákali tyto spory, jež je změnily na multifázové bytosti. Navíc tu je další problém, někteří Nacenové z Exosie nebudou chtít pustit ty čekající zpět.\n\nTuvok, který na stanici letěl kvůli svým telepatickým schopnostem a vábení přeměněnými Monorhy, se nyní postupně také mění, neboť byl napaden sporou. Ač se ostatní snaží z něj tvora odstranit, on si přeje s ním splynout, čímž by se jeho vědomí dostalo na vyšší úroveň. Kim s Torresovou vytvoří holografické tělo, do kterého zaženou vědomí monorhské velitelky Assylie, která nakonec přijme Tuvokova tvora, aby mohla být se svými lidmi. Janewayová nakonec Klíčem od Gremadie aktivuje průchod, projdou jím však pouze změnění Monorhové. Nacenové zůstanou uvěznění na stanici, která kvůli přetížení \"Betasis\" zanedlouho celá exploduje. Opravený \"Voyager\" s doplněnými zásobami energie (což byla automatická funkce stanice) stačí uniknout z dosahu výbuchu i z dosahu působení černé díry. Subprostorová vlna vzniklá explozí stanice ale zapříčiní totální výpadek holoemitorů a poškození všech holografických programů, včetně Doktorova i s jeho záložními moduly. \"Voyager\" se však vydá hledat Toma Parise a Harryho Kima, kteří při zkouškách tetryonového staničního transportéru zmizeli s raketoplánem neznámo kam. Samotné tetryonové transportéry by totiž mohly \"Voyageru\" výrazně pomoci k návratu na Zemi.\n\nPříběh pokračuje románem \"Evolution\", který dosud nebyl česky vydán.\n\nV Česku byl román vydán 12. října 2011 v nakladatelství Laser-books v překladu Mirky Dřínkové (edice Star Trek, svazek 30, 360 stran, ISBN 978-80-7193-337-3).\n"}
{"id": "876970", "url": "https://cs.wikipedia.org/wiki?curid=876970", "title": "Róża Hermanowá", "text": "Róża Hermanowá\n\nRóża Maria Hermanowá (16. ledna 1902, Lodž – 7. března 1995, Lodž) byla polská šachistka, civilním povoláním lékařka.\n\nNa prvních dvou ženských mistrovstvích Polska v šachu roku 1935 a 1937 skončila na čtvrtém, resp. na šestém místě a na ženském superturnaji v Semmeringu roku 1936 skončila jedenáctá.. Roku 1939 zvítězila společně s Reginou Gerleckou na mistrovství Varšavy v šachu žen.\n\nZvítězila na prvních dvou poválečných ženských mistrovstvích Polska v šachu (1949 a 1950) a roku 1951 byla druhá za Kristynou Radzikowskou.\n\nTřikrát se zúčastnila turnaje o titul mistryně světa v šachu (1935 ve Varšavě, kdy se společně s Edith Hollowayovou dělila o šesté a sedmé místo, 1937 ve Stockholmu, kde skončila na desátém až šestnáctém místě), a na přelomu let 1949–1950 v Moskvě, kde se umístila na posledním šestnáctém místě).\n\nRoku 1950 jí FIDE udělila titul mezinárodní mistryně. \n\n"}
{"id": "876972", "url": "https://cs.wikipedia.org/wiki?curid=876972", "title": "Německo na Letních olympijských hrách 1908", "text": "Německo na Letních olympijských hrách 1908\n\nNěmecko na Letních olympijských hrách v roce 1908 reprezentovala výprava 82 sportovců (80 mužů a 2 ženy) v 12 sportech.\n\n"}
{"id": "876975", "url": "https://cs.wikipedia.org/wiki?curid=876975", "title": "Cyrus Vance", "text": "Cyrus Vance\n\nCyrus Vance (27. března 1917, Clarksburg, USA - 12. ledna 2002, New York City, USA) byl americký politik a diplomat. V letech 1977 - 1980 byl ministrem zahraničí ve vládě prezidenta Jimmyho Cartera, kde bojoval především za odzbojení (SALT II). V roce 1991 byl speciálním vyslancem OSN pro Jugoslávii, kde se rozhořel konflikt nejprve v Chorvatsku, a později v Bosně a Hercegovině. Byl autorem několika mírových plánů na řešení situace (např. známého Vance–Owenova plánu), které však nebyly jednotlivými stranami konfliktu přijaty.\n"}
{"id": "876977", "url": "https://cs.wikipedia.org/wiki?curid=876977", "title": "Gooka", "text": "Gooka\n\nGooka je česká počítačová hra z roku 1997, která vznikla na motivy knihy Gooka a dračí lidé od Richarda Evanse. Pro platformu Windows ji vytvořily společnosti JRC Interactive a Cinemax, žánrově se jedná o point-and-click adventuru. Hra obsahuje ručně kreslenou grafiku a český dabing. V roce 2004 vznikl , který vytvořilo studio Centauri Production.\n\nJedná se o první českou hru pro Windows.\n\nNa začátku je Gooka obviněn z vraždy svého otce Mahara. Musí tedy prokázat svou nevinu a najít pravého vraha.\n\nHlavními postavami hry jsou:\n"}
{"id": "876982", "url": "https://cs.wikipedia.org/wiki?curid=876982", "title": "František Brabec", "text": "František Brabec\n\nFrantišek Brabec (13. listopadu 1905, Praha – 30. ledna 1992, Praha) byl český ekonom, profesor ekonomiky a řízení na Českém vysokém učení technickém v Praze. V letech 1960–1962 byl jeho rektorem.\n\nFrantišek Brabec se narodil 13.11.1905 v Praze. Dětství prožil v Turnově. Jeho otec Antonín Brabec (1882–??) byl prýmkařský pomocník a padl za první světové války. Rodinu pak živila jeho matka Anna, rozená Kocínová (1884–??), která pracovala jako dělnice v brusírně. František Brabec už od dětství projevoval velké nadání. I přes obtížné materiální podmínky své rodiny začal studovat na reálce v Turnově. Jako nadanému žákovi mu v roce 1921 bylo uděleno stipendium ministerstva školství. Středoškolské studium tak měl možnost dokončit na Carnotově lyceu ve francouzském Dijonu. Na této škole studovala řada nadaných českých studentů, kteří se posléze proslavili v nejrůznějších oborech lidské činnosti. Spolužáky Františka Brabce byl např. herec Jiří Voskovec, nebo pozdější literární vědec, spisovatel, překladatel a filozof Václav Černý. Maturitu složil František Brabec v roce 1924. Vzhledem k velmi dobrým studijním výsledkům pak získal další stipendium ministerstva školství. Díky této finanční podpoře pak prošel konkursním řízením a jako tehdy jediný cizinec byl přijat na výběrovou pařížskou École polytechnique. Na této škole studoval v letech 1928 až 1930.\n\nPo ukončení studia se vrátil do ČSR a 1.10.1930 nastoupil do tzv. teoretického oddělení Škodových závodů v Praze. V tomto oddělení se řešili problémy, které přesahovaly běžné možnosti škodováckých konstruktérů a projektantů. V době hospodářské krize, která se ve Škodovce projevovala nižším množstvím zakázek, ale odjel znovu do Francie. Zde v letech 1933-34 absolvoval špičkovou vysokou elektrotechnickou školu École Supérieure D´Electricité v Malakoff u Paříže.\n\nV roce 1939 se oženil s komerční inženýrkou Markétou Kinskou. V tomto manželství se jim narodil syn a dcera. František Brabec zemřel v Praze 30. ledna 1992. \n\nPo návratu z Francie znovu nastoupil dne 1.10.1934 do Škodových závodů v Plzni-Doudlevcích. Svoje vzdělání se zde chystal využít jako výpočtář, projektant a konstruktér točivých elektrických strojů. Měl velkou výhodu v tom, že jeho nadřízeným zde byl Jiří Lammeraner, který tehdy ve svém oboru patřil ke světovým špičkám. Na jeho popud a pod jeho vedením zpracoval František Brabec teorii a metodiku návrhu komutátorových strojů. Pak využil tuto metodiku při návrhu motoru Schrage (dle návrhu švýcarského vynálezce) pro potřeby výroby ve Škodových závodech. Tento stroj do té doby Škodovka nevyráběla, a po jeho uvedení na trh se v praxi ověřilo, že motor dosahoval vynikajících parametrů a tudíž uspěl i v mezinárodní konkurenci. V lednu 1939 mu byl na Českém vysokém učení technickém udělen titul doktora technických věd v oboru strojního a elektrotechnického inženýrství.\n\nJeho další kariéra se postupně přesouvala z oblasti teorie, konstrukce a projektování elektrotechnických zařízení do oblasti řízení výroby. V Elektrotechnická továrně v Plzni-Doudlevcích se po roce 1945 stal vedoucím výroby, v březnu 1948 podnikovým ředitelem a v listopadu 1950 se stal generálním ředitelem podniku. Podnik, který do té doby měl vysoké mezinárodní renomé, byl nucen v důsledku tehdejších politických změn omezovat kontakty s mezinárodním trhem. František Brabec měl ale zásluhu na tom, že ani v této době neodcházeli z podniku odborníci, kteří zde vyrostli. Vedle ředitelské funkce byl v roce 1953 pověřen také výkonem funkce vedoucího Hlavní správy ministerstva těžkého strojírenství.\n\nRozhodnutím vlády byl František Brabec k 1.4.1954 odvolán z funkce generálního ředitele. Po krátké době pak nastoupil dne 3.9.1954 na Fakultu strojní ČVUT jako vedoucí nově vznikající Katedry ekonomiky a řízení. František Brabec byl pověřen zavedením nového studijního oboru „Ekonomika a organizace strojírenské výroby“.\n\nV roce 1955 byl jmenován profesorem pro obor organizace ekonomiky. V roce 1961 dosáhl vědeckého titulu Dr.Sc. (byl jmenován doktorem ekonomických věd, jako první v ČSSR). Současně mu udělila čestný doktorát i Technische Universität Dresden. Na Českém vysokém učení technickém zastával různé akademické funkce. V letech 1955 až 1960 byl prorektorem a následně v letech 1960 až 1962 byl rektorem ČVUT. V letech 1964 až 1966 zastával funkci děkana Fakulty strojní ČVUT.\n\nV době, kdy František Brabec řídil katedru Ekonomiky a řízení strojírenské výroby, pracovala na této katedře řada vynikajících odborníků z oblasti teorie i pracovníků s vlastními zkušenostmi z řídící praxe. Velká většina absolventů této katedry našla velmi dobré praktické uplatnění v oblasti řízení v podnikové sféře, i na nejrůznějších místech řídících struktur státu.\n\nFrantišek Brabec byl aktivní i mimo akademickou obec, i když jeho činnost se do značné míry stále prolínala s jeho pedagogickou prací. V letech 1962 až 1964 pracoval jako náměstek předsedy Státní komise pro techniku. V šedesátých letech dvacátého století se postupně etabloval obor „vědecký management“, a František Brabec patřil mezi jeho zakladatele. V závěru  své pedagogické kariéry na ČVUT přešel k 1.1.1973 jako vedoucí pracovník do Výzkumného ústavu plánování a řízení národního hospodářství, kde se věnoval otázkám efektivnosti a intenzifikace československého průmyslu (na katedře Ekonomiky a řízení si v té době ponechává třetinový úvazek). V tomto ústavu pak pracoval až do roku 1988, do svých 83 let.\n\nV letech 1949 až 1952 byl předsedou Československé normalizační společnosti. V letech 1955 až 1963 byl předsedou Československé vědecko technické společnosti (ČVTS). Byl dlouholetým členem CIGRE (Conférence Internationale des Grands Réseaux Electriques – Mezinárodní konference pro velké elektrické sítě). Byl předsedou Československého komitétu pro vědecké řízení a členem několika dalších vládních a rezortních komisí pro strojírenství. Řadu let předsedal hodnotící komisi pro výběr ocenění v rámci brněnského Mezinárodního strojírenského veletrhu.\n\nFrantišek Brabec je autorem více než 150 vědeckých statí. Publikoval v našich i zahraničních odborných časopisech. Je autorem sedmi patentů z oboru elektrotechniky a strojírenství. Vynikajícím studentským diplomovým pracím z oboru řízení a ekonomiky podniku je dodnes udělována Cena Františka Brabce.\n\nV roce 1961 se stal nositelem Řádu práce. Obdržel také řadu dalších ocenění – v roce 1970 zlatá Felberova cena, v roce 1986 Medaile ČVUT prvního stupně, dvakrát získal Sumcovu cenu za propagaci české elektrotechniky  v zahraničí, ale získal i několik dalších ocenění.\n\n\n"}
{"id": "876988", "url": "https://cs.wikipedia.org/wiki?curid=876988", "title": "Blagoje Adžić", "text": "Blagoje Adžić\n\nBlagoje Adžić (v srbské cyrilici Благоје Аџић, 2. září 1932, Pridvorica u Gacka, Jugoslávie – 1. března 2012, Bělehrad, Srbsko) byl jugoslávský partyzán a politik.\n\nCelý svůj život zasvětil armádě. V mládí byl svědkem toho, jak ustašovci během válečných let zavraždili celou jeho rodinu. Účastnil se partyzánského boje a studoval v Jugoslávii i SSSR. Svoji kariéru zahájil v Titově osobní gardě, a poté zastával celou řadu vojenských pozic. Velel různým vojenským jednotkám, brigádám apod. V letech 1989–1992 byl náčelníkem generálního štábu Jugoslávské lidové armády. Získal celou řadu domácích i zahraničních vyznamenání. Po rezignaci Veljka Kadijeviće byl pověřen vykonáváním funkce Svazového sekretáře národní obrany (svazového ministra obrany) Tuto funkci zastával od 26. února 1992 do 8. května 1992, tedy během války v Chorvatsku. Chorvatská i bosenská strana ho během konfliktů obvinily z vedení totální války, namířené především proti místnímu obyvatelstvu.\n\nChorvatský oblastní soud v Osijeku ho proto obvinil z aktů genocidy. O podobná obvinění v souvislosti s Adžićem se zajímal i Mezinárodní trestní tribunál pro Jugoslávii v Haagu, nicméně po intervenci Carly del Ponteové zatčení Adžiće nakonec nenařídil.\n"}
{"id": "876991", "url": "https://cs.wikipedia.org/wiki?curid=876991", "title": "Štěpán Hulík", "text": "Štěpán Hulík\n\nŠtěpán Hulík (* 26. května 1984 Uherské Hradiště) je český filmový historik a scenárista. Vystudoval Gymnázium v Uherském Hradišti a filmovou vědu na Filozofické fakultě Univerzity Karlovy a scenáristiku a dramaturgii na FAMU.\n\nRozšířenou verzi své diplomové práce z filmové vědy o počátcích normalizace ve filmovém studiu Barrandov vydal pod názvem \"Kinematografie zapomnění\" (2011). Za knihu získal Magnesii Literu pro objev roku a zvláštní cenu poroty cen Českého filmového a televizního svazu FITES. Normalizaci v českém filmu se také věnuje televizní cyklus \"Těžká léta československého filmu\" (2013), na kterém Hulík také spolupracoval.\n\nJako scenárista debutoval trojdílným televizním filmem \"Hořící keř\" (2013), za tuto minisérii obdržel Českého lva za nejlepší scénář, Cenu české filmové kritiky 2013 za nejlepší scénář, Cenu RWE pro objev roku a Cenu Václava Havla Českého filmového a televizního svazu FITES. Napsal scénář k seriálu HBO \"Pustina\" (2016). Nyní pracuje na scénáři podle knihy Simona Mawera \"Mendelův trpaslík\".\n\nPracoval také na životopisném filmu o zpěvačce Evě Olmerové \"Čekej tiše\", ale se svým scénářem nebyl spokojen a tak jej nedokončil. Stejně tak nedokončil scénář podle knihy \"Honzlová\" Zdeny Salivarové. \n\nSpolupracuje také s festivaly Letní filmová škola a Festival nad řekou.\n\n"}
{"id": "876992", "url": "https://cs.wikipedia.org/wiki?curid=876992", "title": "Třída Henry J. Kaiser", "text": "Třída Henry J. Kaiser\n\nTřída Henry J. Kaiser je třída tankerů pomocných sil Amerického námořnictva. Plavidla převážejí pohonné hmoty pro válečné lodě a letadla operující z letadlových lodí. Postaveno bylo celkem 18 jednotek této třídy. Američané jich k roku 2013 provozují 14. Jeden z již vyřazených tankerů získalo Chilské námořnictvo.\n\nStavba této třídy byla zahájena roku 1984. Americké loděnice Avondale Shipyard, Sun Shipbuilding and Drydock Company, Pennsylvania Shipbuilding Company a Tampa Shipbuilding Company postavily celkem 18 jednotek této třídy. Tankery USNS \"Patuxent\", USNS \"Rappahannock\" a USNS \"Laramie\" byly postaveny s dvojitými trupy, což prodloužilo dobu jejich stavby z 32 na 42 měsíců a snížilo jejich přepravní kapacitu o 17%. Rovněž jejich plný výtlak se zvětšil na 42 000 tun.\n\nJednotky třídy \"Henry J. Kaiser\":\nPlavidla mají jeden trup, pouze poslední tři jednotky byly vybaveny trupem dvojitým. Tankery mohou na širém moři zásobovat jednu loď na každém boku. Dvě zásobovací stanoviště jsou na každém boku. Páté se nachází na zádi. Celkem pojmou 180 000 barelů motorové nafty či leteckého paliva a 20 kontejnerů či 128 palet s pevným nákladem. Tankery obvykle nenesou žádnou výzbroj. V případě potřeby mohou být vybaveny obranným systémem Phalanx. Na zádi jsou vybaveny přistávací plochou pro jeden transportní vrtulník. Nejsou vybaveny hangárem. Pohonný systém tvoří dva diesely Colt-Pielstick 10 PC4.2 V 570. Lodní šrouby jsou dva. Nejvyšší rychlost dosahuje 20 uzlů.\n"}
{"id": "876993", "url": "https://cs.wikipedia.org/wiki?curid=876993", "title": "Mistrovství světa ve fotbale žen do 17 let 2012", "text": "Mistrovství světa ve fotbale žen do 17 let 2012\n\nMistrovství světa ve fotbale žen do 17 let 2012 bylo třetím ročníkem tohoto turnaje. Vítězem se stala francouzská ženská fotbalová reprezentace do 17 let.\n\n"}
{"id": "876998", "url": "https://cs.wikipedia.org/wiki?curid=876998", "title": "Riziko (Asimov)", "text": "Riziko (Asimov)\n\nRiziko ( „Risk“) je vědeckofantastická povídka spisovatele Isaaca Asimova, která vyšla poprvé v květnu 1955 v časopise \"Astounding Science Fiction\". Byla následně zařazena do sbírek \"The Rest of the Robots\" (1964) a \"The Complete Robot\" (1982). Česky vyšla ve sbírce \"Robohistorie II.\" (2004). Děj se odehrává na tzv. Hyperzákladně (což je utajovaný asteroid ve Sluneční soustavě), kde probíhá výzkum hyperpohonu nutného k cestování hyperprostorem. Objevuje se v ní několik postav, které jsou přítomny i v povídce „Malý ztracený robot“.\n\n\nNedaleko Hyperzákladny byla postavena kosmická loď pojmenovaná \"Parsek\", která testuje cestování hyperprostorem. Vyslat na cestu do vesmíru člověka je zatím stále příliš riskantní, a tak je v lodi robot. Proces však vůbec neproběhne a vědci neví, co chybu způsobilo. Po konzultaci navrhne dr. Calvinová vyslat místo robota na loď dr. Geralda Blacka, který se jí jeví jako nejschopnější. Ačkoli je riziko obrovské a loď může kdykoli zmizet v nenávratnu, Black se nakonec zodpovědnosti zhostí.\n\nUdělá to však proto, aby se mohl Calvinové po návratu pomstít. Zjistí, že chyba je v robotovi a vrátí se na Hyperzákladnu jako hrdina. Dr. Calvinová to předpokládala a správně trvala na tom, že takovou chybu dokáže odhalit pouze člověk a nikoli další robot (jak bylo původně navrženo). I Black musí uznat, že měla pravdu.\n\n"}
{"id": "877000", "url": "https://cs.wikipedia.org/wiki?curid=877000", "title": "Herní notebook", "text": "Herní notebook\n\nHerní notebook je notebook speciálně navržený pro hraní počítačových her. Měly by mít dobrou grafickou kartu a velmi výkonné procesory. Vzhledem k tomu, že jsou určeny primárně pro hry, jsou Hardwarové vlastnosti herních notebooků přizpůsobeny co nejlepšímu zážitku z nich. Nevýhodou těchto strojů je občas jejich nižší výdrž a vysoká cena. Kvůli vyšší spotřebě bývá rozměrnější i napájecí adaptér.\n\nModerní hry jsou náročné na grafické karty, které navíc spotřebují víc energie a k standardnímu výkonu potřebují robustnější chladicí systém, než je tomu u běžných modelů. Proto bývají herní modely větší a tlustší a mohou vážit až kolem 4 až 5 kilogramů. Výrobci grafických karet pro herní zařízení jsou NVidia, AMD a Intel. Potřeby her výkonnostně splňují notebooky s rychlými procesory Dual nebo Quad Core a s velkou kapacitou po ukládání dat.\n\nVelkým pokrokem byl v roce 2014 nástup mobilních grafických karet Nvidia GTX 900M, která nahradila předchozí sérii 800M. Díky tomu se notebooky staly konkurenceschopnější oproti běžným stolním herním počítačům.\n\nDůležitou vlastností notebooků při hraní je rychlé a stabilní internetové připojení, které bezdrátově i v ethernetové síti umožňuje technologie Killer DoubleShot Pro.\n\nAlternativou k herním notebookům je vývoj menších stolních herních počítačů, které by se přepravovaly snáze než běžně velká zařízení při zachování vysokých výkonů. Nejznámější počítače v malém provedení (anglicky Small Form Factor, zkráceně SFF) jsou Falcon Northwest FragBox, Razer Blade and Alienware X51.\n"}
{"id": "877001", "url": "https://cs.wikipedia.org/wiki?curid=877001", "title": "Lanovka Bagnolet", "text": "Lanovka Bagnolet\n\nLanovka Bagnolet (francouzsky \"Téléphérique de Bagnolet\") je projekt kabinové lanovky na pařížském předměstí Bagnolet. Má spojovat stanici pařížského metra Gallieni na lince 3 a čtvrť \"Noue\" ve městě Bagnolet.\n\nNa začátku roku 2008 firma Egisrail vypracovala studii proveditelnosti s pozitivním výsledkem, nicméně ještě v roce 2010 Syndicat des transports d'Île-de-France (STIF) dosud nerozhodl o projektu.\n\nAutobusová linka 122, která spojuje stanici Gallieni s vysoko položenou čtvrtí Noue, má klikatou trať, což prodlužuje cestovní čas i přes relativně krátkou vzdálenost. Vytvoření kabelové lanovky přímo spojující tyto dva body by znamenalo významnou úsporu času, odhadovanou na dvě minuty oproti 12 minutám autobusem. Kromě toho trať vedená nad parkem Guilands-Jean-Moulin by snížila problémy s jeho ochranou. Obdobné zařízení pracuje v Medellínu (Kolumbie) v nadmořské výšce 550 m.\n\nVzhledem k současnému využití linky 122 se předpokládá nejnižší stav 2000 cestujících denně, což je 631 000 za rok a nejvyšší varianta počítá s 2950 cestujícími denně čili 921 000 ročně. Kapacita projektu počítá s přepravou 500 osob za hodinu a miliónem cestujících ročně. Celkové náklady projektu se odhadují na 8,5 miliónu eur.\n\nV lednu 2011 radnice představila plán směřující k rozšířené verzi lanovky. Na rozdíl od původního by spojovala konečnou linky metra 3 a město Romainville, kam by měla být prodloužena tramvajová linka T1 přes Montreuil. Trať by byla dlouhá 2,2 km a byla by umístěná podél dálnice A3.\n\nTato automatická lanovka by jezdila rychlostí 40 km/h, umístěná ve výšce asi šesti metrů. Její kapacita by byla 8000 cestujících za hodinu. Předpokládají se čtyři stanice: jedna v Bagnolet, dvě v Montreuil a konečná v Romainville.\n"}
{"id": "877002", "url": "https://cs.wikipedia.org/wiki?curid=877002", "title": "Třída Cimarron", "text": "Třída Cimarron\n\nTřída Cimarron byla třída tankerů amerického námořnictva. Plavidla převážejí pohonné hmoty pro válečné lodě a letadla operující z letadlových lodí. Postaveno bylo celkem pět jednotek této třídy. Všechny již byly vyřazeny.\n\nPůvodně byla plánována stavba 15 tankerů této třídy, vzhledem k malé nosnosti nákladu však byla objednávka snížena na pět kusů. Všechny tankery postavila loděnice Avondale Shipyards.\n\nJednotky třídy \"Cimarron\":\nPlavidla měla jednotrupou konstrukci. Nesla čtyři zásobovací stanoviště na levoboku a tři na pravoboku. Celkem pojmula 72 000 barelů motorové nafty a 48 000 barelů leteckého paliva (v 90. letech byla kapacita tankerů zvětšena o 60 000 barelů vložením nové 32,9 metrů dlouhé trupové sekce). Na kontejnerové palubě mohly nést také určité množství pevného nákladu. Na zádi byly vybaveny přistávací plochou pro jeden transportní vrtulník provádějící vertikální zásobování. Nebyly vybaveny hangárem. Obrannou výzbroj tvořily dva 20mm systémy Phalanx. Pohonný systém tvořily dva kotle a jedna turbína. Lodní šroub byl jeden. Nejvyšší rychlost dosahovala 20 uzlů (po prodloužení rychlost poklesla o jeden uzel).\n"}
{"id": "877005", "url": "https://cs.wikipedia.org/wiki?curid=877005", "title": "Roderick Chisholm", "text": "Roderick Chisholm\n\nRoderick Chisholm (27. listopadu 1916 – 19. ledna 1999) byl americký filozof, představitel platonismu a russellovského racionalismu. Zabýval se epistemologií, metafyzikou, otázkami svobodné vůle a vnímání. Oponoval vlivným koncepcím Willarda Van Ormana Quinea.\n\n\n\n"}
{"id": "877006", "url": "https://cs.wikipedia.org/wiki?curid=877006", "title": "Německo na Letních olympijských hrách 1904", "text": "Německo na Letních olympijských hrách 1904\n\nNěmecko na Letních olympijských hrách v roce 1904 reprezentovala výprava 22 sportovců (22 mužů a 0 žen) v 9 sportech.\n\n"}
{"id": "877009", "url": "https://cs.wikipedia.org/wiki?curid=877009", "title": "Římskokatolická farnost – děkanství Česká Kamenice", "text": "Římskokatolická farnost – děkanství Česká Kamenice\n\nŘímskokatolická farnost – děkanství Česká Kamenice je územním společenstvím římských katolíků v děčínském vikariátu litoměřické diecéze.\n\nFarní kostel sv. Jakuba v České Kamenici se poprvé připomíná v roce 1352. V roce 1517 byla farnost povýšena na děkanství. Současná podoba kostela pochází ze 16.-17. století, dokončena byla v roce 1610. V letech 1736–1739 byla vybudována poutní kaple Narození Panny Marie. V místě se dodnes udržuje poutní tradice.\n\nZ důvodu efektivity duchovní správy byl vytvořen \"farní obvod\" (kolatura) sestávající z přidružené farnosti spravované excurrendo z České Kamenice. Do tohoto farního obvodu patří farnost Kytlice. Přehled těchto kolatur je v tabulce farních obvodů děčínského vikariátu.\n\n"}
{"id": "877010", "url": "https://cs.wikipedia.org/wiki?curid=877010", "title": "Turopolje", "text": "Turopolje\n\nTuropolje je název pro chorvatský region, nacházející se jižně od Záhřebu až po město Sisak. Jedná se o část nížin, kterými protéká řeka Sáva. Celkem zabírá oblast rozlohu cca 600 km, nadmořská výška se pohybuje okolo 110 m.\n\nPůvod názvu je shodný s českými slovy tur a pole.\n\nNeformálním centrem oblasti je město Velika Gorica. Mezi další sídla v regionu spadají Velika Mlaka, Staro Čiče, Lekenik, Vukojevac, Pešćenica, Buševec, Kuče, Ogulinec, Kravarsko, Vukovina, Pokupsko, Poljana Lekenička, Brežani Lekenički, Bukevje, Roženica, Gornji Vukojevac, Donji Vukojevac, Hrašće Turopoljsko apod. Region patří k hustěji osídleným částem Chorvatska, nicméně je zalidněn méně, než je tomu v případě např. Východní Slavonie, či chorvatského Záhoří.\n\nV 19. století byl tento region znám také díky místním šlechticům. Turopoljští sedlácí patřili k nejméně majetné části šlechty, žijící v Chorvatsku a často byli posměšně nazývání šljivari, podle toho, že vlastní pouze jednu švestku. Šlechtický titul místním sedlákům dal tehdejší uherský král Béla IV., který z nich chtěl tímto krokem učinit sedláky svobodné. Jejich političtí zástupci, kteří zasedali v Saboru, prosazovali politiku těsného spojení s Uhry a obávaly se vlivu Vídně. Spojeni byli s tzv. Maďarony, kteří podporovali přímo zájmy Budapešti.\n\n"}
{"id": "877014", "url": "https://cs.wikipedia.org/wiki?curid=877014", "title": "Thomas N. Scortia", "text": "Thomas N. Scortia\n\nThomas Nicholas Scortia (29. srpna 1926 Alton, Illinois – 29. dubna 1986 La Verne, Kalifornie) byl americký spisovatel. Vystudoval chemii a původně pracoval v leteckém průmyslu. V češtině byly vydány jeho katastrofické romány napsané spolu s Frankem M. Robinsonem.\n\nVe Scortiových katastrofických románech, napsaných spolu s Frankem M. Robinsonem, dochází k neštěstí kvůli upřednostňování ekonomických a politických zájmů na úkor bezpečnosti. Stylově (např. detailním a technicky precizním popisem prostředí) se podobají románům Arthura Haileyho.\n\n\nNa motivy románu \"Skleněné peklo\" byl v roce 1974 natočen úspěšný hollywoodský velkofilm Skleněné peklo (\"The Towering Inferno\"). Román \"Ponorka\" byl v roce 1986 zpracován jako televizní film pod názvem \"The Fifth Missile\".\n"}
{"id": "877015", "url": "https://cs.wikipedia.org/wiki?curid=877015", "title": "Synagoga v Kovanicích", "text": "Synagoga v Kovanicích\n\nBývalá synagoga stojí v obci Kovanice jako čp. 111.\n\nNejnovější synagoga vznikla na místě starší dřevěné údajně z roku 1786, která v polovině 40. let 19. století podlehla požáru. Na tomtéž místě byla pod vedením stavitele Františka Hellera vybudována synagoga nová, zděná.\n\nJednalo se o obdélníkový objekt na východní straně zakončený půlkruhem. V modlitebním sále se nacházela bima, muži sedávali podél stěn a sedadla pro ženy stála v galerii nahoře. \n\nSynagoga byla dvakrát přestavěna a k bohoslužbám se využívala do roku 1892, kdy byla prodána a přestavěna k obytným účelům.\n\nDo dnešní doby se z původního vzhledu po přestavbách nezachovalo téměř nic a v současnosti se objekt využívá pro rekreační účely.\n\n"}
{"id": "877017", "url": "https://cs.wikipedia.org/wiki?curid=877017", "title": "Německo na Letních olympijských hrách 1900", "text": "Německo na Letních olympijských hrách 1900\n\nNěmecko na Letních olympijských hrách v roce 1900 reprezentovala výprava 76 sportovců (76 mužů a 0 žen) v 10 sportech.\n\n"}
{"id": "877023", "url": "https://cs.wikipedia.org/wiki?curid=877023", "title": "Gail Ann Dorsey", "text": "Gail Ann Dorsey\n\nGail Ann Dorsey (* 20. listopadu 1962 Filadelfie, Pensylvánie USA) je americká baskytaristka a zpěvačka.\n\nOd roku 1995 spolupracovala s Davidem Bowiem a podílela se na jeho albech \"Earthling\" (1997), \"Reality\" (2003) a \"The Next Day\" (2013). Mimo něj spolupracovala s mnoha dalšími hudebníky, jako jsou Tears for Fears, Gwen Stefani, Lenny Kravitz, Bryan Ferry, Indigo Girls nebo Seal. Rovněž vydala tři sólová alba.\n\n"}
{"id": "877024", "url": "https://cs.wikipedia.org/wiki?curid=877024", "title": "Kanton Pampelonne", "text": "Kanton Pampelonne\n\nKanton Pampelonne ( ) je francouzský kanton v departementu Tarn v regionu Midi-Pyrénées. Tvoří ho devět obcí.\n\n"}
{"id": "877026", "url": "https://cs.wikipedia.org/wiki?curid=877026", "title": "Kanton Vaour", "text": "Kanton Vaour\n\nKanton Vaour ( ) je francouzský kanton v departementu Tarn v regionu Midi-Pyrénées. Tvoří ho devět obcí.\n\n"}
{"id": "877027", "url": "https://cs.wikipedia.org/wiki?curid=877027", "title": "Space Oddity", "text": "Space Oddity\n\n„Space Oddity“ je píseň anglického hudebníka Davida Bowieho. Poprvé vyšla dne 11. července 1969 jako první singl z alba \"David Bowie\" (album samotné v roce 1972 vyšlo v reedici pod názvem \"Space Oddity\"). Píseň se zabývá tématem fiktivního astronauta Majora Toma, který se objevil i v jeho dalších písních (Ashes to Ashes, Hallo Spaceboy a ve videoklipu k písni Blackstar). Velšský hudebník a skladatel John Cale představil píseň ve vlastním aranžmá při poctě Bowiemu na BBC Proms dne 29. července 2016. Německá kapela Helloween vydala coververzi písně na svém albu \"Metal Jukebox\".\n\nV roce 2013 kanadský astronaut Christopher Hadfield nahrál coververzi písně na palubě vesmírné stanice ISS.\n"}
{"id": "877029", "url": "https://cs.wikipedia.org/wiki?curid=877029", "title": "David Kellogg Lewis", "text": "David Kellogg Lewis\n\nDavid Kellogg Lewis (28. září 1941 – 14. října 2001) byl americký filozof, představitel analytické filozofie. Věnoval se filozofii jazyka, matematiky a vědy, epistemologii, estetice, metafyzice, metaetice, filozofické logice či filozofii mysli. Přišel s originálním přístupem tzv. modálního realismu, který je založen na studiu tzv. možných světů – podle Lewise jsou možné světy stejně reálné jako tzv. aktuální svět. Při formulaci ho silně ovlivnila teorie her. Byl žákem Iris Murdochové, na studiích v Oxfordu ho ovlivnili Gilbert Ryle či Paul Grice, na Harvardu pak Willard Van Orman Quine.\n\n"}
{"id": "877031", "url": "https://cs.wikipedia.org/wiki?curid=877031", "title": "Kanton Monestiés", "text": "Kanton Monestiés\n\nKanton Monestiés ( ) je francouzský kanton v departementu Tarn v regionu Midi-Pyrénées. Tvoří ho devět obcí.\n\n"}
{"id": "877032", "url": "https://cs.wikipedia.org/wiki?curid=877032", "title": "Kanton Roquecourbe", "text": "Kanton Roquecourbe\n\nKanton Roquecourbe ( ) je francouzský kanton v departementu Tarn v regionu Midi-Pyrénées. Tvoří ho šest obcí.\n\n"}
{"id": "877034", "url": "https://cs.wikipedia.org/wiki?curid=877034", "title": "Kanton Lavaur", "text": "Kanton Lavaur\n\nKanton Lavaur ( ) je francouzský kanton v departementu Tarn v regionu Midi-Pyrénées. Tvoří ho 19 obcí.\n\n"}
{"id": "877035", "url": "https://cs.wikipedia.org/wiki?curid=877035", "title": "Skatepark", "text": "Skatepark\n\nSkatepark je speciálně upravená plocha pro skateboardisty, jezdce BMX, jezdce na koloběžče (\"scooter\"), jezdce na inline bruslích, mountainboardech, případně horských kolech, na které jsou umístěny různé překážky, dráhy a rampy. Skateparky mohou být případně i zastřešné. \n\nSkateparky se dělí na tři druhyː\n\n\n"}
{"id": "877036", "url": "https://cs.wikipedia.org/wiki?curid=877036", "title": "Kanton Puylaurens", "text": "Kanton Puylaurens\n\nKanton Puylaurens ( ) je francouzský kanton v departementu Tarn v regionu Midi-Pyrénées. Tvoří ho 10 obcí.\n\n"}
{"id": "877037", "url": "https://cs.wikipedia.org/wiki?curid=877037", "title": "Kanton Lacaune", "text": "Kanton Lacaune\n\nKanton Lacaune ( ) je francouzský kanton v departementu Tarn v regionu Midi-Pyrénées. Tvoří ho sedm obcí.\n\n"}
{"id": "877038", "url": "https://cs.wikipedia.org/wiki?curid=877038", "title": "Kanton Rabastens", "text": "Kanton Rabastens\n\nKanton Rabastens ( ) je francouzský kanton v departementu Tarn v regionu Midi-Pyrénées. Tvoří ho šest obcí.\n\n"}
{"id": "877039", "url": "https://cs.wikipedia.org/wiki?curid=877039", "title": "Kanton Lautrec", "text": "Kanton Lautrec\n\nKanton Lautrec ( ) je francouzský kanton v departementu Tarn v regionu Midi-Pyrénées. Tvoří ho 10 obcí.\n\n"}
{"id": "877040", "url": "https://cs.wikipedia.org/wiki?curid=877040", "title": "Wegscheid (Dolní Bavorsko)", "text": "Wegscheid (Dolní Bavorsko)\n\nWegscheid je městys v německé spolkové zemi Bavorsko, v zemském okrese Pasov ve vládním obvodu Dolní Bavorsko.\n\nŽije zde obyvatel.\n\n"}
{"id": "877042", "url": "https://cs.wikipedia.org/wiki?curid=877042", "title": "Diskografie Davida Bowieho", "text": "Diskografie Davida Bowieho\n\nToto je diskografie britského hudebníka Davida Bowieho.\n"}
{"id": "877044", "url": "https://cs.wikipedia.org/wiki?curid=877044", "title": "Kanovnické domy (Hradec Králové)", "text": "Kanovnické domy (Hradec Králové)\n\nKanovnické domy v Hradci Králové jsou původně renesanční domy na Velkém náměstí, přestavěné v 18. století v barokním slohu. Přestavba je nejčastěji připisována Janu Blažeji Santinimu. Všech pět domů je chráněno jako kulturní památka České republiky.\n\nKrálovéhradecký biskup Tobiáš Jan Becker (1701-1710) koupil krátce před svou smrtí sedm renesančních měšťanských domů na dnešním Velkém náměstí naproti jižnímu boku katedrály. Domy byly původně jednopatrové, snad i s podloubím v přízemí a vesměs s vysokými štíty. Za Beckerova nástupce, biskupa Jana Adama hraběte Vratislava z Mitrovic (1710-21) se přistoupilo k barokní přestavbě domů č. 48-52 údajně podle Santiniho návrhů. Architekt měl dle tohoto předpokladu provést jedinečnou adaptaci a scelení domů pomocí společných architektonických detailů, pásové rustiky v přízemí, nadokenních říms v patrech a štítů nad společnou linií korunních říms. \n\nOsu souboru tvoří dům kapitulního děkana (čp. 50), největší objekt vystupující mírně z fronty. Široký, o sedmi osách, přízemí se středním portálem má podélné pásy a nad okny klenáky, zasahující do římsy patra. Patro s mocnými prolamovanými nadokenními římsami uzavírá bohatě profilovaná korunní římsa. Štít je prolomený dvěma okny s bohatými římsami a vrcholí trojúhelným tympanonem. Obě dvojice domů po stranách kapitulního děkanství mají průčelí upravena obdobně (podélné pásy v přízemí, prolamované římsy v patře), dva domy při pivovaře (v rohu náměstí) mají pětiosou fasádu, oba domy směrem k biskupství tříosou, ve štítech po jediném okně a vrcholové tympanony štítů dílem trojúhelné, dílem segmentové. Tato pětidílná kulisa v koncepci i detailu (rustikové pásy a klenáky v přízemí) bezpečně svědčí o tom, že je dílem téhož architekta, který budoval palác biskupství. Santini zde s neobyčejným citem provedl adaptaci renesančních měšťanských domů, jímž ponechal prostorovou svébytnost, zevně demonstroval jednotlivými štíty a střechami. Plochu jejich průčelí však zcelil společnou výškovou úrovní i užitím shodné dekorace v jedinou kulisu s dominantou kapitulního děkanství uprostřed, uzavírající neobyčejně měkce pohledovou osu od presbytáře katedrály k jihozápadu. Řešení označuje Kořán jako výjimečné a urbanisticky dokonalé, které má v Hradci Králové obdoby jen v úpravách Kermerových a velkorysé moderní koncepci Gočárově. Tento názor přijímá Sedlák, který úpravy také připisuje Santinimu, který zde dle něj vytvořil pozoruhodnou urbanistickou kompozici, s níž se mohou v Hradci měřit jen moderní Gočárovy koncepce. Jeho dílem byla i nedaleká budova biskupské rezidence. K podílu Santiniho na podobě kanovnických domů se kloní také V. Hrubý. Případně, že Santini je sice autorem návrhu, ale sám stavby nerealizoval.\n\nPodle M. Horyny však došlo k přestavbě mnohem dříve, než uvádí J. Sedlák. Stavebně-historický průzkum prokázal, že probíhala již současně se stavbou přední budovy biskupství, a na obě akce byly současně poskytovány prostředky z Říma. Barokizaci domů připsal Santinimu Ivo Kořán, který postřehl pozoruhodný urbanistický záměr, pořádající průčelí v zrcadlově symetrické sestavě. Samotnou architekturu však Horyna označuje za tak konzervativní, že navržené autorství vylučuje.\n\nJe řazen mezi soubor pěti kanovnických domů, které měly být kolem r. 1720 barokně přestavěny podle návrhu Jana Blažeje Santiniho. Dům je jednopatrový zakončený barokním štítem se stlačenými volutami, na vrcholu štítu je ozdobná pískovcová váza. Přízemí domu tvoří jednoduchý pískovcový vstupní portál a dva okenní otvory se šambránami, od patra je odděleno průběžnou římsou. Patro má tři okenní otvory s profilovanými šambránami, parapetní štukovou výplní, suprafenestrou (nadokenní prostor vyplněný štukami) a nadokenními římsami. Středová suprafenestra má okřídlenou hlavičku andělíčka, postranní vavřínové věnečky. Štít má jeden okenní otvor s neúplnou profilovanou šambránou. Přízemí tvoří průběžná chodba se šesti poli křížové klenby, ve třetím poli je nástup na schodiště do patra, chodba ústí do dvora. V přední části přízemí je velká místnost s valenou klenbou s dvěma lunetami. Zadní místnost do dvora je zaklenuta třemi poli křížové klenby. V patře jsou dvě místnosti, jedna se dvěma okny a druhá s jedním. Nádvorní fasáda bez ozdob je sjednocena se sousedním domem čp. 49. Dům má sklepy bez lochů (prostor pro ukládání sudů) upravované v roce 1938. Dvůr končí na jižní straně původní gotickou městskou hradbou s gotickými cihlami. Vrch hradby je dostavěn z jiného formátu cihel z pozdější doby.\n\nDům patřil k švandovské prebendě, jejímž základem byl odkaz chrudimského děkana Jana Švandy již před založením biskupství v roce 1662. \n\nNa parcele dnešního domu stával původně gotický dům, který byl v 16. století renesančně přestavěn a obdobně jako sousední kanovnické domy byl kolem roku 1720 přestavěn barokně. Dům je jednopatrový, zakončený barokním štítem, který je odlišný od předešlého domu čp. 48. Vrchol štítu je zakončen piniovou pískovcovou šiškou. Fasáda přízemí je tvořena vstupními dveřmi s jednoduchým kamenným venýřem (zárubní) a dvěma okenními otvory. Patro je ve fasádě odděleno jednoduchou průběžnou římsou a nadpražím oken jsou štukové suprafenestry. Středová suprafenestra má štukovou rokaj a postranní rostlinný motiv. Římsa odděluje štít domu, který je tvořen jedním okenním otvorem s tvarově shodnou nadokenní římskou jako v prvním patře. Po stranách okna jsou širší lizény. Střecha domu je sedlová s hřebenem kolmým k uliční čáře. Z pohledu z ulice je, obdobně jako u ostatních kanovnických domů, kryta štítem, který je tvořen jedním okenním otvorem, po stranách jsou pilastry a nahoře je zakončena trojúhelníkovým štítkem, který nese na vrcholu piniovou šišku. Zakončen je obloukovým frontonem, který na vrcholu nese pískovcovou vázu. Přízemí domu má při pravé straně průběžnou chodbu ústící do dvora. Je zaklenuta šesti poli křížové klenby. V posledním poli je nástup na jednoramenné schodiště vedoucí do patra. Stavební dispozice je zrcadlově stejná jako v domě čp. 48. Nádvorní hospodářská stavba je novodobá přízemní budova.\n\nDům vznikl spojením dvou původně renesančních domů. Kolem roku 1720 byl objekt barokně přestavěn, včetně barokní úpravy fasády. Dům je mírně předsazen do ulice (cca 40 cm), je patrový a stavební dispozice domu má tři trakty. Celkový půdorys domu je ve tvaru lichoběžníku. Středový trakt přízemí tvoří průchozí chodba halového typu, zaklenutá v předním a zadním poli křížovou klenbou. Ze středního pole je nástup do prvního patra po jednoramenném vřetenovém schodišti, zaklenutém valenou klenbou, na podestách jsou vysoké niky. Boční trakty tvoří obytné místnosti zaklenuté křížovou klenbou. Přední místnost levého traktu má navíc čtyři lunety. V patře je vedle obytných místností zasedací místnost, která je největší, a kaple. Dům je částečně podsklepený a má lochy (prostor pro sudy). Střecha domu je sedlová s valbou směrem do dvora, hřeben kolmý k uliční čáře. Fasáda průčelí má v přízemí uprostřed mohutný obloukový portál s kamennými venýři a po stranách s širokými pilastry. Bohatě štuková supraporta má ve středu přes celou výšku závěrečný klenák. Po každé straně dveří jsou dva okenní otvory se šambránami a na nadpražím jsou uprostřed naznačeny mohutné klenáky, které vrchem končí až v horní části římsy, kterou tak rozděluje na úseky. Fasáda přízemí má pásovou bosáž a je oddělena od patra již zmíněnou římskou. Patro fasády tvoří šest vysokých okenních otvorů, spojovaných do dvojic. Mají profilované šambrány a podokenní římsy. Mezi nadokenní římsou a oknem jsou suprafenestry. Nad dvěma středovými okny jsou maskarony (štuková maska lidské tváře). Krajová okna mají rostlinný motiv, zbývající dvě lví hlavičky. Mohutný štít, oddělený od patra dvojí římsou, má po stranách vždy dva náběhy, ve středu jsou dva okenní otvory s nadokenní římsou, vrchol štítu tvoří téměř rovnoramenný trojúhelník s Božím okem.\n\nSídelní dům děkana kapituly. Dá se předpokládat, že patřil k domům, které měly být se souhlasem města přestavěny na kanovnické residence již za biskupa Beckera (1702-1710). Kolem roku 1720 byl barokně upraven. Některé části zdí ve sklepě jsou gotického původu. Sklepy zasahují mimo obvodovou zeď směrem do dvora, což by svědčilo, že gotická zástavba byla posunuta směrem k městským hradbám. V zahradě se také nacházejí zbytky půlválcové gotické bašty. Jako kanovnická rezidence je dům bezpečně doložen až k roku 1790.\nDům v přízemí je symetrickým trojtraktem se středovou chodbou, zaklenutou šesti poli křížové klenby s lunetami. Chodba ústí do dvora. V posledním křížovém poli je nástup na vřetenové schodiště do patra. Nad podestami jsou eliptické klenby s křížovými políčky. V patře je směrem do průčelí jeden velký pokoj a jeden menší. Směrem do dvora je jedna místnost a sociální zařízení.\n\nPrůčelí fasády přízemí tvoří kamenný portál s naznačeným závěrečným klenákem, nad ním profilovaná pískovcová římsa, na kterou nasedá supraporta s rokají s číslem 51. Po obou stranách vchodu jsou dva okenní otvory s šambránami. Patro je odděleno profilovanou římskou, nad níž je umístěna výše zmíněná oblouková supraporta. V patře je pět okenních os. Středové okno těsně naléhá na supraportu. Okna po obou stranách tvoří dvojice. Šambrány oken jsou soušky. Okenní otvory mají úzké podokenní římsy. Nadokenní římsy jsou shodné. Suprafenestry jsou shodné u okrajových oken, kde mají lidské hlavičky. U středového okna mají věnec. Římsa odděluje první patro od štítu a je průběžná s domem čp. 52. Štít je s jedním oknem a má tvarově shodnou nadokenní římsu, má jeden náběh a dva pilastry, které pohledově nesou trojúhelníkový štítek. Nádvorní fasáda je hladká. Střecha je sedlová a směrem do dvora má valbu. Hřeben střechy je kolmý na uliční čáru.\n\nNejstarší záznam o restaurování domu je z 1. října 1731 (městský stavební archiv) a týká se i domu čp. 50. Bez datace jsou úpravy fasád z poslední třetiny 18. století připisované Františku Kermerovi.\n\nTento dům je zrcadlově shodný se sousedním domem čp. 51. Byl barokně vystavěn kolem roku 1720. O gotickém původu parcely svědčí sklepy gotického původu, které jsou posunuté z větší částí směrem do dvora. Dispozice domu je shodná s předešlým domem. Průčelí fasády se liší vstupním pískovcovým portálem, který má klenební oblouk a římsu, na kterou nasedá supraporta s mohutnou rokajovou plastikou s číslem 52 uprostřed. V patře je pět okenních otvorů se šambránami a s oušky, nadokenní římsa u středního okna má návojovou římsu. Patro od štítu je odděleno mohutnou profilovanou římskou. Štít s jedním oknem má voluty a vrchol je místo trojúhelníkového frontonu zakončen obloukovým Na tento kanovnický dům, poslední v řadě, navazuje dům čp. 53, kde býval v minulosti městský špitál a chudobinec, později součást pivovaru, dnes součást Regiocentra Nový pivovar.\n"}
{"id": "877045", "url": "https://cs.wikipedia.org/wiki?curid=877045", "title": "Mullingar", "text": "Mullingar\n\nMullingar ( ) je město v centrální části Irska, v hrabství Westmeath. Žije tu 8 940 obyvatel (2006), spolu s předměstím 18 416 obyvatel. Je nejlidnatějším městem hrabství a zároveň jeho správním střediskem. Navíc je nejlidnatějším městem regionu Midlands.\n\nNachází se v centrální části hrabství, na řece Brosna, mezi jezery Lough Owel a Lough Ennell, v nadmořské výšce 101 m n. m. Městem protéká kanál Royal Canal. Je významnou dopravní křižovatkou, leží na styku cesty I. třídy N4, cesty II. třídy N52 a regionálních cest R390, R392, R393, R394 a R400. Taky je železničním uzlem na hlavní trati Dublin–Sligo, od které sa odděluje trať do Athlone. Dublin leží 79 km na VJV, Portarlington 48 km na JJV, Tullamore 37 km na JJZ, Athlone 50 km na JJZ, Longford 43 km na SSZ, Kells 41 km na SV a Navan 51 km na VSV.\n\nMullingar je sídlem hrabství Westmeath už od roku 1542, kdy anglický král Jindřich VIII. Tudor oddělil Meath (Eastmeath) od Westmeath. Původní název města zněl \"Maelblatha\". Společně s městy Athlone a Tullamore formuje tzv. Midlands Gateway, což je urbanistický plán představený irskou vládou.\n\nNejznámější dominantou města je katedrála Krista Krále. Nedaleko města se nachází tzv. \"Belvedere House and Gardens\", rekreační objekt s rozsáhlou zahradou. Ve městě je loděnice a přístav výletních lodí na kanále Royal Canal, další loděnice je na břehu jezer Lough Owel SSZ od centra města a Lough Ennell JJZ od něj. \n\nKaždý týden v neděli se v městě farmářsky jarmark. Z města pochází skupina The Blizzards, a taktéž známý zpěvák, z britsko-irské skupiny One Direction, Niall Horan\n"}
{"id": "877047", "url": "https://cs.wikipedia.org/wiki?curid=877047", "title": "Marcela Mertinová", "text": "Marcela Mertinová\n\nMarcela Mertinová (* 20. května 1961 Ústí nad Labem) je česká politička ČSSD, v letech 2006-2010 poslankyně Parlamentu ČR.\n\nProfesně působí jako učitelka, se zaměřením na speciální pedagogii. Vystudovala obor učitelství pro I. stupeň základních škol na Pedagogické fakultě v Ústí n. Labem a výtvarnou výchovu a speciální pedagogiku na Pedagogické fakultě Univerzity Karlovy. Absolvovala také manažerské studium pro ředitele škol na Masarykově univerzitě. V roce 2006 se uvádí, že studuje Vysokou školu finanční a správní v Mostě (obor ekonomie veřejné správy). Pracovala jako učitelka na základní škole, coby vedoucí Rekvalifikačního střediska SOU obchodu a služeb v Ústí nad Labem, pak jako referentka v Oddělení mládeže a tělovýchovy na Krajském úřadě Ústeckého kraje. Po dobu jednoho roku řídila Oddělení lidských zdrojů, mládeže a tělovýchovy na Odboru školství Krajského úřadu Ústeckého kraje. K roku 2006 byla zaměstnána na krajském úřadě jako referentka v Sekretariátu Regionální rady regionu soudržnosti NUTS II Severozápad.\n\nJe vdaná, má dceru.\n\nV letech 1994-1995 byla členkou ODS, od roku 2002 je členkou ČSSD. V roce 2006 se uvádí jako místopředsedkyně OVV a členka KVV sociální demokracie.\n\nV komunálních volbách roku 2002 neúspěšně kandidovala do zastupitelstva města Ústí nad Labem za ČSSD. Profesně se uvádí jako učitelka. V těchto volbách rovněž neúspěšně kandidovala do zastupitelstva městského obvodu Ústí nad Labem-Severní terasa. Zvolena do něj byla v komunálních volbách roku 2006.\n\nVe volbách v roce 2006 byla zvolena do poslanecké sněmovny za ČSSD (volební obvod Ústecký kraj). Působila jako místopředsedkyně sněmovního výboru pro vědu, vzdělání, kulturu, mládež a tělovýchovu a jako členka výboru pro sociální politiku. Ve sněmovně setrvala do voleb v roce 2010.\n"}
{"id": "877049", "url": "https://cs.wikipedia.org/wiki?curid=877049", "title": "Wegscheid", "text": "Wegscheid\n\nWegscheid může být:\n\n"}
{"id": "877050", "url": "https://cs.wikipedia.org/wiki?curid=877050", "title": "Slovácký deník", "text": "Slovácký deník\n\nSlovácký deník s páteční regionální přílohou Slovácké noviny je deník distribuovaný v oblasti Uherského Hradiště, od roku 1990 navazující na týdeník Jiskra uherskohradišťského okresu (též \"Slovácká jiskra\"), který vycházel od roku 1950. V současnosti je součástí značky Deník vydavatele Vltava Labe Media.\n\nTýdeník \"Jiskra\" začal vycházet v Uherském Hradišti od roku 1950. Šlo o periodikum zaměřené na zemědělské obyvatelstvo. Jeho vydavatelem byl okresní výbor Komunistické strany Československa a rada Okresního národního výboru v Uherském Hradišti. Zejména na počátku sloužil především k propagaci myšlenek komunismu a kolektivizace zemědělství.\n\nV roce 1979 se šéfredaktorem listu stal Jiří Jilík, jehož články zaměřené na historii a folklor regionu z něj udělaly čtivý tisk. Ve funkci šéfredaktora setrval až do roku 2007.\n\nPo Sametové revoluci nahradily \"Slováckou jiskru\" v roce 1990 nové \"Slovácké noviny\", jejichž vydavatelem byl okresní úřad okresu Uherské Hradiště. Později je získalo vydavatelství Vltava Labe Media a v roce 2006 byl v rámci sjednocení názvů a designu všech jeho regionálních deníků list přejmenován na Slovácký deník. Vychází denně s celostátním obsahem, v pátek doplněn o regionální přílohu, která si zachovala název \"Slovácké noviny\" i zaměření původního týdeníku.\n"}
{"id": "877052", "url": "https://cs.wikipedia.org/wiki?curid=877052", "title": "Seznam manželek premiérů České republiky", "text": "Seznam manželek premiérů České republiky\n\nToto je chronologický seznam manželek premiérů České republiky.\n\nManželka českého předsedy vlády se zúčastňuje společenských, politických či diplomatických akcí (jako například tradičního novoročního oběda s prezidentem republiky) a plní reprezentativní, charitativní a jiné povinnosti. Pokud premiér manželku nemá, pak tato role přechází na ženu z rodinného kruhu premiéra.\n\n\n"}
{"id": "877054", "url": "https://cs.wikipedia.org/wiki?curid=877054", "title": "Mistrovství světa juniorů v klasickém lyžování 2013", "text": "Mistrovství světa juniorů v klasickém lyžování 2013\n\nMistrovství světa juniorů v klasickém lyžování 2013 se konalo ve dnech 20. ledna – 27. ledna 2013 v areálech u severočeského krajského města Liberec. Akce navazovala na mistrovství světa v klasickém lyžování v roce 2009.\n\nZávodů se účastnilo celkem 652 sportovců z 36 zemí.\n\nNejúspěšnějšími účastníky se stali Rus Dmitrij Rostovcev a Němec Manuel Faißt, kteří získali shodně po třech zlatých medailích. Cenu Marca Hodlera pro nejúspěšnější výpravu získali reprezentanti Německa.\n\nLiberec získal kandidaturu při podzimním zasedání rady Mezinárodní lyžařské federace v Curychu 14. listopadu 2009.\n\n\nJak uvedl ředitel závodu Oto Linhrat v prvním sestřihu České televize na pořádání se složili:\n\n\nBěžecké části závodů se uskutečnili ve sportovním areálu Vesec, který leží na jižním okraji Liberce a byl dokončen v roce 2008. Byl vybudován v souvislosti s mistrovstvím světa v klasickém lyžování 2009.\n\nNa stadionu ve Vesci začínají a končí všechny okruhy. Vyrostla zde také budova pro technické a organizační zázemí jednotlivých závodů. Okolím stadionu vede systém náročných tratí, jejichž kombinacemi lze dosáhnout různé délky podle požadavku a typů závodů. Areál je současně vybaven nejmodernějším zasněžovacím systémem.\n\nV létě slouží vyznavačům horských kol, inline bruslení a atletům. V mimozávodním období ho může využívat také veřejnost.\n\nSkokanské závody se uskutečnili v areálu Ještěd, který se nachází na severní straně Ještědského hřebene v nadmořské výšce od 653m n. m. (dojezd) do 788m n. m. (nájezd). Můstky vyrostly na severním svahu Ještědu v 70. letech minulého století a nesou nezaměnitelný autorský rukopis Miloslava Bělonožníka, dlouholetého předsedy komise FIS pro skokanské můstky.\n\nAreál disponuje dvěma skokanskými můstky HS-134 a HS-100. Oba můstky jsou osvětleny intenzitou 1000 luxů, proto se zde závody mohou konat i ve večerních hodinách.\n\nV zdálenost mezi oběma areály je cca 20min jízdy autem.\n\nBěhem mistrovství světa juniorů se venkovní teplota stabilně držela pod bodem mrazu. Organizátoři však museli běžecké tratě uměle dosněžovat kvůli následné úpravě běžecké stopy. \n\nMistrovství světa se účastnili dvě věkové kategorie závodníků:\n\n21.01.2013\n22.01.2013\n23.01.2013\n24.01.2013\n25.01.2013\n26.01.2013\n27.01.2013\n\n\n"}
{"id": "877055", "url": "https://cs.wikipedia.org/wiki?curid=877055", "title": "Kostel Nejsvětější Trojice (Žďár nad Sázavou)", "text": "Kostel Nejsvětější Trojice (Žďár nad Sázavou)\n\nKostel Nejsvětější Trojice je hřbitovním kostelem na východním okraji centra města Žďáru nad Sázavou. Vznikl koncem 17. století v jednoduché pozdně renesanční podobě, původně jako hřbitovní či špitální kaple. Je chráněn jako kulturní památka České republiky.\n\nHřbitovní kostel Nejsvětější Trojice doplnil Jan Blažej Santini-Aichel asi v roce 1715 přístavbou sakristie. Jeho autorství není doloženo, ale vyplývá z jeho činnosti pro žďárský klášter.\n\nŘešení sakristií patřilo k oblíbeným tématům Santiniho tvorby. Strohému exteriéru kostelíka přizpůsobil ploché, nečleněné fasády přístavby, rámované pouze lizénami a korunované charakteristicky profilovanou římsou. Stříška je zvonicová. Stavbička, která je připojena osově za kněžištěm má půdorys rovnostranného trojúhelníku. Sakristie kromě typického prohnutí střešního krovu vykazuje jedinečné znaky jeho tvorby – především okno ve tvaru sférického trojúhelníku. Jeho práci nezapře celková osnova sakristie. Práce při vší jednoduchosti ukazuje, že i sebemenší úkoly řešil s osobitou invencí a až hravou elegancí.\n\nKostel spadá do farnosti Žďár nad Sázavou-I. Slouží se zde mše svaté při pohřbech a o slavnosti Nejsvětější Trojice.\n\n"}
{"id": "877056", "url": "https://cs.wikipedia.org/wiki?curid=877056", "title": "Dagmar Molendová", "text": "Dagmar Molendová\n\nDagmar Molendová (* 14. března 1957 Ostrava) je česká lékařka a politička ODS, v letech 2006-2010 poslankyně Parlamentu ČR.\n\nOd roku 1976 studovala Lékařskou fakultu Univerzity Palackého v Olomouci. Po jejím absolvování pracovala od roku 1982 ve Fakultní nemocnici Ostrava na tamní onkologické klinice.\n\nV roce 1992 vstoupila do ODS. V komunálních volbách roku 1998 neúspěšně kandidovala do zastupitelstva města Ostrava za ODS. Profesně se uvádí jako lékařka. V komunálních volbách roku 1998 a komunálních volbách roku 2002 byla zvolna do zastupitelstva městského obvodu Ostrava-Jih za ODS. V roce 2002 je uváděna coby lékařka onkoložka.\n\nV krajských volbách roku 2004 byla zvolena do Zastupitelstva Moravskoslezského kraje za ODS. Mandát krajského zastupitele zastávala do roku 2008.\n\nVe volbách v roce 2006 byla zvolena do poslanecké sněmovny za ODS (volební obvod Moravskoslezský kraj). Působila jako členka výboru pro sociální politiku a členka zdravotnického výboru. Ve sněmovně setrvala do voleb v roce 2010.\n\nV senátních volbách roku 2012 kandidovala jako členka ODS za senátní obvod č. 71 - Ostrava-město. V 1. kole získala 10 % hlasů a nepostoupila do 2. kola.\n\nV současnosti pracuje jako primářka oddělení klinické onkologie Městské nemocnice Ostrava.\n\n"}
{"id": "877057", "url": "https://cs.wikipedia.org/wiki?curid=877057", "title": "Saint-Domingue", "text": "Saint-Domingue\n\nSaint-Domingue je pojmenování pro bývalou francouzskou kolonii v Karibiku, na ostrově Hispaniola a přilehlých menších ostrovech (zejména Tortuga) od 17. století do počátku 19. století. Nástupnickým státem po Saint-Domingue je dnešní Haiti.\n\nRoku 1492 přistál Kryštof Kolumbus při své první cestě na ostrově Hispaniola a prohlásil ho za španělské dominium. Španělé zde založili jednu ze svých prvních kolonií v Americe a začali pro ní používat název Santo Domingo na počest svatého Dominika. Od počátků koloniálního období ovládali Španělé celý ostrov stejně jako většinu Karibiku, v 17. století se však začaly v regionu prosazovat další evropské mocnosti (především Anglie, Francie a Nizozemsko). Francouzští bukanýři osídlili roku 1625 nejprve ostrov Tortuga (severně od Hispanioly), který se stal významnou základnou pirátů a korzárů, a následně se začali usazovat i na západní části Hispanioly.\n\nFrancouzská kolonie na Tortuge byla oficiálně ustanovena roku 1659 výnosem krále Ludvíka XIV. Španělsko uznalo francouzskou svrchovanost nad západní částí Hispanioly roku 1697, kdy byl podepsána smlouva z Rijswijku. Saint-Domingue se stalo vysoce prosperující kolonií, jejíž ekonomika byla postavena na pěstování kávovníku, indigovníku a cukrové třtiny a následné výrobě cukru.\n\nNa pozadí Velké francouzské revoluce propuklo na Saint-Domingue roku 1791 povstání černých otroků známé jako Haitská revoluce. Podepsáním basilejského míru roku 1795 přešla pod správu Francie do té doby španělská východní část ostrova. Francouzská dominance nad ostrovem skončila roku 1804 respektive 1808, kdy Haiti vyhlásilo nezávislost a stalo se druhým suverénním státem v Americe.\n"}
{"id": "877061", "url": "https://cs.wikipedia.org/wiki?curid=877061", "title": "Židovský hřbitov v Kovanicích", "text": "Židovský hřbitov v Kovanicích\n\nŽidovský hřbitov leží na jihozápadním kraji obce Kovanice a je přístupný od cesty vedoucí kolem zemědělského objektu. Hřbitov je chráněn jako kulturní památka.\n\nHřbitov byl založen v roce 1830 a sloužil k pohřbívání židů z Kovanic i okolí, např. z Nymburka, Poděbrad a Křince. Areál nikdy nebyl rozšiřován a jeho současný půdorys nepravidelného lichoběžníku o rozloze necelých 1500 m² je tak původní. V místech vstupu stávala nedochovaná obřadní síň.\n\nPravidelně se zde pohřbívalo do 40. let 20. století, od roku 1945 proběhlo již jen několik obřadů. Do dnešní doby se dochovalo 247 náhrobků s nejstarším z roku 1833. V západní části hřbitova se nalézá dětské oddělení, kde upoutá pozornost náhrobní kámen s hlavičkou anděla. Mezi zajímavé zde pohřbené osobnosti patří babička spisovatele Franze Kafky. \n\nV areálu stojící dům čp. 97 sloužil zčásti jako obydlí hrobníka, v jeho východní části se garážoval pohřební vůz.\n\nU vchodu je umístěna pamětní deska obětem druhé světové války.\n\nOd roku 1995 má areál v péči Židovská obec v Praze a postupně v něm probíhají rekonstrukční a údržbové práce, např. oprava obvodní zdi a vztyčování náhrobků.\n\nBrána hřbitova se zamyká a zeď je udržována v dobrém stavu, ale areál je možné navštívit po dohodě s obecním úřadem.\n\nMnoho z domů v okolí synagogy (dnes čp. 111) patřilo židovským rodinám, např. čp. 20, 43, 85, 89, dále pak v blízkosti hřbitova čp. 95 nebo 97, což byl původně hrobnický domek. V dnešním domě čp. 91 sídlila židovská škola.\n\n"}
{"id": "877064", "url": "https://cs.wikipedia.org/wiki?curid=877064", "title": "Ženská intuice", "text": "Ženská intuice\n\nŽenská intuice ( „Feminine Intuition“) je vědeckofantastická povídka spisovatele Isaaca Asimova, která vyšla poprvé v říjnu 1969 v časopise \"The Magazine of Fantasy & Science Fiction\". Byla následně zařazena např. do sbírek \"The Bicentennial Man and Other Stories\" (1976), \"The Complete Robot\" (1982) a \"Robot Visions\". Česky vyšla např. ve sbírce \"Robohistorie II.\" (2004).\n\n\nClinton Madarian, po Susan Calvinové, která odešla do důchodu nový hlavní robopsycholog v AKRaML iniciuje vývoj femininního robota, jenž bude poněkud nevypočitatelný (3 zákony robotiky však musí dodržovat), ale bude disponovat jistou „ženskou intuicí“. po několika nezdarech (4 experimentální roboti JN1-JN4) je vyroben robot JN5 pojmenovaný Jane. Účelem celého projektu je určit za pomoci této intuice hvězdné soustavy s nejpravděpodobnějším výskytem obyvatelných planet. To se bude velmi hodit při plánovaných hyperprostorových letech, zaručí to úspěch misí. Madarian i s Jane letí na astronomickou observatoř ve Flagstaffu v Arizoně, kde Jane čerpá informace „z první ruky“. Po určité době je určí 3 požadované hvězdy. Při návratu do firmy však dojde k havárii, kterou Madarian nepřežije. Jane je zničena a s ní jsou ztracena i čísla 3 hvězd, které AKRaML potřebovala znát.\n\nŘeditel výzkumu dr. Peter Bogert se obrátí s žádostí o pomoc na Susan Calvinovou, které je již téměř 80 let. Přes svůj věk neztratila nic na bystrosti a díky svým přesným úsudkům dokáže záležitost v krátké době rozřešit. Bogertovi ale řešení neprozradí celé, jen mu napoví, jak postupovat dál.\nČesky vyšla povídka v následujících sbírkách nebo antologiích:\n\nPod názvem Ženská intuice:\n\n\n"}
{"id": "877066", "url": "https://cs.wikipedia.org/wiki?curid=877066", "title": "Německo na Letních olympijských hrách 1896", "text": "Německo na Letních olympijských hrách 1896\n\nNěmecko na Letních olympijských hrách v roce 1896 reprezentovala výprava 19 sportovců (19 mužů a 0 žen) v 6 sportech.\n\n"}
{"id": "877067", "url": "https://cs.wikipedia.org/wiki?curid=877067", "title": "Kostel Všech svatých (Sedlec)", "text": "Kostel Všech svatých (Sedlec)\n\nKostel Všech svatých byl původně součástí cisterciáckého kláštera v Sedlci u Kutné Hory. V podzemní části se nachází kostnice (\"ossuarium\").\n\nS budováním hřbitovní kaple Všech svatých se začalo na počátku 14. století. Dvouvěžová hřbitovní kaple s kostnicí měla dvě podlaží. Nahoře se nacházela kaple a ve spodním patře kostnice. V roce 1421 byla stavba zasažena ničivým požárem založeným husity. Po zrušení hřbitova na konci 15. století byly exhumované kosti uloženy vně i uvnitř podzemní kaple, kde je poloslepý sedlecký mnich v roce 1511 seskládal do velkých pyramid.\n\nKaple byly znovu obnoveny mezi lety 1703-1710 v souvislosti s celkovou obnovou kláštera podle koncepce opata Snopka a architekta Jana Blažeje Santiniho - Aichela. Významným mezníkem v historii kaple se stal letopočet 1784. V tomto roce Josef II. zrušil kromě jiných také sedlecký klášter a klášterní majetek odkoupili Schwarzenbergové z Orlíka. Ti nechali kostnici upravit do nynější podoby. Autorem světově unikátní výzdoby z lidských kostí se stal řezbář František Rint z České Skalice.\n\nSantiniho úpravy zde nebyly tak velké jako v klášteře. Stavbu bylo nutné staticky zajistit, proto Santini vestavěl štít mezi věže západního průčelí a d přístavbou západní předsíně. Věže jsou rozdělené vodorovnými římsami a vrchol je zakončen arkádami s lucernou. Vertikalitu kostela Santini zdůraznil odstupňovaným opěrným gotický systém a umístěním vertikálních okenních otvorů. Okna jsou zakončena lomeným obloukem a jejich výplň je tvořena trojicí jeptišek s kružbou. Některé otvory jsou zazděné. Na detailu kružeb si můžeme všimnout trojlístků. Na štítu je vidět opět odstupňovaný opěrný systém s oknem zakončeným lomným obloukem.\n\nVe stylu svého specifického architektonického projevu, barokní gotiky upravil i interiér, včetně návrhu výzdoby z kostí a dalších doplňků jako např. řezaných korun nad pyramidami, svícnů (fiál) aj. Z kostí je zde vyobrazený znak knížecího rodu Schwarzenbergů, který se nachází u hlavního vchodu nad vstupním portálem. Dále mu lze připsat nástupní schodiště vedoucí do prostoru kostnice a dekoraci kleneb, včetně dvou polí zachované gotické klenby. Zde se také nachází vstupní lomený oblouk, který je zakončen do konzol. Změnil tak orientaci vstupu do obou podlaží.\n\nSedlecká kostnice má zajímavou historii. Původně to byl hřbitovní kostel zdejšího cisterciáckého kláštera. Podle pověsti přinesl opat sedleckého kláštera Heidenreich hrst země z Božího hrobu v Jeruzalémě a rozesel ji po hřbitově. Hřbitovní půda se tak stala součástí Svaté země a proto se sem pohřbívalo nejen z Čech, ale i z okolních zemí. Tisíce lidí zde našly poslední odpočinek také v dobách epidemií.\n\n\n"}
{"id": "877078", "url": "https://cs.wikipedia.org/wiki?curid=877078", "title": "Francie na Letních olympijských hrách 2008", "text": "Francie na Letních olympijských hrách 2008\n\nFrancii na Letních olympijských hrách v roce 2008 reprezentovala výprava 309 sportovců (188 mužů a 121 žen) ve 25 sportech.\n\n"}
{"id": "877080", "url": "https://cs.wikipedia.org/wiki?curid=877080", "title": "Jack Hillen", "text": "Jack Hillen\n\nJack Hillen (* 24. leden 1986 v Minnetonka, Minnesota) je bývalý americký hokejový obránce.\n\nSvou mládežnickou kariéru začal jako hráč hokejové v týmu Tri-City Storm, působící v lize USHL v období 2003/04. Poté hrával čtyři roky v týmu Colorado College, ke konci sezony 2007/08 debutoval v National Hockey League za klub New York Islanders. Ve druhém zápase si připsal první bod, když přihrál slovenskému útočníkovi Miroslavu Šatanovi. V následující sezóně už začínal v organizaci Ostrovanů, ale hrával taktéž na jejich farmě v Bridgeport Sound Tigers. 30. července 2009 prodloužil smlouvu o další dva roky. Od sezóny 2009/10 se stal kmenovým hráčem Islanders. 26. ledna 2010 v domácím utkání proti Washington Capitals, dostal přímý zásah pukem do obličeje od Alexandra Ovečkina. Byl schopný opustit led sám. Následně byl převezen do nemocnice, kde musel na operaci ze zlomenou čelistí a poškození zubů, na soupisce ostrovanů chyběl 6 týdnů. Po zotavení se vrátil zpět na soupisku. 8. srpna 2011 podepsal jednoletou dvoucestnou smlouvu s Nashville Predators. Za Predators odehrál 55 zápasů a podruhé si v kariéře zahrál playoff. Vedení klubu mu neprodloužil kontrakt a 1. července 2012 se tak stal volným hráčem. Následující den podepsal jednoletou dvoucestnou smlouvu s klubem Washington Capitals. V organizaci Caps se hnedka zabydlel v základní sestavě. Po prvním roce stráveném v klubu se dohodl na jejím prodloužení smlouvy o následující dva roky. V závěru sezony 2014/15 byl vyměněn společně s volbou výběru draftu 4 kola za amerického obránce Tima Gleasona z Carolina Hurricanes. Za Hurricanes odehrál pouze tři zápasy. Po vypršení smlouvy mu nebyla nabídnuta nová smlouva, tím se stal nechráněným hráčem. V průběhu nové sezony se nedočkal žádné nabídky od klubů, 2. ledna 2016 oznámil konec aktivní kariéry.\n\nDo trenérské profese se začlenil v ročníku 2016/17 roli asistenta hlavního trenéra Trenta Palma v Academy of Holy Angels. Ještě jako mladý začínající hráč, hrával v letech 2000/04 právě v Academy of Holy Angels, ve kterém byl oceněn vyřazení jeho čísla 4.\n\n\n\n"}
{"id": "877083", "url": "https://cs.wikipedia.org/wiki?curid=877083", "title": "Psaníčko", "text": "Psaníčko\n\nPsaníčko může znamenat více věcí:\n\n\n"}
{"id": "877086", "url": "https://cs.wikipedia.org/wiki?curid=877086", "title": "Guillermo Coria", "text": "Guillermo Coria\n\nGuillermo Coria (* 13. ledna 1982, Rufino, Argentina) je bývalý argentinský profesionální tenista. Nejlepšího umístění na žebříčku ATP dosáhl 3. května 2004, kdy mu patřilo 3. místo. Jeho největším úspěchem byl postup do finále French Open 2004, kde podlehl svému krajanovi Gastónu Gaudiovi až v pátém setu. Celkem na okruhu ATP vyhrál 9 turnajů.\n\n"}
{"id": "877092", "url": "https://cs.wikipedia.org/wiki?curid=877092", "title": "Konrád Hlohovský", "text": "Konrád Hlohovský\n\nNarodil se jako třetí syn Vladislavu II. Vyhnanci a jeho ženě Anežce, dceři Leopolda III. Rakouského, pravděpodobně v Altenburgu v Německu, kde byl jeho otec vyhnán v důsledku občanské války Boleslavem IV. Kadeřavým a Měškem III. Starým. Moc se toho o Konrádovi nedochovalo. Jako nejmladší dítě, byl připravován pro duchovní kariéru v benediktinském opatství Fulda.\nKdyž se v roce 1163 jeho starší bratři Boleslav a Měšek, po zásahu Fridricha I. Barbarossy, vrátili do Polska a přijali Slezské knížetctví od svého strýce, knížete Boleslava IV., nebyl Konrád ještě plnoletý. Pravděpodobně v té době zůstal v Německu.\n\nBoleslav a Měšek zpočátku vládli společně, ale brzy se spolu dostali do konfliktu a v roce 1173 si knížectví rozdělili. Boleslav pak vládl větší části Dolního Slezska a Vratislavi, včetně Hlohovska. Měšek získal Ratibořsko a Těšínsko. Když Konrad dospěl, vrátit se do Slezska a nárokoval si svá práva na část knížectví. V roce 1177 na příkaz Kazimíra II., postoupil Boleslav Konrádovi nově založené Hlohovské knížectví. Zprávy o obdržení Hlohovska jsou poslední, kde se o Konradovi píše. Pravděpodobně zemřel mezi lety 1180–1190.\nKonrad se neoženil a nezanechal potomky. Není známo, kde byl pochován (i když lze předpokládat, že v Hlohově). Hlohovsko zdědil bratr Boleslav.\n"}
{"id": "877093", "url": "https://cs.wikipedia.org/wiki?curid=877093", "title": "Radka Nečasová", "text": "Radka Nečasová\n\nRadka Nečasová (* 1965) je bývalá manželka bývalého předsedy vlády České republiky Petra Nečase. Chrání si své soukromí a soukromí své rodiny, na veřejnosti se příliš neukazuje.\n\nV roce 2004 se kvůli politické kariéře manžela Petra Nečase přestěhovala spolu s rodinou z Rožnova pod Radhoštěm do 4+1 v pražských Modřanech. V roce 2012 se v mediích objevily spekulace o vztahu manžela s jeho blízkou spolupracovnicí Janou Nagyovou. V lednu 2013 Nečas potvrdil, že se svojí ženou již nežijí ve společné domácnosti, v červnu 2013 oznámil, že se rozvádí a dne 6. srpna 2013 bylo jejich manželství, které trvalo 27 let, rozvedeno.\n\n\nPřed plánovanými volbami do Poslanecké sněmovny 2009 o sobě tvrdila, že by roli ženy premiéra zvládla. Objevila se pouze na recepci na Pražském hradě v roce 2010. Poté se ještě dvakrát zúčastnila novoročního oběda s prezidentem republiky v Lánech (2011, 2012).\n\n\n"}
{"id": "877099", "url": "https://cs.wikipedia.org/wiki?curid=877099", "title": "Coria", "text": "Coria\n\nCoria může být:\n\n\n\n"}
{"id": "877103", "url": "https://cs.wikipedia.org/wiki?curid=877103", "title": "Flat Rock (Michigan)", "text": "Flat Rock (Michigan)\n\nFlat Rock je město v okresech Wayne County a Monroe County ve státě Michigan ve Spojených státech amerických. K roku 2010 zde žilo 9 878 obyvatel. S celkovou rozlohou 17,28 km² byla hustota zalidnění 571,64 obyvatel na km².\n"}
{"id": "877104", "url": "https://cs.wikipedia.org/wiki?curid=877104", "title": "Flat Rock", "text": "Flat Rock\n\nFlat Rock může být:\n\n"}
{"id": "877119", "url": "https://cs.wikipedia.org/wiki?curid=877119", "title": "Untergriesbach", "text": "Untergriesbach\n\nUntergriesbach je městys v německé spolkové zemi Bavorsko v zemském okrese Pasov ve vládním obvodu Dolní Bavorsko.\n\nŽije zde obyvatel.\n\n"}
{"id": "877129", "url": "https://cs.wikipedia.org/wiki?curid=877129", "title": "Pavel Vranský", "text": "Pavel Vranský\n\nBrig. gen. v. v. Pavel Vranský (29. dubna 1921, Lipník nad Bečvou – 24. června 2018 Praha) byl český letec z dob druhé světové války a bojovník od Tobruku.\n\nPavel Vranský se narodil 29. dubna 1921 v Lipníku nad Bečvou do židovské rodiny jako Pavel Wechsberg. Jeho matka byla matematička a otec byl chemik. Rodina žila ve Frýdlantu nad Ostravicí.\n\nAbsolvoval obecnou školu v Bohumíně, reformní reálné gymnázium v Moravské Ostravě. 5. tříd, vyučený v mlékárenství, 1937/38 odborná mlékařská a sýrařská vyšší škola v Kroměříží, maturita na London University 1945. V letech 1956 až 1959 absolvoval 9., 10. a 11. ročník střední školy pro pracující a v červnu 1959 složil maturitní zkoušku. V témže roce se přihlásil k dálkovému studiu na fakultě ekonomického inženýrství při Českém vysokém učení technickém v Praze. Z rodinných důvodů studium nedokončil. V letech 1962 až 1966 studoval při zaměstnání na podnikovém institutu ministerstva dopravy obor provoz a ekonomika letecké dopravy. Podle závěrečného hodnocení prospěl s vyznamenáním. Absolvované studium v podnikovém institutu bylo podle výnosu ministerstva školství uznáno jako vysokoškolské v oboru dopravy s titulem „diplomovaný technik“. V letech 1966 až 1967 absolvoval kurs mezinárodních vztahů pořádaný ministerstvem zahraničí.\n\nPo skončení války létal s Liberatory mezi Londýnem a Prahou, kdy upravená vojenská letadla sloužila jako dopravní stroje. Demobilizoval v roce 1946 v hodnosti rotmistr, poté pracoval v ČSA jako překladatel z angličtiny, od 1. ledna 1948 létal na domácích linkách. Působil též v organizační funkci. V 55 letech jako zahraniční voják odešel do důchodu, s manželkou pořádal rekreační tábory a školy v přírodě v Jizerských horách (oficiálně jako uklízeč, neboť nesměl působit ve vedoucích funkcích). Je dvojnásobným nositelem Československého válečného kříže, trojnásobným držitelem medaile Za chrabrost, nositelem medaile Za zásluhy 1. stupně a jiných českých i britských vyznamenání. Od druhé světové války do konce svého života žil v obci Horoměřice.\n\nDne 8. května 2017 jej prezident Miloš Zeman jmenoval brigádním generálem.\n\n\n"}
{"id": "877143", "url": "https://cs.wikipedia.org/wiki?curid=877143", "title": "Libor Nowak", "text": "Libor Nowak\n\nLibor Nowak (* 15. prosince 1957 Krnov) je český politik, v letech 2009 až 2010 poslanec Poslanecké sněmovny PČR, v letech 2011 až 2016 zastupitel Moravskoslezského kraje, člen ODS.\n\nV letech 1974 – 1978 vystudoval gymnázium v Krnově, pak v letech 1978 – 1983 stavební fakultu Vysokého učení technického v Brně. V období let 1984 – 1991 pracoval v OSP Bruntál jako stavební mistr, stavbyvedoucí, hlavní stavbyvedoucí a vedoucí stavebního závodu Krnov. Potom se od roku 1991 stal živnostníkem jako spolumajitel a jednatel firmy STAFI CZ.\n\nJe ženatý, s manželkou Lenkou mají dvě děti Martinu a Jiřího. Bydlí v Krnově.\n\nV roce 1997 vstoupil do ODS, jako člen místního sdružení Krnov. Je členem regionální rady ODS Moravskoslezského kraje. V komunálních volbách roku 1998, komunálních volbách roku 2002, komunálních volbách roku 2006 a komunálních volbách roku 2010 byl zvolen do zastupitelstva města Krnov za ODS. Profesně se uvádí k roku 1998 a 2002 jako podnikatel, v roce 2006 coby jednatel společnosti a k roku 2010 jako technik.\n\nVe volbách v roce 2006 kandidoval do poslanecké sněmovny za ODS (volební obvod Moravskoslezský kraj). Nebyl zvolen, ale do sněmovny usedl dodatečně v září 2009 jako náhradník poté, co rezignoval Karel Sehoř. Působil jako člen hospodářského výboru. Ve sněmovně setrval do voleb v roce 2010. V nich mandát těsně neobhájil.\n\nV krajských volbách roku 2008 kandidoval do Zastupitelstva Moravskoslezského kraje za ODS, ale nebyl zvolen. Zastupitelem se stal v listopadu 2011 jako náhradník poté, co z krajského zastupitelstva odešel Zbyněk Stanjura. Mandát krajského zastupitele obhájil v krajských volbách roku 2012, ve volbách v roce 2016 se mu to však nepovedlo.\n\n"}
{"id": "877148", "url": "https://cs.wikipedia.org/wiki?curid=877148", "title": "Seznam zápasů Třinec - Chomutov v české hokejové extralize", "text": "Seznam zápasů Třinec - Chomutov v české hokejové extralize\n\nKompletní seznam extraligových zápasů HC Oceláři Třinec s Chomutovem v České hokejové extralize. Týmy se v každé sezóně utkávají 4×.\nStav po 2018/2019\n"}
{"id": "877149", "url": "https://cs.wikipedia.org/wiki?curid=877149", "title": "Spokojenost zaručena", "text": "Spokojenost zaručena\n\nSpokojenost zaručena (jiným názvem Spokojenost zajištěna, „Satisfaction Guaranteed“) je vědeckofantastická povídka spisovatele Isaaca Asimova, která vyšla poprvé v dubnu 1951 v časopise \"Amazing Stories\". Byla následně zařazena např. do sbírek \"Earth Is Room Enough\" (1957), \"The Rest of the Robots\" (1964) a \"The Complete Robot\" (1982). Česky vyšla např. ve sbírce \"Robohistorie II.\" (2004).\n\n\nRobot TN3 pojmenovaný jako Tony byl vyvinut, aby sloužil v domácnosti. Tímto typem chce prolomit firma AKRaML nedůvěru lidí v roboty a přimět je k akceptování spolehlivého služebníka. Tony je na třítýdenní zkoušce v rodině Larryho Belmonta, jednoho z vedoucích zaměstnanců robotické společnosti. Jeho stydlivá žena Claire se TN3 nejprve děsí, ale časem si k němu vypěstuje vztah. Robot zastane všechny domácí práce (pracuje potichu i v noci) a navíc Claire zvedá sebevědomí. Claire se do Tonyho nakonec zamiluje a je nešťastná z toho, že se musí vrátit do laboratoře. Tato série robotů musí být přebudována, neboť firma se domnívá, že by nebylo ideální vyrábět roboty, kteří by ženám „lámali srdce“.\nČesky vyšla povídka v následujících sbírkách nebo antologiích:\n\nPod názvem Spokojenost zaručena:\n\nPod názvem Spokojenost zajištěna:\n\n\n"}
{"id": "877152", "url": "https://cs.wikipedia.org/wiki?curid=877152", "title": "Mexická drogová válka", "text": "Mexická drogová válka\n\nMexická drogová válka je označení pro ozbrojený konflikt, který se od roku 2006 odehrává mezi mexickou vládou a zároveň několika tamními drogovými kartely, které se snaží ovládnout co nejvíce území a získat tak kontrolu nad vývozem drog do sousedních Spojených států.\n\nVálku proti drogovým kartelům v Mexiku vyhlásil prezident Felipe Calderón krátce po svém nástupu do úřadu roku 2006. Do boje nasadil až 50 000 mexických vojáků.\n\nSoučasně působí v Mexiku minimálně 7 drogových kartelů, z nichž největší je kartel Sinaloa, který působí ve 47 státech a je zároveň největším drogovým kartelem v Jižní Americe. Ještě před rokem 2002 byl však nejsilnějším kartelem Tijuana, jehož význam se od smrti jeho zakladatele Ramona Arellana Felixe zmenšuje. O území současně bojují i kartely Golfo a Los Zetas, které dříve spolu spolupracovaly. Mimo jiné spolu válčí i Sinaloa s kartelem Juaréz, který se specializuje na přepravu drog mezi Ciudad Juárez, největším městem ve státě Chihuahua a El Pasem v sousedním Texasu. Existuje však i několik menších uskupení. Některé kartely občas tvoří koalici a stojí tak proti ostatním.\n\nJedním z problémů v boji proti drogovým kartelům je korupce ve vládě od nejvyšších pozic po nejnižší. Často je také vnímána korupce policistů, vojáků či soudců, z nichž většina nabídku peněz příjme.\n\nK roku 2010 stoupl počet obětí drogové války k více než 15 000, z nichž většina přišla o život během popravy či krvavých přestřelek, mezi nimiž byli členové kartelů, policisté, soudci, politici včetně žen a dětí a novinářů. Kromě toho je několik lidí pohřešováno.\n\n\n"}
{"id": "877158", "url": "https://cs.wikipedia.org/wiki?curid=877158", "title": "Druhá vláda Dimitrise Christofiase", "text": "Druhá vláda Dimitrise Christofiase\n\nDruhá vláda Dimitrise Christofiase je současná vláda Kyperské republiky. Funkci předsedy vlády zaujímá současný prezident Dimitris Christofias.\n\nVláda je ve funkci od roku 2011, tvoří ji zástupci marxistické a komunistické strany Pokroková strana pracujícího lidu (AKEL).\n\n"}
{"id": "877165", "url": "https://cs.wikipedia.org/wiki?curid=877165", "title": "Synagoga v Krakovanech", "text": "Synagoga v Krakovanech\n\nBývalá synagoga v obci Krakovany se nachází severozápadně od obecního úřadu jako čp. 90.\n\nJedná se o klasicistní z kamene postavenou synagogu údajně z roku 1863. K bohoslužbám židů z Krakovan i okolí sloužila do roku 1906 a poté se začala využívat jako skladiště a kůlna.\n\nPůvodně se do synagogy vstupovalo od silnice v místě, kde jsou dodnes zachována malá dvířka v sešikmené stěně. Objekt má jedno patro s půlkruhově ukončenými okny, v suterénu byly prostory mikve. Z původního objektu se dodnes dochovala vyvýšená ženská galerie. \n\n"}
{"id": "877171", "url": "https://cs.wikipedia.org/wiki?curid=877171", "title": "Kamov Ka-22", "text": "Kamov Ka-22\n\nKamov Ka-22 Vintokryl (Vintokryl - vrtulové křídlo, : Камов Ка-22 Bинтокрыл, v kódu NATO \"Hoop\") byl ruský těžký transportní konvertoplán z přelomu 50. a 60. let 20. století postavený konstrukční kanceláří Kamov. Jde o první sovětský konvertoplán. Měl dva hlavní rotory na koncích nosného křídla a dvě tažné vrtule vepředu motorových gondol. První prototyp vzlétl 15. srpna 1959, do sériové výroby se letoun nedostal. Konvertoplán během své krátké operační doby stanovil celkem 8 světových rekordů ve své kategorii. V létě roku 1961 se Ka-22 představil veřejnosti na letecké přehlídce v Tušinu.\n\nKonvertoplán Kamov Ka-22 je někdy nesprávně označovaný jako vrtulník. Jeho rozměry a přepravní kapacita jsou obdobné jako u letadla Antonov An-12. Pohon zajišťovaly turbohřídelové motory umístěné v koncových gondolách nosného křídla (na každém konci křídla dvojice motorů). Během vzletu, přistání a v režimu visení motory roztáčely dvojici protiběžných rotorů o průměru 22,5 m instalovaných nad nimi. Při horizontálním dopředném letu pak poháněly dvojici tažných vrtulí vepředu gondol, které měly průměr 5,7 m. Rotory v této fázi letu byly v režimu autorotace, čímž odlehčovaly nosnému křídlu. Ka-22 uskutečnil svůj první let v roce 1959, byl tak prvním sovětským konvertoplánem.\n\nKa-22\nKa-22M\n\nData z:\n\n\n\n"}
{"id": "877172", "url": "https://cs.wikipedia.org/wiki?curid=877172", "title": "Kvalifikace na Africký pohár národů 2013", "text": "Kvalifikace na Africký pohár národů 2013\n\nKvalifikace na Africký pohár národů 2013 určila zbylých 15 účastníků závěrečného turnaje. Pořádající Jihoafrická republika měla účast jistou bez nutnosti hrát kvalifikaci. Vzhledem k tomu, že se měl tento šampionát konat rok po předchozím (kvůli přechodu na pořádání mistrovství v liché roky), byla kvalifikace hrána vyřazovacím systémem doma a venku se třemi fázemi (předkolo, první a druhé kolo).\n\nKvalifikace se zúčastnilo 46 členských zemí CAF. Čtveřice nejníže nasazených týmů v žebříčku CAF se účastnila předkola. V prvním kole se dva vítězové předkola přidali k 26 týmům, které nepostoupily na Africký pohár národů 2012. Celkem 14 vítězů prvního kola a 16 přímo nasazených (bylo sem přímo nasazeno 16 účastníků Afrického poháru národů 2012) se ve druhém kole utkalo o zbylých 15 místenek na závěrečném turnaji.\n\nHráno 15. a 22. ledna 2012.\n\nÚvodní zápasy 29. února, odvety v termínu od 15. do 17. června 2012. Úvodní zápas Egypta byl přeložen až na 30. června.\n\nÚvodní zápasy v termínu od 7. do 9. září, odvety v termínu od 12. do 14. října 2012. Vítězové jednotlivých dvojzápasů postoupili na Africký pohár národů 2013.\n\n"}
{"id": "877176", "url": "https://cs.wikipedia.org/wiki?curid=877176", "title": "Kanton Brassac", "text": "Kanton Brassac\n\nKanton Brassac ( ) je francouzský kanton v departementu Tarn v regionu Midi-Pyrénées. Tvoří ho pět obcí.\n\n"}
{"id": "877177", "url": "https://cs.wikipedia.org/wiki?curid=877177", "title": "Viktorie Špidlová", "text": "Viktorie Špidlová\n\nViktorie Špidlová, rozená Hanzalová, (* 13. března 1951 Třeboň) je manželka bývalého premiéra České republiky Vladimíra Špidly a knihovnice.\n\nViktorie Špidlová pochází z Třeboně. Její otec Antonín Hanzal (1909–1989) byl katolický duchovní. Koncem 2. světové války ho přeložili z Benešova do Třeboně. Zde při jedné bohoslužbě v Kostele svatého Jiljí si všiml dívky Jany Poláčkové (1921–2006), která zpívala na kúru.\n\nViktorie Špidlová je podruhé vdaná. Z prvního manželství měla 2 děti, její syn Lukáš Polák vystudoval Akademii múzických umění. Podruhé se provdala za Vladimíra Špidlu, který měl rovněž 2 potomky z předchozího vztahu. Společné děti už neměli.\n\nNež se stal Vladimír Špidla premiérem, bydleli v malém panelovém bytě 1+1 v Jindřichově Hradci. Po jmenování premiérem se přestěhovali do Kramářovy vily, kde měli k dispozici byt 5+1 i reprezentační prostory.\n\nVystudovala Střední knihovnickou školu v Praze. Pracovala v knihovně v Jindřichově Hradci jako knihovnice hudebního oddělení, které vedla. Nyní pracuje v knihovně Akademie věd České republiky.\n\n\n"}
{"id": "877178", "url": "https://cs.wikipedia.org/wiki?curid=877178", "title": "Kanton Cadalen", "text": "Kanton Cadalen\n\nKanton Cadalen ( ) je francouzský kanton v departementu Tarn v regionu Midi-Pyrénées. Tvoří ho sedm obcí.\n\n"}
{"id": "877182", "url": "https://cs.wikipedia.org/wiki?curid=877182", "title": "Kanton Dourgne", "text": "Kanton Dourgne\n\nKanton Dourgne ( ) je francouzský kanton v departementu Tarn v regionu Midi-Pyrénées. Tvoří ho 15 obcí.\n\n"}
{"id": "877187", "url": "https://cs.wikipedia.org/wiki?curid=877187", "title": "Mary Bainová", "text": "Mary Bainová\n\nMary Bainová (8. srpna 1904, Uhry – 26. října 1972, New York) byla americká šachistka.\n\nMary Bainová, rozená Weiserová, byla první Američankou, která reprezentovala svou zemi na organizovaných soutěžích FIDE. Zúčastnila se turnaje o titul mistryně světa roku 1937 ve Stockholmu, kde skončila pátá. Roku 1952 se probojovala do turnaje kandidátek mistrovství světa v Moskvě, kde skončila čtrnáctá. \n\nRoku 1951 se stala mistryní USA v šachu. Roku 1952 jí FIDE udělila titul mezinárodní mistryně. Roku 1963 reprezentovala svou zemi na druhé šachové olympiádě žen ve Splitu. Dvakrát také zvítězila na ženském USA Open mistrovství (1965 a 1966).\n\nSpolečně s Monou Mary Karffovou a Giselou Gresserovou patřila s k vůdčím osobnostem amerického ženského šachu čtyřicátých a počátku padesátých let 20. století.\n\n"}
{"id": "877188", "url": "https://cs.wikipedia.org/wiki?curid=877188", "title": "Tarkus", "text": "Tarkus\n\nTarkus je druhé studiové album britské progresivní rockové skupiny Emerson, Lake & Palmer. Jeho nahrávání probíhalo v lednu 1971 ve studiu Advision Studios v Londýně. Producentem byl Greg Lake a album vyšlo v červnu 1971 u vydavatelství Island Records.\n\nVšechny texty napsal Greg Lake, autoři hudby jsou uvedeni.\n"}
{"id": "877194", "url": "https://cs.wikipedia.org/wiki?curid=877194", "title": "Okres Nakło", "text": "Okres Nakło\n\nOkres Nakło (polsky \"Powiat nakielski\") je okres v polském Kujavsko-pomořském vojvodství. Rozlohu má 1120,48 km² a v roce 2009 zde žilo 85 397 obyvatel. Sídlem správy okresu je město Nakło nad Notecią.\n\nMěstsko-vesnické:\n\nVesnická:\n\n"}
{"id": "877204", "url": "https://cs.wikipedia.org/wiki?curid=877204", "title": "Obernzell", "text": "Obernzell\n\nObernzell je městys v německé spolkové zemi Bavorsko, v zemském okrese Pasov ve vládním obvodu Dolní Bavorsko. Leží na břehu řeky Dunaj.\n\nŽije zde obyvatel.\n\nLeží na levém břehu řeky Dunaj, která zde tvoří hranici s Rakouskem.\n\n"}
{"id": "877208", "url": "https://cs.wikipedia.org/wiki?curid=877208", "title": "The Stanley Brothers", "text": "The Stanley Brothers\n\nThe Stanley Brothers bylo americké bluegrassové duo, které tvořili dva bratři: Carter Stanley a Ralph Stanley.\n\nCarter a Ralph Stanleyovi se narodili v Clinch Mountains ve Dickenson County ve Virgini.\n\nŽili na malé farmě v McClure ve svém rodném kraji.\nHudba ovlivňovala jejich život již od svého dětství, kdy poslouchali Monroe Brothers, J. E. Mainer's Mountaineers a Grand Ole Opry v místním rozhlasu.\n\nZaložili svoji první kapelu Lazy Ramblers, a vystupovali jako duo v WJHL rádiu v Johnson City v Tennessee. Druhá světová válka však jejich hudební kariéru na čas přerušila, svoji hudební značku mohli etablovat a vyprofilovat až po svém návratu z vojenské služby v americké armádě.\n\nPo válce vytvořili skupinu s názvem Clinch Mountain Boys, v roce 1946 jako jedna z prvních skupin začali kopírovat zvuk kapely Billa Monroea. Carter hrál na kytaru a zpíval vedoucí (hlavní) vokály, jeho bratr Ralph hrál na banjo a zpíval silným vysokým hlasem v tenorové poloze.\n\nDalšími členy této skupiny byli Darrell \"Pee Wee\" Lambert hrající na mandolinu a Bobby Sumner na housle. Sumnera brzy nahradil Leslie Keith. 26. prosince 1946 skupina začala pravidelně vystupovat v rozhlasové stanici WCYB v Bristolu v Tennessee\njako stálý host rozhlasového pořadu \"\"Farm and Fun Time\"\". Jejich první nahrávky pocházejí z roku 1947, které byly pořízeny ve firmě Rich-R-Tone Records, která také vznikla před rokem. Jejich nahrávky se od počátku dobře prodávaly, zejména regionálně. Ralph tehdy hrál na pětistrunné banjo pouze dvěma prsty a to i na koncertech i při nahrávání, ale v roce 1948 přešel na dnes již klasický tříprstý styl, který právě tehdy velmi zpopularizoval Earl Scruggs. Od března 1949 začali nahrávat u firmy Columbia Records.\n\nV této době Bill Monroe nebyl nijak zvlášť nadšený ze skupin jako byli právě Stanley Brothers nebo Flatt & Scruggs. Měl totiž za to, že mu \"ukradli\" jeho hudbu tím, že ji kopírovali a toto tehdy vnímal také jako určitou ekonomickou hrozbu a nekalou hudební konkurenci.\" Po finanční stránce byly tyto začátky velmi těžké, což nakonec vedlo k tomu, že v roce 1950 museli bratři udělat malou přestávku ve své hudební kariéře a začali pracovat ve firmě Ford Motor Company v Detroitu. Nakonec se ale Bill Monroe a bratři Stanleyovi v roce 1951 stali přáteli, Carter s Billem v létě 1951 také několik měsíců vystupoval, neboť v srpnu 1951 se jeho bratr Ralph vážně zranil při těžké automobilové nehodě, která málem ukončila navždy jeho hudební kariéru. Po jeho uzdravení se Carter s Ralphem vrátili ke své vlastní původní skupině Clinch Mountain Boys.\n\nNicměně popularita bluegrassu na počátku 50. let trvale rostla a Stanley Brothers se přestěhovali do Live Oaku na Floridě, kde pak v letech 1958 až 1962 pravidelně vystupovali v týdenním tříhodinovém rozhlasovém pořadu \"Suwannee River Jamboree radio show\" vysílaném na stanici WNER, která tehdy působila a byla populární na celém jihovýchodu USA. V roce 1966 podnikli bratři turné po Evropě a po svém návratu domů dál pokračovali až do Carterovy smrti v prosinci 1966.\n\nOba bratři napsali mnoho svých vlastních písní. Zejména Carter uměl napsat zdánlivě jednoduché, ale velmi silně emotivní písně. Jejich styl lze jednoduše označit za tradiční horalský styl (\"mountain soul\") a zvuk, který zůstal blízký primitivní baptistické vokální stylizaci, kterou se oba naučili doma především od svých rodičů v jejich domě v jihovýchodní Virginii. Ralph často užívá označení jejich hudby \"\"...old-time, horský styl, který se nazývá 'bluegrass' music\"\", což bratry Stanleyovi zvukově výrazně odlišuje od hlavního bluegrassového proudu. Později byl tento tratiční styl výrazně doplněn kytarovými sóly výrazného představitele pikerského (crosspicking) kytarového stylu George Shufflera.\n\nPozději Ralph oživil Clinch Mountain Boys dalšími hudebníky. Mezi hudebníky, kteří si zahráli v těchto obnovených Clinch Mountain Boys patřili Ricky Skaggs, Keith Whitley, Larry Sparks, Curly Ray Cline, Jack Cooke, Roy Lee Centers, Charlie Sizemore, Ray Goins, and Ralph Stanley II. Ralphova hudební kariéra byla v roce 2000 výrazně oživena a podpořena velice úspěšným vystupováním ve filmu \"Bratříčku, kde jsi?\". V roce 1992 byli The Stanley Brothers uvedeni do Mezinárodní bluegrassové síně slávy. V roce 2005 uvedlo divadlo The Barter State Theatre of Virginia premiéru původní divadelní hry \"\"Man of Constant Sorrow: The Story of the Stanley Brothers\" (příběh Stanley Brothers), kterou napsal Dr. Douglas Pote.\n\nMezi nejlepší nahrávky tohoto bratrského dua patří:\n\n\n\n\n"}
{"id": "877242", "url": "https://cs.wikipedia.org/wiki?curid=877242", "title": "Kamov Ka-35", "text": "Kamov Ka-35\n\nKamov Ka-35 (: Камов Ка-35) byl projekt sovětského těžkého transportního konvertoplánu navržený konstrukční kanceláří Kamov. Šlo o hornoplošník, který měl dva hlavní rotory přibližně v polovině každé části nosného křídla a proudové motory u kořene křídel v blízkosti trupu. Podvozek byl zatahovací tříbodový příďového typu. Projekt nepřesáhl fázi studie.\n\n"}
{"id": "877243", "url": "https://cs.wikipedia.org/wiki?curid=877243", "title": "Kanton Gaillac", "text": "Kanton Gaillac\n\nKanton Gaillac ( ) je francouzský kanton v departementu Tarn v regionu Midi-Pyrénées. Tvoří ho 12 obcí.\n\n"}
{"id": "877244", "url": "https://cs.wikipedia.org/wiki?curid=877244", "title": "Kanton Graulhet", "text": "Kanton Graulhet\n\nKanton Graulhet ( ) je francouzský kanton v departementu Tarn v regionu Midi-Pyrénées. Tvoří ho sedm obcí.\n\n"}
{"id": "877245", "url": "https://cs.wikipedia.org/wiki?curid=877245", "title": "Kanton Labruguière", "text": "Kanton Labruguière\n\nKanton Labruguière ( ) je francouzský kanton v departementu Tarn v regionu Midi-Pyrénées. Tvoří ho sedm obcí.\n\n"}
{"id": "877247", "url": "https://cs.wikipedia.org/wiki?curid=877247", "title": "Radiumpalác", "text": "Radiumpalác\n\nRadiumpalác (Radium Palace) je lázeňská budova města Jáchymov postavená pro kapacitní nedostatečnost Lázeňské budovy (dnešní Agricola) na místě původního zájezdního hostince. Je chráněn jako kulturní památka České republiky.\n\nBudova byla stavěna podle projektu Gustava Brinningena v letech 1910 – 1912. Stavbu vedl vídeňský architekt Burian. Celkové náklady stavby dosáhly 13 milionů korun.\n\nHotel byl vybudován pro exkluzivní mezinárodní společnost a byl hodnocen jako jeden z deseti nejluxusnějších hotelů Evropy. Samozřejmostí byla tekoucí studená i teplá voda na každém pokoji, telefon, elektrosignalizace a v přízemí přepychové společenské prostory.\n\nPrvní světová válka znamenala citelný úbytek hostů. Z 2470 v roce 1913 klesl jejich počet na 963 v roce 1918. Po vzniku samostatného Československa koupil hotel angličan Oury společně s jeho dependencí – dnešním hotelem Praha. Ten ale v roce 1921 zkrachoval a Radium Palác byl uzavřen – fungovala pouze Praha. V roce 1922 celé lázně převzal stát.\n\nRoku 1924 byl Radium-Palace-Hotel pronajat hoteliérům Jaroslavu Urbanovi a Karlu Šroubkovi. Ti za státní podpory v roce 1929 provedli velkorysou úpravu prostoru mezi Radium-Palácem a silnicí do Jáchymova. Vybudovali zde promenádní schodiště s terasou a balustrádami. V tomtéž roce také vybudovali Lesní kavárnu s tenisovými kurty. Vše se projevilo i na návštěvnosti. V roce 1925 přijelo 4148 hostů a v roce 1930 dokonce 9000.\n\nNa podzim 1938 po Mnichovu převzalo lázně nacistické Německo. Zpočátku město fungovalo jako lázeňské středisko, ale po vypuknutí druhé světové války byly lázně uzavřeny. Radium Palác se změnil na pobočku Berlínské nemocnice. V roce 1945 lázně převzal stát v katastrofálním stavu. Např. hotelové vybavení bylo sváženo ze soukromých domů z širokého okolí.\n\nPoslední rekonstrukce proběhla v roce 1998.\n"}
{"id": "877249", "url": "https://cs.wikipedia.org/wiki?curid=877249", "title": "Kanton Carmaux-Nord", "text": "Kanton Carmaux-Nord\n\nKanton Carmaux-Nord ( ) je francouzský kanton v departementu Tarn v regionu Midi-Pyrénées. Tvoří ho tři obce.\n\n"}
{"id": "877251", "url": "https://cs.wikipedia.org/wiki?curid=877251", "title": "Numa Pompilius", "text": "Numa Pompilius\n\nNuma Pompilius (údajně 750 – 672 př. n. l.) byl legendární druhý římský král, nástupce Romulův. Podle pozdějších římských historiků měl panovat v letech 715-672 př. n. l., město upevnil, sjednotil a zvelebil. Na rozdíl od bojovného Romula se snažil zjemnit římské mravy, podporoval přísné dodržování hranic a mezí a velmi se zasloužil o bohoslužbu.\n\nNejstarší zprávy o N. Pompiliovi pocházejí ze 3. stol. př. n. l. a vydatnější až z poměrně pozdních pramenů klasické doby, jako je Livius (+ 17) nebo Plútarchos (+ 127). Ti sice nepochybně čerpali ze starších zdrojů, jejich zprávy však mají legendární povahu a někde patrně jen vysvětlují pozdější zvyky a skutečnosti (etiologie).\n\nNuma žil se svou ženou Cures v zemi Sabinů a po smrti Romulově teprve na naléhání svého tchána, sabinského krále Tita Tacia a přátel přijal nabídku stát se králem Říma. Ve snaze omezovat násilí zrušil Romulovu třistačlennou osobní stráž (\"celeres\", tj. „rychlí“) a všemožně podporoval náboženství včetně ochrany mezí. Na Kapitolu postavil chrám bohyni Fides, strážkyni daného slova. Proměnil Řím v souvislé sídlo, obyvatele zařadil do řemeslných cechů a okolní sedláky organizoval do okresů (\"pagus\"). Zakázal krvavé oběti, kultu bohyně Vesty a jejím vestálkám dal pevný řád a vybudoval chrám boha Janua. Reorganizoval také kněžstvo a založil třídu fetiálů, kteří jediní měli právo vyhlašovat válku. Romulův desetiměsíční kalendář doplnil na dvanáctiměsíční (tj. patrně zahrnul i dva zimní měsíce), stanovil svátky a soudní dny. O svých ustanoveních tvrdil, že vznikala po poradě s nymfou Egerio v posvátném háji.\n\nMěl prý jedinou dceru Pompilii a jeho zeť byl budoucí první \"pontifex maximus\" Numa Marcius. Jejich syn byl pozdější král Ancus Marcius. Po smrti nebyl Numa spálen, ale pochován v kamenném sarkofágu pod Janiculem. Jeho nástupcem se stal Tullus Hostilius.\n\nO Numovi se často tvrdilo, že byl žákem Pythagorovým, ačkoli už Livius namítá, že ten žil až o dvě století později. Roku 181 př. n. l. byl pod Janiculem objeven hrob s prázdným sarkofágem a kamennou schránkou s nápisem, že obsahuje spisy N. Pompilia, totiž 7 (nebo 12) latinských svitků o římské bohoslužbě a 7 (nebo 12) řeckých o filosofii. Když si je několik znalých lidí přečetlo, předali je prétorovi a ten usoudil, že by se měly spálit; to se pak rozhodnutím senátu také stalo. Patrně šlo o falsifikovaná zjevení nymfy Egerio, která by mohla narušit náboženský řád města. Na tuto pověst naráží svatý Augustin v knize „O městě Božím“.\n\nVelký zájem o N. Pompilia jako státníka a zákonodárce začíná ve 12. století u Jana ze Salisbury a pokračuje pak po celé renesanční období. O Numovi psal Francesco Petrarca, Niccolò Machiavelli, Bartolomé de las Casas, Montesquieu i Jean-Jacques Rousseau.\n\n\n\n"}
{"id": "877252", "url": "https://cs.wikipedia.org/wiki?curid=877252", "title": "Kanton Carmaux-Sud", "text": "Kanton Carmaux-Sud\n\nKanton Carmaux-Sud ( ) je francouzský kanton v departementu Tarn v regionu Midi-Pyrénées. Tvoří ho čtyři obce.\n\n"}
{"id": "877254", "url": "https://cs.wikipedia.org/wiki?curid=877254", "title": "Kanton Salvagnac", "text": "Kanton Salvagnac\n\nKanton Salvagnac ( ) je francouzský kanton v departementu Tarn v regionu Midi-Pyrénées. Tvoří ho osm obcí.\n\n"}
{"id": "877255", "url": "https://cs.wikipedia.org/wiki?curid=877255", "title": "Kamov Ka-34", "text": "Kamov Ka-34\n\nKamov Ka-34 (: Камов Ка-34) byl projekt sovětského těžkého transportního konvertoplánu navržený konstrukční kanceláří Kamov. Šlo o hornoplošník, hybrid vrtulníku a dopravního letadla, který měl dva hlavní koaxiální rotory na každé části nosného křídla a tažné vrtule v podvěšených gondolách (celkem čtyři). Podvozek byl zatahovací tříbodový příďového typu. Projekt nepřesáhl fázi studie.\n\n"}
{"id": "877258", "url": "https://cs.wikipedia.org/wiki?curid=877258", "title": "Kanton Vabre", "text": "Kanton Vabre\n\nKanton Vabre ( ) je francouzský kanton v departementu Tarn v regionu Midi-Pyrénées. Tvoří ho šest obcí.\n\n"}
{"id": "877260", "url": "https://cs.wikipedia.org/wiki?curid=877260", "title": "Oak Park", "text": "Oak Park\n\nNázev Oak Park nebo Oaks Park se může vztahovat k více místům:\n\nv Austrálii:\n\nve Spojeném království:\n\nve Spojených státech amerických:\n"}
{"id": "877261", "url": "https://cs.wikipedia.org/wiki?curid=877261", "title": "Kanton Valderiès", "text": "Kanton Valderiès\n\nKanton Valderiès ( ) je francouzský kanton v departementu Tarn v regionu Midi-Pyrénées. Tvoří ho osm obcí.\n\n"}
{"id": "877262", "url": "https://cs.wikipedia.org/wiki?curid=877262", "title": "Kanton Mazamet-Nord-Est", "text": "Kanton Mazamet-Nord-Est\n\nKanton Mazamet-Nord-Est ( ) je francouzský kanton v departementu Tarn v regionu Midi-Pyrénées. Tvoří ho sedm obcí.\n\n"}
{"id": "877263", "url": "https://cs.wikipedia.org/wiki?curid=877263", "title": "Kanton Mazamet-Sud-Ouest", "text": "Kanton Mazamet-Sud-Ouest\n\nKanton Mazamet-Sud-Ouest ( ) je francouzský kanton v departementu Tarn v regionu Midi-Pyrénées. Tvoří ho čtyři obce.\n\n"}
{"id": "877286", "url": "https://cs.wikipedia.org/wiki?curid=877286", "title": "Ondřej Plašil", "text": "Ondřej Plašil\n\nOndřej Plašil (* 21. listopadu 1966) je český politik ODS, v letech 2006-2010 poslanec Parlamentu ČR.\n\nAbsolvoval Pedagogickou fakultu Univerzity Palackého v Olomouci (obor přírodní vědy). Organizoval koncerty undergroundových hudebních skupin a pak podnikal v tiskařských službách. V domovském Kolíně je spolumajitelem polygrafické firmy. Je ženatý, má dvě děti.\n\nČlenem ODS se stal v roce 1997. V komunálních volbách roku 1998, komunálních volbách roku 2002 a komunálních volbách roku 2006 byl zvolen do zastupitelstva města Kolín za ODS. Profesně se uvádí k roku 1998 jako ředitel polygrafické společnosti, roku 2002 jako ředitel společnosti a v roce 2006 coby poslanec. V roce 2006 se uvádí jako kolínský radní se zodpovědností za finance a investice.\n\nVe volbách v roce 2006 byl zvolen do poslanecké sněmovny za ODS (volební obvod Středočeský kraj). Působil jako člen kontrolního výboru. Ve sněmovně setrval do voleb v roce 2010.\n"}
{"id": "877288", "url": "https://cs.wikipedia.org/wiki?curid=877288", "title": "Plašil", "text": "Plašil\n\nPříjmení Plašil nebo Plášil nosí tyto osobnosti:\n\n"}
{"id": "877289", "url": "https://cs.wikipedia.org/wiki?curid=877289", "title": "Sarleinsbach", "text": "Sarleinsbach\n\nSarleinsbach je městys v rakouské spolkové zemi Horní Rakousy, v okrese Rohrbach.\n\nV roce 2012 zde žilo 2 232 obyvatel.\n"}
{"id": "877292", "url": "https://cs.wikipedia.org/wiki?curid=877292", "title": "Mikro 4/3", "text": "Mikro 4/3\n\nSystém Mikro 4/3 (anglicky Micro Four Thirds, MFT) je standard pro konstrukci bezzrcadlovek a videokamer vyvinutý firmami Olympus a Panasonic. Byl představen 5. srpna 2008.\n\nSnímač systému Mikro 4/3 má velikost a specifikaci shodnou se systémem 4/3 navrženým pro digitální zrcadlovky. Neobsahuje však prostor pro sklopné zrcátko a optický hranol, což umožňuje zmenšit velikost těla přístroje, zkrátit vzdálenost mezi objektivem a snímačem a díky tomu zmenšit i rozměry objektivu. Existují nicméně adaptéry, které umožňují na přístroje systému Mikro 4/3 nasadit i objektivy jiných systémů.\n\nSnímače systému 4/3 a mikro 4/3 bývají obvykle označovány jako \"typ 4/3\". Označení je odvozeno z poměru stran 4:3, který je běžný u kompaktních fotoaparátů, nikoli však u digitálních zrcadlovek (zde je nejobvyklejší poměr 3:2 převzatý z kinofilmu). Konkrétní rozměry celého snímače činí 18 × 13,5 mm (úhlopříčka 22,5 mm), z toho je aktivní plocha o rozměrech 17,3 × 13,0 mm (úhlopříčka 21,6 mm). Plocha snímače je přibližně 220 mm. To je zhruba o 40 % méně než plocha snímače APS-C, ale devítinásobek plochy snímače 1/2,5\", běžného v kompaktních přístrojích.\n\nStandard Mikro 4/3 požaduje, aby přístroje byly schopny zaznamenávat obraz s několika poměry stran: Kromě vlastního 4:3 i 3:2 (tradiční formát digitálních zrcadlovek), 16:9 (nativní pro HD video) a 1:1 (používaný u středoformátových přístrojů). Až na výjimky přístroje zaznamenávají v nativním formátu 4:3 a jiné formáty vytvářejí následným ořezem.\n\nSystém Mikro 4/3 definuje nový typ bajonetu pro upínání objektivů se vzdáleností objímky od snímače menší než 20 mm – poloviční proti systému 4/3. Chybějící zrcátko umožňuje výrazně snížit hloubku těla přístroje. Zobrazení fotografované scény ve všech modelech zajišťuje displej či hledáček, na který se promítá obraz hlavního snímače. Na některé modely lze osadit samostatný optický hledáček, obvykle určený pro konkrétní ohniskovou vzdálenost. V takovém případě ale vzniká problém s paralaxou.\n\nObjímka bajonetu Mikro 4/3 má průměr kolem 38 mm (o 6 mm méně než 4/3). Pro přenos dat mezi objektivem a tělem slouží 11 kontaktů (o dva více než 4/3). Olympus deklaruje plnou zpětnou kompatibilitu objektivů systému 4/3 se systémem Mikro 4/3, samozřejmě při použití odpovídajícího mechanického a elektrického adaptéru. V produkci třetích výrobců lze nalézt i adaptéry pro objektivy mnohých jiných systémů – Canon, Nikon, Pentax, Leica M, Leica R, Olympus OM a další. Omezením je, že tyto objektivy (v angličtině označované \"legacy lenses\", zděděné objektivy) lze používat jen v manuálním režimu s ručním zaostřováním i nastavením clony.\n\n"}
{"id": "877302", "url": "https://cs.wikipedia.org/wiki?curid=877302", "title": "Klauni", "text": "Klauni\n\nKlauni (2013) je film režiséra Viktora Tauše. Měl by pojednávat o tříčlenné skupině klaunů Busters (Oskar, Max a Viktor) známých z éry normalizace, kteří se po návratu jednoho z nich z emigrace znovu setkávají. Klaunské duo Oldřich Kaiser – Jiří Lábus doplňuje francouzský herec Didier Flamand. Partnerku Jiřího Lábuse hraje Kati Outinen známá z filmů Akiho Kaurismäkiho.\n\nVznik filmu podpořila Česká televize a společnost RWE.\n\nPro autora námětu, Borise Hybnera, je film osobním rozloučením s kariérou. Podle jeho slov není film autobiografický, i když podobnou klaunskou trojici tvořil s Ctiborem Turbou a Bolkem Polívkou, jednotlivé postavy vymyslel spojením charakterů odpozorovaných od mnohých svých kolegů. Pouze Max v podání Oldřicha Kaisera trpí stomií, tedy stejnou nemocí, jakou má Hybner.\n\nFilm v roce 2013 v českých kinech vidělo 8 978 diváků.\n\nFilm se natáčel ve Finsku, Lucembursku a v Česku. Výroba filmu byla náročná kvůli práci s maskami Kaisera a Lábuse. Kati Outinen se svoji roli naučila v češtině. \"Klauni\" byli natočeni na 35mm film, na materiál Fuji, který se během natáčení přestal vyrábět.\n\nPodle médií se o filmu pochvalně vyjádřili mj. Miloš Forman, Jan Hřebejk, Jan Malíř či Jerry Schatzberg.\n\n\n"}
{"id": "877303", "url": "https://cs.wikipedia.org/wiki?curid=877303", "title": "Kateřina Zemanová", "text": "Kateřina Zemanová\n\nKateřina Zemanová (* 1. ledna 1994 Praha) je česká studentka vysoké školy v Londýně, absolventka pražského gymnázia a dcera bývalého premiéra a současného prezidenta České republiky Miloše Zemana z jeho druhého manželství s Ivanou Zemanovou.\n\nOd září 2005 do prosince 2012 studovala na soukromém osmiletém gymnáziu PORG v pražské Libni. Jelikož po půlročním studijním pobytu na jedné high school ve státě Michigan (USA) nesložila komisionální zkoušky z matematiky, ze školy odešla a nastoupila na pražské soukromé Anglicko-české gymnázium AMAZON, kde v květnu 2014 odmaturovala. Krátce pobývala v Anglii, Dánsku a určitou dobu také pracovala v Řecku. V roce 2013 uvažovala o studiu mezinárodních vztahů a jazyku (angličtině, francouzštině i ruštině) na některé vysoké škole v Česku, ale zajímala se také o studium ve Švédsku nebo Austrálii, aby mohla vstoupit například do diplomatických služeb. V roce 2016 prezident Zeman sdělil, že Kateřina Zemanová studuje a pracuje v Londýně (UK).\n\nV letech 2012–2013 se Kateřina Zemanová veřejně angažovala v předvolební kampani svého otce, který kandidoval na prezidenta České republiky. Prohlásila, že pokud bude její otec zvolen českým prezidentem, \"„tak to bude jedna z nejlepších věcí, co se zemi může stát“\". Pro prezidentskou kampaň Miloše Zemana také nechala udělat svoji fotografii v ateliéru Jakuba Ludvíka. \n\nMá staršího polorodého bratra z otcova prvního manželství, kterým je lékař, neurolog David Zeman (* 1971).\n\nNěkterá média informovala o jejím vztahu s Vladimírem Krulišem, mužem, který vedl prezidentskou kampaň jejího otce, prezidenta Miloše Zemana. Vztah po několika měsících skončil.\n\nBulvární web \"eXtra.cz\", obdobně jako \"iDNES.cz\", uveřejnily v říjnu 2013 video, články a snímky zachycující dívku podobnou Kateřině Zemanové na párty se skupinovým sexem. Dívka nápadně podobná Kateřině Zemanové včetně znamének na obličeji zde byla zachycena v těsné blízkosti profesionálních pornoherců v akci; tato zde nicméně pornografický výstup neměla, resp. skupinového sexu se zde neúčastnila. Média označila uvedené video za přesvědčivé. Kateřina Zemanová svou účast na této párty z německé produkce Karlberg, která se dle médií natáčela už 20. září 2012 v kulturním domě na pražském Zličíně, popřela. Konkrétně uvedla: \"„Nikdy jsem se žádné takové akce nezúčastnila. Jedná se o podvrh.“\" Mluvčí prezidenta Hana Burianová rovněž označila uveřejněné video za podvrh. Pro média upřesnila, že: \"„se jedná o vyjádření Kateřiny Zemanové, nikoli hradu“\". Prezident se ke kauze vyjádřil ve smyslu, že video neviděl a své dceři věří. Tehdejší tisková mluvčí prezidenta byla následně propuštěna a novým mluvčím prezidenta se stal Jiří Ovčáček.\n\nPodle Jiřího Paroubka měla aféra vliv na aktivitu prezidenta Zemana před volbami v říjnu 2013, který vlivem aféry ztratil strategickou iniciativu, přestal nastolovat témata (nejen pro volební kampaň) a přitahovat k nim pozornost.\n"}
{"id": "877305", "url": "https://cs.wikipedia.org/wiki?curid=877305", "title": "Letiště Zbraslavice", "text": "Letiště Zbraslavice\n\nLetiště Zbraslavice (ICAO: LKZB) leží 1,5 km severně od městečka Zbraslavice, u silnice č. 126 mezi městem Zbraslavice a obcí Štipoklasy. Letiště je určeno pro letouny, vrtulníky, kluzáky a ultralehká letadla. Provozovatelem letiště je občanské sdružení Aeroklub Zbraslavice.\nMezi piloty a fanoušky leteckých sportů po celém světě je Letiště Zbraslavice synonymum pro nadstandardní podmínky pro plachtění, a je proto místem konání řady soutěží, i tréninkovou základnou pro piloty z celé České republiky.\n\nLetiště je vybaveno pro lety VFR (Pravidla pro let za viditelnosti), a nachází se na hranici TMA neveřejného mezinárodního letiště Čáslav.\nPři vzletu a přistání je třeba respektovat skutečnost, že dráha 15 stoupá do mírného kopce a start se prodlužuje, a při přistání na dráhu 33 z kopce letadlo \"plave\" a přistání bývá delší. Často také fouká vítr téměř kolmo na dráhu a start do kopce je s méně výkonnými stroji téměř nemožný. V takovém případě se dráha užívá \"jednosměrně\" – startuje se z kopce (33) a přistává do kopce (15), a to i s malou zadní složkou větru! V sezoně bývá na letišti velmi intenzivní plachtařský provoz. Tyto okolnosti stojí za rozhodnutím, že je letiště Zbraslavice je u mnoha klubů na seznamu složitějších letišť, kam se vyžaduje nejprve vývoz s instruktorem.\n\nPro leteckou i neleteckou veřejnost letiště nabízí vyhlídkové lety, motorové i bezmotorové létání a modelářský sport, technické a společenské zázemí (hangáry, bazén, hřiště, restaurace a ubytování).\n\nPro zájemce o získání pilotního průkazu nabízí letecká škola Aeroklubu Zbraslavice následující druhy výcviku:\n\nZákladní výcvik létání na kluzácích začíná pravidelně v zimních měsících teoretickým školením, a následně probíhá praktický výcvik během jara a léta. Létá se zpravidla na větroni L-23 Super Blaník.\nPokračovací výcvik je určen pro piloty kluzáků (držitele licence GLD). Frekventatni se postupně naučí létat v termice i na svahu. Piloti se během výcviku přeškolují na výkonnější dvousedadlové (Grob G103 Twin Astir), a také na jednosedadlové větroně (VSO-10, Schleicher ASW 19). Smyslem výcviku je piloty důkladně připravit na sportovní létání tak, aby splnili podmínky k získání stříbrného odznaku FAI-D.\nSportovní piloti Aeroklubu Zbraslavice se účastní mnoha plachtařských soutěží, jsou členy reprezentačního týmu ČR a dosahují skvělých výsledků.\n\nVýcvik létání na letounech se provádí podle potřeb zákazníků individuálně. Aeroklub Zbraslavice je držitelem osvědčení o schválení CZ/FTO-012 pro praktické modulové výcviky a je schopen vycvičit žáky od nuly až na pravou sedačku dopravního letadla.\nPro držitele licencí PPL nebo CPL je zde možné také získat následující kvalifikace:\n\nZbraslavičtí plachtaři se umísťují na předních místech celostátní plachtařské soutěže (CPSka). Jsou členy reprezentačního týmu ČR a dosahují i v mezinárodní konkurenci skvělých výsledků. Jsou také držiteli sportovních odznaků FAI, které jsou pilotům udělovány při splnění mezinárodně uznaných podmínek. Držitelem stříbrného odznaku FAI je 49 pilotů, držitelem zlatého odznaku FAI za skvělé sportovní výkony je 9 pilotů, držitelem zlatého odznaku FAI se třemi diamanty za mimořádné sportovní výkony je 6 pilotů a jeden pilot je držitelem zlatého FAI odznaku se třemi diamanty a dodatkem za let na 1000 km.\n\nZa dlouhodobý přínos leteckému sportu je Aeroklub Zbraslavice jako jeden z mála světových aeroklubů držitelem DIPLOME D'HONNEUR Mezinárodní federace leteckých sportů FAI.\n\nV roce 2014 se stal člen Aeroklubu Zbraslavice Lubomír Hodan držitelem čestného diplomu Paula Tissandiera za celoživotní přínos letectví.\n\nV dubnu 2014 vyhrál Aeroklub Zbraslavice anketu leteckého elektronického magazínu Aeroweb o nejlepší leteckou školu roku 2014 mezi leteckými školami poskytujícími jen výcviky GA, získal přes 400 hlasů.\n\nVe Zbraslavicích se koná pravidelně AZ CUP, označovaný kvůli termínu konání za první závod plachtařské sezóny. Létá se zde jak klubová, tak tzv. otevřená třída větroňů, a pravidelně se jej účastní přes 60 závodníků. Dále se na letišti konají závody v přesném létání (Například Mistrovství ČR v přesném létání v roce 2012) a čas od času jiné, zpravidla plachtařské závody. Soutěže jsou volně přístupné divákům ve veřejné části letiště, přístup na provozní plochu je možný pouze za doprovodu nebo na pokyn organizátora.\n\nV červenci 2015 se ve Zbraslavicích konalo Mistrovství ČR v letecké akrobacii větroňů nejvyšších kategorií Unlimited a Advanced, a v srpnu 2015 se zde konalo Mistrovství světa v letecké akrobacii větroňů kategorie Unlimited a Advanced. Mistrem světa v kategorii Advanced se stal Čech Miroslav Černý, mistr světa nejvyšší kategorie Unlimited je pro rok 2015 Maďar Ferenc Tóth.\n\nV květnu a červnu roku 2017 se ve Zbraslavicích konalo Mistrovství světa v plachtění žen. Nejlepšího výsledku dosáhla Alena Netušilová druhým místem v královské kategorii 18m.\n\nV roce 2018 pak již druhé Mistrovství světa v akrobacii kluzáků v kategoriích Advanced a Unlimited, po prvním vydařeném mistrovství v létě 2015.\n\n\nSoutěže a akce:\n"}
{"id": "877308", "url": "https://cs.wikipedia.org/wiki?curid=877308", "title": "Rozkoš (film)", "text": "Rozkoš (film)\n\nRozkoš (2013) je film Jitky Rudolfové. Jde o tragikomický příběh ženy (filmová střihačka Milena) a jejího vztahu ke třem mužům.\n\nVe filmu hrají Jana Plodková, Martin Myšička, Jaroslav Plesl, Jan Budař, Daniel Krejčík, Štěpánka Fingerhutová.\n\nFilm v roce 2013 v českých kinech vidělo 3 067 diváků.\n\nFilm byl uveden na festivalu v Karlových Varech v sekci Na východ od západu.\n\n\n"}
{"id": "877310", "url": "https://cs.wikipedia.org/wiki?curid=877310", "title": "Jiří Polanský (politik)", "text": "Jiří Polanský (politik)\n\nJiří Polanský (* 25. července 1950 Chomutov) je český politik ODS, v letech 2006-2010 poslanec Parlamentu ČR.\n\nVystudoval gymnázium a pak Právnickou fakultu Univerzity Karlovy v Praze. Od roku 1978 působil jako advokát v Chomutově, koncem 90. let 20. století otevřel i advokátní kancelář v Praze. Je ženatý, má syna.\n\nOd roku 1994 je členem ODS. V komunálních volbách roku 1994, komunálních volbách roku 2002 a komunálních volbách roku 2006 byl zvolen do zastupitelstva města Chomutov za ODS. Profesně se uvádí k roku 2002 jako advokát, v roce 2006 coby poslanec. V roce 2006 se uvádí, že v prvním volebním období zastává funkci radního Chomutova.\n\nVe volbách v roce 2006 byl zvolen do poslanecké sněmovny za ODS (volební obvod Ústecký kraj). Působil jako místopředseda ústavněprávního výboru a člen mandátového a imunitního výboru. Ve sněmovně setrval do voleb v roce 2010.\n"}
{"id": "877311", "url": "https://cs.wikipedia.org/wiki?curid=877311", "title": "Polanský", "text": "Polanský\n\nPříjmení Polanský nosí tyto osobnosti:\n\n"}
{"id": "877312", "url": "https://cs.wikipedia.org/wiki?curid=877312", "title": "Josef Kožoušek", "text": "Josef Kožoušek\n\nJméno a příjmení Josef Kožoušek nosí více osob:\n\n"}
{"id": "877313", "url": "https://cs.wikipedia.org/wiki?curid=877313", "title": "Donšajni", "text": "Donšajni\n\nDonšajni (2013) je český film režiséra Jiřího Menzela. Příběh snímku vypráví o operním souboru na malém městě, který se rozhodne uvést Mozartova \"Dona Giovanniho\".\n\nSlavnostní česká premiéra se konala v Rudolfinu.\n\nFilm byl vyslán za Česko na Oscara v kategorii nejlepší cizojazyčný film poté, co americká Akademie neschválila nominaci filmu \"Hořící keř\", ale nebyl nominován.\n\nFilm v roce 2013 v českých kinech vidělo 121 469 diváků.\n\nNatáčení bylo zahájeno 30. června 2012. Natáčelo se na zámku v Lysé nad Labem, v lesích kolem Jevan, v areálu bývalého cisterciáckého kláštera v Plasích, v Mělníku, Táboře v Divadle Oskara Nedbala a v Českém Krumlově. V Praze natáčení probíhalo v Divadle na Vinohradech a v parku v Libni. Natáčení skončilo v září.\n\nFilm měl světovou premiéru 27. srpna 2013 na filmovém festivalu v Montréalu. Na to navázalo promítání v USA (např. v Českém centru v New Yorku) s putovní výstavou fotografií \"Rozmarná léta Jiřího Menzela\". Režisér na základě promítání v Americe film plánoval přihlásit do soutěže o Zlaté glóby, nakonec tak ale neučinil. V polovině října 2013 proběhla projekce na festivalu v Chicagu. V listopadu 2013 byli \"Donšajni\" zahajovacím filmem festivalu v Panadží v Indii, kde Menzel převzal cenu za celoživotní přínos kinematografii.\n\nPracovní název snímku původně zněl \"Sukničkáři\".\n\n\n"}
{"id": "877315", "url": "https://cs.wikipedia.org/wiki?curid=877315", "title": "Richenza Slezská", "text": "Richenza Slezská\n\nNarodila se v Polsku, rodiči byli kníže Vladislav II. Vyhnanec a jeho manželka Anežka, dcera rakouského markraběte Leopolda III. Richenza byla třetím dítětem a první dcerou, přes matku příbuzná s rodem Štaufů. Roku 1146 byla rodina vyhnána ze země v důsledku dynastické války otce Vladislava s jeho bratry Boleslavem Kadeřavým a Měškem Starým. Nejdříve odešli na dvůr do Prahy (matka Anežka byla sestrou české kněžny Gertrudy) a později do Říše ke králi Konrádovi III., který poskytl rodině své nevlastní sestry nejdříve vojenskou podporu a po neúspěšném tažení do Slezska i útočiště ve městě Altenburg.\n\nV roce 1151 přišla nabídka ovdovělého krále-císaře Alfonse VII. Kastilského na spojenectví s Říší svatbou. Nový římský král Fridrich Barbarossa následujícího roku souhlasil a vyslal svou sestřenici ze Špýru na kastilský dvůr. Svatba se konala koncem roku 1152. O pět let později Alfons Kastilský během války s Maury zemřel.\n\nZesnulý král rozdělil zemi mezi své dva syny narozené z jeho prvního manželství s Berenguelou Barcelonskou. Sancho získal Kastílii a Ferdinand obdržel León. Vztah mezi Richenzou a nevlastními syny nebyl dobrý, zvláště když král Sancho vyhlásil válku aragonskému vládci Ramonu Berenguerovi IV., potenciálnímu tchánovi její dcery Sanchi a Ferdinand Leónský neměl dobré vztahy s římským císařem Fridrichem Barbarossou a jím protežovaným vzdoropapežem Viktorem IV. To vše mělo vliv na skutečnost, že v roce 1159 Richenza odešla na aragonský dvůr.\n\nTam poznala svého druhého manžela, provensálského hraběte Ramona Berenguera. Svatba se konala po půlročním vyjednávání na podzim 1161. Manželství bylo čistě politické. Hrabata z Barcelony dostala od Fridricha Barbarossy za podporu v boji s italskými městy roku 1160 lénem provensálské hrabství a sňatkem Ramona a Richildy se vzájemné spojenectví ještě utužilo, Ramon Berenguer mohl lépe čelit nárokům Huga z Baux, který byl bývalým císařovým spojencem a také předchozím držitelem provensálského léna.\n\nZ manželství se narodila dcera, kterou Ramon Berenguer roku 1165 zaslíbil dědici toulouského hraběte Raimonda V. Sňatek měl zpečetit smír mezi oběma rody, vyvolaný spory o Provence. Roku 1166 byl Ramon Berenguer zabit během obléhání Nice a hraběti z Toulouse se nepodařilo převzít dědictví, kterého se chopil jako bratranec zesnulého aragonský král Alfons II. a zcela ignoroval nároky nezletilé dědičky.\n\nRichenzin osud po smrti manžela není zcela jistý. Zdá se, že se nejdříve provdala za Raimonda z Toulouse, který se kvůli provensálskému hrabství rozvedl a po sňatku s Richenzou zaujal silně proštaufskou orientaci. Pak se snad provdala za hraběte Albrechta II. z Eversteinu, jenž byl také straníkem Fridricha Barbarossy. Je také možné, že se Richenza vrátila k bratrům do jejich nově obnoveného Slezska. Zemřela zřejmě roku 1185.\n\n\n"}
{"id": "877317", "url": "https://cs.wikipedia.org/wiki?curid=877317", "title": "Esquire (časopis)", "text": "Esquire (časopis)\n\nEsquire je mezinárodní pánský časopis vydávaný americkou mediální skupinou Hearst Corporation.\n\nPrvní číslo vyšlo v říjnu 1933 a za vznikem a publikováním časopisu stáli David A. Smart, Henry L. Jackson a Arnold Gingrich. Postupně se časopis stal kultivovanějším se zaměřením na pánskou módu a přispívali do něj třeba Ernest Hemingway, Francis Scott Fitzgerald, Alberto Moravia, Andre Gide a Julian Huxley. Ve 40. letech stoupla jeho popularita především díky pin-up girls. V 60. letech časopis napomohl v průkopnictví trendu tzv. nové žurnalistiky tím, že otiskoval příspěvky autorů, jako byli Norman Mailer, Tim O'Brien, John Sack, Gay Talese, Tom Wolfe a Terry Southern. V srpnu 1969 v Esquiru vyšel článek \"An American Atrocity\" Normanda Poiriera, který byl jednou z prvních zpráv o americké krutosti ve válce ve Vietnamu.\n\nV roce 1977 byl časopis Esquire prodán původními vlastníky Clayi Felkerovi, který jej o dva roky později prodal vydavatelství 13-30 Corporation z Tennessee. Za tohoto vlastnictví vznikla dámská obdoba časopisu s názvem \"New York Woman\". V roce 1986 se vydavatelství rozpadlo a Esquire byl koncem roku prodán firmě Hearst Corporation.\n\n"}
{"id": "877318", "url": "https://cs.wikipedia.org/wiki?curid=877318", "title": "Bella Mia", "text": "Bella Mia\n\nBella Mia (2013) je český film Martina Duby, ve kterém by hlavní roli měly hrát krávy. Vypráví příběh inspirovaný skutečnou událostí o pěti kravách podezřelých z BSE, které utečou z přepravy do kafilérie a vyhýbají se lidem.\n\nFilm v roce 2013 v českých kinech vidělo 4 245 diváků.\n\nFilm se natáčel v Roprachticích, kde to Duba poznal při natáčení \"Zapomenutého světla\" (1996). Natáčení trvalo s přestávkami rok a půl.\n\n\n"}
{"id": "877320", "url": "https://cs.wikipedia.org/wiki?curid=877320", "title": "Seznam katolických novin a časopisů", "text": "Seznam katolických novin a časopisů\n\nToto je seznam katolických novin a časopisů\n\n\n\n\n\n\n\n\n\n\n\n\n\n\n\n\n\n\n"}
{"id": "877321", "url": "https://cs.wikipedia.org/wiki?curid=877321", "title": "Warren Beatty", "text": "Warren Beatty\n\nWarren Beatty (* 30. března 1937) je americký herec, producent, scenárista a režisér. Za svou kariéru si vysloužil desítky nominací na nejprestižnější filmová ocenění a mimo jiné mu byl udělen Oscar za nejlepší režii (v roce 1981 za film \"Rudí\") a šest Zlatých glóbů v hereckých i nehereckých kategoriích (za snímky \"Třpyt v trávě\", \"Nebe může počkat\", \"Rudí\" a \"Bugsy\"). V historii Oscarů se pouze Beattymu a Orsonu Wellesovi podařilo získat současně nominace v kategoriích nejlepší režie, nejlepší film, nejlepší herec v hlavní roli a nejlepší scénář, přičemž Beattymu se toto podařilo hned dvakrát (u snímků \"Nebe může počkat\" a \"Rudí\").\n\n"}
{"id": "877322", "url": "https://cs.wikipedia.org/wiki?curid=877322", "title": "Severomorsk", "text": "Severomorsk\n\nSeveromorsk ( ) je město v Murmanské oblasti na severozápadě Ruské federace. Leží na východním břehu Kolského zálivu zhruba dvacet kilometrů na severovýchod od Murmansku. Jedná se o uzavřené město, které je hlavní základnou Severního loďstva. Jsou zde také největší suché doky v rámci poloostrova Kola.\n\nV roce 2010 měl Severomorsk zhruba 50 000 obyvatel.\n\nNa ruskou železniční síť je Severomorsk napojen přes Murmanskou železniční magistrálu vedoucí do Petrohradu.\n\nRoku 1969 v Severomorsku bylo založeno „Rádio Severomorsk“ jako městská pobočka stanice Murman.\n\n"}
{"id": "877323", "url": "https://cs.wikipedia.org/wiki?curid=877323", "title": "Working holiday visa", "text": "Working holiday visa\n\nWorking holiday visa („pracovně prázdninová víza“) je povolení k pobytu, které umožňuje cestovatelům pracovat a také někdy studovat v zemi, jež tato víza vydává za účelem doplňování cestovních nákladů. Pro mnoho mladých lidí umožňují tato víza zkušenost života v cizí zemi, aniž by si museli shánět předem sponzorovanou práci (\"work sponsorship\"), na kterou by dostali víza či se účastnili univerzitních výměnných programů. Většina těchto víz je nabízena na základě vzájemných dohod mezi určitými státy k podpoře cestovní a kulturní výměny mezi jejich občany. \n\nExistuje několik omezení na tento typ víz:\n\n\nČesko nabízí tyto víza občanům Jižní Koreje, Kanady a Nového Zélandu ve věku 18-30 let na jeden rok.\n\n\nNový Zéland nabízí tyto víza občanům Argentiny, Belgie, Brazílie, Kanady, Chile, Číny, Česka, Dánska, Estonska, Finska, Francie, Hongkongu, Irska, Izraele, Itálie, Japonska, Jižní Koreje, Lotyšska, Malajsie, Malty, Mexika, Německa, Nizozemska, Norska, Peru, Singapuru, Slovenska, Slovinska, Španělska, Švédska, Tchaj-wanu, Thajska, Turecka, Spojeného království, Spojených států amerických a Uruguaye.\n\n"}
{"id": "877325", "url": "https://cs.wikipedia.org/wiki?curid=877325", "title": "Zelenogradsk", "text": "Zelenogradsk\n\nZelenogradsk ( , , ), do roku 1946 Cranz (; , ), je lázeňské město v Kaliningradské oblasti, exklávě Ruské federace. Leží na břehu Baltského moře zhruba 30 kilometrů na sever od Kaliningradu u jižního konce Kurské kosy. V roce 2010 měl zhruba 13 tisíc obyvatel. Město je významné lázeňské středisko.\n\nNa území dnešního města byla ve středověku rybářská vesnice obyvaná kmenem Prusů. Odtud pochází i německé jméno města Cranz, což je zkrácenina z původního \"Cranzkuhren\", které je odvozené ze pruského slova \"krantas\" - česky pobřeží. Po většinu své existence zůstala osada pouze malou pobřežní vesnicí. Zlom přišel až s 19. stoletím, kdy se z osady stala vyhledávané lázeňské centrum pro celé původní Pruské království. Mezi rekreanty se řadili i členové vládnoucí dynastie Hohenzollernů, a tak si vesnička vysloužila označení tzv. \"das königliche Bad\" (královské lázně). V roce 1908 navštívilo Cranz celkem 13 277 návštěvníků. V roce 1885 byla vesnice dokonce spojena s Königsbergem železnicí. Ačkoliv příliv turisttů výrazně vesnici rozvinul, nikdy se z tehdejšího Cranzu nestalo město (počet obyvatel nikdy nepřesáhl šest tisíc). Hlavním způsobem obživy i nadále zůstalo rybářství.\n\nNa konci druhé světové války byla většina místní německé populace evakuována do Německa před příchodem Rudé armády. Po válce oblast připadla SSSR, jméno bylo změněno na Zelenogradsk a do města se nastěhovali převážně Rusové. Původní lázeňský turismus se přesunul do nedalekého Svetlogorsku (původně německy Rauschen). V posledních letech se ale městečko opět vrací k původnímu účelu. Bohatí Rusové zde často kupují domy a v roce 2005 dokonce město navázalo spolupráci s německým lázeňským městem Kühlungsbornem.\n\nPři sčítání lidu v roce 2010 bylo etnické složení v městě následující:\n\n"}
{"id": "877342", "url": "https://cs.wikipedia.org/wiki?curid=877342", "title": "Sredněkolymsk", "text": "Sredněkolymsk\n\nSredněkolymsk ( ) je malé město v republice Sacha v Ruské federaci. Leží na levém břehu Kolymy v Kolymské nížině zhruba 1500 kilometrů na severovýchod od Jakutska. V roce 2010 žilo v Sredněkolymsku 3 525 obyvatel.\n"}
{"id": "877343", "url": "https://cs.wikipedia.org/wiki?curid=877343", "title": "Kaple svaté Alžběty (Harrachov)", "text": "Kaple svaté Alžběty (Harrachov)\n\nKaple svaté Alžběty je kaple v Harrachově, místní části Nový Svět. Vlastníkem kaple je město Harrachov. Kaple je denně přístupná.\n\nKaple z přitesaného lomového kamene byla vysvěcena v roce 1902.\n\nKaple je vystavěna v novogotickém slohu, má bohatě zdobená vitrážová okna z roku 1901. Ostění lomených oken je z opracovaného žlutého pískovce a kontrastuje s neomítanými stěnami. Nad pískovcovým, výrazně předsunutým portálem je reliéf patronky kaple sv. Alžběty a znak rodu Harrachů - tři paví pera. Vysokou jehlancovou střechu zdobí tři vikýře a lucerna s unikátním funkčním skleněným zvonem, vysokým 50 cm a vážícím 10 kg, se srdcem ze dřeva potaženého kůží, který ve zdejší sklárně v roce 1916 odlil Julius Klinger, a oltář s benátskými zrcadly. Kdysi se zvon z dílny harrachovských sklářských mistrů rozezníval při narození či úmrtí chlapce ze sklářské rodiny, dnes je slyšet například při svatbách - i necírkevních.\n\n\n"}
{"id": "877352", "url": "https://cs.wikipedia.org/wiki?curid=877352", "title": "Sępólno Krajeńskie", "text": "Sępólno Krajeńskie\n\nSępólno Krajeńskie je polské město v Kujavsko-pomořském vojvodství, hlavní město okresu Sępólno. Je centrem městsko-vesnické gminy Sępólno Krajeńskie.\n\nV roce 2011 zde žilo 18 336 obyvatel.\n"}
{"id": "877355", "url": "https://cs.wikipedia.org/wiki?curid=877355", "title": "Ryan Aeronautical Company", "text": "Ryan Aeronautical Company\n\nRyan Aeronautical Company byla americká letecká společnost založená v roce 1922 aviatikem T. Claudem Ryanem v San Diegu v Kalifornii (pod původním názvem Ryan Flying Company). V roce 1969 se stala součástí Teledyne (vznikla tak firma Teledyne-Ryan Aeronautical Company, která byla roku 1999 převzata firmou Northrop Grumman). Společnost Ryan vyvinula několik historicky a technologicky významných letadel včetně čtyř inovativních V/STOL typů. Nejúspěšnějším výrobkem byl Ryan Firebee, bezpilotní vzdušný cíl.\n\n\n"}
{"id": "877368", "url": "https://cs.wikipedia.org/wiki?curid=877368", "title": "Velká strahovská zahrada", "text": "Velká strahovská zahrada\n\nVelká strahovská zahrada patří do komplexu zahrad Strahovského kláštera spolu s Opatskou zahradou, Konventní zahradou a Vyhlídkou s vinicí.\nMěstská část: Praha 1, kat. území: Malá Strana, Hradčany: výměra: 11 hektarů, nadmořská výška: 225 – 320 m n. m.. Je situována ve svahu, jižně až východně od klášterních budov a je ohraničena ulicemi Úvoz, Strahovská, Vlašská (v dolní části) a Hladovou zdí (v horní části). Zahrada společně se Strahovským premonstrátským klášterem je od roku 1989 chráněna jako národní kulturní památka České republiky.\n\nZahrada vznikla na území, které věnoval kníže Vladislav II. v roce 1140 řádu premonstrátů k založení kláštera. Ještě v 19. století patřila část dnešní Velké strahovské zahrady do Konventní zahrady a část včetně Vyhlídky s vinicí do Opatské zahrady. O hospodářský rozvoj území poničeného husitskými bouřemi v roce 1420, se zasloužil opat kláštera Jan Lohel, který v letech 1586 – 1612 dal přestavět románský vodovod, vyčistit prameny na východních svazích Petřína a jejich svedením podzemními štolami zajistil potřebnou závlahu pro vinice a užitkovou zahradu. V roce 1612 byl Jan Lohel zvolen pražským arcibiskupem. Ve snahách o zvelebování zahrady pokračoval jeho nástupce opat Kašpar z Questenberka a podpřevor Armand Fabius, který se zasloužil především o výsadbu dřevin.\n\nZa třicetileté války byl Strahov vyloupen a zpustošen švédskými vojsky a s jeho obnovou se započalo až po roce 1658, kdy byl opatem Vincenc Makarius Frank. Jeho následovník opat Jeroným Hirnheim přizval ke spolupráci na obnově komplexu italského architekta Giovanniho Domenica Orsiho. Podle jeho návrhů vznikla v letech 1671 – 1679 řada domů v raně barokním slohu, mezi nimi též sušárna ovoce, dnes dům zahradníka čp. 133/IV. Ve stejné době vznikly též v lesní partii zahrady velká a malá poustevna (1673, 1674). Zahrada plnila užitkovou funkci i v období nadcházejícího baroka, kdy se na velkých plochách nacházely především vinice, ovocné sady, zeleninové záhony, ale i lesní porosty dubů a habrů. Koncem 19. století byly do areálu Velké strahovské zahrady začleněny opět užitkové partie, dříve příslušející Opatské zahradé a Konventní zahradě včetně plochy, kde se dnes nachází Vyhlídka s vinicí.\n\nV letech 1996 – 1998 byla podle návrhu ing. Milana Bubenka a ing. Luboše Gaudníka značná část ploch Velké strahovské zahrady rehabilitována a kromě původního zahradnictví, včetně domu pro zahradníka, je celá přístupná veřejnosti.\n\nV letech 1991 – 1995 byla na prostranství těsně pod Opatskou zahradou zbudována, podle návrhu architekta Otakara Kuči</ref></ref>,plošina s krásnou vyhlídkou na město, spolu se čtyřmi malými terasami s plodící vinnou révou. Této partii, která se nazývá Vyhlídka s vinicí, dominuje socha \"Panny Marie z Exilu\", která zde byla instalována v roce 1994. Vyhlídka se sochou je přístupná, podle ukazatelů, z vyhlídkové cesty pod areálem Strahovského kláštera.\n\nVe svahu, pod vyhlídkovou cestou, která vede po vrstevnici pod Strahovským klášterem, se nachází památný strom, jasan ztepilý (\"Fraxinus excelsior\"), který patří mezi nejmohutnější památné jasany na území Prahy i mezi největší v České republice. Jeho koruna sahá do výšky 37 m, kmen tvořený třemi silnými větvemi má obvod 510 cm. Předpokládané stáří stromu je 200 let. V blízkosti je vyústění výtoku dešťové vody, který odvodňuje část vyhlídkové cesty. Pod ním se nachází bývalý vyhnívací rybníček historické kanalizace Strahovského kláštera. Strom byl zapsán do Seznamu památných stromů v Praze 13. 10. 2007.\n\n"}
{"id": "877371", "url": "https://cs.wikipedia.org/wiki?curid=877371", "title": "Eging am See", "text": "Eging am See\n\nEging am See je městys v německé spolkové zemi Bavorsko, v zemském okrese Pasov ve vládním obvodu Dolní Bavorsko.\n\nŽije zde obyvatel.\n\n"}
{"id": "877376", "url": "https://cs.wikipedia.org/wiki?curid=877376", "title": "Vyhlídka s vinicí (Strahovský klášter)", "text": "Vyhlídka s vinicí (Strahovský klášter)\n\nVyhlídka s vinicí je součástí areálu Velké strahovské zahrady. Je nejmenší ze čtyř tzv. strahovských zahrad, ke kterým patří kromě Velké strahovské zahrady ještě Konventní zahrada a Opatská zahrada.\n\nMěstská část: Praha 1, kat. území: Hradčany; výměra: 306 metrů čtverečních, nadmořská výška: 276 – 284 m n. m.\n\nProstranství, pod nímž se nacházejí čtyři malé terasy s vinicemi, bylo dříve součástí užitkové plochy Opatské zahrady. Koncem 19. století byla tato část opět začleněna do Velké strahovské zahrady.\n\nV letech 1991–1995 zde byla podle návrhu architekta Otakara Kuči vybudována dlážděná plošina s živým plotem a lavičkami, odkud je krásný výhled na město. Dominantou této partie je socha \"Panny Marie z Exilu\", která zde byla, jako dar krajanů, instalována v roce 1994.\nVyhlídka je přístupná po dřevěných schodech, podle ukazatelů, z vyhlídkové cesty, vedoucí po vrstevnici od ulice Úvoz směrem k Petřínské rozhledně. Jako součást komplexu Strahovského premonstrátského kláštera je od roku 1989 chráněna jako národní kulturní památka České republiky.\n\nSocha vznikla jako náhrada za sochu Neposkvrněné Panny Marie od sochaře J. J. Bendla, která byla rozbita při stržení Mariánského sloupu na Staroměstském náměstí rozvášněným davem po vzniku samostatného Československa, 3. listopadu 1918.\n\nSocha z bílého mramoru byla pořízena z darů krajanů žijících v USA a Kanadě v exilu, odtud její anglický název \"Our Lady in Exil\". Jejím autorem byl papežský sochař profesor Alexander Monteleone a v roce 1955 byla slavnostně instalována v zahradě benediktinského kláštera v Lisle u Chicaga v USA.\n\nV roce 1993 byla převezena, jako dar krajanů, do Prahy a v roce 1994 umístěna na Vyhlídce s vinicí, kde byla 7. 5. 1994 posvěcena kardinálem Miloslavem Vlkem. Na kartuši uprostřed 2 m vysokého podstavce je zlatý nápis „Panno Maria z Exilu oroduj za nás“.\n\n\n"}
{"id": "877380", "url": "https://cs.wikipedia.org/wiki?curid=877380", "title": "Hein Otterspeer", "text": "Hein Otterspeer\n\nHein Otterspeer (* 11. listopadu 1988 Gouda) je nizozemský rychlobruslař.\n\nSpecializuje se na sprinterské tratě. Na velkých mezinárodních závodech debutoval na podzim 2010 na mítincích Světového poháru. V roce 2012 poprvé závodil na Mistrovství světa ve sprintu (7. místo) a na Mistrovství světa na jednotlivých tratích, kde se na trati 1000 m umístil na šesté příčce. Na sprinterském světovém šampionátu 2013 získal bronzovou medaili, o dva roky později stříbro. Je také několikanásobným medailistou z nizozemských mistrovství.\n\n"}
{"id": "877382", "url": "https://cs.wikipedia.org/wiki?curid=877382", "title": "Myslík (příjmení)", "text": "Myslík (příjmení)\n\nPříjmení Myslík mělo více nositelů:\n\n\nPodobné příjmení měl rovněž Eliáš Karel Myslich z Vilimštejna, v 17. století komorník při zemských deskách, jemuž patřil tzv. Myslíkův dům na rohu Myslíkovy a Spálené ulice na Novém Městě v Praze (ačkoli pamětní deska na domě mylně uvádí, že dům patřil Adamu Myslíkovi z Hyršova).\n\n"}
{"id": "877387", "url": "https://cs.wikipedia.org/wiki?curid=877387", "title": "Pekka Koskela", "text": "Pekka Koskela\n\nPekka Koskela (* 29. listopadu 1982 Mänttä) je finský rychlobruslař.\n\nNa mezinárodní scéně debutoval 13. místem na Mistrovství světa juniorů 2000. Jako sprinter se poprvé představil na mítincích Světového poháru na začátku roku 2001. Prvního sprinterského světového šampionátu se zúčastnil v roce 2002, kde obsadil 34. místo. První medaili získal na Mistrovství světa na jednotlivých tratích 2005, kde v závodě na 1000 m dojel jako třetí. Zúčastnil se Zimních olympijských her 2006, na distanci 500 m byl desátý, na dvojnásobné trati skončil na 31. příčce. V sezóně 2006/2007 obsadil v celkovém hodnocení Světového pohár na tratích 500 m a 1000 m shodně třetí místo, kromě toho získal stříbro na sprinterském světovém šampionátu. Na zimní olympiádě 2010 dojel v závodě na 500 m na 33. příčce. Dalších úspěchů dosáhl v roce 2012, kdy vybojoval bronz na pětistovce na Mistrovství světa na jednotlivých tratích a byl druhý v celkovém pořadí Světového poháru v závodech na 500 m. Na sprinterském světovém mistrovství 2013 získal stříbrnou medaili. Zúčastnil se Zimních olympijských her 2014, kde se v závodě na 500 m umístil na 17. místě. Na Mistrovství Evropy 2018 získal stříbrnou medaili v týmovém sprintu. Startoval také na ZOH 2018 (500 m – 19. místo, 1000 m – 36. místo).\n\n"}
{"id": "877388", "url": "https://cs.wikipedia.org/wiki?curid=877388", "title": "Otevřený repozitář", "text": "Otevřený repozitář\n\nOtevřené repozitáře jsou speciální informační systémy, ve kterých jsou umístěny a dlouhodobě uchovávány dokumenty v režimu Open Access. Jejich využívání je součástí tzv. zelené cesty otevřeného přístupu. K umístění dokumentu do repozitáře tedy dochází díky autoarchivaci daného článku (zprávy atd.) jeho autorem.\n\nKromě pojmu (digitální) repozitář bývají často užívány i pojmy jako digitální archiv nebo archiv elektronických tisků.\n\n\nOtevřené repozitáře jsou pak takové repozitáře, do kterých jsou dokumenty a data ukládány v režimu otevřeného přístupu.\n\n\nDokumenty jsou do repozitářů umisťovány na základě tzv. autoarchivace, tzn. že sami ukládají elektronické verze svých vědeckých, či akademických prací do repozitáře.\nInstituce zřizující repozitáře se často potýkají s nízkou mírou autoarchivace. O příčinách, stejně jako o řešeních tohoto problému se diskutuje. Přičemž vedle propagace OA publikování mezi autory, je asi nejznámějším řešením tzv. povinná autoarchivace, kterou již dokonce některé instituce (např. University of Southampton nebo University of Liege) v různých podobách zavedly.\nJednou z významných překážek autoarchivace bývá smlouva s vydavatelem časopisu, ve kterém byl článek zveřejněn. Různí vydavatelé zastávají odlišnou politiku vůči ukládání takových článků v otevřených repozitářích, někteří dovolují umístění vydavatelské verze, jiní pouze preprintu, někdy bývá požadováno až několikaleté pozdržení zpřístupnění článku a jsou i tací vydavatelé, kteří jednoduše ukládání do repozitářů zakazují. Pro lepší orientaci v dané situaci proto vznikl projekt Sherpa/RoMEO, kde mohou zájemci dohledat jednotlivé časopisy i s údaji o možnostech archivace článků v nich vydaných.\n\nPřestože hlavním cílem otevřeného přístupu je volné zpřístupňování recenzovaných vědeckých článků, tak již text Budapešťské Open Access iniciativy upřesňuje, že otevřený přístup se týká i nerecenzovaných preprintů. V praxi se však do otevřených repozitářů ukládají nejrůznější druhy textových i multimediálních dokumentů jako například vysokoškolské kvalifikační práce, výzkumné zprávy, monografie (nebo jejich části), konferenční sborníky i celé nahrávky konferencí a mnoho dalších.\n\nInstitucionální repozitáře shromažďují publikace, které byly vytvořeny v rámci instituce, která repozitář zřizuje. Vznikají hlavně na univerzitách a ve výzkumných institucích. Tematicky je obsah omezen pouze zaměřením zřizující instituce, takže například v případě univerzit může být škála témat opravdu široká.\n\n\nNaproti tomu předmětové repozitáře jsou zaměřeny na určitou vědní oblast nebo obor. V rámci tohoto zaměření pak shromažďují dokumenty z více institucí nebo i od samostatných vědců.\n\n\nV rámci Open Access můžeme rozlišit 2 základní způsoby k dosažení otevřeného přístupu k publikacím. Jedná se jednak o zlatou cestu, která počítá se zpřístupňováním recenzovaných vědeckých článků prostřednictvím Open Access časopisů. A jednak je tu zelená cesta, která pracuje právě s využíváním autoarchivace a otevřených repozitářů.\nTyto dvě cesty se vzájemně nevylučují, a naopak je vhodné a doporučované, aby byly vzájemně kombinovány.\nPodle Berlínské deklarace je uložení kompletního díla (včetně všech doplňkových materiálů) v nejméně jednom online repozitáři podmínkou k tomu, aby bylo vůbec možné takové dílo považovat za volně přístupné v souladu s Open Access.\n\nRepozitáře, které usilují o dlouhodobé uložení a zpřístupnění digitálních informací, usilují o statut důvěryhodného dlouhodobého repozitáře. ISO 114721:2003, resp. 2012 je referenční model OAIS, norma, která definuje činnosti dlouhodobého repozitáře, jeho cíle, a zavádí základní terminologii a informační model. ISO 14721:2003 definuje jaká metadata má dlouhodobý repozitář uchovávat. ISO norma 16363:2012 (navazující na Trusted repository audit checklist) je prostředkem pro certifikaci důvěryhodného dlouhodobého repozitáře. Repozitáře, které neukládají metadata vyžadovaná OAIS a které nezveřejňují dokumentaci vyžadovanou ISO 16363, nelze považovat za z dlouhodobého hlediska důvěryhodné repozitáře. Vice viz Digitální repozitář, Open Archival Information System.\n\nMnoho repozitářů kromě dlouhodobé archivace poskytuje i další doplňkové služby a funkce, a vytváří tak i jakousi přidanou hodnotu dokumentů v nich uložených. Tyto vylepšení mohou přinést užitek jak autorům, tak běžným uživatelům repozitáře.\nDo záznamu můžou být přidány různé doplňující údaje, například:\n\nAutorům i institucím může ukládání do repozitáře pomoci zpřehlednit evidenci publikační činnosti. Data, která jsou při autoarchivaci už jednou vkládána do systému, lze pak navíc snadno použit pro další účely, například při vykazování publikační činnosti instituce.\n\nS rostoucím počtem otevřených repozitářů vznikla i potřeba vytváření jejich seznamů. Dnes jsou asi nejznámějšími registry OpenDOAR a ROAR.\nV obou těchto registrech je možné vyhledávat repozitáře podle různých hledisek (země, typ repozitáře, software atd.). Současně poskytují i možnost prohledávat obsah všech repozitářů, které registrují.\n\n\n"}
{"id": "877390", "url": "https://cs.wikipedia.org/wiki?curid=877390", "title": "Francie na Letních olympijských hrách 2004", "text": "Francie na Letních olympijských hrách 2004\n\nFrancii na Letních olympijských hrách v roce 2004 reprezentovala výprava 308 sportovců (195 mužů a 113 žen) ve 27 sportech.\n\n"}
{"id": "877391", "url": "https://cs.wikipedia.org/wiki?curid=877391", "title": "Horné Lefantovce", "text": "Horné Lefantovce\n\nHorné Lefantovce jsou obec na Slovensku, v okrese Nitra v Nitranském kraji. V roce 2011 zde žilo 913 obyvatel.\n\nObec leží 18 kilometrů severně od města Nitry na západním úpatí pohoří Tribeč a náplavovém kuželi Lefantovského potoka levostranného přítoku řeky Nitry. Reliéf obce je tvořen aluviální rovinou, pahorkatinou a vrchovinou. Severozápadní svahy pohoří Tribeč jsou tvořeny druhohorními a krystalickými horninami. Nadmořská výška se pohybuje v rozmezí 148 až 503 m n. m., střed obce je v nadmořské výšce 185 m.\n\nV lokalitě Čierna skala v nadmořské výšce 455 metrů se vyskytuje turmalín v blocích žilného křemene. V lokalitě kopce Veľká skala je odkryté skalní moře – triasová odkrývka křemencových lavic.\n\nLesní porost je v části chráněné krajinné oblasti Ponitří, je tvořen duby a habry. V Horních Lefantovcích jsou vysázeny dva kaštanové (Castanea sativa) sady. První byl založen v roce 1884 na západním svahu mezi obcí a léčebným ústavem. Druhý byl vysazen v roce 1965.\n\nObcí vede silnice III/1666 ze sousedních Dolních Lefantovců.\n\nPrvní písemná zmínka o obci pochází z roku 1113, kde je uváděna jako Elephant. Další názvy se vyskytují v roce 1218 jako Elefant, v roce 1322 Elephant Superior a v roce 1773 jako Horné Leffantowcze.\n\nV roce 1218 je poprvé písemně doložen farní kostel svatého Martina. Obec byla v majetku rodu Elefantovců, kteří v roce 1369 založili paulánský klášter svatého Jana Křtitele. Klášter byl zrušen za vlády Josefa II. v roce 1772. V roce 1836 budovu kláštera zakoupil František Gyulay a v roce 1894 jej nechal přestavět na zámek. Obec měla v roce 1715 vinice, ty byly zmiňovány už v roce 1291, a 13 poddanských domácností. V roce 1787 zde žilo 781 obyvatel v 84 domech, v roce 1828 to bylo 630 obyvatel a 90 domů. Hlavní obživou bylo zemědělství.\n\nV obci byl v roce 1902 zřízen poštovní úřad a v roce 1912 zaveden telefon a elektřina. V roce 1945 obec osvobodil 2. ukrajinský front. V zámku byl v roce 1948 zřízen léčebný ústav tuberkulózy. \n\nSloučení Dolných a Horných Elefantovců v roce 1976 vznikla obec Elefantovce, která zanikla v roce 2002 jejím rozdělením a osamostatněním původních obcí. V roce 2003 obec přijala nový znak a vlajku.\n\nMezi nejznámější kulturní památky patří zámky, dvě kúrie a bývalý klášter.\n\nNa území obce jsou naleziště obydlí z období paeolitu, neolitu, eneolitu, bronzové a dalších období.\n\n"}
{"id": "877395", "url": "https://cs.wikipedia.org/wiki?curid=877395", "title": "Bádice", "text": "Bádice\n\nBádice jsou obec na Slovensku, v okrese Nitra v Nitranském kraji. V roce 2011 zde žilo 318 obyvatel. V obci se nachází kostel, který pochází z roku 1903.\n\nObec leží na severozápadním úpatí Tribečského pohoří, na rozhraní zemědělské a lesní krajiny, na aluviálních kuželech levostranných přítoků řeky Nitry. Les, který pokrývá 1533 ha katastrálního území obce, je tvořen dubovými a bukovými porosty. Nadmořská výška je 190 m. Území ležící v aluviální rovině tvoří sprašové a nivní uloženiny, kopcovitá a hornatá část je tvořena druhohorními horninami. Část katastrálního území zasahuje do Chráněné krajinné oblasti Ponitří. \n\nObec sousedí na severu s obcemi \"Horné Lefantovce\" a \"Dolné Lefantovce\", na západě s \"Výčapy-Opatovice\", na jihu s obcí \"Podhorany\" a na východě s obcemi \"Žirany\" a \"Jelenec\".\n\nObec je nepřímo doložena v roce 1235, ale první písemná zmínka pochází z roku 1291, kde je uváděná jako Beed. Další historické názvy: v roce 1773 \"Bééd\", \"Beadicze\", 1786 a 1808 \"Béd\", \"Beadice\", 1863 – 73 \"Beéd\", 1877 – 1913 \"Béd\", 1920 \"Badice\", \"Beadice\", 1927 – 39 \"Bádice\", 1945 – 48 \"Bádice\", maďarsky \"Béd\". \n\nObec byla ve vlastnictví panství hradu Nitra. Od roku 1379 patřila rodům Lefantovským, Deseovským, nitranskému biskupství. V 15. století byl v obci mlýn, který byl ve vlastnictví pavlínského kláštera v Lefantovích. V 16. století zde měli majetky Forgáchovci a později Bartakovichovci. V roce 1715 obec obhospodařovala vinice a měla 13 domácností. V roce 1828 zde žilo 316 obyvatel ve 45 domech. Hlavní obživou bylo zemědělství.\n\nV roce 1960 byla sloučená společně s obcí Mechenice a Sokolníky pod nově vytvořenou obec Podhorany. V roce 2002 se obec Bádice osamostatnila.\n\nDo roku 1977 fungovala v obci základní škola. V roce 1991 byla zrušená mateřská škola a děti jezdí do škol v Podhoranech.\n\nV roce 2002 byl opraven kulturní dům z roku 1958, který je sídlem obecního úřadu a také slouží k pořádání kulturních akcí.\n\nV obci se nachází římskokatolický filiální kostel Panny Marie z roku 1903. V roce 2010 byla provedena jeho rekonstrukce. Farnost patří pod římskokatolický farní úřad Podhorany, děkanátu Lužianky, diecéze nitranské.\n\n\n"}
{"id": "877413", "url": "https://cs.wikipedia.org/wiki?curid=877413", "title": "Kamélie sazanka", "text": "Kamélie sazanka\n\nKamélie sazanka (\"Camellia sasanqua\") a její kultivary je menší a méně známý druh kamélie, pěstovaný především v zemi původu, v Japonsku.\n\nPůvodní druh pochází z jižních oblastí Japonska s teplým a vlhkým klimatem, z ostrovů Šikoku, Kjúšú a mnoha menších až po Okinawu. Zde roste jako keř ve stálezelených lesích při pobřeží a na svazích kopců, kde vystupuje až do 900 m n. m.\n\nV přírodě vytváří až 5 m velké keře, hustě olistěné. Listy jsou jednoduché, střídavé, na líci lesklé, mírně zoubkované, 3 až 12 cm dlouhé. Květy jsou oproti známější kamélii japonské (\"Camellia japonica\") menší a vonné. Jsou většinou jednoduché, méně často u kultivarů poloplné, mají 6 až 8 okvětních lístků a okolo 6 cm v průměru. Barva je téměř čistě bílá, narůžovělá nebo sytě růžová. Květy vydávají specifickou kořeněnou vůni připomínající čerstvě otevřenou zásilku čaje. Květy se objevují ve velkém množství na podzim (kamélie japonská kvete až v zimě). Semena obsahují až 40 % nevysýchavého bělavého oleje.\n\nV Japonsku je historicky dlouho používána k produkci specifického čaje. Dále se používá na přípravu kvalitního oleje pro potravinářské a kosmetické účely. Kaméliový olej se používá při úpravě účesu zápasníků sumo. Jako okrasná rostlina se pěstuje a šlechtí od 17. století.\n\nPěstitelské nároky jsou obdobné jako u kamélie japonské. Pro bohaté kvetení ji vyhovuje plné oslunění. Není mrazuvzdorná. Venku ji lze pěstovat jako kontejnerovou rostlinu s přezimováním v nemrznoucím prostoru. Specializované zahraniční firmy nabízí mrazuvzdorné tzv. Ackermanovy hybridy.\n\nV literatuře se ve skupině sazanek uvádí až 300 kultivarů. Do skupiny patří i kamélie zimní \"(Camellia hiemalis)\" a kamélie jarní \"(Camellia vernalis)\", považované za poddruhy kamélie sazanky nebo hybridy s kamélií japonskou \"(Camellia japonica)\".\n\nNabídka tohoto druhu je v ČR ojedinělá. Skupina kultivarů se nachází v zámecké zahradě v Rájci nad Svitavou, kde se dlouhodobě věnují pěstování a nabídce různých kamélií.\n\n\n"}
{"id": "877422", "url": "https://cs.wikipedia.org/wiki?curid=877422", "title": "Ryan XV-5 Vertifan", "text": "Ryan XV-5 Vertifan\n\nRyan XV-5 Vertifan byl americký experimentální letoun se schopností kolmého vzletu a přistání, postavený pro výzkumné účely společností Ryan Aeronautical Company. Stroj si objednala v 60. letech 20. století americká armáda (US Army), která jej v roce 1961 označila jako Ryan VZ-11RY. V roce 1962 byl stroj přeznačen na XV-5 (společně s letounem Lockheed VZ-10 Hummingbird, jenž dostal nové označení XV-4).\n\nXV-5 měl dva proudové motory General Electric J85, jejichž výfukové plyny odcházely přes 3 ventilátory, čímž vznikal vztlak pro kolmý let. Jeden ventilátor byl v přídi trupu před pilotním kokpitem a po jednom v každé polovině nosného křídla. Ocasní plochy měly tvar písmene T. Podvozek byl tříbodový příďového typu.\n\nByly postaveny 2 exempláře XV-5. Jeden byl zničen 27. dubna 1965 na veřejné letecké přehlídce, při havárii zahynul pilot Lou Everett. Ani druhému stroji se nevyhla nehoda, při které zemřel další zkušební pilot Bob Tittle. Tento stroj byl však opraven a zalétáván dál.\n\nPo odzkoušení předala US Army zbývající XV-5 Národnímu úřadu pro letectví a kosmonautiku (NASA) k dalším testům. Po ukončení testů byl umístěn do leteckého muzea US Army (United States Army Aviation Museum) ve Fort Ruckeru v Alabamě.\n\nData z: \n\n\n\n"}
{"id": "877424", "url": "https://cs.wikipedia.org/wiki?curid=877424", "title": "Velký Špičák (Křižanovská vrchovina)", "text": "Velký Špičák (Křižanovská vrchovina)\n\nVelký Špičák (též \"Špičák\" či \"Třešťský Špičák\", , 734 m n. m.) je výrazný zalesněný kopec v západní části Křižanovské vrchoviny. Nachází se asi 3 km severovýchodně od Třeště na území okresu Jihlava (Kraj Vysočina). Je nejvyšším bodem podcelku Brtnická vrchovina. Velký Špičák byl jedním ze základních bodů nejstarší československé trigonometrické sítě. Původní vytyčovací kámen se dnes nachází v Národním muzeu v Praze. Velká část kopce je součástí Národní přírodní rezervace Velký Špičák, jejímž účelem je ochrana přirozeného bukového porostu pralesního charakteru. Vrchol díky vzrostlému lesu neposkytuje žádný výhled.\n\n\n"}
{"id": "877436", "url": "https://cs.wikipedia.org/wiki?curid=877436", "title": "Christoph von Wolzogen", "text": "Christoph von Wolzogen\n\nChristoph von Wolzogen (* 25. srpna 1948, Büdingen), celým jménem \"Hans-Christoph svobodný pán z Wolzogenu a Neuhausu\", je německý filozof.\n\nPochází z dolnorakouské šlechtické rodiny.. Po studiu filozofie habilitoval v Karlsruhe s prací o Martinovi Heideggerovi. Od roku 2002 působil na frankfurtské univerzitě, od roku 2005 jako mimořádný profesor. Psal odborné recenze například pro \"Frankfurter Allgemeine Zeitung\", \"Die Welt\" a \"Neue Zürcher Zeitung\". V odborných kruzích je znám pro svou práci o Emmanuelu Levinasovi. Zajímá se také o teorii vztahů a novokantovství.\n\n\n"}
{"id": "877441", "url": "https://cs.wikipedia.org/wiki?curid=877441", "title": "Jan František Hruška", "text": "Jan František Hruška\n\nJan František Hruška (6. června 1865, Pec pod Čerchovem – 17. října 1937, Plzeň) byl český národopisec, spisovatel a středoškolský profesor. Stejně jako jeho vzdálený příbuzný Jindřich Šimon Baar, s nímž se znal z domažlického gymnázia, se zajímal především o rodné Chodsko.\n\nNarodil se v rodině Melchiora Hrušky, pracovníka na pile (Brettschneider) a matky Anny, rozené Teydlové, oba rodiče pocházeli z rodů s písmáckou tradicí. Po obecné škole v Trhanově vystudoval v letech 1878-1886 gymnázium v Domažlicích; poté studoval soukromě bohosloví a od roku 1888 slovanskou a klasickou filologii na filozofické fakultě v Praze. Po studiích pracoval jako středoškolský profesor češtiny a latiny v různých českých městech. Každoročně navštěvoval rodné Chodsko a za honorař ze své knihy \"Chléb náš vezdejší\", doplněný veřejnými sbírkami, nechal v Trhanově vybudovat roku 1909 kapli sv. Prokopa. Poté, co získal v roce 1899 definitivní profesorské místo na gymnáziu v Plzni, žil zde až do smrti.\n\nJan František Hruška se věnoval především chodské dialektologii. Vrcholem jeho díla je \"Dialektický slovník chodský\".\nVydal i řadu beletristických publikací, zejména pohádek a příběhů z Chodska.\n\nJako hluboce věřící člověk nebyl v období komunistického režimu příliš připomínán. V tomto období vyšla pouze převyprávěná kniha jeho pohádek \"Pták štěstí\" v nakladatelství Albatros (1976).\n\nJan František Hruška doprovázel v roce 1882 po Chodsku Aloise Jiráska, a spolupracoval s ním při studiu archivu v Domažlicích, kde Jirásek sbíral podklady pro román \"Psohlavci\".\n\n"}
{"id": "877443", "url": "https://cs.wikipedia.org/wiki?curid=877443", "title": "Filamentní páska", "text": "Filamentní páska\n\nFilamentní páska se skládá z lepidla citlivého na tlak, které je naneseno na polypropylenovou pásku, vyztuženou sklolaminátovými vlákny s vysokou odolností vůči pevnosti v tahu. Tento typ pásky byl vynalezen v roce 1946 Cyrusem W. Bemmelsem, který v té době pracoval pro společnost Johnson & Johnson.\n\nPásky jsou dostupné v různých návinech a šířkách. K dispozici jsou i různé druhy lepidel. Nejběžněji se používají pásky o šířce 12 – 24 mm. Některé pásky mají tvarovaná vlákna, které pomáhají trhat pásku v příčném směru. \n\nPásky vyztužené skelnými vlákny, tzv. filamentní pásky se používají při nejrůznějších úkonech, např.: k pevnému uzavření kartonových krabic a balíků, k pevnému spojení balených položek, nebo k fixaci baleného materiálu na paletách atd.\n\nPásku se skelným vláknem lze aplikovat ručně nebo s odvíječem pásky, který pásku nemuchlá a dokáže jí přesně zastřihnout v potřebné délce. \n\n"}
{"id": "877444", "url": "https://cs.wikipedia.org/wiki?curid=877444", "title": "Metropolitní region Vídeň - Bratislava", "text": "Metropolitní region Vídeň - Bratislava\n\nMetropolitní region Vídeň-Bratislava je metropolitní region ve Střední Evropě zahrnující některá území Rakouska a Slovenska. Mimo dvou centrálních a hlavních měst, Vídně a Bratislavy, zahrnuje také slovenské kraje Bratislavský a Trnavský, na území Rakouska pak spolkové země Burgenland a Dolní Rakousko. Žije zde okolo 4,6 miliónu obyvatel.\n\n\n"}
{"id": "877445", "url": "https://cs.wikipedia.org/wiki?curid=877445", "title": "Perry Miller", "text": "Perry Miller\n\nPerry Miller (25. února 1905 – 9. prosince 1963) byl americký historik. Byl zakladatelem oboru amerických studií. Ve své nejslavnější práci \"The New England Mind: The Seventeenth Century\" z roku 1939 zcela novým způsobem popsal svět amerických puritánů 17. století, jejich psychologii, víru, zvyky, sexuální zákazy, prohibiční nařízení apod., načež toto poznání provázal s pohledem na moderní americkou politiku a kulturu. K pochopení jevů minulosti využíval nejen historické metody, ale i studium literatury či teologie - v tom byl jeho přístup nový, multidisciplinární, a dal proto vzniknout novému oboru.\n\n\n"}
{"id": "877446", "url": "https://cs.wikipedia.org/wiki?curid=877446", "title": "IndyCar", "text": "IndyCar\n\nINDYCAR, dříve Indy Racing League (IRL), je střešní organizací pro závodní série amerických formulí. V současné době INDYCAR zastřešuje čtyři závodní série: primární seniorskou IZOD IndyCar Series (zkráceně ICS), dále tři juniorské série Firestone Indy Lights – dříve Indy Pro, Pro Mazda Championship – dříve Star Mazda, a U.S. F2000 Championship.\n\nIndy Racing League založil v roce 1994 Tony George (rodina Hulmanů), jelikož se mu opakovaně nepodařilo odkoupit CART. V roce 1996 se konala první sezóna nově vzniklého seriálu Indy Racing League (nyní IndyCar Series), kde byl vrcholem závod 500 mil Indianapolis, který je stále součástí kalendáře. V roce 2008 došlo ke spojení ChampCar a IRL. Dne 1. ledna 2011 došlo k přejmenování organizace na INDYCAR.\n\nINDYCAR, stejně jako Indianapolis Motor Speedway (IMS), vlastní rodina Hulmanů (Hulman & Co.) a řízením organizace je pověřen Jeff Belskus.\n\nINDYCAR jako organizace, je pouze další organizací v historii American Open Wheel Racing (AOWR), které zastřešovaly/zastřešují hlavní formulovou sérii. Historie AOWR se datuje do roku 1904, kdy byl pořádán první závod pod hlavičkou American Automobile Association (AAA). V roce 1911 byl poprvé pořádán závod 500 mil Indianapolis. AAA pořádala šampionáty AOWR až do roku 1955.\n\nV roce 1956 začal hlavní šampionát pořádat United States Auto Club (USAC), založen Tonym Hulmem, který zároveň vlastnil IMS. USAC pořádal šampionát až do roku 1978, pak však Dan Gurney s dalšími založili konkurenční organizaci Championship Auto Racing Teams (CART), která začala pořádat národní šampionát od roku 1979.\n\nUSAC se pokoušel pořádat vlastní šampionát až do roku 1981, avšak bez valného zájmu týmů, jelikož ty byly sloučeny v organizaci CART. USAC proto od roku 1982 pořádal pouze závod Indy 500, který se však započítával do šampionátu CART.\n\nTony George se od roku 1991 opakovaně snažil odkoupit CART a převzít tak moc nad AOWR, nelíbilo se mu totiž internacionalizování série. Vymizelo totiž původně majoritní zastoupení oválových závodů a amerických pilotů, což chtěl Tony George změnit. Odkup se mu však nevydařil a tak roku 1994 založil konkurenční organizaci a roku 1996 rozjel i konkurenční šampionát Indy Racing League. Jelikož IMS vlastnila rodina Hulmanů, které je Tony George členem, závod Indy 500 se stal součástí nově vzniklého šampionátu.\n\nV prvních letech však IRL nenalákala ani špičkové týmy, ani piloty. V té době hvězdy AOWR jakými byli Alex Zanardi, Juan-Pablo Montoya, Michael Andretti nebo také týmy Penske Racing, Newman-Haas Racing či Ganassi Racing závodili v šampionátu pořádaném CART.\n\nVše se změnilo po roce 2000, kdy postupně do IRL přešly se svými piloty týmy Penske, Ganassi, Andretti Autosport a později i Bobby Rahal. Dále se Tonymu Georgovi podařilo nalákat výrobce Honda, Toyota a další. Toto byl začátek konce pro CART, čehož s odstupem času nejvíce litoval Bobby Rahal (CEO CART v roce 2000).\n\nCART založený v roce 1978, pořádal šampionát od roku 1979. I přes odtržení Indy 500 a vznik konkurenční série, to byl právě šampionát CART, ve kterém závodily největší hvězdy AOWR 90.let 20.století. V roce 2001 to dokonce chvíli vypadalo na usmíření a postupnou integraci obou sérií.\n\nAvšak nakonec se tak nestalo a IRL postupně zlákalo jak velké týmy, tak jejich piloty. Po nevydařeném závodu Firestone Firehawk 600 v Texasu na Texas Motor Speedway v roce 2001 a ztrátě titulárního sponzora (FedEx) v roce 2003, došlo k bankrotu série. Veškerá práva přešla na následnickou organizaci Open Wheel Racing Series (OWRS), která od roku 2004 do roku 2007 pořádala ChampCar World Series (CCWS).\n\nPo roce 2000 CART, ani následně CCWS, nedokázalo udržet titulární sponzory, výrobce, týmy ani piloty. V letech 2000-2008 došlo k několika jednáním o sjednocení ChampCar a IRL. V roce 2001 tomu bylo dokonce velmi blízko, avšak týmy ChampCar se postavily proti. Před sezónou 2008 však ChampCar vyhlásil bankrot (jedním z důvodů byla i nová technika Panoz, uvedená v roce 2007).\n\nPro sezónu 2008 tak došlo ke sloučení obou konkurenčních sérií. Týmy CCWS přešly pod IRL, když v první sezóně měly pronájem motorů zdarma a šasi Dallara za zvýhodněné ceny. Do šampionátu IRL se dostaly také některé závody, které byly v původním kalendáři CCWS. Derniérou ChampCar World Series byl v roce 2008 závod v Long Beach.\n\nSpojení obou sérií, kromě dlouhotrvajících sporů, umožnilo i sjednotit statistiky šampionátů a také užívání názvů IndyCar a Indy Lights organizací IRL.\n\nIndy Racing League, LLC, díky zakladateli Tony Georgovi patřící rodině Hulmanů, se stala jedinou nástupnickou organizací po spojení IRL a ChampCar. Od roku 2008 pak pořádá hlavní šampionát, tedy IndyCar Series. V roce 2009 byl Tony George odvolán z řídící pozice IRL, když jej nahradil Randy Bernard (15 let úspěšně řídil závody býčího rodea). Od 1. ledna 2011 organizace začala používat název INDYCAR.\n\nPřesto se však na oficiálních dokumentech stále používá název Indy Racing League, LLC, popř. d/b/a INDYCAR. INDYCAR je tedy pouze obchodní značkou.\n\nKoncem roku 2012 byl odvolán Randy Bernard z pozice CEO INDYCAR. Dočasně jej nahradil Jeff Belskus. Současně s tímto Tony George rezignoval na místo ve správní radě IMS, a opět se pokusil odkoupit organizaci řídící národní formulový šampionát.\n\nRoad To Indy je program sdružující závodní série, které pořádá INDYCAR. Tento program slouží k výchově a průpravě mladých pilotů a jejich přípravě na vrchol tohoto programu, tedy IndyCar Series.\nIndyCar Series je tzv. nejvyšší liga, tedy primární série pořádaná INDYCAR. Série měla svou první sezónu v roce 1996 jako Indy Racing League. Od roku 2003 pak přibyl název IndyCar, tedy Indy Racing League IndyCar Series. Po sloučení IRL a ChampCar v roce 2008 došlo k přejmenování na IndyCar Series. Od roku 2010 se stala titulárním sponzorem série oděvní firma IZOD .\n\nPůvodní zaměření soutěže bylo tzv. all US – tedy američtí piloti, americké vozy a americké ovály. V době založení série totiž CART series expandoval mimo USA a američtí piloti měli minoritní zastoupení. V roce 2005 však série pořádala první závody mimo ovály. I díky sloučení ChampCar a IRL, byl v roce 2009 poměr přírodních a městských tratí vůči oválům 50:50. V sezóně 2013 je však z 19 závodů pouze 6 na oválech.\n\nFirestone Indy Lights je předstupeň IndyCar Series, tedy hlavní juniorskou sérií. Oproti ostatním šampionátům v programu Road To Indy má nejvíce závodů pořádaných společně s hlavní sérií. První sezóna se konala v roce 2002 pod názvem IRL Infinity Pro Series (Indy Pro). Díky sloučení ChampCar a IRL, přešly práva na užívání názvu Indy Lights na INDYCAR, takže od roku 2008 se série jmenuje Indy Lights (do roku 2002 pod stejným názvem pořádal juniorskou sérii CART).\n\nJediná série z programu Road To Indy, která není vlastněná ani organizovaná díky INDYCAR. Série vznikla v roce 1991 a dlouho existovala pod názvem Star Mazda Championship presented by Goodyear. V roce 2012 série změnila majitele, kterým se stal Dan Andersen, resp. Andersen Promotions, a přejmenoval sérii na Pro Mazda Championship.\n\nNejnižší série v programu Road To Indy vznikla v roce 1990, avšak ukončila svou činnost v roce 2006. V roce 2010 byla série obnovena díky snahám Dana Andersena a zařazena do programu Road To Indy, kde se stala prvním základním stupněm. Série všechny závody koná společně s Pro Mazda Championship.\n\nSAFER je speciální ochranný systém instalovaný na oválech. Před betonovou zeď je nainstalován SAFER barrier, který je měkčí nežli beton a mnohem lépe absorbuje nárazy. Na vývoji systému se (nejen) finančně podílela právě INDYCAR. První ovál, kde byl SAFER nainstalován, byl v roce 2002 ovál v Indianapolis. Od roku 2006 je SAFER povinnou výbavou všech oválů, na kterých se pořádají závody IndyCar.\n\n"}
{"id": "877454", "url": "https://cs.wikipedia.org/wiki?curid=877454", "title": "Bělehradská surrealistická skupina", "text": "Bělehradská surrealistická skupina\n\nBělehradská surrealistická skupina byla jednou z nejvýznamnějších avantgardních skupin v Jugoslávii, s organizovanou tvorbou, spolupracující s dobovými kulturními centry Evropy (především Paříží). Její představitelé pocházeli z různého prostředí, často představovali jen těžkou sourodou, avšak stejnými cíli spojenou, skupinu literátů. Vymezovali se proti dosavadní literatuře a žádali svobodu tvorby. Měli těsné vazby k francouzské literatuře, vycházeli z řady avantgardních proudů a politicky měli blízko k levici (marxismu).\n\nSrbská (potažmo bělehradská) surrealistická skupina začala vznikat kolem roku 1922 poté, co byl vydán časopis \"Putevi\". O dva roky později pak v Paříži začal vycháze časopis \"La revolution surrealiste\" (Surrealistická revoluce). Francie se stala malé skupině autorů, mezi které patřili Marko Ristić, Milan Dedinac, Dušan Matić a Aleksandar Vučo, vzorem. Navázali s tehdejšími francouzskými surrealisty těsné vazby, které vydržely po celou dobu existence hnutí. Mnozí francouzští surrealisté tak publikovali svá díla v srbských (jugoslávských) periodikách a obráceně. O bělehradské tvorbě si mohli francouzští čtenáři přečíst víceméně v každém literárním časopisu, který ve Francii vycházel. Všichni srbští surrealisté byli vzdělaní literáti, kteří uměli plynně francouzsky, a kteří opovrhovali tradičním, vesnickým životem. To se také odrazilo v jejich tvorbě a záměrech, kam domácí surrealistickou tvorbu vést. Mnohdy se spíše než literatuře věnovali filozofii.\n\nObdobí druhé poloviny 20. let je dobou, kdy byla vydána četná díla se surrealistickou tematikou, avšak jednotliví autoři ještě nevytvořili pevně definovanou literární skupinu, která by se přihlásila k surrealismu jako takovému. Jovan Deretić ji označuje jako tzv. předsurrealistickou.\n\nNa počátku 30. let, i přesto, že v Jugoslávii vládne silně nedemokratický a represivní režim, vstoupila surrealistická tvorba Bělehradské skupiny do své vrcholné fáze. Od roku 1930 používala bělehradská skupina umělců název surrealisté (srbochorvatsky \"nadrealisti\"). Srbský literární historik Jovan Deretić považuje rok 1930 za přelomový; za období, kdy se bělehradská surrealistická skupina stala jedním celkem, s jasně definovaným okruhem autorů a vlastním literárním programem.\n\nKe skupině \"veteránů\" se navíc připojila celá řada dalších autorů, jako např. Oskar Davičo, či Koča Popović. Podobně jako tomu bylo v případě jiných literárních směrů se tak i v případě surrealistů lze setkat s čímsi, co není vzdálelno pojmu \"střet generací\", mezi staršími a novějšími autory, a to byť tento rozdíl byl pouze 10 let.\n\nPočátek 30. let byl i v Jugoslávii obdobím Velké hospodářské krize. Nástup fašismu v nedalekém Německu (po anšlusu v roce 1938 Německo s Jugoslávií přímo i sousedilo) a hospodářské úspěchy Sovětského svazu, vedeného Stalinem (resp. jejich prezentace v Evropě) se musely především mezi levicově orientovanými surrealistickými autory projevit určitým způsobem.\n\nPůvodní surrealistická formace se rozpadla někdy kolem roku 1932. Většina z tehdejších tvůrců se nakonec připojila proudu tzv. sociální literatury, levicově orientované tvorby, které se v budoucnosti (po druhé světové válce stala jedním z proudů, protežovaných komunistickou mocí. Mezi autory, kteří se jasně přidali na stranu sociálně orientované tvorby a později i vstoupili do komunistické strany patří např. Koča Popović, budoucí partyzánský vůdce a blízký spolupracovník Josipa Broze. Komunisté přijali rozhodně raději sociální literaturu, než surrealismus, neboť druhý z uvedených směrů jim připadal jako pokus \"freudizovat marxismus\" a zcela ignoroval úlohu literatury pro účely politické agitace.\n\nSpolupráce s komunisty, či jinými protirežimními aktivisty a revoluční činnost vedla mnohé srbské surrealisty do střetu s tehdejší mocí. Např. Koča Popović, Oskar Davičo, či Đorđe Jovanović tak byli za své aktivity i vězněni.\n\nOpačným příkladem byl naopak Marko Ristić, který surrealistické pozice opustil a svou další literární činnost obrátil postupně zpět k duchu modernismu. Stal se také spolupracovníkem jednoho z nejvýznamnějších chorvatských autorů 20. století, Miroslava Krleži. Spolu s ním pak vedl četné polemiky s autory jugoslávské sociálně laděné literatury.\n\nExtrémním příkladem pak byl Đorđe Jovanović, který se veřejně rozhodl surrealistického pohledu na literaturu zříci.\n\nSrbští surrealisté byli zprvu autory literárních kritik. Postupem času se právě přes ně však dopracovali až k manifestu. Surrealistických manifestů bylo jen v meziválečném Bělehradě vydáno kolem několika desítek. Mezi surrealistické manifesty patří např. ten, který byl uveden v časopisu \"Nemoguće\" (francouzsky \"L' impossible\", česky \"Nemožné\"), pod který se podepsalo více než deset tehdejších jugoslávských, i zahraničních spisovatelů. Poté vyšel text s názvem \"Čeljust dijalektike\" (čelist dialektiky). Pak následovala celá plejáda dalších: \"Pozicija nadrealizma\" (Pozice surrealismu), \"Nadrealizam danas i ovde\" (Surrealismus dnes a tady), \"Nacrt za jednu fenomenologiju iracionalnog\" (Návrh pro jednu fenomenologii iracionálního).\n\nSrbští surrealisté, podobně jako tomu bylo v případě těch francouzských, odmítli dosavadní pravidla literární tvorby. Považovali je za příliš svazující; vadil jim především značný formalismus, spočívající na užívání dlouhodobě zavedených a známých vzorů. Někteří tak své romány označovaly jako anti-romány, básně jako anti-básně a poémy jako anti-poémy.\n\nSurrealistické básně jsou vždy výrazem něčeho nového; překračují tvorbu původních starších období a hledají souvislosti, které by v dřívější době byly považovány za něco, co jde proti literárním pravidlům. Tím je především pokus o spojení vědomého a nevědomého. Metoda tvorby, kterou si surrealisté osvojili (automatické psaní), vyžadovala potlačení rozumu a v duchu psychoanalýzy otevření se vlastnímu podvědomí. Diktát rozumu měl ustoupit diktátu mysli; cílem bylo – pomocí metod, které používal Sigmund Freud – najít \"skutečné fungování mysli, odstranit diktát rozumu, či estetických pravidel\". Tím tak srbští surrealisté plně přijali teze Andrého Bretona. Surrealistické básně, poémy i romány se tak soustřeďují na témata, jakými je mysl, představa, sen, ale třeba i strach, obavy apod.\n\nSvoji tvorbu, která byla především básnického charakteru, uveřejňovali srbští surrealističtí tvůrci v almanaších a časopisech. Mnozí z nich byli zkušení žurnalisté (např. Marko Ristić byl jednu dobu spolu s Miroslavem Krležou spolupracovníkem deníku Politika) a proto i mnohé z nich velmi úspěšně založili a rozvíjeli. Mezi nejvýznamnější patří alespoň z hlediska literární historie časopisy \"Putevi\" (Cesty) a později \"Svedočanstva\" (Svědectví).\n\nRomán se zdá být žánrem, který je tak trochu mezi surrealistickými tvůrci pozapomenut. V letech 1927 – 1928 vyšly celkem tři surrealistické romány; \"Sa silama nemirljivim\" (S nezměřitelnými silami) Rastka Petroviće, \"Bez mere\" (Bez míry) Marka Ristiće a \"Koren vida\" (Kořen vidění) Aleksandra Vuča.\n\nSrbští surrealisté sice představovali jednu jasně vymezenou a definovanou skupinu, nicméně s ostatními autory své doby buď otevřeně spolupracovali, či s nimi vedli polemiku v literárním prostředí. Marko Ristić napsal celou řadu literárních kritik o mnohých v meziválečné době vyšlých dílech a sepsal řadu esejí, ve které se soustředil na meziválečné jugoslávské tvůrce (např. Rastka Petroviće, či Miloše Crnjanského).\n\nMiloš Crnjanski byl jako modernistický autor předmětem zájmu řady bělehradských surrealistů. Tzv. sumatraismus, který inicioval, má celou řadu rysů společných s domácím surrealismem.\n\nMezi bělehradské surrealisty bývá někdy také řazen i Dragan Aleksić, jediný jugoslávský představitel dadaismu a vydavatel časopisů Dada tank a Dada jazz.\n\n"}
{"id": "877458", "url": "https://cs.wikipedia.org/wiki?curid=877458", "title": "Judita Mazovská", "text": "Judita Mazovská\n\nNarodila se zřejmě jako osmé dítě polskému knížeti Konrádu I. Mazovskému a jeho ženě Agafii Ruské z rodu Rurikovců.\n\nKolem roku 1239 se provdala za slezského Piastovce, Měška II. Otylého, knížete opavsko-ratibořského. Manželé žili v neklidném období bojů. Měšek čelil útokům mongolských vojsk, která knížectví téměř zničila. V roce 1243 pomáhal svému tchánovi, Konrádovi v boji o trůn v Krakově. Zemřel nečekaně už v roce 1246, kdy mu bylo pouhých 26 let a nezanechal potomky.\n\nPodruhé se Judita provdala v roce 1252 za dalšího slezského Piastovce, Jindřicha III. Bílého. Jindřich byl po matce vnukem Přemysla Otakara I. a často v Čechách u dvora pobýval. Byl jedním z nejmocnějších knížat v Dolním Slezsku. Aktivně se podílel na poli mezinárodní politiky. Mezi jeho spojence patřili Přemyslovci a knížata opolská a hlohovská. Judita porodila Jindřichovi dvě děti, dceru Hedviku, poprvé provdanou za Jindřicha Durynského a podruhé za Otu Anhaltského a syna Jindřicha IV.\n\n"}
{"id": "877459", "url": "https://cs.wikipedia.org/wiki?curid=877459", "title": "Kellett Autogiro Corporation", "text": "Kellett Autogiro Corporation\n\nKellett Autogiro Corporation byla americká letecká společnost založená v roce 1929 aviatikem W. Wallace Kellettem ve Filadelfii v Pensylvánii.\n\nKellett Autogiro Corporation byla založena roku 1929 poté, co získala licenci od Pitcairn-Cierva Autogiro Company, která vlastnila v USA práva na stavbu licenčních vírníků britské firmy Cierva Autogiro Company. První tři typy měly ještě charakteristický vzhled strojů Cierva, model KD-1 byl podobný vírníku Cierva C.30. KD-1 (G-1) byl prvním letadlem s rotující nosnou plochou ve službě US Army. Ke konci 40. let 20. století přešla společnost z výroby vírníků ke stavbě vrtulníků. Posledním návrhem byl experimentální konvertoplán K-25 s překlopnými rotory (koncepce „Tilt Rotor“).\n\n\n"}
{"id": "877467", "url": "https://cs.wikipedia.org/wiki?curid=877467", "title": "Colette (film)", "text": "Colette (film)\n\nColette je česko-slovensko-nizozemský film režiséra Milana Cieslara z roku 2013 natočený podle románu Arnošta Lustiga \"Colette, dívka z Antverp\", který vypráví milostný příběh z prostředí koncentračního tábora v Osvětimi.\n\nFilm byl natočen v angličtině a češtině.\n\nFilm v roce 2013 v českých kinech vidělo 70 561 diváků.\n\n\n"}
{"id": "877474", "url": "https://cs.wikipedia.org/wiki?curid=877474", "title": "Oak Park (Illinois)", "text": "Oak Park (Illinois)\n\nOak Park je vesnice přiléhající k západní části Chicaga, v okrese Cook ve státě Illinois, USA. Díky veřejné dopravě, jako jsou modrá a zelená trasa chicagského metra, autobusy CTA a vlaky společnosti Metra, má dobrý přístup k centru Chicaga (Chicago Loop). Je 24. nejlidnatější obcí v Illinois, sčítání lidu v roce 2000 ukázalo, že má obyvatel. Podle sčítání lidu v roce 2010 obyvatelstvo pokleslo o 1,2 % na osob.\n\nPrvní osídlení lze vysledovat do roku 1837, kdy koupil Joseph Kettlestrings 172 akrů půdy západně od Chicaga. V roce 1850 proťala území dnešní Oak Park trať železniční společnosti Galena & Chicago Union Railroad, která dosáhla až k městu Elgin. V 50. letech 19. století patřilo území dnešního Oak Park k Ciceru, novému předměstí Chicaga. V 70. letech zažilo rozmach, neboť se v Ciceru usazovali obyvatelé Chicaga, kteří opustili město po Velkém požáru v Chicagu v roce 1871.\n\nVesnice Oak Park formálně vznikla v roce 1902, kdy se v referendu odštěpila od Cicera.\nZájemci o architekturu mohou v Oak Parku ocenit množství budov od architekta Franka Lloyda Wrighta, největší sbírku jím navržených obytných domů na světě. K dalším pamětihodnostem patří rodný dům Ernesta Hemingwaye a dům jeho dětství, dnes Muzeum Ernesta Hemigwaye, a tři domy Edgara Ricea Burroughse, autora Tarzana.\n"}
{"id": "877479", "url": "https://cs.wikipedia.org/wiki?curid=877479", "title": "Eduardo Martínez de Pisón", "text": "Eduardo Martínez de Pisón\n\nEduardo Martínez de Pisón (* 1. ledna 1937 Valladolid) je španělský geograf, spisovatel, horolezec a emeritní profesor geografie na Universidad Autónoma de Madrid.\n\nKromě pedagogické činnosti hojně publikuje, specializuje se na fyzickou geografii. V roce 1991 obdržel španělskou cenu za ochranu životního prostředí. Je korespondentem za Španělsko pro World Glacier Monitoring System. V období 1991 až 1995 byl předsedou španělské sekce SCAR.\n\n\n"}
{"id": "877484", "url": "https://cs.wikipedia.org/wiki?curid=877484", "title": "Francie na Letních olympijských hrách 2000", "text": "Francie na Letních olympijských hrách 2000\n\nFrancii na Letních olympijských hrách v roce 2000 reprezentovala výprava 337 sportovců (211 mužů a 126 žen) ve 28 sportech.\n\n"}
{"id": "877487", "url": "https://cs.wikipedia.org/wiki?curid=877487", "title": "The Vibrators", "text": "The Vibrators\n\nThe Vibrators je britská punk rocková skupina založená v roce 1976.\n\nThe Vibrators založili Ian 'Knox' Carnochan, baskytarista Pat Collier, kytarista John Ellis a bubeník John 'Eddie' Edwards. Poprvé o sobě dali vědět na 100 Club Punk Festival, kde vystoupili jako doprovodná kapela Chrise Speddinga. Ten je také doporučil Mickiemu Mostovi, který produkoval a také ve svém vydavatelství RAK Records vydal první singl skupiny „We Vibrate“. Skupina také v letech 1976-1978 několikrát hrála v pořadu Johna Peela pro BBC Radio 1 a v květnu 1977 předskakovala Iggy Popovi na jeho britském turné.\n\nKapela podepsala smlouvu s Epic Records na počátku roku roku 1977. Jejich debutové album \"Pure Mania\" produkoval Robin Mayhew, který předtím spolupracoval například s Davidem Bowiem, a dostalo se v britských žebříčcích UK Albums Chart do Top 50. Toto album zařadila \"The Guinness Encyclopedia of Popular Music\", po 17 letech od vydání mezi 50 nejlepších punkových desek všech dob.\n\nJejich následující album \"V2\" jen těsně minulo britské Top 30, když skončilo na 33. příčce, což z něj dělá nejúspěšnější desku skupiny.\nSingl „Automatic Lover“ z tohoto alba se jako jediný singl The Vibrators dostal do britského Top 40, když dosáhl na 35. místo.\nKapele to zajistilo vystoupení v populárním televizním pořadu \"Top of the Pops\". Jejich poslední singl pro Epic „Judy Says (Knock You In The Head)“ vyšel v červnu 1978 a vystoupal na 70. příčku britského žebříčku.\n\nSkupině se poté již znovu nepovedlo zapsat do britských žebříčků, ale přes mnoho personálních změn hraje dodnes.\n\nV dubnu 2011 z kapely odešel ze zdravotních důvodů (srdeční potíže) frontman a autor většiny skladeb Knox, kterého nahradil Nigel Bennett, který dříve působil například v The Members. Bennett skupinu opustil ke konci roku 2012, a jeho místo zaujal Darrel Bath, jež se skupinou hrál již jednou v roce 1996. Momentálně se zpěvu ujal baskytarista Pete Honkamaki, který pochází z Finska. Posledním původním členem tak zůstává bubeník John 'Eddie' Edwards.\n\nSkupina mnohokrát vystoupila i v České republice.\n\nStreet punková skupina The Exploited nahrála cover verzi písně „Troops of Tomorrow“ od Vibrators a pojmenovala tak i své album z roku 1982. Stejnou píseň nahrála i polská death metalová skupina Vader jako bonusovou skladbu na jejich albu \"Welcome to the Morbid Reich\" z roku 2011.\nSkupina Stiff Little Fingers si vzala svůj název ze stejnojmenné písně od Vibrators.\n\nPíseň „Automatic Lover“ byla inspirací pro skladbu „Automat svět“ /automatický milovník/ české rockové skupiny Brutus.\n\n\n"}
{"id": "877491", "url": "https://cs.wikipedia.org/wiki?curid=877491", "title": "Michel Mulder", "text": "Michel Mulder\n\nMichel Mulder (* 27. února 1986 Zwolle) je nizozemský rychlobruslař.\n\nNa mezinárodní scéně debutoval v listopadu 2009 na závodech Světového poháru. I v následujícím ročníku však startoval především na domácích závodech, ve Světovém poháru pravidelně nastupuje od roku 2011. Na Mistrovství světa na jednotlivých tratích 2012 získal v závodě na 500 m stříbrnou medaili, v roce 2013 zvítězil na Mistrovství světa ve sprintu, kde výkonem 136,790 bodů překonal světový rekord. O rok později vítězství na sprinterském MS obhájil. Na Zimních olympijských hrách 2014 se stal vítězem závodu na 500 m a vybojoval také bronzovou medaili na dvojnásobné distanci. Na MS 2015 získal ve sprintu na 500 m stříbrnou medaili. Z Mistrovství světa na jednotlivých tratích 2019 si přivezl zlato z týmového sprintu.\n\nJeho bratr, dvojče, Ronald Mulder je také rychlobruslařem.\n\n"}
{"id": "877492", "url": "https://cs.wikipedia.org/wiki?curid=877492", "title": "Uglič", "text": "Uglič\n\nUglič ( ) je město v Jaroslavské oblasti Ruské federace. Leží na řece Volze u hráze Ugličské přehrady, která zaplavila historickou okrajovou část města. Město se nachází zhruba 70 kilometrů jižně od Rybinské přehrady a 200 kilometrů na sever od Moskvy a počítá se do Zlatého kruhu Ruska.\n\nV roce 2010 žilo v Ugliči zhruba 34 tisíc obyvatel.\n\nV roce 1584 byl do Ugliče vykázán syn Ivana IV. Hrozného, carevič Dimitrij. Ten zde pak 15. května 1591 za nevyjasněných okolností zemřel (podezírána byla například tehdejší šedá eminence a pozdější car Boris Godunov) coby jeden z posledních představitelů dynastie Rurikovců – výsledkem bylo období zmatků a pozdější nástup dynastie Romanovců. Jedná se o velmi důležitou událost ruských dějin, která pozvedla i význam města, jež má dnes dokonce Dimitrije ve svém znaku. Ten byl totiž záhy pravoslavnou církví kanonizován, na místě jeho smrti byl postaven kostel sv. Dimitrije a Uglič se stal poutním místem. Téma bylo také vícekrát umělecky zpracováno, nejslavněji v Puškinově dramatu Boris Godunov, podle kterého vytvořil Modest Petrovič Musorgskij stejnojmennou operu.\n\n"}
{"id": "877494", "url": "https://cs.wikipedia.org/wiki?curid=877494", "title": "Lauri Lehtinen", "text": "Lauri Lehtinen\n\nLauri Aleksanteri Lehtinen (10. srpna 1908 Kerkkoo – 4. prosince 1973 Helsinki) byl finský atlet, běžec na dlouhé tratě, olympijský vítěz v běhu na 5000 metrů v roce 1932.\n\nMěsíc před olympiádou v Los Angeles, 19. června 1932, vytvořil světový rekord v běhu na 5000 metrů časem 14:17,0 a stal se tak hlavním favoritem této disciplíny. Ve finálovém závodě běžel neustále v čele spolu se svým krajanem Lauri Virtanenem a domácím Ralphem Hillem. V posledním kole bojovali o vítězství už jen Lehtinen a Hill. Hill se snažil Fina předběhnout, ale ten mu v tom bránil kličkováním a blokováním v cílové rovince. V cíli zvítězil Lehtinen o několik centimetrů, oba dosáhli stejného času 14:30,0. Diváci na olympijském stadionu vítěze vypískali, druhý v cíli Hill však nepodal protest.\n\nNa další olympiádě v Berlíně v roce 1936 získal Lehtinen stříbrnou medaili v běhu na 5000 metrů.\n\n"}
{"id": "877495", "url": "https://cs.wikipedia.org/wiki?curid=877495", "title": "Fredric Jameson", "text": "Fredric Jameson\n\nFredric Jameson (* 14. dubna 1934, Cleveland) je americký filozof, politolog a literární teoretik marxistické orientace, profesor literatury na Duke University. Je žákem Ericha Auerbacha, znám je především svými analýzami postmodernismu, k nejznámějším patří kniha \"Postmodernismus neboli kulturní logika pozdního kapitalismu\" (Postmodernism: The Cultural Logic of Late Capitalism, 1991).\nV počátcích své tvorby se věnoval zejména Jean-Paul Sartrovi, později se obrátil k marxistické kulturní teorii, ovlivnilo ho zejména dílo Theodora Adorna, na Kalifornské univerzitě v San Diegu založil \"Marxist Literary Group\". Na konci 80. a začátku 90. let napsal své nejvlivnější práce o postmodernismu, později se věnoval například problematice utopií a science fiction, vrátil se také k textům klasiků, Hegela a Marxe.\n\n\n\n\n"}
{"id": "877500", "url": "https://cs.wikipedia.org/wiki?curid=877500", "title": "Kovář z Podlesí", "text": "Kovář z Podlesí\n\nKovář z Podlesí (2013) je česko-slovenský film Pavla Göbla. Jedná se o filmovou pohádku, ve které společně s herci hrají loutky a animované postavy.\n\nFilm v roce 2013 v českých kinech vidělo 50 547 diváků.\n\nPodlesí je malá vesnička, kterou se před lety přehnala válka s Turkem. Dobré houbové víly byly tehdy požádány o pomoc, ale protože vykonaly dobro i zlo zároveň, byly potrestány a staly se z ních houbové baby. A na Podlesí za to padla kletba. Teď přišel čas vše napravit, ale ve vsi se objevil Drak. A tak zatímco se Toník snaží zachránit svou milou Bětku ze spárů zlých víl, jeho strýc Kovář se, se svými zaměstnanci Veverkou a Křečkem, vypraví na Draka. Hlavní myšlenkou pohádky je, že se zlem nelze bojovat hrubou silou, ale naopak – rozumem, srdcem a odvahou. Kovář z Podlesí má poklidné tempo klasických pohádek a bez zbytečného spěchu vypráví příběh, ve kterém jde, jako v každé pohádce, o souboj dobra a zla. A protože je to „pohádka, ve které je všechno tak trochu jinak“ není ani dobro a zlo až tak úplně jednoznačné, a stejně jako děj filmu, je i jeho závěr nečekaný a originální.\nFilm byl natáčen ve Valašském muzeu v přírodě, v okolí Prahy a v jeskyních u Velenic. Drak vystupující ve filmu je kompletně animovaný v počítači, návrh vytvořil František Skála ml. Ve filmu je přes 380 triků.\n\nHudbu k filmu složil hudební skladatel Antonín Veselka, který komponoval hudbu také k jiným Göblovým filmům. Jeden z motivů hudby vychází z písničky od Jethro Tull – Thick as a Brick. Hudbu nahrával FISYO v studiu České televize.\n\nZávěrečná titulková píseň se jmenuje \"Čočka a hrách\", složili ji Peter Binder s Robertem Nebřenským. Nazpívali ji Boleslav Polívka, Vratislav Brabenec, Robert Nebřenský a Petr Lněnička. Doprovod nahrál Filmový symfonický orchestr s dirigentem Janem Svejkovským.\n\nNovinářská projekce s tiskovou konferencí byla 29.4.2013. Premiéra filmu byla 16.05.2013.\n\n"}
{"id": "877503", "url": "https://cs.wikipedia.org/wiki?curid=877503", "title": "Neosobní život", "text": "Neosobní život\n\nNeosobní život v originále \"The Impersonal Life\" je nejznámější dílo Josepha S. Bennera, jež je však dodnes vydáváno jako dílo anonymního autora. Česky vyšlo asi poprvé v 1927 v nakladatelství Zmatlík a Palička, v edici Knihovna šťastných lidí, a to pod pseudonymem A.Grane, o překlad se zasloužila O. Hanousková. Autorství knihy bylo za života J. S. Bennera utajováno tzn. až do roku 1941. České nakladatelství zvolilo autorovo smyšlené jméno A. Grane.\n\nKniha patří mezi nejvýznamnější skvosty (ideový a metodický postup) v oblasti tzv. duchovního hledání Boha. Jedná se progresivní, propracovaný a ucelený návod vzniklý zápisem slov diktovaných přímo Bohem. Čtenáři je ukázáno, že jeho vědomí je součástí vědomí Boha, a to prostřednictvím výroku: \"\"Buď tichý! --- a VNÍMEJ --- JÁ JSEM --- Bůh.\"\" (v originále: \"Be still! --- and KNOW --- I AM --- God.\") protože \" … \"vše je Bůh, Bytí je Bůh a nic kromě Boha není tj. JÁ JSEM JÁ.\"\" Výrok, resp. mantra, je-li dostatečně často opakován, vede k duchovnímu osvícení a tedy poznání božské přítomnosti. Původ výroku lze nalézt v Bibli (Bible Kralická – bez úprav), Žalmy 46:10 .\n\nVytrvalí čtenáři potvrzují , že obsahový význam jednotlivých kapitol opakovaně čtených v časově oddělených obdobích, čtenáře vždy překvapí dalším, dosud nezažitým nebo přehlédnutým významem – tj. dalším hlubším mentálním vhledem. Čtenářova mysl má možnost být nenásilně a postupně formována k přijetí božího poselství.\n\nUkázka z knihy (Kap. XVII. Jak mne naleznout)\n\nI. \"Já jsem\" --- II. \"Buď tichý a vnímej\" --- III. \"Já, Život, Bůh\" --- IV. \"Vědomí, inteligence, vůle\" --- V. \"Klíč\" --- VI. \"Myšlení a tvoření\" --- VII. \"Slovo\" --- VIII. \"Má Idea\" --- IX. \"Edenská zahrada\" --- X. \"Dobro a zlo\" --- XI. \"Použití\" --- XII. \"Spřízněné duše\" --- XIII. \"Autorita\" --- XIV. \"Media a prostředníci\" --- XV. \"Mistři\" --- XVI. \"Kristus a láska\" --- XVII. \"Jak Mne naleznout\" --- XVIII. \"Sjednocení\"\n\n"}
{"id": "877506", "url": "https://cs.wikipedia.org/wiki?curid=877506", "title": "Doubravice (Újezd)", "text": "Doubravice (Újezd)\n\nDoubravice v okrese Beroun byla vesnice s tvrzí; dnes ovšem ani jedno neexistuje. Nachází se asi 1 km od Újezda.\n\nPrvní zmínka o vsi i tvrzi pochází z roku 1230. Podle historických pramenů žil roku 1400 na tvrzi Hašek z Doubravice. V roce 1405 koupil všechny polnosti Doubravice cerhovický farář Jindřich z Libědic. Poslední zmínka je z roku 1574, kde se již Doubravice připomíná jako pustá. Na místě vsi je dodnes mýtina, na místě tvrzi ostrůvek, oddělen pravděpodobně bývalým vodním příkopem. Na konci 18. století zde z ní byly ještě kameny, ty pak ovšem byly rozkradeny na stavbu nedalekého zájezdního hotelu. Dnes kolem těchto míst vede zelená značka a stojí zde hájovna.\n"}
{"id": "877508", "url": "https://cs.wikipedia.org/wiki?curid=877508", "title": "Samsung Galaxy S Advance NFC", "text": "Samsung Galaxy S Advance NFC\n\nSamsung Galaxy S Advance NFC je smartphone vyvinutý společností Samsung. Používá operační systém Android, a to konkrétně ve verzi Android 2.3.6 Gingerbread. V roce 2013 proběhla aktualizace operačního systému z android 2.3.6 na android 4.1.2.\n\n"}
{"id": "877509", "url": "https://cs.wikipedia.org/wiki?curid=877509", "title": "Lawrence Stone", "text": "Lawrence Stone\n\nLawrence Stone (4. prosince 1919 – 16. června 1999) byl anglický historik, známý především svými pracemi na téma anglické občanské války v 17. století.\n\nZnámá je též jeho práce z oblasti dějin každodennosti \"Sex and Marriage in England 1500-1800\" popisující dějiny institutu manželství. V letech 1963-1990 byl profesorem historie na Univerzitě v Princetonu. Byl zastáncem užití metod sociálních věd ve vědě historické.\n\n\n"}
{"id": "877511", "url": "https://cs.wikipedia.org/wiki?curid=877511", "title": "Andělé (album)", "text": "Andělé (album)\n\nAndělé je hudební album skupiny Wanastowi Vjecy. Vydala je v roce 1996.\n\n"}
{"id": "877513", "url": "https://cs.wikipedia.org/wiki?curid=877513", "title": "Brian Cox", "text": "Brian Cox\n\nProfesor Brian Edward Cox (* 3. března 1968) je britský částicový fyzik, výzkumný pracovník Královské společnosti (Royal Society for the Improvement of Natural Knowledge), profesor na University of Manchester a držitel Řádu britského imperia. Je členem skupiny pro výzkum částicové fyziky University of Manchester a pracuje na experimentu ATLAS, probíhajícím na Velkém hadronovém urychlovači (LHC) v CERNu. Podílí se na vývoji a instalaci menších protonových detektorů (experiment FP420), které jsou umístěny 420 metrů od bodu srážky částic v rámci experimentů ATLAS a CMS.\n\nJe známý také jako průvodce vědeckými pořady na televizní stanici BBC, čímž zvýšil zájem veřejnosti o astronomii. V 90. letech působil také v oblasti hudby jako člen popové skupiny D:Ream.\n"}
{"id": "877516", "url": "https://cs.wikipedia.org/wiki?curid=877516", "title": "Musée de la Contrefaçon", "text": "Musée de la Contrefaçon\n\nMusée de la Contrefaçon (\"Muzeum padělků\") je muzeum v Paříži, které se specializuje na padělky. Nachází se v městském paláci na adrese \"Rue de la Faisanderie\" č. 16 v 16. obvodu.\n\nMuzeum založila v roce 1951 Unie výrobců (Union des fabricants).\n\nScéna z filmu \"Velký flám\" (1966), kde Bourvil vyklopí kbelík s barvou na německého důstojníka, se natáčela na nádvoří tohoto muzea.\n\nMuzeum je didaktické a umožňuje návštěvníkům seznámit se s rozsahem padělání a jeho dopad na globální ekonomiku a uvědomit si význam ochrany průmyslového vlastnictví.\n\nPředstavuje velmi pestrou nabídku padělaných výrobků a autentických modelů tak, aby si návštěvník uvědomil jejich rozdíly: Rodinovy bronzy, parfémy, tabákové výrobky, slovníky, software, CD/DVD, hračky, pracovní nářadí, domácí spotřebiče, elektronika, textil, kožené zboží, nádobí, autodíly, pera... Jsou zde vystaveny i ukázky pravděpodobně nejstarší příklady padělaných amfor pocházející z galo-římského období.\n\n"}
{"id": "877521", "url": "https://cs.wikipedia.org/wiki?curid=877521", "title": "Ryan X-13 Vertijet", "text": "Ryan X-13 Vertijet\n\nRyan X-13 Vertijet (továrním označením Model 69) byl americký experimentální proudový letoun se schopností VTOL (kolmý vzlet a přistání) postavený pro výzkumné účely společností Ryan Aeronautical Company v 50. letech 20. století. Hlavním účelem proudového stroje bylo uplatnit schopnost kolmého startu a přistání, režimu visení, přechodu z vertikálního do horizontálního letu a opačně.\n\nByly postaveny pouze 2 prototypy X-13 Vertijet, oba se nachází v muzeích a jsou dostupné veřejnosti:\n\nV 50. letech 20. století se začaly vyvíjet těžké proudové bombardéry, které nebyly o mnoho pomalejší než soudobé stíhací letouny. Uhlídat všechny potenciální příletové trasy těchto bombardérů nebylo v silách tehdejších záchytných stíhačů, kteří startovali z dlouhých betonových letišť. Jako zajímavé řešení se jevil letoun schopný kolmého startu a přistání (VTOL), tudíž nezávislý na startovacích drahách. O tento typ stroje se začalo nejprve zajímat americké námořnictvo (US Navy), pro které představoval ideální letoun k ochraně plavidel. Konkursu vypsaného námořnictvem v roce 1950 se zúčastnily firmy Convair s typem XFY-1 Pogo a Lockheed s typem XFV-1 Salmon. Oba vrtulové experimentální letouny ale zaostávaly v nosnosti a rychlosti a nebyly tedy přijaty do výroby.\n\nProudová technologie mezitím pokročila a námořnictvo se své myšlenky nevzdávalo. Zadalo firmě Ryan Aeronautical Company projekt na proudový demonstrátor VTOL. Společnost měla dost zkušeností s různými koncepcemi letadel a dokonce již pracovala na svém projektu VTOL. O program se začalo zajímat americké letectvo (USAF), které převzalo financování poté, co námořnictvo o projekt ztratilo zájem. Problém byl s pohonnou jednotkou, neboť v USA nebyl jediný výrobce, který by nabídl dostatečně výkonný a přitom rozměrově nevelký motor. Nakonec se musel pořídit motor Rolls-Royce Avon RA.29 Mk.49 o tahu 44,46 kN z Velké Británie, který patřil mezi špičku. Přesto se však muselo dbát na to, aby poměr hmotnosti stroje k tahu motoru byl co nejnižší. Proto byla zvolena koncepce krátkého trupu bez vodorovných ocasních ploch. Výsledkem byl letoun s poměrem tahu motoru ke vzletové hmotnosti cca 3 400 kg 1,33:1.\n\n10. prosince 1955 zahájil firemní pilot Ryanu Peter Girard letové zkoušky ponejprv s konvenčním vzletem a přistáním. X-13 byl proto vybaven tříkolovým podvozkem příďového typu. 28. května 1956 podnikl Girard první opatrný kolmý vzlet a vyzkoušel režim visu v malé výšce nad zemí. 28. května 1956 poprvé úspěšně vyzkoušel (po konvenčním startu) přechod z dopředného letu do režimu visení a naopak. X-13 se tak stal prvním letounem světa, který tuto fázi zvládl. Poté přistál klasickým způsobem.\n\nPak se přistoupilo ke kolmým startům z mobilní odpalovací rampy, což byl úkol mnohem těžší (zejména přistání). Tento proces i s přechodem do vodorovného letu a zpět k přistání a zaháknutí se do svislé plošiny byl úspěšně absolvován 11. dubna 1957. 30. července 1957 X-13 Vertijet úspěšně představil své schopnosti během oficiální prezentace ve Washingtonu, D.C.\n\nZkoušky probíhaly až do roku 1958, kdy byl program zastaven. Přednost dostaly protivzdušné raketové systémy země-vzduch.\n\nRyan X-13 Vertijet byl celokovový jednomotorový proudový letoun s trojúhelníkovým křídlem (tzv. delta křídlo). Šlo o jednomístný bezocasý hornoplošník s atypickým přistávacím zařízením tvořeným zejména částečně zatahovatelným hákem pod trupem. Na koncích nosného křídla byly instalovány malé pomocné plochy (zvané winglety) a malé otočné trysky (puffery) pro vektorování tahu. Tyto prvky napomáhaly stabilizaci v režimu visení a během přechodové fáze z vertikálního do horizontálního letu a naopak, kdy byly klasické řídící prvky neúčinné. Palivová nádrž se nacházela uvnitř střední části nosné plochy. Trup byl poměrně krátký, za přídí vybavenou hubicí s měřícími přístroji a pomocnou ovládací tryskou se nacházel pilotní kokpit vybavený katapultovací sedačkou. Sedačka byla teoreticky schopna úspěšné katapultáže i v nulové výšce a při nulové rychlosti. Při svislém letu se nakláněla o 45° dopředu pro zajištění pilotova lepšího výhledu. Hned za pilotní kabinou byly na bocích trupu nasávací otvory vzduchu pro motor. Na zádi trupu byla výfuková roura.\n\n USA\n\n\n\n\n"}
{"id": "877524", "url": "https://cs.wikipedia.org/wiki?curid=877524", "title": "Centrope", "text": "Centrope\n\nCentrope je název Evropského regionu, který zahrnuje (po směru hodinových ručiček) Jihomoravský kraj v Česku, slovenské kraje Bratislavský a Trnavský, západomaďarskou župu Györ-Moson-Sopron (Ráb-Mošon-Šoproň) a Vaš a rakouské spolkové země Burgenlandsko, Dolní Rakousy a Vídeň. Dále jsou přímými členy schůzek Centrope také města Brno, Bratislava, Trnava, Győr, Sopron, Szombathely, Eisenstadt a St. Pölten. Na základě prohlášení z Kittsee z roku 2003 spolupracují na rozvoji evropského regionu na tomto čtyřmezí. \n\nStředoevropský euroregion (central europe) byl založen roku 2003 po dohodě z Kittsee, rakouské obce poblíž slovenského hlavního města a maďarských hranic. Zaujímá přibližně 54 500 km² s více než 7,2 miliony obyvateli. Jeho založení bylo motivováno rozvojem území mezi hospodářsky nejsilnější oblasti Evropy.\n\nKonkrétním cílem regionu je spolupráce na poli hospodářství, infrastruktura, vzdělání a kultury. Usiluje o společnou propagaci v oblasti turismu a společné lobování.\n\nÚzemí regionu, ležícího v někdejší rakousko-uherské monarchii, bylo již před první světovou válkou důležitým kulturním, dopravním a hospodářským regionem v Evropě. Zejména po vzniku východního bloku po druhé světové válce, který měl být zabezpečen vůči Rakousku železnou oponou, přicházely synergie jednotlivých částí regionu po desítky let nazmar. Ty by měly být nyní, jelikož se nacházejí ve společném regionu od roku 2004 v Evropské unii a od prosince 2007 ve vnitřním Schengenském prostoru bez hraničních kontrol, znovu vybudovány.\n\nHospodářské územní těžiště Centropy jsou partnerská města Vídeň a Bratislava splňující vysoké nároky na vzdělání a zároveň vysokou koncentrací výzkumných institucí. V bezprostředním okolí Bratislavy se nacházejí slovenské automobilky a západomaďarské hutnické středisko Győru, dodavatel východního Rakouska. K diverzifikaci regionu přispívá také rozvoj IT-sektoru stejně jako dolnorakouské dřevozpracovatelské klastry.\n\nV posledních letech sem navíc přesídlily stovky firem z jiných zemí v regionu Vídeň-Bratislava, jež odsud ze společného středo a východevropského prostoru spravují.\n\nV oblasti turismu nabízí Centrope své tradiční služby v oblasti lázeňství a kompletní služby v oblasti wellness. Také kulturní nabídka je velmi pestrá.\n\n\n"}
{"id": "877529", "url": "https://cs.wikipedia.org/wiki?curid=877529", "title": "Můj pes Killer", "text": "Můj pes Killer\n\nMůj pes Killer (2013) je film Miry Fornayové. Film vypráví o osmnáctiletém skinheadovi z česko-slovenského pomezí a jeho vztahu k otci alkoholikovi. Mladík nemá matku, která před lety zmizela, a citové pouto má jen ke svému psovi.\n\nV českých kinech jej v roce 2013 vidělo 5 612 diváků.\n\nFilm byl oceněn na filmovém festivalu v Rotterdamu a získal Zlatého ledňáčka na festivalu Finále v Plzni. Dostal se také mezi 20 filmů, které se budou ucházet o užší nominace na Evropské filmové ceny.\n\nFilm byl vyslán za Slovensko na Oscara v kategorii nejlepší cizojazyčný film.\n\nFilm získal tři ceny Slnko v sieti – za nejlepší hraný film, nejlepší režii a scénář.\n\n\n"}
{"id": "877530", "url": "https://cs.wikipedia.org/wiki?curid=877530", "title": "Arnold Winkler", "text": "Arnold Winkler\n\nArnold Georg Winkler (3. května 1882, Vídeň – 4. října 1969 tamtéž) byl rakouský historik.\n\nPo ukončení gymnázia ve Vídni XIX. studoval od roku 1901 dějiny, geografii, filologii a ekonomii na vídeňské univerzitě – promoval v roce 1907. V období 1907 až 1912 vyučoval na gymnáziu Vídeň II., a v letech 1912 až 1918 byl mimořádným profesorem novodobých dějin a ekonomiky na Freiburské univerzitě ve Švýcarsku. Od roku 1914 do roku 1918 sloužil jako voják. Období 1920 až 1928 strávil Winkler jako burzovní a bankovní úředník. V roce 1928 se stal mimořádným profesorem hospodářských dějin na vysoké obchodní škole (dnes Wirtschaftsuniversität Wien). V roce 1938 ho zatkl člen SA Adam Wandruszka. Byl suspendován a v roce 1939 penzionován. V roce 1945 se vrátil jako řádný profesor a do důchodu odešel v roce 1953.\n\n\n"}
{"id": "877538", "url": "https://cs.wikipedia.org/wiki?curid=877538", "title": "Dvorská bouda", "text": "Dvorská bouda\n\nDvorská bouda je horská bouda, která je nejvýše položenou chatou ze Zadních Rennerovek, skupiny chat v Krkonošském národním parku. Nachází se v nadmořské výšce 1313 m na úbočí Zadní Planiny (1423 m n. m.) ve vzdálenosti 2 km od Výrovky, 4 km od Luční boudy a 7 km od Sněžky. Umožňuje výhled na Liščí horu a Přední Žalý. Za dobrého počasí je vidět i Hradec Králové a Pardubice. Chata nabízí 110 lůžek od turistické třídy po apartmány, restauraci a večerní bar. V okolí jsou tratě pro běh na lyžích, ve vzdálenosti 100 m je dětský cvičný vlek, ve vzdálenosti 200 m sjezdovka Kuprovka a ve vzdálenosti 1200 m sjezdovka Friesovy boudy.\n\nMotorovým vozidlem jsou dostupné v létě ze Strážného po silnici která pokračuje na Výrovku a Luční boudu a slouží zároveň jako cyklotrasa K1A. V zimě motoristům slouží záchytné parkoviště ve Strážném - lomu, kam jezdí i autobusová doprava.\n\nPěší přístup je možný po turistických trasách:\n\n"}
{"id": "877545", "url": "https://cs.wikipedia.org/wiki?curid=877545", "title": "Fritz Fellner", "text": "Fritz Fellner\n\nFriedrich Karl Paul Fellner (25. prosince 1922, Vídeň – 23. srpna 2012) byl rakouský historik.\n\nFellner promoval v roce 1948 z dějin na vídeňské univerzitě a habilitoval zde v roce 1960. V období 1964 až 1993 vyučoval všeobecné dějiny novověku na salzburské univerzitě. Ve svém výzkumu se zajímal o vztahy Rakouska a Německa ve 20. století a o nazírání rakouských historiků na toto období. Dále publikoval práce na téma 1. světové války nebo pařížské mírové konference.\n\nV roce 1981 založil \"Gesellschaft für die Geschichte der Neuzeit\" (GEGEN). Měl dva syny – vydavatele Wolfganga Fellnera a Helmutha Fellnera.\n\n\n\n"}
{"id": "877549", "url": "https://cs.wikipedia.org/wiki?curid=877549", "title": "Automatický kotel", "text": "Automatický kotel\n\nAutomatický kotel na tuhá paliva je moderní způsob vytápění a velmi účinný a ekologický druh vytápění.\n\nJestliže ještě před několika lety ničilo ovzduší kouř z uhelných kotlů, tak dnes je to velmi čisté vytápění. Základem všeho je účinnost kotle, která oproti klasickému kotli, který má cca 55% účinnost, dosahuje účinnosti okolo 90 %. Tuto účinnost dosáhne díky vestavěnému výměníku, přísunu kyslíku ventilátorem, provzdušňováním otáčecím hořákem a hlavně regulací, která natápí s předstihem a v tzv. temperovacím režimu. Moderní kotle používají systém kontinuálního přívodu paliva do ohniště. Ve většině případů se jedná o dopravu pomocí šnekových dopravníků a pomocí otočného válcového roštu. Automatická doprava paliva do kotle zajišťuje stabilitu spalovacího procesu, stabilitu požadovaného výkonu, vysokou účinnost spalování, nízkou produkci škodlivin a komfort pro uživatele. Technicky má takové řešení jeden háček. Čím menší množství paliva je zapotřebí nepřetržitě dopravovat do ohniště, tím musí být jeho jednotlivé částice jemnější, menší. Je dosti obtížné představit si dopravní zařízení, které během minuty spolehlivě dopraví do ohniště pouhých 15 dkg paliva. Je však možné palivo dopravovat přetržitě, periodicky a celý proces automatizovat tak, že impulsem k spuštění dopravníku bude výstupní teplota spalin, nebo vody nebo se bude dopravník spouštět cyklicky s určenou dobou plnění a prodlevy.\n\nV roce 2015 vstoupila v platnost velmi důležitá norma o účinnosti a emisích. Ta určuje, které typy kotlů budou moct být v budoucnosti používané. Norma především tlačí na ekologii a omezení vzniku emisí. Automatické kotle na pevná paliva pro ústřední vytápění mohou využívat jak spalování na roštu, tak speciálních hořáků či hořákového provedení spalovací komory, dále spodního přívodu paliva nebo zplyňování. Velice důležitá je řídicí jednotka, která všechny systémy koordinuje a zajišťuje komunikaci kotle s uživatelem. Stupeň a preciznost automatizace je hlavním důvodem odlišnosti cen u kotlů stejné výkonové úrovně.\n\nV nabídce výrobců jsou také s kombinované automatické kotle; jde o kombinaci kotle na tuhá paliva a elektrického kotle. To je umožněno díky implementaci přímotopné jednotky do kotle. Za předpokladu že v kotli není tuhé palivo kotel nevyhasne, ale je v provozu nadále na elektřinu.\n\nNově instalované kotle na pevná paliva by měly mít řádně ošetřeno směšování topné vody čtyřcestným směšovacím ventilem. Aby byl garantován jmenovitý výkon kotle neměl by maximální tepelný spád v kotli přesáhnout 25°C, proto je nutná plynulá regulace teploty vratné vody zajišťující její minimální teplotu 55°C.\n\n\n"}
{"id": "877552", "url": "https://cs.wikipedia.org/wiki?curid=877552", "title": "František Řehoř Giannini", "text": "František Řehoř Giannini\n\nMons. Dr. František Řehoř Tomáš Pilgrim Kryštof hrabě Giannini, markýz z Carpineta (9. března 1693 Modena – 24. ledna 1758 Olomouc) byl olomoucký a vratislavský kanovník, farář (později probošt) u sv. Mořice v Olomouci a významný představitel učeného katolického osvícenství na Moravě.\n\nUž v roce 1706 byl papežskou provizí jmenován olomouckým kanovníkem. Studijní triennium absolvoval na univerzitě ve Vídni (1708–1711), kde získal doktoráty bohosloví a církevního práva. Olomoucká kapitula jej 20. února 1722 zvolila za faráře v kostele sv. Mořice. 17. června 1731 dosáhl povýšení této fary na proboštství a stal se prvním infulovaným proboštem (možnost nosit berlu a mitru při bohoslužbě). V roce 1746 byl papežskou provizí jmenován scholastikem olomoucké kapituly, ale byla porušena práva biskupa, který proto jmenování neuznal, ale po dvou letech sporů v Římě jej scholastikem jmenoval (1748).\n\nGiannini proslul svými nadprůměrnými jazykovými znalostmi, vybudoval knihovnu o 6600 svazcích a byl aktivním členem první učené společnosti v rakouských zemích, olomoucké Societatis incognitorum. Sledoval hlavní duchovní proudy své doby, ať už uvnitř katolické církve (jansenismus a probabilismus) nebo obecně filozofická témata, ovlivněná nástupem osvícenství. Dopisoval si i s přední postavou italského katolického osvícenství, Ludovicem A. Muratorim.\n\nPo velkém požáru Olomouce v roce 1709, který výrazně poškodil i farní kostel sv. Mořice, dal výrazný podnět k jeho obnově. Právě díky němu má kostel nové varhany z dílny vratislavského varhanáře Michaela Englera, dokončenými 21. září 1745. Dal také znovu vybudovat požárem zničenou kapli sv. Cyrila a Metoděje na mořickém hřbitově, kde se též nechal pohřbít.\n\nJako kanovník dal v roce 1752 olomouckým stavitelem Antonínem Morwitzerem přestavět zchátralou tvrz ve Velkém Týnci na zámek a v r. 1755 nechal postavit v zahradě nad silnicí do Grygova prostý letohrádek, který se na rozdíl od zámku zachoval v původní podobě.\n\n\n"}
{"id": "877561", "url": "https://cs.wikipedia.org/wiki?curid=877561", "title": "Temné slunce", "text": "Temné slunce\n\nTemné slunce je film Otakara Vávry z roku 1980. Jde o volné zpracování románu \"Krakatit\" českého spisovatele, novináře a fotografa Karla Čapka. Film se volně inspiruje Čapkovým románem a přenáší jeho děj do 80. let 20. století. Příběh pojednává o vědci, který přišel na způsob využití prahmoty a čelí těm, kteří chtějí rozpoutat pomocí jeho vynálezu válku. \n\nSnímek bývá někdy považován za remake snímku \"Krakatit\".\n\n"}
{"id": "877571", "url": "https://cs.wikipedia.org/wiki?curid=877571", "title": "Kurt Rosenwinkel", "text": "Kurt Rosenwinkel\n\nKurt Rosenwinkel (*28. října 1970) je americký jazzový kytarista a hráč na klávesové nástroje, který se začal prosazovat v devadesátých letech 20. století. Jeho hudební kariéra začala na Berklee College of Music, na které studoval dva a půl roku. Studia ale přerušil kvůli koncertní šňůře s vibrafonistou Gary Burtonem, který byl tou dobou v Berklee děkanem. Po tomto turné se Rosenwinkel přestěhoval do Brooklynu, kde pokračoval ve studiu hry na kytaru a začal vystupovat s Electric Bebop Bandem, který vedl bubeník Paul Motian, ansámblem Joe Hendersona a skupinou Fellowship, kterou založil bubeník Brian Blade. Během této doby začal používat mikrofon, zapojený do kytarového aparátu, který mu umožňoval doprovázet kytaru unisono zpěvem a to jak při živém hraní, tak i při nahrávání ve studiu. Díky svým kytarovým sólům doprovázeným zpěvem se jeho hra stala originální a snadno rozpoznatelnou.\n\nV roce 1995 vyhrál Kurt Rosenwinkel cenu americké vlády \"National Endowment for the Arts\", která mu dopomohla získat smlouvu u nahrávací společnosti Verve. V této době působil jednak jako leader svých vlastních hudebních projektů, jednak jako sideman u saxofonisty Marka Turnera, pianisty Brada Mehldaua a mnoha dalších. Během své nahrávací smlouvy u Verve spolupracoval Kurt Rosenwinkel také s hiphopovým umělcem Q-Tipem, který koprodukoval jeho album \"Heartcore\" (2003), na kterém si zahrál kontrabasista Ben Street, bubeník Jeff Ballard a saxofonista Mark Turner. Album je směsí jazzu, rocku, hip-hopu a elektroniky, čím se dost podstatně liší od předchozích Rosenwinkelových desek. Vzájemná spolupráce s Q-Tipem byla oboustranná, Rosenwinkel mu nahrál kytary na jeho alba \"The Renaissance\" (2008) a \"Kamaal/The Abstract\" (2009).\n\nDalší vlastní Rosenwinkelovo album je koncertní živá dvojdeska nazvaná \"The Remedy — Live at the Village Vanguard\" (2008), na které mu sekundují Mark Turner, Aaron Goldberg, Joe Martin a Eric Harland. O rok později vyšla deska nahraná pouze v triu \"Standards Trio: Reflections\" (2009), na které si zahráli Eric Revis na kontrabas a Eric Harland na bicí.\n\nKurt Rosenwinkel je původem z Filadelfie, i když nyní žije v Berlíně, kde také učí jazzovou kytaru. Díky tomu také několikrát zavítal do České republiky.\n\n"}
{"id": "877574", "url": "https://cs.wikipedia.org/wiki?curid=877574", "title": "Daniel Reisiegel", "text": "Daniel Reisiegel\n\nDaniel Reisiegel (* 11. června 1973 Praha) je český politik ODS, v letech 2006-2010 poslanec Parlamentu ČR, pak člen kolegia Nejvyššího kontrolního úřadu.\n\nAbsolvoval Vysokou školu ekonomickou v Praze (obor veřejné finance a hospodářská politika). Pracoval jako daňový poradce. Od roku 1999 byl členem Komory auditorů ČR a od roku 2000 i Komory daňových poradců ČR. Je ženatý, má dceru a syna.\n\nDo ODS vstoupil roku 1997. Roku 2005 se stal předsedou místního sdružení ODS Žižkov I. Od roku 1999 byl i členem oblastní rady ODS Praha 3 a od roku 2005 členem regionální rady ODS Praha.\n\nV komunálních volbách roku 1998 neúspěšně kandidoval do zastupitelstva městského obvodu Praha 3 za ODS. Zvolen sem byl v komunálních volbách roku 2002 a komunálních volbách roku 2006. Profesně se uvádí k roku 1998 jako poradce, v roce 2002 coby daňový poradce k roku 2006 jako poslanec a zástupce starosty.\n\nVe volbách v roce 2006 byl zvolen do poslanecké sněmovny za ODS (volební obvod Praha). Působil jako člen zahraničního výboru a místopředseda kontrolního výboru sněmovny. Ve sněmovně setrval do dubna 2010, kdy krátce před koncem funkčního období sněmovny rezignoval na poslanecký mandát. Ve sněmovně ho ještě krátce do voleb nahradila Klára Slámová, která původně kandidovala za ODS, ale v době nástupu do sněmovny již byla členkou strany Suverenita.\n\nZe sněmovny odešel Reisiegel, protože se stal členem kolegia Nejvyššího kontrolního úřadu. Jeho tehdejší prezident František Dohnal Reisiegelův nástup komentoval pozitivně, protože „\"je původní profesí velmi blízký činnosti Nejvyššího kontrolního úřadu\".“ Reisiegel byl totiž profesí finančním auditorem a působil rovněž jako auditor Meziparlamentní unie.\n"}
{"id": "877576", "url": "https://cs.wikipedia.org/wiki?curid=877576", "title": "Fairchild VZ-5", "text": "Fairchild VZ-5\n\nFairchild VZ-5 Fledgling (Fledgling - ptáče) byl americký experimentální letoun se schopností VTOL (kolmý vzlet a přistání) postavený pro výzkumné účely společností Fairchild. Stroj si objednala v 50. letech 20. století americká armáda (US Army).\n\nFairchild VZ-5 Fledgling byl celokovový hornoplošník s nastavovatelným nosným křídlem. Pokud bylo ve vodorovné poloze, letadlo mohlo letět běžným způsobem. Když se zadní dvě třetiny křídla sklopily dolů, usměrňovaly vzduchový proud směrem k zemi, což dodávalo letounu vztlak pro svislý let či režim visení. Dvě malé čtyřlisté vrtule na ocasním nosníku ve tvaru písmene T zajišťovaly stabilitu při VTOL režimu. Podvozek byl tříbodový, vepředu trupu bylo jedno příďové kolo a dvě po bocích trupu na dlouhých vzpěrách uchycených ke křídlu a k trupu. Pilot seděl v otevřeném kokpitu na přídi. Přestože měl letoun 4 trojlisté vrtule (po dvou na každé části nosného křídla), byl poháněn jedním turbohřídelovým motorem General Electric YT58-GE-2 o výkonu 1 032 hp (764 kW), který se nacházel v zadní části trupu.\n\nFairchild VZ-5 Fledgling uskutečnil první let 18. listopadu 1959 (připoután lany), poté následovalo ještě několik testů a program byl zrušen.\n\n USA\n\n\n\n\n"}
{"id": "877579", "url": "https://cs.wikipedia.org/wiki?curid=877579", "title": "Daniel Rovan", "text": "Daniel Rovan\n\nDaniel Rovan (* 26. ledna 1964) je český politik ODS, v letech 2006–2010 poslanec Parlamentu ČR.\n\nVystudoval Střední průmyslovou školu elektrotechnickou a pak Pedagogickou fakultu Univerzity Karlovy. Následně prodělal základní vojenskou službu, pak krátce působil jako učitel a později nastoupil na manažerskou pozici ve soukromé stavební a obchodní firmě. Od roku 1994 byl vedoucím finančního či ekonomického odboru na různých úřadech. Je podruhé ženatý, má dvě dcery.\n\nČlenem ODS je od roku 1999. V komunálních volbách roku 2002 a komunálních volbách roku 2006 byl zvolen do zastupitelstva městského obvodu Praha 14 za ODS. Profesně se uvádí k roku 2002 jako ekonom, v roce 2006 coby poslanec. V roce 2006 se uvádí jako zástupce starosty městské části Praha 14.\n\nVe volbách v roce 2006 byl zvolen do poslanecké sněmovny za ODS (volební obvod Praha). Působil jako člen rozpočtového výboru a v letech 2008–2010 i jako člen ústavněprávního výboru sněmovny. Ve sněmovně setrval do voleb v roce 2010. Poslaneckou kariéru ukončil kvůli pochybnostem okolo svého majetku. Média informovala, že protizákonně pobíral odměny za členství ve statutárních orgánech České pošty. Hospodářské noviny také zjistily, že koupil vilu za 6,8 milionu Kč, ale do majetkového přiznání transakci neuvedl, protože formálně nemovitost vlastnil jeho tchán. Na dotazy pak Rovan uvedl, že v domě nebydlí, „\"jen tam přespává\".“ Na aféru reagoval rezignací na stranické posty a zrušením své kandidatury v komunálních volbách roku 2010.\n\nV roce 2011 nastoupil jako inspektor na Úřad na ochranu osobních údajů. Do funkce mu pomohli senátoři z jeho strany.\n"}
{"id": "877582", "url": "https://cs.wikipedia.org/wiki?curid=877582", "title": "Kanton Castres-Nord", "text": "Kanton Castres-Nord\n\nKanton Castres-Nord ( ) je francouzský kanton v departementu Tarn v regionu Midi-Pyrénées. Tvoří ho dvě obce.\n\n"}
{"id": "877583", "url": "https://cs.wikipedia.org/wiki?curid=877583", "title": "Kanton Castres-Ouest", "text": "Kanton Castres-Ouest\n\nKanton Castres-Ouest ( ) je francouzský kanton v departementu Tarn v regionu Midi-Pyrénées. Tvoří ho tři obce.\n\n"}
{"id": "877584", "url": "https://cs.wikipedia.org/wiki?curid=877584", "title": "Synagoga v Kralupech nad Vltavou", "text": "Synagoga v Kralupech nad Vltavou\n\nBývalá synagoga stojí ve městě Kralupy nad Vltavou v ulici S. K. Neumanna jako čp. 88, nedaleko železničního nádraží.\n\nKralupská synagoga byla vystavěna v roce 1873, kdy nahradila předtím využívanou modlitebnu v domě čp. 9 v kralupské části Mikovice.\n\nJedná se o víceúčelovou stavbu, která měla modlitební sál nezvykle v prvním patře, kdežto v přízemí se nacházel byt rabína a třídy židovské školy, ve kterých sám učil. Tradiční je naopak západovýchodní orientace budovy, pročež nestojí kolmo k ulici. V roce 1918 byl do objektu zaveden elektrický proud. K bohoslužbám se využíval do roku 1941, kdy byly modlitebny i synagogy nacisty uzavřeny.\n\nNa budově je umístěna pamětní deska obětem holocaustu J. Hvozdenského z roku 2005 v podobě přelomené šesticípé hvězdy, jež má symbolizovat zánik kralupské židovské obce za druhé světové války, po níž se ze 140 původních židovských obyvatel města deportovaných 22. února 1942 do koncentračních táborů nepovedlo vrátit téměř žádnému. V poválečných letech byl objekt využíván jako městská knihovna, jejíž budova byla zničena při náletu v březnu 1945. Zůstala zde až do roku 1954, ale již v roce začala sloužit také jako modlitebna několika církví, přičemž přízemí bylo přestavěno na kancelář a byt pro faráře.\n\nDo dnešní doby se z původních architektonických prvků zachoval mj. tvar původních oken zakončených horním obloukem ve druhém patře, objekt je však využíván jako cukrárna.\n\n\n"}
{"id": "877585", "url": "https://cs.wikipedia.org/wiki?curid=877585", "title": "Kanton Castres-Est", "text": "Kanton Castres-Est\n\nKanton Castres-Est ( ) je francouzský kanton v departementu Tarn v regionu Midi-Pyrénées. Tvoří ho pouze východní část města Castres.\n"}
{"id": "877586", "url": "https://cs.wikipedia.org/wiki?curid=877586", "title": "Kanton Castres-Sud", "text": "Kanton Castres-Sud\n\nKanton Castres-Sud ( ) je francouzský kanton v departementu Tarn v regionu Midi-Pyrénées. Tvoří ho pouze jižní část města Castres.\n"}
{"id": "877588", "url": "https://cs.wikipedia.org/wiki?curid=877588", "title": "Kanton Albi-Východ", "text": "Kanton Albi-Východ\n\nKanton Albi-Východ ( ) je francouzský kanton v departementu Tarn v regionu Midi-Pyrénées. Tvoří ho dvě obce.\n\n"}
{"id": "877589", "url": "https://cs.wikipedia.org/wiki?curid=877589", "title": "Kanton Albi-Jih", "text": "Kanton Albi-Jih\n\nKanton Albi-Jih ( ) je francouzský kanton v departementu Tarn v regionu Midi-Pyrénées. Tvoří ho šest obcí.\n\n"}
{"id": "877590", "url": "https://cs.wikipedia.org/wiki?curid=877590", "title": "Kanton Albi-Ouest", "text": "Kanton Albi-Ouest\n\nKanton Albi-Ouest ( ) je francouzský kanton v departementu Tarn v regionu Midi-Pyrénées. Tvoří ho tři obce.\n\n"}
{"id": "877591", "url": "https://cs.wikipedia.org/wiki?curid=877591", "title": "Kanton Albi-Nord-Est", "text": "Kanton Albi-Nord-Est\n\nKanton Albi-Nord-Est ( ) je francouzský kanton v departementu Tarn v regionu Midi-Pyrénées. Tvoří ho čtyři obce.\n\n"}
{"id": "877592", "url": "https://cs.wikipedia.org/wiki?curid=877592", "title": "Kanton Albi-Nord-Ouest", "text": "Kanton Albi-Nord-Ouest\n\nKanton Albi-Nord-Ouest ( ) je francouzský kanton v departementu Tarn v regionu Midi-Pyrénées. Tvoří ho sedm obcí.\n\n"}
{"id": "877593", "url": "https://cs.wikipedia.org/wiki?curid=877593", "title": "Jana Rybínová", "text": "Jana Rybínová\n\nJana Rybínová (* 24. března 1960 Trenčín) je česká politička ODS, v letech 2006-2010 poslankyně Parlamentu ČR.\n\nZ rodného Trenčína se roku 1966 s rodiči přestěhovala do Prahy. Absolvovala Pedagogickou fakultu Univerzity Karlovy (obor učitelství pro mateřské školy a speciální pedagogiku mládeže s vadami sluchu a řeči). Působila jako učitelka v mateřské škole ve speciální třídě pro děti s kombinovanými vadami, pak pracoval na oddělení dětské psychiatrie Thomayerovy nemocnici. Roku 1989 se coby ředitelka mateřské školy podílela na vzniku speciální třídy pro děti s vadami řeči. Je vdaná, má tři děti.\n\nOd roku 1997 je členkou ODS. V roce 2006 se uvádí jako místopředsedkyní místní rady ODS Praha 2.\n\nV komunálních volbách roku 1998 neúspěšně kandidovala do zastupitelstva městského obvodu Praha 2 za ODS. Zvolena se byla v komunálních volbách roku 2002. Profesně se uvádí k roku 1998 jako speciální pedagog, v roce 2002 coby podnikatelka. Po volbách v roce 2002 se stal členkou rady městské části pro školství. V roce 2005 nastoupila na post zástupkyně starosty.\n\nVe volbách v roce 2006 byla zvolena do poslanecké sněmovny za ODS (volební obvod Praha). Působila jako členka výboru pro zdravotnictví a ústavněprávního výboru sněmovny. Ve sněmovně setrvala do voleb v roce 2010.\n\nNa návrh Senátu PČR byla jmenována prezidentem republiky inspektorkou Úřadu pro ochranu osobních údajů se specializací na školství, sport, kultura, církve, zdravotnictví, sociální péče/služby, pracovní vztahy a otázky služebního poměru na období od 1.10.2010 do 30.9.2020. \n"}
{"id": "877594", "url": "https://cs.wikipedia.org/wiki?curid=877594", "title": "Kanton Albi-Střed", "text": "Kanton Albi-Střed\n\nKanton Albi-Střed ( ) je francouzský kanton v departementu Tarn v regionu Midi-Pyrénées. Tvoří ho pouze centrum města Albi.\n"}
{"id": "877595", "url": "https://cs.wikipedia.org/wiki?curid=877595", "title": "Kanton Auvillar", "text": "Kanton Auvillar\n\nKanton Auvillar ( ) je francouzský kanton v departementu Tarn-et-Garonne v regionu Midi-Pyrénées. Tvoří ho 10 obcí.\n\n"}
{"id": "877596", "url": "https://cs.wikipedia.org/wiki?curid=877596", "title": "Zbigniew Cybulski", "text": "Zbigniew Cybulski\n\nZbigniew Hubert Cybulski, 3. listopadu 1927, Kniaże, Polsko (dnes Ukrajina) – 8. ledna 1967, Vratislav, byl polský herec, velká hvězda spjatá s tzv. polskou filmovou školou, označovaný často jako „polský James Dean“. \n\nNarodil se na Haliči, ve vsi Kniaże poblíž Sňatynu, na samé jihovýchodní výspě tehdejšího Polska u hranic s Rumunskem (dnes se celá oblast nachází na západní Ukrajině). Když mu bylo 12 let, začala druhá světová válka, která hluboce ovlivnila osud jeho rodiny. Otec byl zatčen a deportován do koncentračního tábora. Podařilo se mu však uprchnout do Francie, kde se zapojil do odboje. Matka, aby nebyla zatčena, vstoupila do armády. Postupně bojovala v Sovětském svazu a na Blízkém východě. Zbigniew společně s bratrem strávili celou válku ve Varšavě u prarodičů. Aby přežili, museli si přivydělávat šitím rukavic a roznáškou novin. Po skončení války se všichni opět shledali a přestěhovali se do Katovic. \n\nZbigniew odmaturoval, další jeho studijní kroky vedly na universitu v Krakově. Zde studoval obchodní akademii, později přestoupil na Vysokou školu společenských věd, na studium žurnalistiky. Jeho touha po herectví však zvítězila, přihlásil se do krakovské Státní divadelní školy, kterou úspěšně absolvoval. Následně odjel se spolužáky do Gdaňska, kde společně založili experimentální divadlo \"Bim Bom\". Byl velmi činný, kromě hraní se věnoval i psaní textů a režírování. První příležitost před filmovou kamerou dostal ve filmu Andrzeje Wajdy \"Nezvaní hosté\", ale tento jeho debut se nakonec nedostal do finálního sestřihu. Následovaly další menší role ve filmech \"Nebezpečná hra\", \"Tři starty\", \"Konec noci\" a \"Vraky\". Ovlivněn gdaňskou zkušeností se Cybulski hlásil na studium na lodžské filmové škole, na studium režie však nebyl přijat. Wajdovo filmové drama \"Popel a démant\", ve kterém dostal hlavní roli Matěje Chmelnického, ho v jeho třiceti letech vyneslo na herecké výsluní. Stal se idolem polské mládeže, která napodobovala chování a styl jeho postavy, a kritika ho srovnávala s americkým hercem Jamesem Deanem. Následovaly další velké role: \"Válečný kříž, Vlak, Nevinní čarodějové, Rozchod\". Přicházely nabídky i ze zahraničí, pod režijním vedením francouzského režiséra Jacquesa Baratiera sehrál dvojroli diktátora Prado Rotha a jeho vraha ve filmu \"Loutky\". Po dalším filmu \"Jak být milována\", kde hrál postavu morálně rozvráceného herce Viktora Rawicze, přišla změna a začal dostávat také komediální role, např. v komedii \"Jejich všední den\". Nakonec přijal i nabídku na romantický kostýmní film, \"Rukopis nalezený v Zaragoze\" s rolí kapitána Alfonse van Wordena. Jeho posledním filmem byla adaptace Dygatova románu Disneyland, nazvaném \"Jowita\". \n\nZemřel tragicky 8. ledna 1967 na nádraží ve Vratislavi, když při naskakování do rozjíždějícího se vlaku upadl a sklouzl pod jeho kola. O následných peripetiích, kdy se o jeho šokující smrti postupně dozvídá jeho profesní okolí a musí se s ní nějak vyrovnat, natočil Andrzej Wajda bezprostřední autobiografickou zpověď \"Vše na prodej\".\n\n\n"}
{"id": "877599", "url": "https://cs.wikipedia.org/wiki?curid=877599", "title": "Kanton Nègrepelisse", "text": "Kanton Nègrepelisse\n\nKanton Nègrepelisse ( ) je francouzský kanton v departementu Tarn-et-Garonne v regionu Midi-Pyrénées. Tvoří ho šest obcí.\n\n"}
{"id": "877602", "url": "https://cs.wikipedia.org/wiki?curid=877602", "title": "Putzleinsdorf", "text": "Putzleinsdorf\n\nPutzleinsdorf je městys v rakouské spolkové zemi Horní Rakousy, v okrese Rohrbach.\nV roce 2012 zde žilo 1 546 obyvatel.\n"}
{"id": "877603", "url": "https://cs.wikipedia.org/wiki?curid=877603", "title": "Povodí Odry (státní podnik)", "text": "Povodí Odry (státní podnik)\n\nPovodí Odry, státní podnik je státní podnik se sídlem v Ostravě. Jeho náplní je správa významných vodních toků, činnosti spojené se zjišťováním a hodnocením stavu povrchových a podzemních vod. Územní působnost pokrývá oblast povodí Odry na území Olomouckého a Moravskoslezského kraje v České republice. Jeho zakladatelem je Ministerstvo zemědělství.\nPodnik spravuje devět přehradních nádrží. Jsou to Šance, Morávka, Těrlicko, Žermanice, Olešná, Baška, Kružberk, Lobník, Slezská Harta.\n\n"}
{"id": "877604", "url": "https://cs.wikipedia.org/wiki?curid=877604", "title": "Francie na Letních olympijských hrách 1996", "text": "Francie na Letních olympijských hrách 1996\n\nFrancii na Letních olympijských hrách v roce 1996 reprezentovala výprava 301 sportovců (197 mužů a 104 žen) ve 25 sportech.\n\n"}
{"id": "877605", "url": "https://cs.wikipedia.org/wiki?curid=877605", "title": "Podhorany", "text": "Podhorany\n\nPodhorany je název tří obcí na Slovensku:\n\n"}
{"id": "877606", "url": "https://cs.wikipedia.org/wiki?curid=877606", "title": "Aktivní hlavová opěrka", "text": "Aktivní hlavová opěrka\n\nAktivní hlavové opěrky jsou součástí vybavení automobilu. Jejich účelem je snížit nebezpečí závažného poranění krku, krční páteře a míchy, ke kterým dochází nejčastěji po nárazu zezadu. \n\nSystém aktivních opěrek je zabudován v horních částech hlavových opěrek u předních sedadel v automobilu. Při nárazu je pasažér vtlačen do sedadla, tlakem při tom způsobí aktivaci aktivní opěrky hlavy. Pákový systém v tom okamžiku vysune hlavovou opěrku blíže k pasažérovu týlu, což zabrání prudkému záklonu hlavy a tím předejde zranění krční páteře.\n"}
{"id": "877607", "url": "https://cs.wikipedia.org/wiki?curid=877607", "title": "Lockheed XV-4 Hummingbird", "text": "Lockheed XV-4 Hummingbird\n\nLockheed XV-4 Hummingbird (Hummingbird - kolibřík) byl americký experimentální letoun se schopností V/STOL (kolmý a krátký vzlet a přistání) postavený pro výzkumné účely společností Lockheed Corporation. Stroj si objednala v 60. letech 20. století sekce Transport Research Command americké armády (US Army), která jej označila jako Lockheed VZ-10. V roce 1962 byl stroj přeznačen na XV-4 (společně s letounem Ryan VZ-11RY, jenž dostal nové označení XV-5). Byly postaveny dva prototypy, oba byly zničeny při haváriích.\n\nLockheed XV-4 Hummingbird byl experimentální letoun s proudovými motory a dodatečným spalováním v ejektorových komorách, které umožňovaly svislý let. Proud výfukových plynů se usměrňoval 20řadovou soustavou trysek do dvou ejektorových komor, přitom se dodatečně nasával vzduch. Vzduch se zahříval a vypuzoval, čímž se při vertikálním režimu letu docílilo zvýšení tahu o 40%.\n\nPrvní stroj se zřítil v létě 1964, pilot zahynul. Firma přestavěla druhý prototyp (vybavila jej mj. jinými motory General Electric J85), ten se zřítil v roce 1969. Pilot se úspěšně katapultoval. Program byl následně zastaven.\n\n USA\n\nData z: \n\n\n\n\n\n"}
{"id": "877610", "url": "https://cs.wikipedia.org/wiki?curid=877610", "title": "Podhorany (okres Nitra)", "text": "Podhorany (okres Nitra)\n\nPodhorany jsou obec na Slovensku, v okrese Nitra v Nitranském kraji. V roce 2011 zde žilo 1 076 obyvatel.\n\nObec leží v Nitranské pahorkatině u severozápadního pohoří Tríbeč, pod severními svahy hory Zobor, na náplavových kuželech levostranných přítoků řeky Nitry. Území je tvořeno sprašovými a nivními uloženinami v rovině, na vrchovině a pahorkatině je tvořena druhohorními horninami. Vrchy Veľký Bahorec (230 m n. m.) a Malý Bahorec (210 m n. m.) jsou stavěny z křemenců, Hôrka (291 m n. m.) je vápencová. Nadmořská výška se pohybuje v rozmezí 146 až 617 m n. m. V křemencových horninách jsou vytvářeny erozní údolí potoky Hunták, Mechenický a jejich přítoky. Většina území je odlesněná, zemědělskou půdou je hnědozem, rendzina a lužní půda. Zalesněnou část představují duby a buky. Část území zasahuje do chráněné krajinné oblasti Ponitří.\n\nObec Podhorany vznikla v roce 1960 sloučením tří obcí Sokolníky, Mechenice a Bádice. V roce 2002 se Bádice osamostatnily.\n\nPrvní písemná zmínka o obcích Sokolníky a Mechenice je z roku 1113.\n\n\nŘímskokatolická farnost Podhorany (u Nitry) náleží pod děkanát Lužianky, Nitranské diecéze. Kostel svatého Michala je farním kostelem, filiálními jsou kostel svaté Heleny v Podhoranech-Mechenice a kaple Magna Mater Hungarorum v Bádcích. \n\n"}
{"id": "877611", "url": "https://cs.wikipedia.org/wiki?curid=877611", "title": "Weißenregen", "text": "Weißenregen\n\nWeißenregen nebo Weissenregen je místní část města Bad Kötzting v hornofalckém zemském okresu Cham.\n\nOsada leží nad údolím Bílé Řezné v nadmořské výšce 450 m cca 1 km jižně od Bad Kötzting. Severně od vsi stojí na vrcholku kopce zdaleka viditelný poutní kostel Nanebevzetí Panny Marie.\n\nV roce 1049 daroval císař Jindřich III. statek \"Wiezzenregen\" klášteru Niederaltaich. Okolí přešlo roku 1204 do vlastnictví Wittelsbachů, 1429 se stalo součástí vévodství Bavorsko-Mnichov.\n\nZa husitských válek byla oblast několikrát zpustošena. O vzniku poutní tradice vypráví legenda, podle níž milostný obraz zachráněný před ničením obrazů v Nabburgu visel nejdříve na dubu.\n\n1584 tento dub shořel, obraz ale zůstal nepoškozený a byl založen do skladu. Roku 1593 nechal zbudovat niederaltaichský klášter ve Weißenregenu kapli, jež byla roku 1611 nahrazena větší. Nakonec byl na místě zchátralé kaple v letech 1750-1765 zbudován poutní kostel Nanebevzetí Panny Marie. Oltáře a kazatelnu vytvořil sochař Johann Paulus Hager z Kötztingu. kostel je znám především díky své kazatelně ve tvaru lodi. Z města vede ke kostelu křížová cesta.\n\n1. října 1971 byla dosud samostatná obec připojena k městu Kötzting.\n\nJohann Baptist Mehler: \"Wallfahrtsbüchlein von Unserer Lieben Frau in Weißenregen, mit einem Anhange von Gebeten und Liedern\", 1901\n\n"}
{"id": "877615", "url": "https://cs.wikipedia.org/wiki?curid=877615", "title": "Římskokatolická farnost Nové Město pod Smrkem", "text": "Římskokatolická farnost Nové Město pod Smrkem\n\nŘímskokatolická farnost Nové Město pod Smrkem (něm. \"Neustadt a T.\") je územním společenstvím litoměřické diecéze římskokatolické církve v Novém Městě pod Smrkem s místním kostelem svaté Kateřiny. Do farnosti vedle novoměstského kostela patří ještě kostel Neposkvrněného Početí Panny Marie v Horní Řasnici a kostel svatého Petra a Pavla v Ludvíkově pod Smrkem.\n\nFarnost byla kanonicky kanonicky zřízena od roku 1607. V tomto roce byl také postaven farní kostel sv. Kateřiny Alexandrijské. Protože však na Frýdlantsku v té době vládli evangeličtí Redernové, byl prvním farářem ustanoven evangelík Georg Pyrus. Za tzv. \"kostelní otce\" (čili kostelníky) byli jmenováni Marcus Schönfelder, Valentin Trauske a kantor Johannes Heinze.<br>\nAž do roku 1624 pak na Frýdlantsku působili evangeličtí duchovní. S příchodem nového vlastníka frýdlantského panství Alberta z Valdštejna museli, podle nařízení nového vlastníka, tito evngeličtí duchovní odejít. Farnost tak ztratila vlastního faráře a stala se filiálkou frýdlantského kostela. Kostelní účty byly schvalovány pouze za účasti rychtáře z Nového Města pod Smrkem a církevních zástupců. V roce 1624 přišel do Nového Města pod Smrkem se švédskými vojsky evangelický farář, který zde rok působil, avšak po roce musel spolu se švédskými vojsky opět odejít.<br>\nPo smrti Albrechta z Valdštejna v roce 1634 získali panství Gallasové. První katolický farář byl v místě však jmenován až v roce 1683. Od tohoto roku jsou v místě také vedeny matriky. Prvním farářem se stal Wenzel Joseph Kleinert a kostel sv. Kateřiny Alexandrijské v Novém Městě pod Smrkem se opět stal farním kostelem, kterému byly kostely v Ludvíkově, Horní Řasnici a Jindřichovicích podřízeny jako kostely filiální.<br>\nŠestý katolický farář Dominik Wolff, který nastoupil v roce 1766, začal během své služby sepisovat farní kroniku ve které pak pokračovali všichni následující faráři.<br>\nV roce 1784 došlo ke změně správních oblastí diecézí a Boleslavský kraj, kam spadala i farnost v Novém Městě pod Smrkem, byl vyčleněn z pražské arcidiecéze a stal se součástí diecéze litoměřické.<br>\nPrvním farářem, který obdržel čestný titul osobní děkan, byl Gottfried Menzel. Působil ve farnosti v letech 1834-1854 a stal se i čestným občanem města. Rok po jeho smrti mu vdeční občané města postavili pomník, který se až do 21. století nachází v parku za kostelem.<br>\nKromě Gottfrieda Menzela byl asi dalším nejvýznamnějším farářem Franz Jomrich. Na farářské místo nastoupil v roce 1885. Jednalo se o svéráznou figuru, která se vyznačovala vtipným kázáním, povozem taženým poníky nebo tím, že si postavil vlastní vilu v blízkosti kostela. Prý, podle jeho slov, „měl raději psy, než svěřené farníky“. Nicméně i Jomrich obdržel titul osobní děkan a i on se stal čestným občanem města.<br>\nK zásadní změně došlo po skončení II. světové války, kdy došlo vysídlením nejen k výměně obyvatelstva města, ale i farářů. Poslední německy mluvící farář byl Franz Kühnel, který opustil farní úřad v srpnu 1946, aby sdílel podobný osud jako mnoho dalších vysídlených sudetských Němců. Po jeho odchodu však farnost nezůstala bez kněze a v roce 1946 byl ustanoven česky mluvící duchovní františkán Mikuláš Antonín Šus.<br>\nK zajímavostem patří, že na konci 20. století začala být z důvodu nedostatku českého kněžstva obsazována kněžími z Polska, čímž došlo k další jazykové změně.\n\n\"Začátek působnosti jmenovaného v duchovní správě farnosti od:\"\nZ důvodu efektivity duchovní správy byl vytvořen \"farní obvod\" (kolatura) sestávající se z přidružených farností spravovaných excurrendo z Nového Města pod Smrkem. Jsou jimi farnosti (řazeno abecedně):\n\n\n"}
{"id": "877617", "url": "https://cs.wikipedia.org/wiki?curid=877617", "title": "Gaia: živoucí planeta", "text": "Gaia: živoucí planeta\n\nGaia: živoucí planeta je kniha britského spisovatele a vědce Jamese Ephraima Lovelocka. Byla vydána v roce 1988 v nakladatelství W. W. Norton. Kniha patří k základním textům environmentální literatury, a proto se dočkala mnoha cizojazyčných překladů (česky v roce 1994) a několika vydání. Vznikla také jako reakce na kritiku první Lovelockovy knihy o Gaie - \"Gaia: a new look at life on Earth\" (Oxford University Press, 1979).\n\n\"Gaia: živoucí planeta\" vysvětluje a rozvíjí Lovelockovu teorii o Zemi jako o živém superorganismu (viz Teorie Gaia) a popisuje mechanismy, na jejichž principech Gaia pracovala nejen v minulosti, ale i dnes. Tvrzení jsou podpořena výzkumem Lovelocka a dalších vědců.\n\nNa počátku knihy Lovelock zmiňuje několik myslitelů, kteří se ubírali podobným směrem, např. Jevgraf Maximovič Korolenko a Vladimir Ivanovič Vernadskij. Lovelock definuje Gaiu a vyslovuje potřebu etablování nového oboru, který nazývá geoplanetární medicína či geofyziologie. Klade důraz na holistický přístup a chápání jevů na Zemi ve vesmírném měřítku. Pro snadnější pochopení vytváří modelový svět sedmikrásek (Daisyworld), na němž demonstruje základní mechanismy Gaii. V následujících kapitolách se zabývá historií Gaii a pomocí geologického záznamu se snaží doložit autoregulační procesy, které na Zemi proběhly. Zmiňuje se i o Gaiiných „nemocech“ dneška, jakými jsou např. přemíra CO2 v atmosféře, kyselé deště, ztenčování ozónové vrstvy. Těmto faktorům však nepřikládá zásadní význam. Za hlavního narušitele planetární homeostáze označuje dnešní intenzivní zemědělství. V této části knihy také obhajuje využívání jaderné energie. Lovelock se věnuje i možnosti osídlení Marsu. V poslední kapitole líčí své niterné postoje k náboženství a Bohu v souvislosti s Gaiou.\n\nMyšlenka Země jako samoregulujícího se organizmu zvaného Gaia vznikla v roce 1961. James Lovelock pracoval v té době pro NASA a spolu s Carlem Saganem a Dian Hitchcockovou zkoumali možnosti života na Marsu. Prvotní idea byla taková, že pokud by život na Marsu skutečně existoval, jistě by po sobě zanechal stopy v atmosféře. Následně proběhl výzkum atmosféry Marsu, ale zjistilo se, že ve srovnání se Zemí, která sloužila jako kontrolní planeta, se na Marsu vyskytují nepříznivé směsi plynů pro život. To přivedlo Lovelocka k otázce, jak je možné, že se na Zemi vyskytují plyny jako metan a kyslík, které spolu vyvolávají explozivní reakci.\n\nTakto se zrodila teorie Gaia (pojmenovaná po řecké bohyni Země), která byla poprvé publikovaná v roce 1972 v článku Gaia viděná skrze atmosféru v časopise Atmospheric Environment. Její hlavní myšlenkou byla autoregulace planety Země poháněné volnou energií, kterou dodává Slunce.\n\nZ důvodu kritiky mířené na hypotézu Gaia přišel Lovelock s modelem světa sedmikrásek, aby podpořil vědeckost své teorie a také aby poukázal na fakt, že Země je porovnatelná s živým organismem, jenž prochází určitým vývojem a posléze umírá.\n\nVědecká komunita přijala teorii Gaia ambivalentně. Někteří vědci ji kritizovali, zatímco široká veřejnost ji přijala a osvojila si ji. Kritika ze strany vědců mířila hlavně na nepropracovanost teorie Gaia a její nevědeckost. Zároveň zdůrazňovali, že většina živých organizmů bojuje o přežití druhu a zachování stability není v jejich zájmu. Mezi hlavní kritiky této teorie patří Dr. W. Ford Doolittle a Dr. James Kirchner.\n\nKontroverzní je dílo i z toho důvodu, že si Lovelockovy myšlenky osvojily různé spirituální a New Age hnutí a Gaia se stala jakousi novodobou modlou či bohyní.\n\n„Když byly první obrazy Země viděné z vesmíru srovnány s jejími neživými partnery, Marsem a Venuší, bylo nemožné si nepovšimnout, že Země je zvláštní a krásnou anomálií. Přesto by tato nekonvenční planeta zůstala v komůrce jako Popelka, nebýt toho, že jí NASA, coby princ, poskytla vysvobození ve formě programu výzkumu planety.“\n\n„Skutečná hodnota pralesů netkví ve vzácných rostlinách a roztomilých zvířatech ani v místech, kde televizní komentátoři pózují před bujným zeleným pozadím s exotickou zvukovou kulisou. …Tropické lesy jsou jako součást zemské kůže, která se stejně jako kůže lidská může potit, a tak ochlazovat celý organismus. Tropy jsou teplé, vlhké, deštivé - ideální prostředí pro stromy. Málokdo si však uvědomuje, že jsou to právě stromy, které tropům ony vlastnosti dodávají.“\n\n„Cokoliv, co učiní svět nevhodným pro jeden druh života, vyvolá evoluci jiných druhů, které mohou vytvořit nové a pro ně vhodné prostředí. Rozvrátíme-li dnešní svět, pravděpodobně se navrátí do stavu pro život příznivějšího. Neznamená to příznivějšího pro náš druh.“\n\nJames Lovelock\n\n\nDaisyworld pt.1 : James Lovelock na youtube.com\n\nDaisyworld pt.2 : Gaia and Daisyworld na youtube.com\n\nDaisyworld pt.3 : Self regulation na youtube.com\n\nDaisyworld pt.4 : Gaia theory and the real world na youtube.com\n\nGaia hypothesis na \n\nHIS BIG IDEA na \n\nThe Ages of Gaia. A Biography of Our Living Earth na \n"}
{"id": "877621", "url": "https://cs.wikipedia.org/wiki?curid=877621", "title": "Římskokatolická farnost Bulovka", "text": "Římskokatolická farnost Bulovka\n\nŘímskokatolická farnost Bulovka je územní společenství litoměřické diecéze římskokatolické církve v Bulovce s místním kostelem svatého Archanděla Michaela. Do farnosti vedle buloveckého kostela patří ještě kostel svaté Máří Magdaleny v Arnolticích a kostel svatého Martina v Dolním Oldřiši.\n\nFarnost je \"„starobylá“\" tj. má svůj původ ve středověku; přesné datum jejího založení však není známo. Později byla filiálkou fary ve Vsi. Kanonicky obnovena byla v roce 1741. Od tohoto roku jsou zde také vedeny matriky.\n\n\"Začátek působnosti jmenovaného v duchovní správě farnosti od:\"\n\n\n"}
{"id": "877623", "url": "https://cs.wikipedia.org/wiki?curid=877623", "title": "Římskokatolická farnost Dětřichov u Frýdlantu", "text": "Římskokatolická farnost Dětřichov u Frýdlantu\n\nŘímskokatolická farnost Dětřichov u Frýdlantu je územním společenstvím litoměřické diecéze římskokatolické církve v Dětřichově s místním kostelem svaté Anny.\n\nMatriky byly ve farní lokalitě vedeny od roku 1784. Od roku 1786 zde byla lokálie. Farnost byla kanonicky zřízena v roce 1866.\n\n\"Začátek působnosti jmenovaného v duchovní správě farnosti od:\"\n\n\n"}
{"id": "877624", "url": "https://cs.wikipedia.org/wiki?curid=877624", "title": "Lesák rumělkový", "text": "Lesák rumělkový\n\nLesák rumělkový (\"Cucujus cinnaberinus\") je brouk z čeledi lesákovitých, vázaný na mrtvé dřevo (saproxylický).\nVýchodní část střední Evropy, hory v Rumunsku. Na severu žije porůznu a vzácně v jižnější části Skandinávie.\nLesák rumělkový je západopalearktický druh, žije i v severní, východní a jihovýchodní Evropě (od jižní Fennoskandie po Řecko) s izolovaným výskytem v jižní Itálii, východně do Ruska a Ukrajiny. Ve střední Evropě je znám z Bavorska, ČR, Polska, Rakouska a Slovenska. Nové nálezy lesáka rumělkového pocházejí z Bulharska a Srbska\n\nVýskyt je nesouvislý, v lesních porostech s dostatkem odumřelého dřeva, příp. v alejích, větrolamech, oborách, parcích a příměstských lesích. Vyskytuje se především v nížinných oblastech. Po řadu let byl považován za velmi vzácný druh známý pouze z Beskyd (NPR Mionší) a z lužních lesů při dolním toku Dyje (staré nálezy i ze Šumavy a Vraného). Od 90. let 20. stol. se objevují nálezy z dalších oblastí: lesák rumělkový je znám z lesů na dolním toku Odry, z povodí Bečvy a Svratky a z lokalit ve středních a východních Čechách (střední Polabí, dolní Poohří), nově byl zjištěn v Bílých Karpatech. Výskyt druhu v ČR viz mapa.\n\nTělo silně zploštělé, 11–15 mm dlouhé, hlava trojúhelníkovitá s rozšířenými spánky, oči velké, kusadla mohutná, nohy běhací. Zbarven rumělkově červeně (slabě leskle), oči, tykadla a nohy černé. Jantarově žlutá larva s tmavší hlavou je plochá, tykadla má krátká, na posledním zadečkovém článku koncové štěty (urogomfy).\n\nVyskytuje se v květnu až červenci v listnatých lesích, kde se brouci ukrývají pod kůrou odumírajících nebo odumřelých listnatých dřevin (méně jehličnatých). Všechna stadia žijí pod kůrou stromů, celoročně. Dospělí brouci i larvy jsou draví, loví larvy a kukly podkorního hmyzu pod mírně odchlípenou kůrou. Vývoj je min. dvouletý; larva dvakrát přezimuje a v červenci se kuklí, přičemž stadium kukly trvá pouhých ±10 dní. Dospělý brouk zůstává v místě vylíhnutí do následujícího jara, pak je opouští. K plnému vybarvení dospělců dochází asi po třech dnech. Chobot uvádí, že larvy i imaga se pravděpodobně živí hnijícím lýkem, ale larvy zřejmě požírají i larvy jiného podkorního hmyzu včetně slabších jedinců vlastního druhu.\n\nK vývoji vyžaduje dostatečný počet padlých či zlomených stromů v souvislých lesních porostech s přirozenou skladbou dřevin. Patrně mu vyhovují zapojené porosty, tedy zástin a vyšší relativní vlhkost. Pravděpodobný dostatek strukturně odpovídajících, zejm. lužních porostů je zřejmě v příčinném vztahu se vzrůstajícím počtem nálezů v současnosti.\n\nNejraději vyhledává plantáže rychle rostoucích hybridních topolů. V krajině střední Evropy jich je dostatek, je v nich dost odumřelého dřeva a jsou prosluněné, protože byly zakládány ve volném zápoji a často také vyvětvovány (topolům se ve vysokém lese nedaří). Protože však lignikultury nikdo neobnovuje, mohl by vbrzku druh vymizet s nimi. Lesák rumělkový je patrně druh vázaný na rozpad porostů rané sukcese lesa – ve vyšších polohách to byly rozpadající se osikové porosty vzniklé po polomech či požárech, v nížinách staré porosty topolů vzniklé po povodních na říčních náplavech. Časté nálezy v parcích a oborách napovídají, že patrně vyhledával i pastevní lesy, které však v přírodě mizí, protože komerční lesnictví ranou sukcesi vylučuje a pastvu zakazuje. Z krajiny kvapně mizí i původní druhy topolů.\n\nHlavní příčinou ohrožení je nedostatek a úbytek vhodných biotopů v krajině.\n\nNejvhodnější je sledovat druh v období larvální aktivity se souběžným výskytem dospělců: podzim (září až říjen) a jaro (duben až polovina května, příp. začátek července). Hlavními hostitelskými dřevinami larev jsou topoly, buk lesní, duby, vrby aj. Larvy i dospělci se vyskytují v místech s koncentrovaným větším množstvím mrtvého dřeva (ležícího i stojícího). Dospělci jsou nejaktivnější v teplých jarních dnech v odpoledních až podvečerních hodinách; nalétávají na odumřelé či poražené (i čerstvě) stromy. Dřevo musí mít celoplošně zachovalou kůru a větší průměr.\n\nLesák rumělkový se barvou i lokalitami výskytu podobá mnohem hojnějšímu červenáčkovi ohnivému (\"Pyrochroa coccinea\"), ale výrazně plochým tvarem těla a mnohem větší hlavou je s ním nezaměnitelný. Podobnost larev je vyšší, rozdíl je především v tvaru hlavy a v postavení ostnů na posledním článku zadečku (lesák do „V“, se čtyřmi postranními menšími trny).\n\nK přežití populací lesáka rumělkového je nutné zajistit kontinuální výskyt substrátu vhodného pro vývoj druhu, tzn. zachovat na dané lokalitě co nejvyšší počet starých stromů a starého dřeva v přirozenému rozkladu. Těžba není vyloučena, je však vhodné volit méně razantní způsoby seče.\n\nPodobný je druh \"Cucujus haematodes\" Erichson, 1845, který má červeně zbarvená i kusadla. Je to pralesní relikt žijící na jehličnanech. Larvy a imaga žijí pod kůrou odumřelých a odumírajících stromů, ve střední Evropě převážně starých jedlí. Biotopem v ČR jsou pralesovité horské lokality, staré jedliny, jedlobučiny, staré původní smrčiny, horské pastevní řídké lesy.\n\n\n\n"}
{"id": "877627", "url": "https://cs.wikipedia.org/wiki?curid=877627", "title": "Frank Viehweg", "text": "Frank Viehweg\n\nFrank Viehweg (* 18. září 1960, Wolgast) je německý básník a písničkář. \n\nVystudoval hru na akordeon a jako samouk se naučil hrát na kytaru. Vystupovat začal v roce 1978. Byl členem SED, ze které byl kvůli jedné písni a básni vyloučen. Od roku 1985 pracuje jako hudebník a textař na volné noze. Žije v Berlíně.\n\nFrank Viehweg přebásnil a přezpíval některé písně Jaromíra Nohavici. \n\n"}
{"id": "877628", "url": "https://cs.wikipedia.org/wiki?curid=877628", "title": "Jaromír Konečný", "text": "Jaromír Konečný\n\nJaromír Konečný (* 1956, Praha) je německy píšící český spisovatel a vědec.\n\nOd r. 1982 žije v Německu. V češtině vyšly jeho knihy \"Moravská rapsodie\", \"Hiphop a smuteční marš\" a \"Tuhej tulipán\". \n\n\n"}
{"id": "877631", "url": "https://cs.wikipedia.org/wiki?curid=877631", "title": "Římskokatolická farnost – děkanství Frýdlant v Čechách", "text": "Římskokatolická farnost – děkanství Frýdlant v Čechách\n\nŘímskokatolická farnost – děkanství Frýdlant v  Čechách (lat. \"Friedlanda\") je územním společenstvím římských katolíků ve Frýdlantě s místním farním kostelem Nalezení svatého Kříže. Do farnosti vedle frýdlantského kostela patří ještě kostel Všech svatých v Kunraticích, kostel Seslání svatého Ducha ve Višňové a zámecká kaple sv. Anny ve Frýdlantě. Organizačně farnost spadá do libereckého vikariátu, který je jedním z deseti vikariátů litoměřické diecéze.\n\nFarnost je \"„starobylá“\" tj. má svůj původ ve středověku; přesné datum jejího založení však není známo. Od roku 1624 bylo v místě děkanství. Matriky jsou vedeny od roku 1661.\n\n\nHuntířov (německy \"Günthersdorf\", dnes polsky \"Godzieszów\") spadal duchovní správou do roku 1689 pod frýdlantské děkanství jako česká exkláva v Horní Lužici.\nDo roku 1823-1824 byl součástí litoměřické diecéze, dnes se nachází v Lužici.\n\nZ důvodu efektivity duchovní správy byl vytvořen \"farní obvod\" (kolatura) sestávající se z přidružených farností spravovaných excurrendo z Frýdlantu v Čechách. Jsou jimi farnosti (řazeno abecedně):\n\n\n"}
{"id": "877632", "url": "https://cs.wikipedia.org/wiki?curid=877632", "title": "Olympus PEN E-PM1", "text": "Olympus PEN E-PM1\n\nFotoaparát Olympus PEN E-PM1 je bezzrcadlovka systému Mikro 4/3 vyráběná firmou Olympus. Byl ohlášen 30. června 2011. Jedná se o první přístroj řady PEN Mini, charakteristické menšími rozměry a zjednodušeným ovládáním.\n\nVýrobce se modelem E-PM1 snažil oslovit zejména začínající fotografy. Tomu nasvědčuje i fakt, že model uvedl v šesti barevných variantách: černé, stříbrné, bílé, hnědé, purpurové a růžové.\n\nV době svého uvedení byl E-PM1 nejmenším a nejlehčím přístrojem řady PEN, rozdíl ale nebyl nijak dramatický. Ve srovnání se současně uvedeným modelem E-PL1 byl jen o 3 mm nižší a 50 g lehčí. Označení \"mini\" v názvu řady se spíše než rozměrů týká minimalistického ovládání. Počet ovládacích prvků na těle přístroje odpovídá jednodušším kompaktním fotoaparátům – například chybí otočný volič expozičních režimů. Na druhé straně ovšem velikostí snímače, výměnnými objektivy, rychlostí odezvy a širokými možnostmi nastavení nabízí alternativu k digitálním zrcadlovkám.\n\nKvalita obrazového výstupu a rychlost ovládání (podle Olympusu nabídl E-PM1 ve své době nejrychlejší zaostřování založené na detekci kontrastu) vedly k dobrým výsledkům přístroje v recenzích i k jeho pozitivnímu přijetí fotografickou veřejností. Server \"Digital Photography Review\" mu udělil stříbrnou cenu.\n\nV září 2012 byl ohlášen nástupnický model E-PM2 s významnými vylepšeními – byl osazen novým snímačem a obrazovým procesorem (převzatým z modelu E-M5) a dotykovým displejem.\n\n"}
{"id": "877633", "url": "https://cs.wikipedia.org/wiki?curid=877633", "title": "Bednění (trvalé)", "text": "Bednění (trvalé)\n\nBednění je plocha vytvořená z prken, překližek, dřevotřískových desek apod. připevněných na nosné konstrukci (např. krovu). Je trvalou součástí stavby a slouží k upevnění a podepření materiálů (plech, lepenka, tepelná izolace aj.), které nejsou samonosné.\n\nBednění musí nejen přenést působící zatížení, ale u některých střešních krytin, např. břidlice, musí být\ndostatečně tuhé, nesmí se prohýbat. Aby se prkna bednění při vysychání nekroutila, nesmí být šířka prken větší než 200 mm.\n\nK připevňování prken a deskových materiálů z aglomerovaného dřeva se používají stavební hřebíky a vruty.\n\nPřed zakrytím se doporučuje provést na bednění chemickou ochranu.\n"}
{"id": "877634", "url": "https://cs.wikipedia.org/wiki?curid=877634", "title": "Římskokatolická farnost Hejnice", "text": "Římskokatolická farnost Hejnice\n\nŘímskokatolická farnost Hejnice (lat. \"Hainersdorfium\") je územním společenstvím římských katolíků v Hejnicích s místním kostelem Navštívení Panny Marie. Do farnosti vedle hejnického kostela patří ještě kostel Nejsvětější Trojice v Bílém Potoce. Organizačně farnost spadá do libereckého vikariátu, který je jedním z deseti vikariátů litoměřické diecéze.\n\nMatriky jsou vedeny v místě od roku 1772. Farnost byla kanonicky zřízena od roku 1787.\n\n\nDo farnosti náleží území obcí:\n\nZ důvodu efektivity duchovní správy byl vytvořen \"farní obvod\" (kolatura) sestávající se z přidružených farností spravovaných excurrendo z Hejnic. Jsou jimi farnosti (řazeno abecedně):\n\n\n"}
{"id": "877635", "url": "https://cs.wikipedia.org/wiki?curid=877635", "title": "Křídla Vánoc", "text": "Křídla Vánoc\n\nKřídla Vánoc (2013) je český film režisérky Karin Babinské. Mělo by se jednat o vánoční příběh z nákupního centra, kde se setkávají čtyři hlavní hrdinové: optik Tomáš (Richard Krajčo), balička dárků Nina (Éva Vica Kerekes), manažer prodeje Ráďa (David Novotný) a mladý herec, který si přivydělává v převleku za zajíce rozdávajícího dárky (Jakub Prachař). Dále by ve filmu měli hrát Vanda Hybnerová, Lenka Vlasáková, Viktor Preiss, Vilma Cibulková, Zdena Hadrbolcová, Stanislav Zindulka, Milena Steinmasslová, Zdeněk Bařinka, Petr Kocourek, Lukáš Křišťan.\n\nFilm byl s 237 042 diváky pátým nejnavštěvovanějším českým filmem roku 2013 v kinech v Česku. Na festivalu Finále Plzeň byl oceněn diváckou cenou a Richard Krajčo získal v diváckém hlasování cenu za nejlepší herecký výkon.\n\nFilm se natáčel od 10. prosince 2012 do března 2013 v Praze a v Liberci. Natáčení probíhalo i v extrémních podmínkách, např. 17 stupňovém mrazu.\n\n\n"}
{"id": "877636", "url": "https://cs.wikipedia.org/wiki?curid=877636", "title": "Římskokatolická farnost Jindřichovice pod Smrkem", "text": "Římskokatolická farnost Jindřichovice pod Smrkem\n\nŘímskokatolická farnost Jindřichovice pod Smrkem je územním společenstvím litoměřické diecéze římskokatolické církve v Jindřichovicích pod Smrkem s místním kostelem Nejsvětější Trojice. Duchovním správcem je P. Jacek Wszola.\n\nFarnost je tzv. \"starobylá\", tzn. že byla pochází ze středověku, avšak datum jejího založení není známo. Kanonicky byla obnovena v roce 1755. Matriky jsou vedeny od roku 1771.\n\n\n\n"}
{"id": "877638", "url": "https://cs.wikipedia.org/wiki?curid=877638", "title": "Římskokatolická farnost Krásný Les (Liberec)", "text": "Římskokatolická farnost Krásný Les (Liberec)\n\nŘímskokatolická farnost Krásný Les (něm. \"Schönwald\") je územním společenstvím litoměřické diecéze římskokatolické církve v Krásném Lese s místním kostelem svaté Heleny. Duchovním správcem je P. Šimon Hamza.\n\nFarnost je tzv. \"starobylá\", tzn. že byla pochází ze středověku, avšak datum jejího založení není známo. Po třicetileté válce byla filiálkou frýdlantské fary. Matriky byly vedeny od roku 1739. V roce 1781 byla v místě zřízena lokálie. Farnost byla kanonicky kanonicky zřízena od roku 1855.\n\n\"Začátek působnosti jmenovaného v duchovní správě farnosti od:\"\n\n\n"}
{"id": "877640", "url": "https://cs.wikipedia.org/wiki?curid=877640", "title": "Římskokatolická farnost Raspenava", "text": "Římskokatolická farnost Raspenava\n\nŘímskokatolická farnost Raspenava je územním společenstvím litoměřické diecéze římskokatolické církve v Raspenavě s místním kostelem Nanebevzetí Panny Marie. Duchovním správcem je P. Pavel Andrš.\n\nKaždý první pátek v měsíci je Nikodémova noc (eucharistická adorace od 18.00 do 20.00 hodin).\n\nTzv. \"starobylá farnost\" byla založena ve středověku, datum založení však není známo. Kanonicky byla farnost obnovena v roce 1726. Od tohoto roku jsou také vedeny matriky.\n\n\n"}
{"id": "877645", "url": "https://cs.wikipedia.org/wiki?curid=877645", "title": "Římskokatolická farnost Ves u Frýdlantu", "text": "Římskokatolická farnost Ves u Frýdlantu\n\nŘímskokatolická farnost Ves u Frýdlantu je územním společenstvím litoměřické diecéze římskokatolické církve v Vsi s místním kostelem svatého Vavřince. Do farnosti vedle veského kostela patří ještě kostel svaté Anny v Andělce, kaple svatého Jana Nepomuckého v Černousích a kostel svatého Jošta v Pertolticích.\n\nTzv. \"starobylá farnost\" byla založena ve středověku, datum založení však není známo. Kanonicky byla farnost obnovena v roce 1686. Matriky jsou v místě vedeny od roku 1773.\n\n\"Začátek působnosti jmenovaného v duchovní správě farnosti od:\"\n\n\n"}
{"id": "877646", "url": "https://cs.wikipedia.org/wiki?curid=877646", "title": "Australian Open 2013 – dvouhra juniorek", "text": "Australian Open 2013 – dvouhra juniorek\n\nObhájkyní titulu byla Američanka a úřadující juniorská mistryně světa Taylor Townsendová, která se rozhodla do soutěže nezasáhnout.\n\nVítězkou se stala třetí nasazená Chorvatka Ana Konjuhová, která získala premiérový grandslamový titul kariéry. Ve finále přehrála českou turnajovou dvojku Kateřinu Siniakovou po setech 6–3 a 6–4. Konjuhová získala „turnajový double“, když s Kanaďankou Carol Zhaovou vyhrála také juniorskou čtyřhru.\n\n\nNásledující hráčky postoupily do hlavní soutěže z kvalifikace.\n\n"}
{"id": "877647", "url": "https://cs.wikipedia.org/wiki?curid=877647", "title": "Přijde letos Ježíšek?", "text": "Přijde letos Ježíšek?\n\nPřijde letos Ježíšek? je český film z roku 2013 režisérky Lenky Kny. Vánoční romantická komedie je zasazena do zasněžených lokací mystické Malé Strany a Starého Města. Ve filmu hrají Josef Abrhám, Libuše Šafránková, Igor Chmela, Václav Postránecký, Danica Jurčová, Pavel Kříž, Marian Roden, Dolorès Heredia, Aislinn Derbèz.\n\nFilm v roce 2013 v českých kinech vidělo 51 972 diváků.\n\nFilm vypráví o setkání dvou rodin, které jsou přesvědčeny, že o Vánocích se mají konat dobré skutky, přání plnit za každou cenu, a že na zázraky mohou věřit nejen děti.\n\nŠarmantní šedesátník José (Josef Abrhám) se vrací po třiceti letech z emigrace v Mexiku do rodné Prahy. Jeho manželka Dolores (Dolorès Heredia) věří, že pro jejich dceru Penélope (Aislinn Derbèz), která se marně snaží otěhotnět, je poslední nadějí zázrak, který by v předvánočním čase mohlo splnit slavné Pražské jezulátko. To je její verze, ale ve skutečnosti má od svého kněze v Mexiku daleko bizarnější úkol.\n\nJosé má z návratu obavy, správně tuší, že by mu mohl přinést nečekaná překvapení a také setkání s jeho bývalou láskou Květou (Libuše Šafránková). Nakonec se ukáže, že každý z členů jeho rodiny skrývá své tajemství, a že legendární Pražské jezulátko opravdu koná zázraky.\nFilm se natáčel v prosinci 2012 a v lednu 2013 v Praze a v Mexiku (v městech Bernal a Colón). V Praze se mj. natáčelo v kostele Panny Marie Vítězné, tamní soška Pražského Jezulátka má ve filmu svoji úlohu.\n\n"}
{"id": "877649", "url": "https://cs.wikipedia.org/wiki?curid=877649", "title": "Zvětšení prsů", "text": "Zvětšení prsů\n\nZvětšení prsů, někdy také augmentace prsů, je chirurgický zákrok, při kterém dochází k úpravě vad ženských prsů, případně ke změně jejich objemu, tvaru apod. Tyto korekce se provádí pomocí silikonových implantátů, jejichž náplní může být silikonový gel, solný roztok či jiné substance. Operace se provádí v celkové anestezii a implantát je při ní vkládán nejčastěji řezem v podpažní jamce či dolní části prsního dvorce, méně často řezem v podprsní rýze, a to buď pod velký prsní sval nebo přímo pod prsní žlázu.\n\nAlternativou silikonových implantátů je autotransplantace tuku (tzv. lipomodelace nebo lipofilling), který je nejprve odstraněn z břicha, stehen, boků nebo jíných míst jeho přebytku a následně aplikován do prsů.\n\nAugmentační mammaplastika, tedy zvětšení prsou pomocí silikonových implantátů nebo vlastního tuku představuje vůbec nejčastější formu plastické operace na světě. Dle odhadů zvětšení prsou podstoupily za posledních 35 let více než 3 miliony žen na celém světě a toto číslo stále roste.\n\n"}
{"id": "877653", "url": "https://cs.wikipedia.org/wiki?curid=877653", "title": "M.C.TRITON", "text": "M.C.TRITON\n\nM.C.TRITON, spol. s r.o. je česká poradenská společnost, poskytující služby podnikatelům a manažerům. Nabízí služby poradců, trenérů a interim manažerů .Společnost přímo působí na českém, slovenském a bulharském trhu, projektově pak ve většině zemí Evropy. Společnost řeší potřeby firem zejména v oblasti růstu a zvyšování výkonu. M.C.TRITON je součástí mezinárodní sítě poradenských firem European Independent Consulting Group.\nSpolečnost M.C.TRITON vznikla 18. dubna 1990. Hned po revoluci ji založili tři zakládající majitelé M.C.TRITONU – Luděk Pfeifer, Pavel Vosoba a Míla Umlaufová (†2007), od roku 2002 pak přistoupil Radoslav Tesař.\n\nV prvním roce činily tržby M.C.TRITON pár desítek tisíc korun, v roce 1997 už necelých 19 milionů, v roce 2001 55 milionů, v roce 2007 114 milionů. Až dosud, za více než dvacet let, překročily tržby M.C.TRITON tři čtvrtiny miliardy korun.\n\nSpolečnost realizuje služby v oblastech:\nSpolečnost M.C.TRITON získala ocenění v Czech Top 100 obdivovaných firem České republiky 2012 v kategorii činnosti v oblasti nemovitostí, služby pro podniky. Získala také 3. místo v kategorii Služby pro podniky v žebříčku 100 obdivovaných firem České republiky CZECH TOP 100 pro rok 2010. Mezi další ocenění pak patří 1. místo v soutěži Firma roku hlavního města Prahy 2008, 3. místo v celorepublikovém finále soutěže Firma roku 2008. Dále pak ocenění Nejrychleji rostoucí společnost v oboru (Štika českého businessu za rok 2007 v oborovém žebříčku v sekci Vzdělávání, na 57.–58. místě v žebříčku TOP 100 nejrychleji rostoucích firem).\nPartner společnosti Luděk Pfeifer pak získal Ocenění TOP 10 Manažer roku 2005 a Manažer odvětví 2005.\n\n"}
{"id": "877656", "url": "https://cs.wikipedia.org/wiki?curid=877656", "title": "Australian Open 2013 – dvouhra juniorů", "text": "Australian Open 2013 – dvouhra juniorů\n\nObhájcem titulu byl Australan Luke Saville, který již nemohl pro svůj věk startovat v juniorské kategorii.\n\nVítězem se stal třetí nasazený Australan Nick Kyrgios, který po deblových triumfech na Roland Garros a ve Wimbledonu, získal premiérový grandslamový titul ve dvouhře. Ve finále zdolal krajana startujícího na divokou kartu Thanasise Kokkinakise po dvousetovém průběhu 7–6 a 6–3. Kokkinakis odehrál v prvním lednovém týdnu jako náhradník několik exhibičních utkání na Hopmanově poháru 2013.\n\n\n"}
{"id": "877659", "url": "https://cs.wikipedia.org/wiki?curid=877659", "title": "Liga mistrů AFC 2012", "text": "Liga mistrů AFC 2012\n\nRočník 2012 Ligy mistrů AFC ( \"AFC Champions League\") byl 31. ročníkem klubové soutěže pro nejlepší asijské fotbalové týmy. Vítězem se stal tým Ulsan Hyundai FC, který tak postoupil na Mistrovství světa ve fotbale klubů 2012.\n\nHrána jednozápasovým systémem od 10. do 18. února.\n\n!colspan=\"3\"|První fáze\n!colspan=\"3\"|Finální kvalifikace\n\n!colspan=\"3\"|Finální kvalifikace\n\nHrány od 6. března do 16. května 2012. V případě rovnosti bodů rozhodovaly vzájemné zápasy.\n\nHráno na hřišti lepšího týmu ze skupiny na jeden zápas ve dnech 22., 23., 29. a 30. května 2012.\n\nÚvodní zápasy 19. září, odvety 2. a 3. října 2012.\n\nÚvodní zápasy 22. a 24. října, odvety 31. října 2012.\n\nHráno na hřišti jednoho z finalistů. Pořadatele určil náhodný los.\n\n"}
{"id": "877660", "url": "https://cs.wikipedia.org/wiki?curid=877660", "title": "Fargo (Severní Dakota)", "text": "Fargo (Severní Dakota)\n\nFargo je největší město státu Severní Dakota ve Spojených státech amerických. Při sčítání obyvatel v roce 2010 v něm žilo 105 549 lidí, což představovalo 16 % obyvatelstva celé Severní Dakoty. Nachází se v oblasti Velkých planin na východním okraji Severní Dakoty při hranici s Minnesotou – leží na levém břehu hraniční Severní červené řeky tekoucí na sever do Winnipežského jezera, přičemž na pravém břehu se nachází město Moorhead, které dnes tvoří s Fargem aglomeraci Fargo–Moorhead.\n\nÚvodní rozvoj zažilo Fargo pod jménem \"Centralia\" jako zastávka parníků plujících po řece, ale skutečného rozkvětu se dočkalo až s postavením Severní pacifické dráhy, po jejímž řediteli Williamu Fargovi bylo přejmenováno.\n\nPodle sčítání lidu z roku 2010 zde žilo 105 549 obyvatel.\n\n\nObyvatelé hispánského nebo latinskoamerického původu, bez ohledu na rasu, tvořili 2,2% populace.\n"}
{"id": "877661", "url": "https://cs.wikipedia.org/wiki?curid=877661", "title": "Dávivý reflex", "text": "Dávivý reflex\n\nDávivý reflex, jinak též faryngeální reflex, je ochranný reflex bránící průchodu cizích objektů do dýchací nebo trávicí trubice (netýká se polykání). Zprostředkovává jej reflexní oblouk, jehož dostředivou část tvoří jazykohltanový nerv a z části bloudivý nerv. Centrum se nachází v prodloužené míše a vzruch je odtud veden odstředivými motorickými vlákny bloudivého nervu.\n\nReflex může být záměrně jak potlačován, tak aktivován. Potlačovat se jej učí například polykači mečů či herci v pornoprůmyslu, provozující praktiku deep throat. Úmyslné spuštění reflexu lze vyvolat drážděním měkkého patra a provádí se například při neurologickém vyšetření nebo při potřebě vyvolat zvracení.\n\nJedním z klinických příznaků bulbární paralýzy je až vymizení dávivého reflexu (areflexie). Fyziologickou odpovědí na podráždění zadní stěny hltanu, kdy se reflex vybavuje, je zdvižení a stažení hltanu a retrakce jazyka. Vyšetření zvlášť vlevo a  vpravo umožňuje rozlišit poškození dostředivých nervových vláken (oboustranné snížení nebo vymizení odpovědi při dráždění jedné strany) a odstředivé části (jednostranné snížení nebo vymizení odpovědi při dráždění obou stran) reflexního oblouku.\n\n"}
{"id": "877668", "url": "https://cs.wikipedia.org/wiki?curid=877668", "title": "Tibor Notin", "text": "Tibor Notin\n\nTibor Notin (* 1. prosince 1965) je bývalý český fotbalista, obránce.\n\nV české lize hrál za FK Viktoria Žižkov. Nastoupil v 64 utkáních a dal 6 gólů. V Poháru vítězů pohárů nastoupil v roce 1994 v utkání proti Chelsea FC.\n\n"}
{"id": "877669", "url": "https://cs.wikipedia.org/wiki?curid=877669", "title": "Kawarau River", "text": "Kawarau River\n\nKawarau River je novozélandská řeka, která vytéká z jezera Wakatipu nacházející se v regionu Otago na Jižním ostrově. Řeka obecně teče východním směrem na délce zhruba 60 km, než vtéká spolu s řekou Clutha do jezera Dunstan u města Cromwell. Ze severní strany se do Kawarau vlévá řeka Shotover a z jižní strany řeka Nevis.\n"}
{"id": "877671", "url": "https://cs.wikipedia.org/wiki?curid=877671", "title": "Šuli Mu'alem", "text": "Šuli Mu'alem\n\nŠuli Mu'alem - Rafa'eli ( , narozena 1965) je izraelská politička a poslankyně Knesetu za stranu Židovský domov.\n\nNarodila se v Haifě jako osmá z devíti dětí, do marocké rodiny, která imigrovala dva měsíce předtím. V armádě sloužila jako učitelka. Poté získala titul bakaláře na škole pro sestry při nemocnici Ša'arej Cedek a magisterský titul na Technionu. Pracovala jako sestra i ve vyšších pozicích v nemocnici Soroka v Beerševě. Přednáší na Ben-Gurionově univerzitě.\n\n14. listopadu 2012 byla zvolena v primárních volbách Židovského domova na 12. místo kandidátky a ve volbách v lednu 2013 byla zvolena do Knesetu. Ve volbách roku 2015 neuspěla, ale 9. října 2015 nastoupila do parlamentu jako náhradnice poté, co rezignoval na poslanecký mandát ministr Naftali Benet.\n\nJejí první manžel Moše, se kterým měla dvě dcery, zahynul v roce 1997 při nehodě vrtulníků u mošavu Še'ar Jašuv. Poté se vdala za dr. Eliho Rafa'eliho, otce tří dětí, s nímž má další dvě děti. Žije v Neve Dani'el v oblasti Guš Ecijon.\n\n"}
{"id": "877672", "url": "https://cs.wikipedia.org/wiki?curid=877672", "title": "Bad Griesbach im Rottal", "text": "Bad Griesbach im Rottal\n\nBad Griesbach im Rottal je město v německé spolkové zemi Bavorsko, v zemském okrese Pasov ve vládním obvodu Dolní Bavorsko.\n\nŽije zde obyvatel.\n\n"}
{"id": "877674", "url": "https://cs.wikipedia.org/wiki?curid=877674", "title": "Daniel Mašek", "text": "Daniel Mašek\n\nDaniel Mašek (* 8. června 1969) je bývalý český fotbalista, záložník.\n\nV české lize hrál za FK Viktoria Žižkov a SK Hradec Králové. Nastoupil v 89 utkáních a dal 13 gólů. V Poháru vítězů pohárů nastoupil v 5 utkáních. Dále hrál i za SK Chrudim.\n\n"}
{"id": "877675", "url": "https://cs.wikipedia.org/wiki?curid=877675", "title": "Třída Wichita", "text": "Třída Wichita\n\nTřída Wichita byla třída zásobovacích tankerů amerického námořnictva. Plavidla převážejí pohonné hmoty, munici a další zásoby, které jsou schopny předávat jiným lodím na otevřeném moři. Postaveno bylo celkem sedm jednotek této třídy. Všechny již byly vyřazeny.\n\nCelkem bylo postaveno sedm jednotek této třídy. Stavbu prováděly loděnice General Dynamics v Quincy a National Steel v San Diegu.\n\nJednotky třídy \"Wichita\":\nPlavidla mohla přepravovat 160 000 barelů paliva, 600 tun munice, 200 tun zásob a 100 tun zmražených potravin. Na levoboku nesla čtyři zásobovací stanoviště pro kapalný náklad a dvě pro dopravu pevného nákladu. Na pravoboku nesla tři zásobovací stanoviště pro kapalný náklad a dvě pro dopravu pevného nákladu. Na zádi byla vybavena přistávací plochou pro dva transportní vrtulníky H-46E Sea Knight provádějící vertikální zásobování. Původně nebyla vybavena hangárem. Ten byl postaven dodatečně (pouze \"Roanoke\" s nimi byla již postavena). Obrannou výzbroj tvořily dva 20mm systémy Phalanx a jedno osminásobné vypouštěcí zařízení protiletadlových řízených střel RIM-7 Sea Sparrow. Pohonný systém tvořily dvě parní turbíny. Lodní šrouby byly dva. Nejvyšší rychlost dosahovala 20 uzlů.\n"}
{"id": "877682", "url": "https://cs.wikipedia.org/wiki?curid=877682", "title": "Ivan Pihávek", "text": "Ivan Pihávek\n\nIvan Pihávek (* 6. prosince 1964) je bývalý český fotbalista, obránce. Po skončení aktivní kariéry pracuje jako trenér. V současné době trénuje A tým Kladna.\n\nV československé a české lize hrál za Škodu Plzeň, FK Viktoria Žižkov a FC Dukla Příbram. Nastoupil ve 20 utkáních a dal 1 gól.\n\n"}
{"id": "877685", "url": "https://cs.wikipedia.org/wiki?curid=877685", "title": "Josef Zimek", "text": "Josef Zimek\n\nJosef Zimek byl vysokoškolský učitel a právník. Vyučoval na Právnické fakultě Masarykovy univerzity, kterou také v roce 1976 vystudoval a kde roku 1977 získal titul doktora práv a roku 1996 absolvoval doktorské studium. Věnoval se především ústavnímu právu a státovědě, v letech 1995–1996 byl také asistentem ústavního soudce Vojena Güttlera.\n\n"}
{"id": "877686", "url": "https://cs.wikipedia.org/wiki?curid=877686", "title": "Kazimír II. Lenčický", "text": "Kazimír II. Lenčický\n\nByl druhým synem Kazimíra Kujavského a jeho třetí ženy Eufrosiny Opolské.\n\nNarodil se jako čtvrtý syn Kazimíra Kujavského. Jeho matkou byla otcova třetí manželka Eufrosina Opolská. V době smrti svého otce, byl \"Kazimír\" ještě dítě. S bratry Vladislavem a Zemovítem zdědili knížectví břestsko-kujavské a dobřiňské, za něž vládla jako regentka do roku 1275 jejich matka Eufrosina. Vládu v lenčickém knížectví převzal \"Kazimírův\" nevlastní bratr Lešek II. Černý, který v té době byl již knížetem sieradzkým. Druhý nevlastní bratr Zemomysl zdědil knížectví inowroclavské. Po smrti bezdětného Leška roku 1288 získal \"Kazimír\" knížectví lenčické. Bratrovi Vladislavu Lokýtkovi připadlo knížectví sieradzké.\n\nV roce 1289 se Kazimír a Vladislav Lokýtek spojili s bratrancem Boleslavem II. Mazovským a obsadili Krakov, kde vládl jejich další příbuzný Jindřich IV. Probus. Dne 26. února 1289 v bitvě u Sieradzi společně porazili slezská vojska Jindřicha Probuse, Jindřicha Hlohovského, Bolka I. Opolského a Přemka Stínavského. Boleslav II. se poté vzdal nároku na krakovský trůn, kterého se pomocí Lva Haličského rozhodl zmocnit Vladislav Lokýtek.\n\nÚzká spolupráce Kazimíra s Vladislavem byla také během války proti českému králi Václavu II. Ovšem, na podzim roku 1292 utrpěli porážku a byli zajati. Dne 9. října 1292 byli Kazimír a Vladislav nuceni podepsat mírovou smlouvu a tím se stali vazaly krále Václava II. \"Kazimír\" ani Vladislav se nehodlali vzdát svých plánů na získání Malopolska a proto se 6. ledna 1293 v Kališi setkali s Přemyslem II. Velkopolským a arcibiskupem z Hvězdna, Jakubem Świnkou, aby projednali možnost společné akce, k získání města Krakova.\n\nKazimír byl však 10. června 1294 zabit v bitvě na břehu řeky Bzury, kde po útoku na Lenčice bojoval s litevským knížetem Witenesem. Kazimír nebyl ženatý a nezanechal potomky. Lenčické knížectví tak připadlo Vladislavu I. Lokýtkovi. Místo Kazimírova odpočinku není známo, snad v klášterním kostelem v Tumu u Lenčice.\n\n"}
{"id": "877689", "url": "https://cs.wikipedia.org/wiki?curid=877689", "title": "František Šamberger (fotbalista)", "text": "František Šamberger (fotbalista)\n\nFrantišek Šamberger (* 5. února 1972) je bývalý český fotbalista, útočník. Jeho bratrancem je bývalý fotbalový reprezentant Robert Vágner.\n\nZačínal v Přešticích. V české lize hrál za FC Viktoria Plzeň a FC Union Cheb. Nastoupil v 34 utkáních a dal 2 góly.\n\n"}
{"id": "877705", "url": "https://cs.wikipedia.org/wiki?curid=877705", "title": "Kaman Aircraft", "text": "Kaman Aircraft\n\nKaman Aircraft je americká letecká společnost se sídlem v Bloomfieldu v Connecticutu v USA. Byla založena v roce 1945 Charlesem Kamanem. Během prvních deseti let firma vyvíjela a vyráběla různé typy vrtulníků, některé z nich ustanovily světové rekordy. Charakteristickou koncepcí firmy se stalo boční uspořádání dvojité nosné rotorové soustavy s prolínajícími se listy (anglický termín je „synchropter“).\n\nOd roku 1956 společnost rozšířila pole působnosti a stala se mj. subdodavatelem leteckých firem, např. McDonnell Aircraft Corporation, Grumman a dalších.\n\n1945\n1947\n1949\n1951\n1953\n1954\n1958\n1959\n1960\n1962\n1964\n1971\n1973\n1976\n1991\n1994\n\n"}
{"id": "877707", "url": "https://cs.wikipedia.org/wiki?curid=877707", "title": "Atletika na Letních olympijských hrách 1992 – skok vysoký muži", "text": "Atletika na Letních olympijských hrách 1992 – skok vysoký muži\n\nSkok vysoký mužů na Letních olympijských hrách 1992 se uskutečnil ve dnech 31. července a 2. srpna na Olympijském stadionu v Barceloně. Zlatou medaili získal kubánský výškař Javier Sotomayor, stříbro Patrik Sjöberg ze Švédska a bronz společně Polák Artur Partyka, Australan Tim Forsyth a Američan Hollis Conway. Všichni medailisté dosáhli výkonu 234 cm.\n\n"}
{"id": "877719", "url": "https://cs.wikipedia.org/wiki?curid=877719", "title": "Synagoga v Křinci", "text": "Synagoga v Křinci\n\nSynagoga v Křinci je bývalý židovský templ postavený jako náhrada za starší modlitebnu. Nachází se v městysu Křinec jihozápadně od náměstí, v ulici Dr. Chmelaře jako čp. 43.\n\nDo doby, než byla v obci v 60. letech 19. století vystavěna synagoga, používali židovští obyvatelé modlitebnu v domě čp. 34. Zmínky o první synagoze se však týkají už období před rokem 1835, kdy zároveň se školou a vinopalnou údajně stávala synagoga na náměstí Republiky na místě dnešní školy čp. 18-19. V témže roce došlo k městskému požáru, kterému synagoga i vinopalna podlehly, a dále se používala modlitebna ve výše zmíněném domě čp. 34 Morice Raudniztkého. Od poloviny 19. století začal počet židovských obyvatel narůstat a objevovaly se požadavky na výstavbu synagogy, jež nakonec proběhla v letech 1867–1868. Antonín Stifter uvádí jako dobu stavby roky 1868 – 1870. Na tehdejší poměry v Křinci se jednalo o velkolepou jednopatrovou budovu, která měla po stranách i na přední straně typická vyskoká okna zakončená horním obloukem. Prostory interiéru vyplňoval velký sál s dvěma řadami lavic směřujícími k východní straně, kde stál aron ha-kodeš a pult pro čtení tóry.\n\nV druhé polovině 19. století docházelo ke stěhování Židů do okolních rozvíjejících se měst, až byla synagoga roku 1893 zrušena a cca o třicet let později prodána městu Křinci, které uvažovalo o využití jako muzeum. Pamětní desky se jmény zakladatelů byly přemístěny do synagogy v Nymburce. Po roce 1945 pak byl objekt rekonstruován k obytným účelům.\nDo dnešní doby se z původního vzhledu budovy kromě hrubé stavby zachovaly jen některé dekorativní prvky vnější stavby, např. jsou vidět náznaky horních oblouků oken. Budova má dvě patra a je silně je zanedbaná.\nV Křinci bydleli Židé od konce 17. století. Vedle bývalé synagogy stojící dům čp. 42 využívala zdejší židovská obec jako obecní dům. Od roku 1884 měli místní obyvatelé k dispozici také vlastní židovský hřbitov využívaný až do druhé světové války.\n\nKřinecká židovská komunita přestala existovat počátkem 20. století podle zákona z roku 1890.\nHolokaust bohužel žádný z křineckých Židů nepřežil.\n\n"}
{"id": "877739", "url": "https://cs.wikipedia.org/wiki?curid=877739", "title": "Katanga (stát)", "text": "Katanga (stát)\n\nKatanga byl separatistický stát ve střední Africe v dnešní Demokratické republice Kongo. Moïse Tshombe 11. července 1960 vyhlásil nezávislost a stal se prezidentem. Stát zanikl 15. ledna 1963, kdy Konžská armáda s pomocí jednotky OSN dobyla Élisabethville, jeho hlavní město, a území státu se opět stalo konžskou provincií.\n"}
{"id": "877742", "url": "https://cs.wikipedia.org/wiki?curid=877742", "title": "Obrázky z chatrče a rozmanité poznámky", "text": "Obrázky z chatrče a rozmanité poznámky\n\nObrázky z chatrče a rozmanité poznámky je kniha amerického ekologa Aldo Leopolda z roku 1949.\n\nPrvní část knihy \"Obrázky z chatrče\" popisuje autorovo pobývání na chatě či chatrči ve státě Wisconsin. Písečnou farmu koupil pro svou rodinu na místě, které ztratilo dřívější popularitu vlivem neopatrného zacházení s okolní krajinou, která byla v důsledku výrazně pozměněna a zničena. Ve dvanácti kapitolách věnovaných jednotlivým měsícům v roce popisuje proměny v místní fauně a floře. Tato část knihy je psána velmi lehce a nenuceně a vysvětluje jednotlivé procesy v přírodě přístupným jazykem.\nDruhá část nese název \"Rozmanité poznámky\" a popisuje dlouhodobé autorovo pozorování přírody v dalších amerických státech a dále v Mexiku a Kanadě. Leopold se zde často velmi kriticky vyjadřuje o činnosti ochránců přírody a nevratnosti některých napáchaných škod. Ty jsou velmi často způsobeny lidskou neznalostí a nevšímavostí. Součástí je esej \"Myslet jako hora\", která poukazuje na to, že vybití jednoho druhu (v tomto případě vlka) opomíjí provázanost všech bytostí do řetězce, v němž vynechání sebemenší části může celek nečekaně ovlivnit.\n\nV třetí části \"Etika země\" je nejprve pojednáno stručně o potřebnosti etiky pro lidskou spolupráci. Společnosti však dle autora chybí etika zabývající se vztahem člověka k zemi, rostlinám a živočichům na ní žijícím. Kritizuje, že vztah k zemi je založen na ekonomických principech, a cena země se měří materiálním přínosem pro lidi, a ne jako hodnota sama o sobě. Je polde něho třeba více pochopit procesy na zemi a vybudovat v lidech tzv. ekologické svědomí, jež by je nutilo brát na ni větší ohledy. Jazyk a forma třetí části se liší od předchozích jistou formou apelu na čtenáře a jeho jednání.\n\nZ celého textu vyzařuje autorovo nadšení přírodou. Příroda je pro autora vždy krásná, podivuhodná, zajímavá, stojí za každodenní trpělivé pozorování. Úžas a údiv obsažený v takovém pozorování staví Leopold do protikladu k pozitivistickému přesvědčení, že vše je poznatelné. I kdybychom to předpokládali, je třeba zvážit, zda by takové poznání bylo přínosné: \"„Jak nudný by byl svět, ve kterém bychom o husách věděli všechno!“\"\"V tomto směru se Leopold blíží pojetí \"úcty k životu\" Alberta Schweitzera, která do značné míry pramení právě z vědomí čehosi, co člověka převyšuje, nad čím musí žasnout a s čím musí zacházet s pokorou. Leopold však tento koncept propojuje s vědeckým pohledem. Umožňuje čtenáři vidět přírodní jevy v širších souvislostech a přirozeném koloběhu života a smrti. Život jediného organismu tak není absolutní hodnotou. Tou se stává celý ekosystém. Výhodou takové myšlenky je schopnost interpretovat jevy, které by jinak byly považovány za pouze destruktivní, stejně jako integrovat do myšlení o životě projevy neživého. Příkladem může být pravidelný cyklus požárů.Leopold tímto způsobem dále říká, že člověk nemůže být vyňat z přírody. Jen si s nástupem průmyslu není schopen uvědomovat své místo v ekosystému. Vysvětluje také, proč je toto uvědomění důležité. Vztah k přírodě se prohlubuje jejím poznáním. Porozumění pak vede k lepšímu (účelnějšímu, šetrnějšímu...) starání se o přírodu. Ochrana přírody spočívá v prostém faktu respektování jejích přirozených zákonitostí a potřeb (např. potravního řetězce), nikoli v institucionální formě. Leopold kritizuje nejen státní orgány a ochranáře, ale i milovníky přírody, kteří za sebou zanechají silnice, aby se vůbec k přírodě dostali.Vztah člověka k přírodě tak musí vyplývat z přemýšlení o přírodě v širokých souvislostech, jako o systému vztahů, ne souboru jednotlivostí. Leopold tento způsob myšlení pojmenovává v eseji „Myslet jako hora“. Hora, jistá metafora stálosti, se nepromyšleným zásahem mění na skalnatou poušť. Stálost nespočívá v pevnosti hory, ale v mechanismu vztahů mezi horou a jejími obyvateli. Zmizení jednoho z těchto obyvatel tak naruší danou rovnováhu a výsledkem je rozpad celého systému. Protože hora je součástí krajiny, i tato krajina bude tragédií hory postižena. V konečném důsledku tyto změny pocítí i člověk. V eseji tak Leopold vlastně shrnuje výše zmíněné myšlenky do ucelené formy, která mu zároveň umožňuje demonstrovat jejich praktickou důležitost a je jednoduše srozumitelná.\n\nKniha \"A Sand County Almanac\" (v českém vydání pod názvem \"Obrázky z chatrče a rozmanité poznámky\") byla v USA poprvé publikována v roce 1949, rok po nešťastné smrti jejího autora. Aldo Leopold zde přichází se zcela jiným pohledem na environmentální etiku, než jakou jsme mohli znát u Alberta Schweitzera v jeho díle Nauka úcty k životu. Aldo Leopold sice vyslovuje na začátku knihy souhlas s Albertem Schweitzerem a jeho morálním zohledněním každé živé bytosti, ale tento apel dále rozšiřuje až na celé biotické celky. V jeho pojetí etiky jde o \"„integritu, stabilitu a krásu celého společenství života.“\" Smrt a utrpení je pak v jeho pojetí součástí života a dobra celku. V tomto světle lze tedy mluvit o střetu individualistické etiky s holistickým postojem, kterému jde především o dobro celku.\nV době vydání této knihy, tedy na přelomu první a druhé poloviny dvacátého století, však Leopoldova holistická etika mnoho přívrženců nezaznamenala. Nejen kvůli tomu, že \"Obrázky z chatrče\" jsou psány v podstatě beletristickým stylem a odborná veřejnost byla orientovaná na přísný analytický sloh, ale také proto, že Leopoldovy závěry byly zkrátka nepříjemnou pravdou. Až po tom, co Rachel Carsonová v roce 1962 otřásla Ameriku svou knihou Mlčící jaro, se ekologické hnutí začalo k Leopoldovi přiklánět.Kniha se po čase stala bestsellerem. Byla přeložena do 12 jazyků a celosvětově se prodalo přes 2 miliony výtisků. Měla ohromný vliv a byla uznána spolu s knihami \"Walden\" a \"Mlčící jaro\" jedním ze stěžejních titulů a základem amerického ekologického hnutí. Kniha přispěla celou řadou námětů k eko-filosofickému myšlení. Na holistickou koncepci navázal například James Lovelock ve své teorii Gaia. Často užívaným se stal také Leopoldův obrat \"myslet jako hora\", který byl v poněkud pozměněném významu použit v hlubinné ekologii. Dnes lze \"Obrázky z chatrče\" bezpečně zařadit mezi základní díla environmentální etiky.\n"}
{"id": "877743", "url": "https://cs.wikipedia.org/wiki?curid=877743", "title": "Francie na Letních olympijských hrách 1992", "text": "Francie na Letních olympijských hrách 1992\n\nFrancii na Letních olympijských hrách v roce 1992 reprezentovala výprava 339 sportovců (241 mužů a 98 žen) ve 25 sportech.\n\n"}
{"id": "877748", "url": "https://cs.wikipedia.org/wiki?curid=877748", "title": "Dragan Aleksić", "text": "Dragan Aleksić\n\nDragan Aleksić (v srbské cyrilici Драган Алексић,1901 Bunić, poblíž Korenice, Rakousko-Uhersko – 1964, Bělehrad, Jugoslávie) byl jugoslávský spisovatel, literární kritik a malíř, iniciátor jugoslávského dadaismu (tzv. yougo-dada). Původem byl chorvatský Srb.\n\nNedlouho po skončení první světové války studoval slavistiku v Praze, kde se seznámil s berlínskými dadaisty, ale také s českou avantgardní skupinou Devětsil, především s jejím zakladatelem Karlem Teige. Znal se i s Jaroslavem Seifertem.\n\nPo svém návratu do Chorvatska se nadšeně věnoval dadaistické tvorbě, na které spolupracoval s Branislavem Micićem. Zorganizoval několik dadaistických výstav v městech Východní Slavonie a dnešní Vojvodiny (Osijek, Vinkovci, Novi Sad, Subotica). Blízko měl k maďarským dadaistům; ve Vinkovcích vytvořil na krátkou dobu i dadaistickou literární skupinu (s ní se ztotožnili ještě Antun Tuna Milinković – známý pod pseudonymem Fer Mill, Dragan Sremac, Slavko Šlezinger, nebo Vido Lastov). V Záhřebu zřídil dadaistický klub. Spolupracoval tam také s časopisem Zenit, vůdčím avantgardním periodikem, které v chorvatské metropoli vycházelo. Díky tomu tak v Zenitu objevilo nemalé množství dadaistického obsahu. Vliv Zenitu byl v jugoslávské společnosti nemalý; jeho tvorba (ovlivněná právě dadaismem) dala název celému domácímu literárnímu směru: zenitismu.\n\nVelmi známou dadaistickou zálibu v nonkonformitě ohledně vizuálního stylu představil Aleksić ve svých časopisech Dada tank a Dada Jazz, ke kterým patřil ještě Branka Ve Polanského Dada jok. Ty začal vydávat krátce poté, co se rozešel se Zenitem.\n\nAleksić byl aktivní v celé řadě oblastí. Psal literární kritiky, sestavoval sborníky, maloval obrazy, vydával časopisy, psal básně. V žádné z těchto oblastí však nezanechal žádné přelomové dílo. \n\nPoté, co velmi krátce trvající dadaismus ustoupil z mezinárodní literární scény jiným avantgardním směrům se připojil k bělehradským surrealistům. Až do roku 1928 byl nicméně stále ovlivněn dadaistickými vzory a až poté přešel k tradičnějšímu pojetí literární tvorby. Přispíval do řady surrealistických časopisů, jakými byly např. \"Putevi\", \"Svedočanstva\", \"Večnost\".\n\n"}
{"id": "877749", "url": "https://cs.wikipedia.org/wiki?curid=877749", "title": "Pat Barkerová", "text": "Pat Barkerová\n\nPat Barkerová (* 8. května 1943, Thornaby-on-Tees) je britská spisovatelka. Ve svých románech zachycuje \"komunitní paměť\" Velké Británie 20. století.\n\nNarodila se jako Patricia Margaret Drake svobodné matce a vychovávali ji prarodiče. Studovala mezinárodní historii na London School of Economics (1962-1965). Poté se věnovala pedagogické činnosti. Absolvovala kurz tvůrčího psaní a ovlivněna Angelou Carterovou začala publikovat.\n\nS profesorem zoologie Davidem Parkerem (1923-2009) má dvě děti: syna Johna (* 1970) a dceru Annu (* 1974). Sňatek uzavřeli v roce 1978.\n\nTrilogie byla v roce 1997 zfilmována - \"Regeneration\" v režii Gillies MacKinnonae.\n\n\n"}
{"id": "877752", "url": "https://cs.wikipedia.org/wiki?curid=877752", "title": "Isabela z Coimbry", "text": "Isabela z Coimbry\n\nIsabela z Coimbry, \"Isabel de Avis\" či \"Isabel de Coimbra\" (1. březen 1432 – 2. prosinec 1455, Évora), byla jako první manželka portugalského krále Alfonse V. portugalskou královnou.\n\nIsabela byla dcerou portugalského prince a vévody Petra z Coimbry, třetího syna portugalského krále Jana I. a jeho manželky Isabely. Isabelin otec byl portugalským regentem po dobu nezletilosti Alfonse, syna jeho staršího bratra Eduarda I.\n\nK zasnoubení Isabely a jejího bratrance, krále Alfonse V., došlo v roce 1445, což způsobilo konflikt mezi vévodou Petrem a Alfonsem z Braganzy, dalším synem Jana I., který si přál, aby se Alfons oženil s jeho vnučkou. Ke sňatku došlo 6. května 1447, kdy bylo ženichovi i nevěstě patnáct let. Z manželství se narodily tři děti, dva synové a dcera, první syn však zemřel krátce po narození:\n\n\nV roce 1448 král Alfons V. přijal jako svého rádce Alfonse z Braganzy a Petr z Coimbry upadl v nemilost. Zemřel v bitvě proti králi Alfonsovi a svému nevlastnímu bratrovi a Isabelini sourozenci se museli uchýlit do exilu. Královna sama ovšem v nemilosti nebyla a spravovala vévodství Coimbra až do návratu svého bratra v roce 1454. V roce 1455 Isabela uctila svého otce ceremonií, která ho zprostila obvinění ze zrady, a nechala ho slavnostně pohřbít. Zemřela záhy poté, osm měsíců po narození svého třetího dítěte ve věku 23 let, údajně byla otrávena. K poslednímu odpočinku byla uložena v klášteře Batalha.\n\n"}
{"id": "877756", "url": "https://cs.wikipedia.org/wiki?curid=877756", "title": "Židovský hřbitov v Křinci", "text": "Židovský hřbitov v Křinci\n\nŽidovský hřbitov v Křinci se nachází asi 1,5 km na západ od náměstí v městysu Křinec a asi 300 m jihozápadně od vrcholu kopce Chotuc, při pokračování Chotucké ulice vedoucí pod jižním svahem vrchu směrem na Mečíř, po níž je též přístupný.\n\nHřbitov byl založen v roce 1884 a jeho areál o rozloze 2 464 m² leží na ploše katastrálního území Křinec. Sloužil židovské obci v Křinci, která zde měla k dispozici i synagogu. Do doby založení hřbitova museli zdejší Židé využívat hřbitov v dosti vzdálené Veselici. Plocha hřbitova byla rozdělena na dvě poloviny: na první bylo zřízeno svaté pole, druhou část využíval hrobník. Prvním pochovaným byl zakladatel hřbitova, Eliáš Heller, jenž zemřel pouhých deset dnů po vysvěcení areálu, 21. listopadu 1884.\n\nK pohřbívání byl hřbitov využíván až do druhé světové války, po ní byl postupně devastován i soukromými vlastníky, kteří jej získali do vlastnictví roku 1984. S areálem volně nakládali až do roku 1998. Plundrování bohužel podlehla i unikátní neorenesanční hrobka Marie Baer, jejíž torzo se nachází nalevo od bývalé obřadní síně s bytem hrobníka. Do dnešní doby se zachovalo 157 náhrobků a jejich zbytků z let 1887–1934.\n\nKřinecká židovská komunita přestala existovat počátkem 20. století podle zákona z roku 1890. Do okupace se o hřbitov starala židovská obec v Nymburce.\nO péči o hřbitov nebyl zájem i proto, že holokaust nepřežil žádný z křineckých Židů.\n\nRoku 1998 byl areál převeden zpět do péče židovské obce v Praze a postupně v něm probíhají rekonstrukční a údržbové práce. V roce 1999 začala být v areálu prováděna rekonstrukce, kterou nutně potřebuje i budova márnice na severní straně hřbitova, jíž se zatím dostalo pouze nové střechy.\n\nV obřadní síni na severu areálu se nezachoval omývací stůl, ale nadále tu jsou průjezdní vrata a pamětní místnost, kde byly roku 1976 umístěny tři pamětní desky, dnes již bohužel zničené a rozkradené. Krátkou dobu plochu hřbitova využíval spolek křineckých invalidů pro pěstování léčivých bylin a domek hrobníka sloužil jako sušárna, ale potom areál dále chátral.\n\nHřbitov je volně přístupný díky zcela chybějící brance a velmi narušené obvodové zdi.\n\n"}
{"id": "877758", "url": "https://cs.wikipedia.org/wiki?curid=877758", "title": "Bombardování Frampolu", "text": "Bombardování Frampolu\n\nBombardování Frampolu se odehrálo během německé invaze do Polska v roce 1939. 13. září se stalo polské městečko Frampol s cca 4 000 obyvateli cílem leteckého útoku Luftwaffe. 60% až 90% městské infrastruktury bylo zničeno, pouze 2 ulice a několik domů zůstalo netknuto.\n\nMěsto nemělo žádnou vojenskou obranu, stalo se cílem náletu kvůli otestování budoucích bombardovacích misí. Symetrická barokní síť ulic s radnicí v centru poskytovala letadlům Luftwaffe skvělou orientaci.\n\nBombardování Frampolu hraje významnou roli v povídce „The Little Shoemakers“ židovského spisovatele polského původu Isaaca Bashevise Singera.\n\n\n"}
{"id": "877760", "url": "https://cs.wikipedia.org/wiki?curid=877760", "title": "Svatoondřejská skupština", "text": "Svatoondřejská skupština\n\nSvatoondřejská skupština (srbsky Светоандрејска скупштина) je název pro srbský parlament, který zasedal od 11. prosince 1858 (30. listopadu 1858 podle juliánského kalendáře) do 29. ledna 1859, a to v budově Velkého pivovaru v Bělehradě. Sešlo se v ní celkem 432 zástupců, kteří byli jmenováni knížetem, a nebyli voleni.\n\nTehdejší srbský kníže Alexandr Karađorđević poté, co byla Osmanská říše donucena evropskými mocnosti k vnitřním reformám, svolal na nátlak domácí opozice parlament. Na konci 50. let 19. století byl panovník značně neoblíbený, čehož bylo velmi snadno využito. Skupina liberálů a ustavobranitelů na zasedání skupštiny prosadila návrh, aby Aleksandr abdikoval a na jeho místo nastoupil opět Miloš Obrenović. \n"}
{"id": "877762", "url": "https://cs.wikipedia.org/wiki?curid=877762", "title": "USS Darter (SS-576)", "text": "USS Darter (SS-576)\n\nUSS Darter (SS-576) byla americká diesel-elektrická ponorka z doby studené války. Ponorka byla vylepšenou verzí třídy \"Tang\". Byla postavena v jediném kuse, protože dvě její sesterské lodě byly přestavěny na nosiče letounových střel třídy \"Grayback\". \"Darter\" byla v operační službě v letech 1956–1989. Dne 7. ledna 1992 byla jako cvičný cíl potopena americkou ponorkou USS \"Tautong\".\n\nPonorku postavila loděnice General Dynamics Electric Boat v Grotonu ve státě Connecticut. Kýl ponorky byl založen 10. listopadu 1954, trup byl spuštěn na vodu 28. května 1956 a ponorka byla dokončena 20. října 1956.\n\nVýzbroj tvořilo osm 533mm torpédometů, z toho šest a přídi a dva na zádi. Pohonný systém tvořily tři diesely FM a tři elektromotory. Lodní šrouby byly dva. Ponorka dosahovala nejvyšší rychlosti 15,5 uzlu na hladině a 16 uzlů pod hladinou.\n"}
{"id": "877771", "url": "https://cs.wikipedia.org/wiki?curid=877771", "title": "Martin Davídek (kněz)", "text": "Martin Davídek (kněz)\n\nMartin Davídek (* 31. prosince 1966, Praha) je český římskokatolický kněz a církevní právník. Od roku 2011 je kanovníkem litoměřické kapituly a od září 2012 působí jako biskupský vikář litoměřické diecéze pro pastoraci. K datu 1. července 2016 byl jmenován generálním vikářem litoměřické diecéze.\n\nPo absolvování středoškolského vzdělání v oboru typografie (roku 1985) pracoval v tiskárnách a redakčně připravoval knihy i periodika. Od roku 1995 se připravoval na kněžství v Teologickém konviktu v Litoměřicích a následně pokračoval ve studiích na pražské Katolické teologické fakultě Univerzity Karlovy, kterou úspěšně zakončil roku 2001. V tomtéž roce byl vysvěcen na jáhna a působil coby prefekt v teologickém konviktu v Litoměřicích. Vyučoval zde základy teologie. Následujícího roku byl tamtéž vysvěcen na kněze.\n\nSvé kněžské působení započal v katedrále svatého Štěpána, kde byl farním vikářem. Současně se stal ředitelem Diecézního domu kardinála Trochty. Roku 2003 přechází z Litoměřic do Děčína, kde se stává správcem farnosti Děčín I. Zde duchovně pečoval i o vietnamskou komunitu z blízkého Hřenska. Ke konci roku 2005 změnil pozici a stal se sekretářem litoměřického biskupa Pavla Posáda a od konce roku 2008 i biskupa Jana Baxanta.\n\nPůsobil také jako tiskový mluvčí litoměřického biskupství, dále byl členem redakční rady Katolického týdeníku a kaplansky vypomáhal v hospici svatého Štěpána. V letech 2008–09 byl šéfredaktorem časopisu Zdislava. Roku 2009 začal na římské Lateránské univerzitě studovat kanonické právo a tato studia dokončil roku 2012.\n\nOd 1. února 2013 je administrátorem farnosti Libochovany. Od 1. března 2013 byl také jmenován soudcem pražského Metropolitního církevního soudu. Od 1. ledna 2015 zastával pozici \"ochránce spravedlnosti a obhájce svazku\" v Diecézním soudu litoměřické diecéze.\n\nOd 1. července 2016 vykonává úřad generálního vikáře litoměřické diecéze, jehož předchůdce byl P. Stanislav Přibyl. Od začátku září 2016 byl v souvislosti s převzetím úřadu generálního vikáře uvolněn ze všech funkcí u obou církevních soudů.\n\nBlason: Štít s patou. V hlavním modrém poli stříbrný latinský kříž přeložený šikmo stříbrnou kotvou a kosmo planoucím srdcem, nad křížem zlaté zářící Boží oko. V červené patě štítu zlatá hvězda. Pod patou štítu kanovnické signum na řetězu. Vše převýšeno černým kloboukem se šesti střapci.\n\n"}
{"id": "877772", "url": "https://cs.wikipedia.org/wiki?curid=877772", "title": "Fed Cup 2013", "text": "Fed Cup 2013\n\nFed Cup 2013, oficiálně se jménem sponzora Fed Cup by BNP Paribas 2013, byl 51. ročník ženské tenisové týmové soutěže ve Fed Cupu, největší kolektivní soutěže v ženském sportu. Los se uskutečnil 6. června 2012 ve francouzské metropoli Paříži. Obhájkyněmi titulu z posledních dvou let 2011 a 2012 byly hráčky České republiky, které v předešlém finále hraném 3. a 4. listopadu 2012 v pražské O areně zdolaly Srbsko 3:1 na zápasy.\n\nPrvní kolo Světové skupiny tohoto ročníku se konalo mezi 9. a 10. únorem, semifinále se odehrálo 20. a 21. dubna a finále mezi Itálií a Ruskem probíhalo na cagliarské antuce 2. a 3. listopadu 2013.\n\n\nČtyři týmy, které prohrály v 1. kole Světové skupiny (Austrálie, Japonsko, Spojené státy, Srbsko) se utkaly v baráži o Světovou skupinu se čtyřmi vítěznými družstvy ze Světové skupiny II (Německo, Španělsko, Švédsko, Švýcarsko). Podle aktuálního žebříčku ITF byly čtyři nejvýše klasifikované týmy nasazeny.\n\nSvětová skupina II představovala druhou nejvyšší úroveň soutěže. Čtyři vítězné týmy nastoupí k barážovým utkáním o účast ve Světové skupině 2014 a poražení pak odehrají baráž o setrvání v této úrovni soutěže v příštím ročníku.\n\nČtyři týmy, které prohrály v 1. kole Světové skupiny II se utkaly v baráži o Světovou skupinu II se čtyřmi kvalifikanty z 1. skupin oblastních zón. Dva týmy se k barážovým zápasům kvalifikovaly z evropsko-africké zóny, jeden z asijsko-oceánské zóny a jeden z americké zóny.\n\n\n\n\n\n\n\n\n\n\n\n\n\n\n\n"}
{"id": "877776", "url": "https://cs.wikipedia.org/wiki?curid=877776", "title": "Petr Papoušek (předseda FŽO)", "text": "Petr Papoušek (předseda FŽO)\n\nPetr Papoušek (* 1977, Olomouc) je předseda Federace židovských obcí. Ve funkci se chce soustředit na církevní restituce, opravu památek a budoucnost židovské komunity. Papoušek je rovněž předsedou Židovské obce Olomouc.\n\nPetr Papoušek vystudoval Vysokou školu báňskou – ekonomickou fakultu v oboru makroekonomie. Během vysokoškolských studií strávil rok na Hebrejské univerzitě v Jeruzalémě, později byl rok v Evropském institutu pro židovská studia ve Stockholmu. Od roku 2004 pracuje v Židovské obci Olomouc a působí ve vedení Federace židovských obcí, kterou zastupuje v řadě mezinárodních židovských organizací.\n\nPředsedou FŽO se Papoušek stal v prosinci 2012, kdy vystřídal Jiřího Daníčka, a znovu byl do funkce zvolen v prosinci 2016.\n\n"}
{"id": "877780", "url": "https://cs.wikipedia.org/wiki?curid=877780", "title": "Hauzenberg", "text": "Hauzenberg\n\nHauzenberg je město v německé spolkové zemi Bavorsko, v zemském okrese Pasov ve vládním obvodu Dolní Bavorsko.\nŽije zde obyvatel.\n\nMěstské zastupitestvo má 24 křesel.\n\n\n"}
{"id": "877783", "url": "https://cs.wikipedia.org/wiki?curid=877783", "title": "The English College in Prague - Anglické gymnázium", "text": "The English College in Prague - Anglické gymnázium\n\nThe English College in Prague – Anglické gymnázium, o.p.s. je výběrové šestileté česko-anglické gymnázium poskytující vzdělání v anglickém jazyce. Studenti nastupují po ukončení sedmé třídy základní školy do šestiletého programu nebo po ukončení povinné devítileté školní docházky do čtyřletého studijního programu. Škola je zapsaná v rejstříku škol MŠMT.\nŠkola má přibližně 370 studentů, asi 70 % jsou občané České republiky.\n\nŠkola byla otevřena v září 1994 a ideově navazuje na Reálné gymnasium s anglickou řečí vyučovací (Prague English Grammar School - PEGS), založené v roce 1927 a uzavřené v roce 1948. Patrony Anglického gymnázia se stali prezident Václav Havel a princ Charles. V březnu 1995 se škola stala součástí sítě škol nabízejících Mezinárodní maturitu (International Baccalaureate – IB), jako první škola v České republice.\n\n\nŠkola se nachází na stanici metra Vysočanská ve školní budově z konce 19. století. Škola má moderní laboratoře, počítačové učebny, multifunkční sál, venkovní hřiště a anglickou knihovnu.\n\nŠkola vyučuje podle dvou mezinárodních program – IGCSE (International General Certificate of Secondary Education) a IB (International Baccalaureate). Studentům na českém programu je diplom IB uznáván jako česká maturita.\n\n"}
{"id": "877789", "url": "https://cs.wikipedia.org/wiki?curid=877789", "title": "Musée de minéralogie", "text": "Musée de minéralogie\n\nMusée de minéralogie (\"Muzeum mineralogie\") je muzeum v Paříži. Nachází se v Latinské čtvrti v 6. obvodu na adrese \"Boulevard Saint-Michel\" č. 60.\n\nZřizovatelem muzea je École nationale supérieure des mines de Paris a muzeum sídlí v hlavní budově školy v paláci hôtel de Vendôme. Zakladatelem muzea byl francouzský mineralog René Just Haüy, který muzeum vytvořil v roce 1794 ze svých sbírek.\n\nMuzeum vlastní přes 100 000 sbírkových exponátů, z nichž je vystaveno asi 5000.\n\n"}
{"id": "877794", "url": "https://cs.wikipedia.org/wiki?curid=877794", "title": "Třída Tang", "text": "Třída Tang\n\nTřída Tang byla třída amerických diesel-elektrických ponorek z doby studené války. Postaveno bylo celkem šest jednotek této třídy. Dva páry ponorek byly později prodány Itálii a Turecku, přičemž pátou krátce vlastnil Írán. Všechny ponorky již byly vyřazeny ze služby. Dvě byly zachovány jako muzea.\n\nTato třída představovala první americké ponorky, které byly navrženy s cílem maximalizace jejich rychlosti pod hladinou. Využity přitom byly zkušenosti s provozem dvou kořistních německých ponorek Typu XXI. Celkem bylo v letech 1949–1952 postaveno šest ponorek, pojmenovaných USS \"Tang\", USS \"Trigger\", USS \"Wahoo\", USS \"Trout\", USS \"Gudgeon\" a USS \"Harder\".\n\nVýzbroj tvořilo osm 533mm torpédometů, z toho šest na přídi a dva na zádi. Pohonný systém tvořily dva diesely GM 16-338 (později je nahradily tři diesely Fairbanks-Morse) a dva elektromotory. Lodní šrouby byly dva. Ponorka dosahovala nejvyšší rychlosti 15,5 uzlu na hladině a 18,3 uzlů pod hladinou.\n\nItalské námořnictvo získalo v letech 1973–1974 ponorky \"Livio Piomarta\" (S-515, ex \"Trigger\") a \"Romeo Romei\" (S-516, ex \"Harder\"). První byla vyřazena roku 1986 a druhá roku 1988.\n\nTurecké námořnictvo provozovalo dvě ponorky této třídy, které mělo původně pronajaty a později je odkoupilo. Jako první byl roku 1980 dodán TCG \"Pirireis\" (S-343, ex \"Tang\"), který roku 1983 následoval TCG \"Hızırreis\" (S-342, ex \"Gudgeon\"). \"Pirireis\" je dnes vystavena v tureckém Izmiru a \"Hızırreis\" je vystavena v muzeu Kocaeli.\n\nÍránské císařské námořnictvo zakoupilo v prosinci 1978 ponorku \"Trout\", přejmenovanou na \"Kousseh\" (SS 101). Jelikož však v Íránu proběhla úspěšná islámská revoluce, posádka \"Kousseh\" v březnu 1979 ponorku opustila a ponechala ji svému osudu v americkém přístavu New London. Ponorka byla námořnictvu vrácena roku 1992. Nějakou dobu sloužila k experimentům a jako cvičný cíl. V roce 2009 byla sešrotována.\n"}
{"id": "877795", "url": "https://cs.wikipedia.org/wiki?curid=877795", "title": "Eosinopteryx", "text": "Eosinopteryx\n\nEosinopteryx byl rodem velmi malého teropodního dinosaura, žijícího zřejmě v období svrchní jury (asi před 160 miliony let) na území dnešní severozápadní Číny (provincie Liao-ning). Dnes je považován za anchiornitida, zástupce relativně inteligentních dravých dinosaurů menších rozměrů. Jeho objev představuje významný příspěvek k pochopení evoluce opeřených maniraptorů a prvních ptáků. Typový exemplář byl popsán mezinárodním týmem paleontologů vedených Pascalem Godefroitem počátkem roku 2013. Jediným dnes známým (a typovým) druhem je \"E. brevipenna\". Blízkým příbuzným eosinopteryxe byl například rod \"Serikornis\".\n\nPři délce kolem 30 cm a hmotnosti zhruba 100 gramů patřil eosinopteryx mezi vůbec nejmenší známé neptačí dinosaury. Velikostně i tvarem křídel se tento teropod značně podobal příbuznému rodu \"Anchiornis\". Také jeho zkameněliny byly objeveny v sedimentech souvrství Tiaodžišan.\n\n\n"}
{"id": "877796", "url": "https://cs.wikipedia.org/wiki?curid=877796", "title": "Pavel Smetana (politik)", "text": "Pavel Smetana (politik)\n\nPavel Smetana (* 28. května 1970 Želatovice) je český politik ČSSD, v roce 2010 krátce poslanec Parlamentu ČR, následně v letech 2015-2018 náměstek primátorky Statutárního města Prostějova.\n\nJe rodákem z Želátovic u Přerova. Je ženatý, má dvě dcery. Absolvoval gymnázium Jakuba Škody v Přerově. Následně vystudoval Univerzitu Tomáše Bati ve Zlíně, obor Sociální pedagogika, kde získal titul bakalář (Bc.). Profesí působí jako podnikatel.\n\nV komunálních volbách roku 1994 kandidoval neúspěšně do zastupitelstva města Prostějov za Stranu demokratické levice. Bez úspěchu sem kandidoval i v komunálních volbách roku 1998, nyní již za ČSSD. Do tamního zastupitelstva byl zvolen za ČSSD v komunálních volbách roku 2002, komunálních volbách roku 2006 a komunálních volbách roku 2010. Profesně se k roku 1998 uvádí jako podnikatel, následně k roku 2002 a 2006 coby živnostník, v roce 2010 jako asistent poslance. Působí jako radní města Prostějova a místopředseda OVV ČSSD v Prostějově.\n\nVe volbách v roce 2006 kandidoval do poslanecké sněmovny za ČSSD (volební obvod Olomoucký kraj). Nebyl zvolen, ale do sněmovny usedl dodatečně v březnu 2010 jako náhradník poté, co zemřel poslanec Jindřich Valouch. Vzhledem k blížícímu se konci funkčního období sněmovny se již v parlamentu výrazněji neangažoval. Setrval zde do voleb roku 2010.\n\nK roku 2010 se profesně uvádí jako soukromý podnikatel z Prostějova. Vlastnil firmu na montáž žaluzií na pokojové malby a interiéry. Kvůli nástupu do sněmovny přenechal manažerské pravomoce podřízeným.\n\nPo volbách v roce 2010 nastoupil coby asistent poslance ČSSD Pavla Holíka.\n\nV říjnu 2015 byl zvolen uvolněným náměstkem primátorky Statutárního města Prostějova. Ve funkci skončil poté, co ve volbách do zastupitelstva města v říjnu 2018 neobhájil mandát zastupitele.\n"}
{"id": "877798", "url": "https://cs.wikipedia.org/wiki?curid=877798", "title": "Fed Cup 2013 – Světová skupina", "text": "Fed Cup 2013 – Světová skupina\n\nSvětová skupina Fed Cupu 2013 představovala nejvyšší úroveň soutěže – elitní osmičlennou skupinu, z níž vzešel celkový vítěz 51. ročníku. Semifinalisté si zajistili účast v příštím ročníku. Týmy, které prohrály v 1. kole, podstoupily dubnovou baráž o udržení v nejvyšší skupině.\n\nDvojnásobným obhájcem titulu byl tým České republiky, který vypadl na palermské antuce s Itálii v semifinále. Italské hráčky hrály na cagliarské antuce v listopadovém finále proti Rusku. Oba týmy se v boji o titul utkaly v roce 2007, kdy zvítězily ruské tenistky 4–0. Itálie získala čtvrtý titul ve složení Sara Erraniová, Roberta Vinciová, Karin Knappová a Flavia Pennettaová, když porazila Rusko 4–0. \n\nItálie měla ve Světové skupině 2013 jistotu domácího prostředí proti všem sedmi potenciálním soupeřům.\n\n"}
{"id": "877804", "url": "https://cs.wikipedia.org/wiki?curid=877804", "title": "Cecek Records", "text": "Cecek Records\n\nCecek Records je české nezávislé hudební vydavatelství zaměřené převážně na punk a hard core založené v roce 2001. Duchovním otcem projektu je Jakub 'Cecek' Tauber, který se kromě vydávání desek interpretů soustředí i na pořádání festivalů a koncertů. Původním záměrem bylo podpořit regionální kapely havlíčkobrodska, ale dnes u tohoto vydavatelství vycházejí skupiny z celé České republiky. Jde například o punkové kapely N. V. Ú., Punk Floid nebo Nežfaleš, hardcore skupinu X-Core nebo metalové Anime Torment.\n\n"}
{"id": "877806", "url": "https://cs.wikipedia.org/wiki?curid=877806", "title": "Antigua", "text": "Antigua\n\nAntigua je ostrov, součást Závětrných ostrovů v Karibiku, hlavní a největší ostrov státu Antigua a Barbuda. Má rozlohu 281 km², v roce 2011 zde žilo 80 000 obyvatel. Nachází se zde hlavní město celého státu Saint John's, samotný ostrov je rozdělen do šesti farních okrsků.\n\nNejvyšším bodem ostrova je Mount Obama s nadmořskou výškou 402 m.\n\n"}
{"id": "877809", "url": "https://cs.wikipedia.org/wiki?curid=877809", "title": "Barbuda", "text": "Barbuda\n\nBarbuda je ostrov, součást Závětrných ostrovů v Karibiku, jeden z ostrovů státu Antigua a Barbuda. Nachází se severně od Antiguy a má rozlohu 161 km². V roce 2011 zde žilo 1600 obyvatel, většina z nich ve městě Codrington pojmenovaném po plantážnické rodině, které ostrov v minulosti patřil. Nejvyšší bod ostrova dosahuje nadmořské výšky 38 m.\n\nV ranních hodinách 6. září 2017 přes ostrov přešlo oko hurikánu Irma. Vítr dosahoval rychlosti až 350 km/hod. Podle vyjádření Gastona Brownea, premiéra Antiguy a Barbudy, bylo na ostrově poničeno na 90 % obydlí a polovina obyvatel Barbudy se ocitla zcela bez domova. Během následujících dnů bylo veškeré obyvatelstvo Barbudy evakuováno na Antiguu a ostrov zůstal dočasně neobydlen. V polovině září 2017 byla na Barbudu vyslána vojenská posádka asi 30 osob, která měla ostrov a jeho jediné letiště hlídat. V listopadu 2017 žila na ostrově asi stovka z původních 1700 obyvatel.\n\n"}
{"id": "877810", "url": "https://cs.wikipedia.org/wiki?curid=877810", "title": "Atletika na Letních olympijských hrách 1992 – 800 metrů muži", "text": "Atletika na Letních olympijských hrách 1992 – 800 metrů muži\n\nBěh na 800 metrů mužů na Letních olympijských hrách 1992 se uskutečnil ve dnech 1.–5. srpna na Olympijském stadionu v Barceloně. Zlatou medaili získal keňský běžec William Tanui, stříbrnou jeho krajan Nixon Kiprotich a bronz Američan Johnny Gray.\n\n"}
{"id": "877815", "url": "https://cs.wikipedia.org/wiki?curid=877815", "title": "Kaman K-125", "text": "Kaman K-125\n\nKaman K-125 byl americký lehký experimentální vrtulník postavený společností Kaman Aircraft. Jedná se o první vrtulník vyrobený touto společností založenou leteckým inženýrem Charlesem Kamanem v roce 1945. K-125 byl zalétán v roce 1947, později vznikly modifikované verze K-190 a K-225, poslední jmenovaná dostala vojenské označení H-22.\n\n\n USA\n\nData z:\n\n\n\n\n"}
{"id": "877820", "url": "https://cs.wikipedia.org/wiki?curid=877820", "title": "Sandó Kaisen", "text": "Sandó Kaisen\n\nSandó Kaisen, známý jako mistr Kaisen (* 18. května 1952, Noyon, Francie), je opat francouzského zenového kláštera „Pic Lumineux“ a jeden z mistrů kteří v současnosti odkazují Buddhovo učení v Evropě. Je následovníkem linie Sótó, ale zároveň pokračuje ve snaze svého mistra, Taisena Dešimaru, přetransformovat japonský zen na evropský. Naznačuje to i změnou názvu učení na „Buddhovo sezení“.\n\nHlavní náplní zenové školy Sótó je tichý bezpředmětný sed (jap. zazen), bez jakéhokoli cíle. Důraz se klade na polohu těla a dýchání. V tomto univerzálním sedu dosáhl před 2500 lety probuzení Buddha Šákjamuni, od té doby byla pozice předávána přímo z mistra na žáka: z Indie do Číny, z Číny do Japonska, z Japonska do Evropy. Pravidelné praktikování pozornosti při zazenu vede k dosažení přirozeného stavu těla i ducha, nad všemi dogmaty a filozofickými koncepcemi.\n„Učím zazen, ukazuji metodu,\nkterá vás může dovést na místo,\nkde není ani života ani smrti a\nodkud současně život i smrt pochází,“ \nříká Sandó Kaisen.\n\nSandó Kaisen (Alain Krystaszek) se narodil 18. května 1952 v Noyonu ve Francii. Větší část svého dětství prožil v Polsku, odkud pocházel jeho otec a kde se také poprvé setkal s křesťanstvím. Jeho život, jak sám říká, však neovlivnilo ani tak náboženství, jako spíše setkání s určitými lidmi.\n\nStudoval evangelia, chodil na mše, poslouchal kázání a dokonce zamýšlel stát se knězem. S tím, jak vyrůstal, však stále více přemýšlel o otázkách nespravedlnosti, zloby a lidské hlouposti. Neustále si kladl různé otázky, na které mu kněží v té době nebyli schopni odpovědět. Nedokázal se smířit s myšlenkou, že by vnitřní mír a štěstí ducha mohly existovat jen mezi čtyřmi zdmi kostela a začal proto usilovně hledat jinou duchovní cestu. Fascinován tradicí Východu, obrátil posléze pozornost k bojovým uměním a rozhodl se odjet do Číny, kde chtěl bojová umění praktikovat u samého zdroje. Náročnou cestu podnikl v roce 1972, převážně autostopem a pěšky, napříč Himalájemi, napříč celou komunistickou Čínou. Dostal se až do blízkosti chrámu Šao-lin, kolébky bojových umění, do malého taoistického chrámu ukrytého v horách (v Nanjangu provincie Hunan). V tomto chrámu praktikoval kung-fu (wu-šu) a meditoval u ctihodného Mistra Sü-ta (kterému bylo tehdy 106 let), ten ho naučil mistrovství ovládání těla a ducha, stejně tak jako tradiční čínské medicíně.\n\nPo roce se vrátil do Francie, vyučoval wu-šu, léčil pomocí čínské medicíny, aplikoval akupunkturu, fytoterapii a masáž šiacu. Důležitým momentem pro jeho další životní směřování bylo setkání s japonským mistrem Taisenem Dešimaruem (přezdívaným První patriarcha Západu), který přijel do Evropy, aby zde šířil zenové učení. Setkání jej hluboce zasáhlo, stal se proto jeho žákem a od Mistra se neodloučil až do Dešimaruovy smrti v roce 1982. Prostřednictvím zazenu se mu dostalo potvrzení toho, v co vždy věřil: že niterné hledání je přístupné všem, že odpověď na něj nemůže být filozofická, mystická, esoterická, mravní či božská. Že pokud ono světlo existuje, září bez rozdílu ve všech bytostech a nemůže být výlučností pouze velkých kněží, guruů, tradičních klášterů či svatých písem. V roce 1979 byl Mistrem Dešimaruem vysvěcen na mnicha pod jménem Sandó Kaisen „Osamělý poustevník“.\n\nMistr žije ve Francii, v klášteře Pic Lumineux (Zářící štít) u městečka Larzac v kraji Dordogne. V tomto klášteře se pravidelně konají meditační ústraní, na něž přijíždějí žáci z Evropy a Asie.\n\nJe autorem řady publikací, z nichž některé vyšly v České republice:\n\nMistr Sandó Kaisen skládá a zpívá šansony (byl profesionálním hudebníkem) – v klášteře zřídil nahrávací studio UNIVOX, kde doposud nahrál a vydal na dvě desítky CD, v nichž originálním způsobem přibližuje posluchačům podstatu zenu, problematiku umírání, učení pravoslavných kněží, súfismu apod. Některé z nich vyšly také v České republice:\n\nSpolu se svými žáky natočil celovečerní film \"Prach světa\" (podle skutečného životního příběhu), který byl v České republice poprvé promítán v roce 2006.\n\nMistr Sandó Kaisen je uznáván jako zakladatel evropského zenu. Díky jeho pravidelným misím se zen rozšířil na území České republiky, Slovenska, Polska, Ruska, Ukrajiny a vytvořilo se široké společenství praktikujících. V České republice je Mistr znám široké veřejnosti od roku 1990 nejen díky vydaným knihám, ale také díky přednáškám, tiskovým konferencím a vystoupením v rozhlase a televizi.\nPři svých návštěvách se setkal s mnoha významnými osobnostmi kulturního a politického života, byl také hostem bývalého prezidenta Václava Havla.\n\nMistr má v České republice řadu svých žáků. V mnoha městech vznikla centra, kde se pod vedením mnichů pravidelně praktikuje Buddhovo sezení a kaligrafie a předává Mistrův odkaz.\n\n"}
{"id": "877828", "url": "https://cs.wikipedia.org/wiki?curid=877828", "title": "Příborská pahorkatina", "text": "Příborská pahorkatina\n\nPříborská pahorkatina je geomorfologický podcelek Podbeskydské pahorkatiny, ležící na severovýchodě České republiky. Nejvyšším bodem je vrchol Na Kamenném (502 m n. m.) v Novojičínské pahorkatině. Tvoří jej pět okrsků (Novojičínská pahorkatina, Palačovská brázda, Helštýnská vrchovina, Libhošťská pahorkatina a Hluzovská pahorkatina).\n"}
{"id": "877836", "url": "https://cs.wikipedia.org/wiki?curid=877836", "title": "Svatý Kryštof (ostrov)", "text": "Svatý Kryštof (ostrov)\n\nSvatý Kryštof je ostrov, součást Závětrných ostrovů v Karibiku, hlavní a největší ostrov státu Svatý Kryštof a Nevis. Od Nevise jej odděluje průliv The Narrows široký 3,2 km. Má rozlohu 176 km², žije zde přibližně 40 000 obyvatel. Nachází se zde hlavní město celého státu Basseterre, samotný ostrov je rozdělen do devíti farních okrsků.\n\nNejvyšším bodem ostrova je Liamuiga s nadmořskou výškou 1 156 m.\n\n"}
{"id": "877837", "url": "https://cs.wikipedia.org/wiki?curid=877837", "title": "Vinylacetylen", "text": "Vinylacetylen\n\nVinylacetylen, též butenyn, (systematický název but-1-en-3-yn) je uhlovodík se sumárním vzorcem CH. Jde o nejjednodušší uhlovodík, který má v molekule jak dvojnou, tak i trojnou vazbu.\n\nVinylacetylen byl poprvé připraven eliminací kvartérních amoniových sloučenin:\n\n[(CH)NCHCH=CHCHN(CH)]I → 2 [(CH)NH]I + HC≡C-CH=CH.\n\nČasto se vyrábí dehydrohalogenací 1,3-dichlor-but-2-enu.Vinylacetylen rovněž vzniká dimerizací acetylenu:\n\n2 HC≡CH → HC≡C-CH=CH.\n\nnebo dehydrogenací butadienu:\n\nHC=CH-CH=CH → HC≡C-CH=CH + H.\n\nVinylacetylen se používá především na výrobu chloroprenu, ze kterého se vyrábí chloroprenový kaučuk (neopren). Nejprve je acetylen dimerizován na vinylacetylen, který následně reaguje s chlorovodíkem za vzniku 4-chlor-1,2-butadienu, který se pak za přítomnosti chloridu měďného přesmykuje na 2-chlor-1,3-butadien.\n"}
{"id": "877857", "url": "https://cs.wikipedia.org/wiki?curid=877857", "title": "Liga mistrů CAF 2012", "text": "Liga mistrů CAF 2012\n\nRočník 2012 Ligy mistrů CAF byl 16. ročníkem klubové soutěže pro nejlepší africké fotbalové týmy. Vítězem se stal tým Al-Ahly SC, který postoupil na Mistrovství světa ve fotbale klubů 2012.\n\nÚvodní zápasy hrány v termínu od 17. do 19. února, odvety od 2. do 4. března 2012.\n\nÚvodní zápasy hrány v termínu od 23. do 25. března, odvety od 6. do 8. dubna 2012.\n\nÚvodní zápasy hrány v termínu od 27. do 29. dubna, odvety od 11. do 13. května 2012. Poražení z této fáze postoupili do 3. kola Poháru CAF.\n\nHrány od 6. července do 16. září 2012.\n\nPozn.: Po řádění fanoušků týmu Étoile Sportive du Sahel ve 4. kole základní skupiny byl tento tým vyloučen a všechny jeho zápasy byly anulovány.\n\nÚvodní zápasy hrány 6. a 7. října, odvety 20. a 21. října 2012.\n\nÚvodní zápas 4., odveta 17. listopadu 2012.\n\n"}
{"id": "877860", "url": "https://cs.wikipedia.org/wiki?curid=877860", "title": "Kamov Autogyro", "text": "Kamov Autogyro\n\nKamov Autogyro (: Камов Автожир) byl projekt sovětského lehkého víceúčelového vírníku navržený konstrukční kanceláří Kamov v roce 1972. \n\nSovětský svaz byl v používání zemědělských letadel ve vedoucím postavení ve světě, přesto letecký park složený především z letadel Antonov An-2, vrtulníků Kamov Ka-26 a dalších nedostačoval. Počátkem 70. let vypracovalo Ministerstvo civilního letectví návrh konkurzu na hospodárný letoun schopný nést 1 500 - 1 800 kg chemikálií a s nižšími provozními náklady o 20% - 25% oproti An-2. Skupina konstruktérů v OKB Kamov se tohoto úkolu ujala a výsledkem byl soutěžní projekt nazvaný „létající šasi“. Tato koncepce měla vírníku zajistit vysokou manévrovatelnost a bezpečnost letu při nízkých rychlostech a v malé výšce. Projekt z roku 1972 však nikdy nepřesáhl fázi studie.\n\nVírník měl trup podobný vrtulníku Ka-26, poháněn měl být jedním turbohřídelovým motorem a čtyřlistou tlačnou vrtulí na zádi trupu mezi zdvojeným ocasním nosníkem s jednou vodorovnou a třemi svislými ocasními plochami. Nosný rotor byl čtyřlistý.\n\nData z:\n\n\n"}
{"id": "877862", "url": "https://cs.wikipedia.org/wiki?curid=877862", "title": "Vláda Marka Rutteho", "text": "Vláda Marka Rutteho\n\nMark Rutte byl předsedou dvou vlád:\n\n"}
{"id": "877864", "url": "https://cs.wikipedia.org/wiki?curid=877864", "title": "Petr Sunkovský", "text": "Petr Sunkovský\n\nPetr Sunkovský (* 9. listopadu 1964 Jesenice) je český politik, v letech 2006 až 2010 poslanec Poslanecké sněmovny PČR, v letech 2000 až 2008 zastupitel Středočeského kraje, člen ČSSD.\n\nAbsolvoval Stavební fakultu ČVUT v Praze. Působil ve stavebnictví a jako projektant, později coby soukromý podnikatel v tomto oboru. Je ženatý, má tři děti.\n\nV komunálních volbách roku 1998, komunálních volbách roku 2002, komunálních volbách roku 2006 a komunálních volbách roku 2010 byl zvole za ČSSD do zastupitelstva města Jesenice. Profesně se k roku 1998 uvádí jako projektant, následně roku 2002 a 2006 jako starosta a k roku 2010 coby místostarosta. V roce 1998 se starostou Jesenice. Starostenský úřad zastával až do roku 2007.\n\nV krajských volbách roku 2000 byl zvolen do Zastupitelstva Středočeského kraje za ČSSD. Mandát krajského zastupitele obhájil v krajských volbách roku 2004.\n\nV roce 2006 se uvádí jako předseda Krajské odborné komise ČSSD pro bytovou poliitku a člen Výboru regionálnho rozvoje. Byl předsedou místní organizace ČSSD v Jesenici, předsedou OVV ČSSD Rakovník a členem KVV ČSSD v Středočeském kraji.\n\nVe volbách roku 2006 se stal za ČSSD členem dolní komory českého parlamentu (volební obvod Středočeský kraj). Byl členem sněmovního výboru pro veřejnou správu a regionální rozvoj a mandátového a imunitního výboru (v něm působil v letech 2009-2010 jako jeho místopředseda). Ve sněmovně setrval do voleb roku 2010.\n\nV březnu 2010 čelil trestnímu oznámení pro podezření z podvodu a zneužívání pravomoci veřejného činitele. Jako starosta Jesenice měl bez souhlasu zastupitelstva prodat obecní pozemky za nevýhodnou cenu. Sunkovský to označil za účelovou předvolební kampaň cílenou na jeho poškození.\n"}
{"id": "877868", "url": "https://cs.wikipedia.org/wiki?curid=877868", "title": "Nevis", "text": "Nevis\n\nNevis je ostrov, součást Závětrných ostrovů v Karibiku, jeden z ostrovů státu Svatý Kryštof a Nevis. Od Svatého Kryštofa jej odděluje průliv The Narrows široký 3,2 km. Nevis má rozlohu 93 km², žije zde přibližně 12 000 obyvatel. Největším městem je Charlestown, samotný ostrov je rozdělen do pěti farních okrsků.\n\nNejvyšším bodem ostrova je Nevis Peak s nadmořskou výškou 985 m.\n\n"}
{"id": "877871", "url": "https://cs.wikipedia.org/wiki?curid=877871", "title": "Eurocopter EC 130", "text": "Eurocopter EC 130\n\nEurocopter EC 130 je lehký jednomotorový vrtulník, jehož základem se stal drak podobného vrtulníku Eurocopter AS 350 Ecureuil. Výrobcem vrtulníku je evropská skupina Eurocopter, která tento vrtulník označila za nástupce stroje Aérospatiale Alouette III.\n\nEurocopter EC 130 je vrtulník s širokým drakem vrtulníku Eurocopter AS 350 Ecureuil. První let proběhl 24. června 1999. Ocasní rotor je proveden jako Fenestron, na rozdíl od strojů AS 350, které mají klasický otevřený ocasní rotor. Listy Fenestronu jsou nerovnoměrně rozloženy, takže hlučnost uvnitř kabiny je nižší až o 50 % oproti vrtulníkům s otevřeným ocasním rotorem. Stroje EC 130 byly navrženy ve spolupráci s havajskou cestovní leteckou společností Blue Hawaiian Helicopters, která se stala zároveň jejich prvním provozovatelem. Vrtulníky mají prostornou nákladovou kabinu, která je schopna transportovat až sedm pasažérů, a také kokpit s velkou viditelností. Vrtulníky vstoupily do služby v roce 2001 u společnosti Blue Hawaiian Helicopters a jsou běžně viditelné například na Havaji nebo nad Grand Canyonem.\n\nVrtulníky Eurocopter EC 130 se stávají populární také v letecké záchranné službě díky své prostorné kabině, která je schopna pojmout jedno nebo dvě nosítka, a také díky širokým bočním dveřím.\n\n\n Argentina\n Brazílie\n Spojené státy americké\n\n\n\n\n"}
{"id": "877878", "url": "https://cs.wikipedia.org/wiki?curid=877878", "title": "Farma R.A.K. (1. řada)", "text": "Farma R.A.K. (1. řada)\n\nPrvní řada amerického seriálu Farma R.A.K. byla vysílána na americké televizní stanici Disney Channel od 6. května 2011 do 13. dubna 2012. Řada má celkem 26 dílů.\n\n\n"}
{"id": "877884", "url": "https://cs.wikipedia.org/wiki?curid=877884", "title": "Zenitismus", "text": "Zenitismus\n\nZenitismus (srbochorvatsky zenitizam/зенитизам) je svébytný literární proud, který existoval v meziválečné Jugoslávii jako součást avantgardy. Byl značně ovlivněn dadaismem. Svůj název má podle časopisu Zenit, který vycházel v první polovině 20. let v Záhřebu, a později v Bělehradu. \n\nMezi představitele zenitismu patřili např. bratři Ljubomir a Branko Micić, Ivan Goll, Boško Tokin a také významný jugoslávský dadaista Dragan Aleksić. Zenitismus chtěl být revoluční, internacionální, bořit zavedené zvyky a mýty. Jeho cílem bylo dosáhnout nejvyššího možného způobu vyjádření uměleckého díla.. Stejně jako dadaisté a později surrealisté odmítali zenitisté tradice, zavedený rodinný život, nebo církevní hodnoty.. Městskou společnost označovali za buržoazní. Jen těžko se však vymezovali vůči dadaismu. Zenitismus byl sice méně radikální (a proto také tak rychle nezmizel ze scény jako dadaismus), ale i on se vyžíval ve vizuálně nekonformním stylu, odmítal formalismus a pozornost soustředil i na nové žánry, mezi které patřil např. film. Sami autoři své hnutí definovali jako \"abstraktní kosmický expresionismus\".\n\nPodobně jako tomu bylo v případě jugoslávských surrealistů, i zenitisté demonstrovali svojí přítomnost v literárním světě prostřednictvím manifestu. \"Manifest zenitismu\" sepsali v r. 1921 v Záhřebu Ivan Goll, Boško Tokin a Ljubomir Micić. Na rozdíl od surrealistů však zenitisté nebyli jen srbským, nebo chorvatským kulturním proudem, neboť působili nejprve v Záhřebu, a později v Bělehradě. Zenitisté se také zasloužili o zorganizování avantgardní výstavy, která se v roce 1924 konala v jugoslávské metropoli.\n\nPo zveřejnění článku \"Zenitismus prizmatem marxismu\" (Zenitizam kroz prizmu marxizma) byl časopis Zenit zakázán (1926), což znamenalo konec tohoto proudu. Jugoslávský režim si ho totiž ztotožnil s ostře odmítaným komunismem.\n\nV roce 1938 vydal Ljubomir Micić román \"Barbarogenije decivilizator\", kterým se pokusil ještě jednou oživit ideje zenitismu a avantgardy 20. let.\n\nZenitisté spolupracovali s různými uměleckými skupinami po celé Evropě. Jednalo se například český Devětsil, dále pak o italské futuristy a ruský konstruktivismus. V časopise Zenit tak byly uveřejňovány texty nejen v srbochorvatštině, nebo avantgardě tak blízké francouzštině, ale také v němčině, ruštině, češtině, italštině, esperantu, nebo dalších jazycích.\n\nPoliticky byl zenitismus levicový; jeho autoři sympatizovali s marxismem a značný ohlas u nich našla Říjnová revoluce. Také proto byli někteří z nich stíháni protikomunistickým královským režimem. Rovněž byl zenitismus humanistický a antimilitaristický. Jeho cílem se mělo v politické linii stát ovšem vybudování morálního řádu, nikoliv společenského, nebo politického.\n\nSvůj internacionalismus dávali zenitisté najevo prostřednictvím vlastního chápání hesla \"balkanizace\" - představujícího především sjednocení všech lidí bez ohledu na národnost, či víru, do jedné antimilitaristické fronty. Jednalo se o analogii vzniku jednotného Království Srbů, Chorvatů a Slovinců krátce po konci první světové války v protikladu právě ke světovému konfliktu, který zpustošil značnou část Evropy.\n"}
{"id": "877887", "url": "https://cs.wikipedia.org/wiki?curid=877887", "title": "Papagájův Hlasatel Records", "text": "Papagájův Hlasatel Records\n\nPapagájův Hlasatel Records (někdy též Papagájův Hlasatel nebo PHR Records) je české nezávislé hudební vydavatelství z Říčan u Brna zaměřené především na punk a hard core založené v roce 1995. K vydavatelství patří též fanzin \"Papagájův Hlasatel\", který začal vycházet již v roce 1994.\n\nHlavní postavou za vydavatelstvím je Pavel 'Papagáj' Friml. Label vydává nejen české skupiny (například kapely Plexis, Houba, The Fialky nebo Zeměžluč), ale i vinylové desky zahraničních kapel. Vyšly například LP punkových legend The Vibrators, 999 nebo Vice Squad. PHR exportuje i do zahraničí, především do Německa, a celkově u něj vyšlo již přes 150 titulů.\n\n"}
{"id": "877897", "url": "https://cs.wikipedia.org/wiki?curid=877897", "title": "Jeníček a Mařenka: Lovci čarodějnic", "text": "Jeníček a Mařenka: Lovci čarodějnic\n\nAmericko - německý film Jeníček a Mařenka: Lovci čarodějnic (Hansel and Gretel: Witch Hunters) byl natočen režisérem Tommym Wirkolou. Jedná se příběh už dospělých postav z příběhu o Perníkové chaloupce, kdy se Jeníček a Mařenka vydávají v dospělosti na zabíjení zlých čarodějnic.\n\nVarování: Pokud Vám vadí krev, tento film rozhodně není pro Vás! Hektolitry krve a trochu vnitřností rozhodně nechybí...\n\nJeníček a Mařenka v dětství zlikvidovali zlou Ježibabu. Od té doby uplynulo 30 let, stali se z nich celebrity, jsou vyzbrojeni speciálními zbraněmi a živí se lovem čarodějnic. Když v Augsburgu začnou mizet děti a Jeníček s Mařenkou jsou najmuti aby je našli, zjistí však, že stojí před nelehkým úkolem. Tím je sabat čarodějnic.\n\n\n"}
{"id": "877898", "url": "https://cs.wikipedia.org/wiki?curid=877898", "title": "Mistrovství světa ve fotbale klubů 2013", "text": "Mistrovství světa ve fotbale klubů 2013\n\nMistrovství světa ve fotbale klubů 2013 se hrálo v termínu od 11. do 21. prosince 2013 v marockých městech Marrákéš a Agádír. Šlo o 10. ročník MS klubů, ve kterém se střetlo šest vítězů jednotlivých nejvyšších kontinentálních soutěží a vítěz ligy pořadatelské země.\n\nVítězem se stal německý klub FC Bayern Mnichov, který ve finále porazil marocký tým Raja Casablanca 2:0.\n\n\"Všechny časy jsou v UTC+0.\"\n\n"}
{"id": "877908", "url": "https://cs.wikipedia.org/wiki?curid=877908", "title": "Pavel Bergmann", "text": "Pavel Bergmann\n\nPhDr. Pavel Bergmann (14. února 1930 Praha – 17. dubna 2005 Praha) byl český historik, žák Jana Patočky, a signatář Charty 77.\n\nNarodil se v pražské židovské rodině jako jediné dítě Jindřicha Bergmanna a Karoliny, roz. Steinové. Dva roky po jeho narození zemřel jeho otec na tuberkulózu a poručníkem chlapce se spolu s matkou stal manžel její starší sestry Luisy Otta Boitler. Vychováván byl však v rodině svého dědečka Mořice Steina, kterému patřily bývalé valdštejnské statky v Zabrušanech a Všechlapech. V roce 1936 zde začal chodit do české školy, nicméně po německém záboru Sudet v roce 1938 byla rodina nucena odejít do Prahy.\n\nV říjnu 1942 byl tehdy dvanáctiletý Pavel Bergmann deportován do Terezína a odtud pak v prosinci 1943 do tábora v Auschwitz-Birkenau. V roce 1945 se ve věku patnácti let zúčastnil pochodu smrti do Mauthausenu, kde byl 5. května 1945 osvobozen americkou armádou.\n\nPo návratu a nezbytném léčení, jelikož na sklonku války onemocněl tyfem, se stal studentem gymnázia v Duchcově a po maturitě v roce 1952 byl přijat na Filozofickou fakultu Univerzity Karlovy, kde vystudoval historii, a na jejíž katedře historie působil. Pro jeho nesouhlas se vstupem sovětských okupačních vojsk mu zde byla v roce 1970 dána výpověď.\n\nV sedmdesátých a osmdesátých letech spolupracoval s disidentskými skupinami a stal se signatářem Charty 77. V roce 1989 spoluzakládal Občanské fórum a zasloužil se rovněž jako zprostředkovatel česko-německých i česko-izraelských vztahů. Spolu s Rudolfem Battěkem se angažoval v Asociaci sociálních demokratů.\n\nJakožto historik Pavel Bergmann poukazoval zejména na historické křivdy i způsob jednostranného historického výkladu, např. ignorování úlohy německých antifašistů v boji proti nacismu. Vstoupil do Svazu protifašistických bojovníků a s podporou Karla Syřištěho inicioval nápis na pomníku II. odboje ve Všechlapech i pamětní desku padlým odbojářům, především německým sociálním demokratům. Autorsky se, spolu s Leo Pavlátem, Jiřím Daníčkem, Arno Paříkem a dalšími, podílel na dokumentu Charty 77 \"Kritika devastace židovských kulturních památek a zamlčování úlohy Židů v čs. dějinách\".\n\nDcera Pavla Bergmanna, Julie Bergmannová, si v roce 2005 vzala sochaře Pavla Opočenského, se kterým se po sedmi letech rozvedla.\n\n"}
{"id": "877916", "url": "https://cs.wikipedia.org/wiki?curid=877916", "title": "Farma R.A.K. (2. řada)", "text": "Farma R.A.K. (2. řada)\n\nDruhá řada amerického seriálu Farma R.A.K. byla vysílána na americké televizní stanici Disney Channel od 1. června 2012 do 26. dubna 2013. Řada má celkem 21 dílů.\n\n\n"}
{"id": "877922", "url": "https://cs.wikipedia.org/wiki?curid=877922", "title": "Ektenie", "text": "Ektenie\n\nEktenie (z řeckého ἐκτενής \"ektenés\") je soubor modliteb, užívaných v bohoslužbách východních církví (tedy v Řeckokatolické a Pravoslavné církvi, např. v rámci Liturgie svatého Jana Zlatoústého). Existuje několik druhů ektenií, např. velká, malá, za zesnulé, za katechumeny apod.\n\nModlitby přednáší jáhen, nebo kněz, pokud není jáhen k dispozici. Sbor na ně odpovídá \"Pane, smiluj se\", resp. \"Daruj nám, Pane\". Ektenie končí zvoláním kněze, na které sbor odpovídá \"Amen\".\nV římskokatolické církvi se ektenie nemodlí, místo nich existuje obdobný typ modliteb, zvaných litanie.\n\n\n"}
{"id": "877923", "url": "https://cs.wikipedia.org/wiki?curid=877923", "title": "Musée national de la Marine", "text": "Musée national de la Marine\n\nMusée national de la Marine (\"Národní muzeum námořnictva\") je francouzské muzeum zasvěcené válečnému námořnictvu. Hlavní sídlo se nachází v Paříži v jihozápadním křídle paláce Chaillot v 16. obvodu. Muzeum má pobočky v Brestu, Port-Louis, Rochefortu a Toulonu.\n\nV roce 1678 byl Charles Colbert du Terron (1618-1684), státní sekretář námořnictví za vlády Ludvíka XIV. pověřen vytvořením mocného námořnictva. Pro zajištění rozvoje výstavby lodí nařídil správcům zbrojnic vytvořit modely v poměru 1:12 a 1:20 pro každý typ válečného plavidla. Tyto dochované makety se staly základem budoucího muzea. V roce 1739 byl na místo inspektora stavby lodí jmenován botanik a inženýr Henri-Louis Duhamel du Monceau (1700-1782). Jako technický rada ministra námořniství chtěl reformovat vojenskou výuku a nabídl v roce 1748 Ludvíkovi XV. svou sbírku modelů lodí a válečných strojů. Tato sbírka byla vystavena v Louvru a sloužila pro praktickou výuku žáků námořnické školy (dnešní ENSTA ParisTech). Tím byly položeny základy muzea, které bylo oficiálně vytvořeno až 27. prosince 1827. Zůstalo v Louvru až do roku 1938, kdy se přestěhovalo do paláce Chaillot postaveného pro světovou výstavu 1937. Pro veřejnost bylo muzeum otevřeno 15. srpna 1943.\n\nStálá expozice v Paříži představuje především modely plavidel různého období, hlavně válečných lodí ze 17., 18. a 19. století. Rovněž jsou zastoupeny zbraně a výjevy námořních bitev.\n\nMuzeum je umístěno v Château de Brest (). Představuje mj. zajímavou sbírku dřevěných lodních přídí, modely nebo miniponorku typu \"Seehund\". Muzeum je zaměřeno na dějiny vojenského námořnictva a válečné dějiny města.\n\nMuzeum se nachází v místní citadele () vybudované Vaubanem společně s muzeem Indické společnosti. Představuje množství týkající se ponorek a část expozice je věnována dějinám mořského záchranářství.\n\nMuzeum se nachází v hôtel de Cheusses, městském paláci ze 17. století (). Jedná se o jednu z nejstarších staveb ve městě, kde pobývali velitelé a komisaři vojenského námořnictva. Národní muzeum získalo budovu v roce 1978. Je zde vystavena sbírka modelů lodí.\n\nMuzeum se nachází na náměstí \"Place Monsenergue\" () a představuje především rozsáhlou sbírku maket lodí.\n"}
{"id": "877927", "url": "https://cs.wikipedia.org/wiki?curid=877927", "title": "Pietro Vierchowod", "text": "Pietro Vierchowod\n\nPietro Vierchowod (* 6. dubna 1959, Calcinate, Itálie) italský fotbalista, původem syn vojáka Rudé armády získal přezdívku car, jelikož se tak choval na postu libera v Italské Serii A.\n\n\n"}
{"id": "877928", "url": "https://cs.wikipedia.org/wiki?curid=877928", "title": "Emmelie de Forest", "text": "Emmelie de Forest\n\nEmmelie Charlotte-Victoria de Forest (* 28. února 1993 Randers, Dánsko) je dánská zpěvačka. Dne 18. května 2013 zvítězila s písní \"Only Teardrops\" se ziskem 281 bodů na soutěži Eurovize ve švédském Malmö po vítězství v národním kole Dansk Melodi Grand Prix v lednu téhož roku.\n\nEmmelie začala zpívat v devíti letech ve sboru v kostelech. Od čtrnácti let vystupovala na festivalech se skotským hudebníkem Fraserem Neillem.\nŽije v Kodani, kde od roku 2011 studuje zpěv. Dále se věnuje hře na kytaru.Mezi zdroji inspirace uvádí mimo jiné Kate Bush. Vystupuje bosá.\n\nDe Forest se narodila ve městě Randers, Dánsku. Matka je Dánka a otec Švéd — Ingvar de Forest (1938–2010). Po rozvodu rodičů vyrůstala s matkou ve městě Mariager, Dánsku.\n\nEmmelie počátkem roku 2013 vystoupila v dánských médiích s tvrzením, že je pravnučkou britské královny Viktorie. Její pradědeček, baron Mořic Arnold de Forest měl být nemanželským potomkem anglického krále Eduarda VII. Tuto informaci podle jejích slov její rodina dlouho držela v tajnosti. Je prokázáno, že jako majitel hradu Veveří hostil baron de Forest mj. Winstona Churchilla a jeho manželku Lady Clementine, udržoval tedy styky s vysokou anglickou šlechtou (Churchill byl vnukem vévody z Marlborough).\n\nPředci Emmelie byli členové švédsko-finské šlechtické rodiny Armfelt. Spojitost rodiny Emmelie s královnou Viktorií byla později zpochybněna Marlene Eilers-Koenig, odbornicí na šlechtickou genealogii a autorkou knihy \"Potomci královny Viktorie\".\n\nEmmelie de Forest v lednu 2013 vystoupila jako jeden z deseti soutěžících hudební soutěže \"Dansk Melodi Grand Prix\", jejíž vítěz je nominován coby reprezentant země na Eurovizi. V přímém přenosu byla její píseň \"Only Teardrops\" diváky vybrána mezi tři nejlepší, mezi nimiž nakonec zvítězila.\n\n14. května Emmelie postoupila z prvního semifinále Eurovize do velkého finále, kde nakonec porazila konkurenty z Ázerbájdžánu a Ukrajiny se ziskem 281 bodů. Nejvyšší dvanáctibodové ohodnocení obdržela z Francie, Islandu, Irska, Itálie, Makedonie, Srbska, Slovinska a Spojeného království.\n\n"}
{"id": "877929", "url": "https://cs.wikipedia.org/wiki?curid=877929", "title": "Grzegorz Berendt", "text": "Grzegorz Berendt\n\nGrzegorz Berendt (* 1964) je polský historik.\n\nStudoval na Gdaňské univerzitě, doktorát obhájil v roce 1995 a habilitoval 2007. Specializuje se na historii Polska ve 20. století, historii Pomořanska a dějiny Židů v Polsku. Publikoval řadu vědeckých i populárněnaučných prací.\n\nVyučuje na Gdaňské univerzitě a je členem vědecké rady Židovského historického institutu.\n\n"}
{"id": "877932", "url": "https://cs.wikipedia.org/wiki?curid=877932", "title": "Unie evropských federalistů v České republice", "text": "Unie evropských federalistů v České republice\n\nUnie evropských federalistů v České republice (UEF ČR) je spolek, jehož cílem je popularizace myšlenek vzniku Evropské federace. Je součástí mezinárodní Unie evropských federalistů.\n\nUnie evropských federalistů v České republice se hlásí k myšlenkám svobody, demokracie a lidských práv. Budoucí Evropskou federaci chce mít založenou na subsidiaritě.\n\nPředsedou UEF ČR je europoslanec za ČSSD Libor Rouček. V listopadu roku 2014 jej ale ve funkci vystřídal další europoslanec Tomáš Zdechovský (KDU-ČSL). Libor Rouček ale i potom zůstal aktivním členem federalistů. Dalšími členy předsednictva jsou Daniel Kroupa, Petr Jantač, Michal Bortel a Ivo Kaplán.\n\n"}
{"id": "877933", "url": "https://cs.wikipedia.org/wiki?curid=877933", "title": "Masála", "text": "Masála\n\nJako masála se označují různé směsi koření indického původu (dévanágarí: मसाला, masālā, doslova znamená „směs koření“). \n\nRůzné masály se liší složením, místem původu i účelem. Občas bývá rozdíl dokonce v jednom druhu od různých výrobců. \nSložkami masály bývá často chili, koriandr, máta, česnek, zázvor, kurkuma a další.\nJako masála se v Indii označuje i to, co je v Čechách známo jako „karí“.\n\n"}
{"id": "877935", "url": "https://cs.wikipedia.org/wiki?curid=877935", "title": "Kaple Sainte-Thérèse-Orphelins d'Auteuil", "text": "Kaple Sainte-Thérèse-Orphelins d'Auteuil\n\nKaple Sainte-Thérèse-Orphelins d'Auteuil (tj. \"svaté Terezie Sirotků z Auteuil\") je katolická kaple v 16. obvodu v Paříži v ulici \"Rue Jean-de-la-Fontaine\". Kaple zasvěcená Terezii z Lisieux je ve správě \"Fondation d'Auteuil\" (Nadace Auteuil), která pomáhá mladistvým v těžké sociální situaci.\n\nV roce 1866 založil Páter Louis Roussel (1825–1897) nadaci pomáhající původně sirotkům, která byla pod ochranou Thérèse z Lisieux. Když v roce 1923 převzal vedení nadace Páter Daniel Brottier (1876–1936), inicioval výstavbu kaple. Byla vypsána sbírka a 25. prosince 1925 byla kaple vysvěcena jako vůbec první svatostánek sv. Terezie od Dítěte Ježíše.\n\nV kapli jsou uloženy ostatky sv. Terezie z Lisieux, které roku 1923 věnoval klášter v Lisieux a hrob blahoslaveného Daniela Brottiera.\n\nKaple je postavená v novogotickém slohu. Je dlouhá 50 m, z čehož je délka lodi tvoří 10,50 m. Výška klenby činí 15 m. V kapli je 33 vitráží.\n\n"}
{"id": "877936", "url": "https://cs.wikipedia.org/wiki?curid=877936", "title": "Atletika na Letních olympijských hrách 1992 – 800 metrů ženy", "text": "Atletika na Letních olympijských hrách 1992 – 800 metrů ženy\n\nBěh na 800 metrů žen na Letních olympijských hrách 1992 se uskutečnil ve dnech 31. července – 3. srpna na Olympijském stadionu v Barceloně. Zlatou medaili získala nizozemská běžkyně Ellen van Langenová, stříbrnou jeho Lilija Nurutdinovová reprezentující Společenství nezávislých států a bronz Kubánka Ana Fidelia Quirotová.\n\n"}
{"id": "877937", "url": "https://cs.wikipedia.org/wiki?curid=877937", "title": "Gianluigi Lentini", "text": "Gianluigi Lentini\n\nGianluigi Lentini (27. březen 1969, Carmagnola, Itálie) je bývalý italský fotbalista, který hrál mimo jiné za Juventus Turín a AC Milán.\n\n\n\n"}
{"id": "877938", "url": "https://cs.wikipedia.org/wiki?curid=877938", "title": "Kodex Tchacos", "text": "Kodex Tchacos\n\nKodex Tchacos je křesťanský rukopisný kodex objevený koncem sedmdesátých let 20. století ve středním Egyptě. Obsahuje celkem čtyři texty psané v koptštině: Petrův list Filipovi, Jakub, Evangelium podle Jidáše a Kniha Allogenéta. Dva z nich, Petrův list Filipovi (pod stejným názvem) a Jakub (pod názvem První Jakubova apokalypsa) jsou známy také z naghammádského souboru. \n\nVšechny texty byly napsány středoegyptskou odnoží tzv. saidštiny, tedy jižním nářečím koptského jazyka.\n\nRukopisný, do kůže vázaný kodex tvoří třiatřicet listů papyru, tedy 66 stran. Strany jsou číslovány vždy nahoře uprostřed. Některé strany kodexu jsou nenávratně ztraceny, protože se rozpadly nebo byly prodány. Na jiných listech se nachází černá místa, která činí text nečitelným.\n\nAž do roku 2001 byl kodex v soukromých rukou a byl skladován v naprosto nevyhovujících podmínkách. Nevratně poškozený kodex odkoupila Nadace Maecenas Stiftung für antike Kunst, která podnikla nezbytné kroky k jeho záchraně.\n\nOd roku 2001 konzervátorka Florence Darbere ve spolupráci s profesory Kasserem a Wurstem pracovala na konzervování a sestavování listů kodexu. Veškeré práce trvaly přibližně pět let. Práci odborníkům ztěžoval fakt, že některé listy byly zpřeházené a často se stávalo, že jeden list byl tvořen více stranami. Zpřeházení stran bylo způsobeno horizontálním rozlomením celého kodexu. Z důvodu stáří a poškození kodexu měli editoři a překladatelé k dispozici výhradně fotografie.\n"}
{"id": "877939", "url": "https://cs.wikipedia.org/wiki?curid=877939", "title": "Jamal", "text": "Jamal\n\nPoloostrov Jamal ( – \"poluostrov Jamal\") je poloostrov na severozápadě Sibiře v Rusku. Patří do Jamalo-něneckého autonomního okruhu, má délku zhruba 700 kilometrů a šířku až 240 kilometrů. Je severozápadním výběžkem Západosibiřské roviny. Na poloostrově žije 20 420 obyvatel.\n\nPoloostrov je obklopený Severním ledovým oceánem, konkrétně Bajdarackým zálivem na jihozápadě, Karským mořem na západě a Obským zálivem na východě. Prakticky celá plocha poloostrova je pokryta permafrostem a tundrou, pouze na jihu jsou menší oblasti lesotundry. Geologicky je velmi mladý, některá místa jsou mladší než deset tisíc let. Je zde mnoho jezer ledovcového původu.\n\nJamal je největším ruským nalezištěm zemního plynu, plynovod Jamal - Evropa odsud odvádí plyn z naleziště s odhadovanou velikostí 55 triliónů krychlových metrů. Kromě samotného plynovodu je součástí zdejší těžařské infrastruktury také železniční trať Obskaja-Karskaja, která je na zbytek ruské železniční sítě připojena v Obské přes provozovaný okrajový úsek zrušené trati Salechard–Igarka.\n\nV oblasti je také dodnes provozován tradiční kočovný chov polárních sobů. Domorodí Něnci jich zde chovají zhruba půl miliónu.\n\nNa poloostrově se nachází 9 osad (pouze 4 jsou však obydleny):\n"}
{"id": "877941", "url": "https://cs.wikipedia.org/wiki?curid=877941", "title": "Atletika na Letních olympijských hrách 1992 – 400 metrů muži", "text": "Atletika na Letních olympijských hrách 1992 – 400 metrů muži\n\nBěh na 400 metrů mužů na Letních olympijských hrách 1992 se uskutečnil ve dnech 1.–5. srpna na Olympijském stadionu v Barceloně. Zlatou medaili získal Američan Quincy Watts, stříbrnou jeho krajan Steve Lewis a bronz Samson Kitur z Keni.\n\n"}
{"id": "877945", "url": "https://cs.wikipedia.org/wiki?curid=877945", "title": "Mršník topolový", "text": "Mršník topolový\n\nMršník topolový (\"Hololepta plana\") je brouk z čeledi mršníkovitých. Vyskytuje se převážně v nížinách a pahorkatinách. Jsou to dravci. Živí se drobnými bezobratlými, především larvami dvoukřídlých.\n"}
{"id": "877955", "url": "https://cs.wikipedia.org/wiki?curid=877955", "title": "1949 ve filmu", "text": "1949 ve filmu\n\n\n\n\n"}
{"id": "877958", "url": "https://cs.wikipedia.org/wiki?curid=877958", "title": "Antonín Sýkora", "text": "Antonín Sýkora\n\nJméno a příjmení Antonín Sýkora se může vztahovat k následujícím osobnostem:\n\n"}
{"id": "877966", "url": "https://cs.wikipedia.org/wiki?curid=877966", "title": "Římskokatolická farnost Krásný Les", "text": "Římskokatolická farnost Krásný Les\n\nŘímskokatolická farnost Krásný Les může být:\n\n"}
{"id": "877970", "url": "https://cs.wikipedia.org/wiki?curid=877970", "title": "Kanovnické domy", "text": "Kanovnické domy\n\nKanovnické domy mohou být:\n\n\n"}
