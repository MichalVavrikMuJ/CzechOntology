{"id": "824316", "url": "https://cs.wikipedia.org/wiki?curid=824316", "title": "Greg Rutherford", "text": "Greg Rutherford\n\nGregory James \"Greg\" Rutherford, MBE (* 17. listopadu 1986, Milton Keynes, Anglie) je britský atlet, olympijský vítěz a mistr světa ve skoku dalekém.\nV roce 2005 vybojoval na juniorském mistrovství Evropy v litevském Kaunasu výkonem 814 cm zlatou medaili. Ve finále jako jediný pokořil hranici osmi metrů.\n\nV roce 2010 obsadil 2. místo na hrách Commonwealthu. Jeho největší úspěch přišel na Olympijských hrách v Londýně, kde jako lídr světových tabulek suverénně zvítězil (o 15 cm), když jeho nejdelší pokus měřil 831 cm (vítr -0,4). V roce 2013 se pro zranění nedostal do finále mistrovství světa v Moskvě, to si však vynahradil o rok později, kdy nejprve v dubnu zlepšil britský rekord na výborných 851 cm, a později získal málo vídaný double vítězstvím jak na hrách Commonwealthu (820 cm), tak na mistrovství Evropy (829 cm).\n\nMedailovou sbírku dovršil na mistrovství světa v Pekingu v srpnu 2015, kdy v dramatickém finále získal zlato výkonem 841 cm. Ve stejné sezóně také zvítězil v prestižním seriálu Diamantové ligy a na mistrovství Velké Británie a držel tak současně všechny dostupné venkovní tituly. Další evropský titul přidal v Amsterdamu 2016, kde těsně (ve větrné loterii) porazil svého častého soupeře Michela Tornéuse (825 cm).\n\nJako jeden z mála atletů dokázal v dálce získat i druhý olympijský kov, vzhledem ke zdravotním problémům to byl bronz za 829 cm, olympijským nástupcem se v Riu de Janeiru stal Jeff Henderson (838 cm).\n\nKvůli zranění neobhajoval v srpnu 2017 titul mistra světa na domácím šampionátu v Londýně.\n\nS přítelkyní Sussan má syny Mila (* 2014) a Rexe (* 14. červenec 2017).\n\n\n"}
{"id": "824317", "url": "https://cs.wikipedia.org/wiki?curid=824317", "title": "Opatská stezka", "text": "Opatská stezka\n\nOpatská stezka je naučná stezka vedoucí od Vyšebrodského kláštera údolím Hamerského potoka, dnes známého jako Menší Vltavice. Má dvě trasy, označené římskými číslicemi I a II.\n\nStezka I byla otevřena v červnu 2005 a má třináct zastavení s informačními tabulemi, z nichž první se nalézá nedaleko Rožmberské brány kláštera. Jedna z informačních tabulí ještě ukazuje nejspíše starší trasu, která začínala u veřejného tábořiště na pravém břehu Vltavy.\n\nStezka vede do areálu kláštera, odkud pak směřuje kolem sochy na vysokém podstavci na jihozápad po žluté turistické značce podél Opatského kanálu a Menší Vltavice. Tvar stezky opisuje osmičku a vrací se zpět ke klášteru. Z infotabulí se návštěvníci dozvídají například o umění starých kameníků nebo Opatském kanálu, mohou se napít z údajně léčivé studánky, ke které odbočuje strmá cesta vzhůru, a v nejvzdálenějším bodě stezky pak jsou k vidění vodopády sv. Wolfganga.\n\nOpatský kanál, podél nějž prochází první čtvrtina stezky, přiváděl pitnou a dnes již jen užitkovou vodu do budov kláštera. Odděluje se od Menší Vltavice na levém břehu přibližně ve čtvrtině stezky a v této svahovité části je vydlážděn. Jeho vznik se předpokládá nejdéle do roku 1380.\n\nPo cestě prý lze spatřit ledňáčka, jenž prý obývá oblast kolem vodopádů a je spolu s leknínem vyobrazen na kapličce studánky, a stromy staré více než 170 let, mezi kterými roste i borovice douglaska.\n\nStezka II má stejně jako první trasa začátek u kláštera a dále vede v délce 4,2 km s převýšením 220 m k Loučovicím. Stezku značenou také modrým turistickým značením lemuje šest zastavení s přírodními, technickými i historickými informacemi, přičemž další lze udělat po krátkých odbočkách např. u Čertovy stěny nebo na vrchu Vyklestilka (887 m). Vede též kolem zaniklé osady Pošlák. Trasa této stezky je v lesnických mapách zapsána jako \"Opatova stezka\"\n\n"}
{"id": "824318", "url": "https://cs.wikipedia.org/wiki?curid=824318", "title": "U Křížku", "text": "U Křížku\n\nRozhledna U Křížku se nachází západně od obce Drnholec v okrese Břeclav.\n\n16. dubna 2012 začala výstavba rozhledny U Křížku, jejíž projekt vypracovali architekti Antonín Olšina a Martin Novák. Jako stavební materiál bylo zvoleno dřevo s ocelí. Název rozhledny vychází od nedaleko stojícího kříže, který zde nechala v roce 1899 zbudova rodina Scherakova. Slavnostní zpřístupnění rozhledny se konalo 16. června 2012. Z rozhledny je výhled na Pavlovské vrchy, Stožec (Staatz), Znojemsko, Hrušovany nad Jevišovkou, Brno či do okolí rakouského Laa an der Thaya.\n\nRozhledna byla postavena na viniční trati U Křížku, je vysoká 11 m a stojí ve výšce 217 m n. m. Je volně přístupná s možným dojezdem menším osobním automobilem. \n"}
{"id": "824319", "url": "https://cs.wikipedia.org/wiki?curid=824319", "title": "7 Walkers (album)", "text": "7 Walkers (album)\n\n7 Walkers je eponymní studiové album skupiny 7 Walkers. Jde o debutové a zatím jediné album této skupiny. Jeho nahrávání probíhalo během roku 2010, přičemž produkce se ujal Papa Mali. Během nahrávání ze skupiny odešel baskytarista Reed Mathis a nahradil ho George Porter, Jr., ten hraje v pouze v jedné skladbě. Jako host hraje ve skladbě „King Cotton Blues“ Willie Nelson. Několika texty na album přispěl Robert Hunter, dlouholetý spolupracovník skupiny Grateful Dead. Album vyšlo na CD a LP 2. listopadu 2010 u vydavatelství Response Records.\n\n"}
{"id": "824320", "url": "https://cs.wikipedia.org/wiki?curid=824320", "title": "Piton des Neiges", "text": "Piton des Neiges\n\nPiton des Neiges (3069 m n. m.) je vyhaslá štítová sopka na ostrově Réunion (francouzský vulkanický ostrov v souostroví Maskarény) v jihozápadním Indickém oceánu. Leží 800 km východně od pobřeží Madagaskaru. Jedná se o nejvyšší horu Réunionu a celého Indického oceánu.\n\n"}
{"id": "824322", "url": "https://cs.wikipedia.org/wiki?curid=824322", "title": "Laský lužní les", "text": "Laský lužní les\n\nLaský lužní les, \"hornolužicky\" Łazkowski niwowy lěs, \"německy\" Lasker Auenwald, je chráněné území zachovalého lužního lesa, jednoho z posledních dokladů typické krajiny Lužice. Chráněné území lužního lesa leží východně od obce Ralbic, severovýchodně od Budyšína v území nazývaném Delany/Niederland.\n\nJe rozložen na obou březích říčky Klášterní voda v Sasku, Německé spolkové republice. Má rozlohu 29 ha. a bylo založeno v roce 1961.\nCharakteristická skladba rostlinných druhů zde je: dub letní, buk lesní, lípa malolistá, javor horský, olše lepkavá.\n\nZ ptáků žijí v enklávě: žluva hajní, strakapoud velký, datel černý, ledňáček říční, puštík obecný, luňák červený, brhlík lesní, pěnice slavíková.\n"}
{"id": "824323", "url": "https://cs.wikipedia.org/wiki?curid=824323", "title": "Ro (jazyk)", "text": "Ro (jazyk)\n\nRo je plánový jazyk vytvořený na začátku 20. století Edwardem Powellem Fosterem, pastorem z města Marietta v Ohiu. Slova jsou uspořádána do kategorií podobně jako třeba v jazyku Solresol – např. všechna slova začínající „bofo-“ vyjadřují barvy (\"bofoc\" – červená, \"bofof\" – žlutá, apod.).\n\nPoté, co Foster pracoval na svém jazyku dva roky, vydal první publikaci o jazyce Ro v roce 1906. Publikování dalších tiskovin o jazyku bylo sponzorováno některými americkými sponzory, hlavně z okolí města Marietta v Ohiu, například Melvil Dewey, vynálezce Deweyova desetinného systému, Charles Gates Dawes, viceprezident Spojených států, George White a Alice Vanderbilt Morris, která byla členkou Mezinárodní asociace pro pomocný jazyk.\n\n"}
{"id": "824324", "url": "https://cs.wikipedia.org/wiki?curid=824324", "title": "Lucidity (album)", "text": "Lucidity (album)\n\nLucidity je první studiové album nizozemské skupiny Delain. Album vyšlo 4. září 2006 pod Roadrunner Records a v roce 2016 bylo vydáno znovu u příležitosti 10. výročí založení kapely. Kromě současné sestavy Charlotte Wessels, Martijna Westerholta a Sandera Zoera byli tehdejší členové také Rob van der Loo a Ronald Landa. Album hostí také spoustu populárních hudebníků jako Sharon den Adel, Marco Hietala, Ad Sluijter, Ariën van Weesenbeek, Liv Kristine, George Oosthoek či Guus Eikens.\n\nAlbum bylo nahráváno v letech 2005 a 2006 podle možností jednotlivých hudebníků - často byli na turné - a vyšplhalo se na 43. příčku v nizozemských žebříčcích.\n\nLucidity bylo původně zamýšleno jen jako projekt, ale úspěch alba přiměl Charlotte Wessels a Martijna Westerholta, aby z Delain udělali skutečnou kapelu.\n\n"}
{"id": "824330", "url": "https://cs.wikipedia.org/wiki?curid=824330", "title": "Stazka", "text": "Stazka\n\nStazka je v silniční dopravě záznam o provozu určitého vozidla, například o uskutečněných jízdách, stavu tachometru a čerpání pohonných hmot. Pro tyto účely se používá standardizovaný formulář nebo nověji speciální počítačový program. Výraz \"stazka\" vznikl ze zkratky \"StZ\" pro statistický záznam.\n"}
{"id": "824331", "url": "https://cs.wikipedia.org/wiki?curid=824331", "title": "Odesílatel", "text": "Odesílatel\n\nOdesílatel (řídce též \"odesilatel\") je osoba či organizace, která sama či prostřednictvím jiné osoby podala zásilku určenou adresátovi.\n\nV poštovním provozu byla odesílatel organizací či osobou, která sama či prostřednictvím jiné osoby podala zásilku určenou k poštovní přepravě. Bývala na zásilce uvedena a až do okamžiku doručení poštou byla jejím vlastníkem. V současném znění je Českou poštou odesílatel osoba, která na základě souhlasu se Všeobecnými podmínkami je oprávněna využívat všech dostupných služeb nabízených Poskytovatelem. \n\nOdesílatelem v přepravě dopravními prostředky (např. železnice) je osoba, která je takto uvedena v nákladním listě. Rozumí se tím osoba, která posílá zásilku příjemci. Úhradu za přepravu může hradit buď odesílatel, nebo adresát. Přepravci mají zpracované své přepravní podmínky. \n\nOdesílatelem bývá organizace, osoba, či zařízení, která jsou autorem zprávy odeslané jako e-mail či SMS prostřednictvím elektronických komunikačních systémů.\n\n\n"}
{"id": "824337", "url": "https://cs.wikipedia.org/wiki?curid=824337", "title": "Berty Vojtěch Ženatý", "text": "Berty Vojtěch Ženatý\n\nBerty Ženatý (vlastním jménem Vojtěch Ženatý; 22. února 1889 Brno – 17. prosince 1981 Rhinebeck, USA) byl česko-americký spisovatel, novinář a fejetonista, též strojní inženýr.\n\nZúčastnil se první světové války na ruské frontě, kde byl zajat. Bezprostředně po návratu z Ruska mu vyšel útlý spisek s názvem \"Historie a osudy československého vojska na Rusi\" (Brno, 1918) a krátce na to emigroval do USA. Tam roku 1925 získal občanství, oženil se a žil v Clevelandu.\n\nBěhem pobytu v USA napsal řadu fejetonů, které v Československu vyšly knižně ve dvoudílném svazku s názvem \"Země pruhů a hvězd\" poprvé roku 1927. Oba díly jsou bohatě ilustrovány řadou unikátních dokumentárních fotografií. Ženatý v knize popisuje do nejmenších detailů život a ducha tehdejší americké společnosti. Kniha obsahuje také řadu zajímavých postřehů ohledně amerického rozvoje průmyslu, které zaujaly Tomáše Baťu natolik, že je chtěl realizovat ve Zlíně. Proto nabídnul Ženatému práci ve svém tiskovém oddělení TISK, s.r.o.\n\nŽenatý přijel na Moravu roku 1928 a kromě toho, že pracoval pro Baťu jako novinář, podílel se i jako architekt na vzniku několika vzorových staveb:\n\nRoku 1930 vyšlo druhé vydání knihy \"Země pruhů a hvězd\" a jeho nová kniha \"Když se valí revoluce\", ve které zpracoval své zážitky a postřehy z ruského zajetí během první světové války. Bylo to však těsně po vypuknutí hospodářské krize, kterou odstartoval 24. října 1929 krach na newyorské burze. Ženatý, který byl podle charakteru psaní z dnešního hlediska spíš blogger, než novinář, s prací ve Zlíně v roce 1930 skončil a odjel znovu do USA pracovat jako strojní inženýr. Důsledky hospodářské krize v USA jej však asi přiměly k tomu, že se již následující rok (1931) vrátil a zůstal v Praze. Natrvalo se vystěhoval do USA během ohrožení ČSR Německem roku 1939, aby se již nikdy nevrátil.\n\n"}
{"id": "824338", "url": "https://cs.wikipedia.org/wiki?curid=824338", "title": "FISA", "text": "FISA\n\nFISA je označení různých organizací.\n\n"}
{"id": "824341", "url": "https://cs.wikipedia.org/wiki?curid=824341", "title": "Hip Hop Is Dead", "text": "Hip Hop Is Dead\n\nHip Hop Is Dead je osmé studiové album amerického rappera Nase, vydané 19. prosince 2006.\n\nJedná se o jeho první album u společnosti Def Jam Recordings, které bylo také spolufinancováno jeho předchozím labelem Columbia Records. Nas své album pojmenoval \"Hip Hop Is Dead\" (: ) kvůli svému pohledu na tehdejší komerzalizaci, a tím i umělecký úpadek žánru.\n\nNázev alba byl ohlášen v květnu 2006 s vysvětlením, že šéfové nahrávacích společností omezují umělcovu tvořivost pro své komerční zisky. Samotným rapperům poté chybí síla a vůle se vzepřít, a tím \"Hip Hop umírá\". Tyto výroky se dotkly především rapperů z jihu USA, kteří ho kritizovali a vnímali to jako útok na jejich subžánry crunk a snap.\n\nProdukci hudby zajistili osobnosti jako will.i.am, Salaam Remi, L.E.S., Wyldfyer, Kanye West, Dr. Dre, Scott Storch, Mark Batson, Stargate, Chris Webber nebo Devo Springsteen.\n\nHostujícími umělci na albu jsou will.i.am, Jay-Z, Kanye West, Chrisette Michele, Kelis, Snoop Dogg a Game.\n\nV červnu 2006 byl vydán promo singl \"Where Y'all At\", který se však na konečné verzi alba neobjevil.\n\nPrvní oficiální singl, píseň \"Hip Hop Is Dead\" (ft. will.i.am), byl vydán v listopadu 2006 a umístil se na 41. příčce US žebříčku Billboard Hot 100. Druhý singl \"Can't Forget About You\" (ft. Chrisette Michele) byl vydán v lednu 2007, ale do hitparád neprorazil.\n\nAlbum debutovalo na první pozici US žebříčku Billboard 200 s 355 000 prodanými kusy v první týden prodeje v USA. Celkem se v USA prodalo 764 000 kusů.\n\n"}
{"id": "824343", "url": "https://cs.wikipedia.org/wiki?curid=824343", "title": "Basic Encoding Rules", "text": "Basic Encoding Rules\n\nBasic Encoding Rules (BER) je jeden z formátů kódování pro ASN.1 podle ITU specifikace X.690.\n\nBasic Encoding Rules jsou původní pravidla standardu ASN.1 pro zakódování abstraktní informace do konkrétního datového proudu. Pravidla v jazyce standardu ASN.1 označovaná jako \"transfer syntax\" definují konkrétní posloupnosti oktetů, které slouží pro zakódování dané datové položky. Syntaxe definuje:\n\nBER je spolu se svými dvěma podmnožinami (Canonical Encoding Rules a Distinguished Encoding Rules) definován ITU-T standardem X.690, který patří do sady dokumentů popisujících ASN.1.\n\nBER definuje formát pro kódování datových struktur podle ASN.1. BER popisuje typy jednotlivých položek struktur a dovoluje zjistit jejich hranice. Do míst, kde je to nutné, lze vložit označení konce dat (end-of-content marker). Každý datový prvek (data element) je zakódovaný jako trojice\n\nTím se BER řadí k type-length-value (TLV) formátům. BER umožňuje na přijímací straně dekódovat ASN.1 informace z neúplného proudu dat bez potřeby znát velikost obsah nebo význam dat.\n\nKódování PDU sestává z hierarchie TLV struktur; složené struktury se vytváří pomocí typů SEQUENCE (posloupnost), SET (množina) a CHOICE (alternativa).\n\nPole Type určuje typ nebo význam hodnoty. První oktet má následující strukturu:\n\nPokud číslo tagu má hodnotu 31 (1F), je typ víceoktetový a končí oktetem s hodnotou menší než 128 (80).\n\nHorní dva bity pole Type udávají jeho třídu (Class):\n\nTypy třídy Universal (např. INTEGER) definuje přímo standard ASN.1; typy třídy Private mohou být definovány jinými standardy. Typy s třídou Application si může nadefinovat každá aplikace podle svých potřeb; typy s třídou Context-specific závisí na kontextu (mohou mít různý význam uvnitř různých typů sequence, set nebo choice).\n\nBit P/C slouží k rozlišení, zda je hodnota jednoduchá (primitive) nebo složená (constructed):\n\nSpodních 6 bitů Číslo tagu určuje konkrétní tag, případně přesný typ hodnoty:\n\nDalší informace z http://luca.ntop.org/Teaching/Appunti/asn1.html:\n\nBit P/C (primitive/constructed) má hodnotu 0 pro jednoduché typy (primitive) a 1 pro složené (constructed). Některé typy (např. řetězce) mohou být kódovány jako jednoduché i složené typy. Pokud jsou kódovány jako jednoduché, pole s hodnotou obsahuje reprezentaci položky tagovaných dat, zatímco když kódování je constructed, hodnota obsahuje posloupnost TLV.\n\nPokud má pole Tag hodnotu 1F (hex), je číslo tagu uloženo v několika následujících oktetech; spodních 7 bitů každého oktetu je část hodnoty a vrchní bit udává, zda následují další oktety (1 – ano, 0 – toto je poslední oktet); hodnoty z jednotlivých oktetů jsou v pořadí od nejvýznamnějších k nejméně významným.\n\nData (především prvky posloupností, množina a alternativ) mohou být označena unikátní hodnotou Tagu (v ASN.1 uvedenou v hranatých závorkách []), aby bylo možné rozlišit jednotlivé prvky. Tyto tagy mohou být implicitní (zakódované jako TLV tag hodnoty místo použití základního typu jako TLV tagu) nebo explicitní (tag je použit jako složené TLV, které obaluje TLV základního typu). Pokud není styl tagu výslovně uveden a v ASN.1 definici modulu není definován jako implicitní, je tagovací styl explicitní. Takové tagy mají třídu context-specific, pokud není před tagem uvedeno jiné jméno třídy.\n\nKódování hodnoty typu alternativa je stejné jako kódování vybrané (použité) hodnoty – tj. primitive nebo constructed podle vybraného typu. Tag použitý v oktetu s identifikátorem je tag vybraného typu jak je definovaný v ASN.1 definici.\n\nDélka hodnoty (v oktetech) je zakódována takto:\n\n\nTyp BOOLEAN (Type=1) slouží k reprezentaci logické hodnoty. Nulová hodnota má význam „nepravda“ (false), nenulová hodnota má význam „pravda“ (true). Při použití DER nebo CER musí mít hodnota délku 1 oktet a pro hodnotu „pravda“ (true) se používá oktet tvořený samými jedničkovými bity. Příklady kompletního TLV:\n\nTyp INTEGER (Type=2) je celé číslo se znaménkem. Při délce hodnoty 1 oktet lze zobrazit čísla z intervalu -128 až 127, při délce 2 oktety z intervalu -32768 až 32767, při délce n oktetů čísla z intervalu -2 až 2-1. To znamená, že čísla z intervalu 128 až 255 je nutné zobrazit hodnotou s délkou 2 oktety. Při použití DER nebo CER nesmí být 9 nejvyšších bitů čísla tvořeno samými jedničkami nebo samými nulami (pokud by tomu tak bylo, bylo by nutné vypustit první oktet hodnoty). Příklady kompletního TLV:\n\nTyp BIT STRING (Type=3) je bitový řetězec. Jeho hodnota může být jednoduchá i složená. Pokud je jednoduchá, obsahuje první oktet hodnoty číslo 0 až 7 udávající počet nevyužitých bitů v posledním oktetu. Počet nevyužitých bitů nezáleží ani na konkrétní hodnotě bitového řetězce, ani na SIZE uvedené v ASN.1 definici, ale na nejvyšším čísle bitu použitém v ASN.1 definici. Pokud označíme tuto hodnotu h, pak pro délku a první byte hodnoty platí:\n\nDalší oktety jsou použity pro uložení jednotlivých bitů bitového řetězce: první bit řetězce je uložen v nejvyšším bitu druhého oktetu hodnoty, druhý bit řetězce v druhém nejvyšším bitu druhého oktetu hodnoty, atd. až osmý bit řetězce v nejnižším bitu druhého oktetu hodnoty; devátý bit řetězce v nejvyšším bitu třetího oktetu hodnoty atd.\n\nPříklady:\n\nSložený bitový řetězec má hodnotu tvořenou posloupností jednoduchých bitových řetězců. DER složené řetězce nepovoluje.\n\nTyp OCTET STRING (Type=4) je řetězec oktetů. Jeho hodnota může být jednoduchá i složená. U jednoduché hodnoty je hodnota přímo tvořena jednotlivými oktety. Délka může být i nulová. Složený řetězec oktetů má hodnotu tvořenou posloupností jednoduchých řetězců oktetů (trojic Type-Length-Value).\n\nTyp NULL (Type=5) je prázdný typ. Obvykle se používá jako jednobitový příznak definovaný v ASN.1 jako OPTIONAL. Informace je nesena jeho přítomností nebo nepřítomností ve složeném typu. Jeho DER kódování je 05, 00; v BER se mohou objevit i delší formy jako 05, 81, 00 nebo 05, 82, 00, 00, atd.\n\nPro identifikátor objektu, což je posloupnost čísel, která se zapisuje jako několik desítkových čísel oddělených tečkami (například 0.17.773.1.1.1), se používá typ OBJECT IDENTIFIER (Type=6). Protože první složka může nabývat hodnot 0 až 2 a druhá složka musí být menší než 40, jsou první dvě složky spojeny do jedné; identifikátor objektu a1.a2.a3.a4.a5 se zakóduje jako posloupnost čísel 40×a1+a2, a3, a4, a5 (číslo 40 je v desítkové soustavě). Pokud je libovolné číslo z posloupnosti menší než 128, je zakódováno jediným oktetem, obsahujícím příslušnou hodnotu. Pokud má číslo hodnotu větší nebo rovnu 128, bude zakódováno pomocí více oktetů s hodnotami o, o, … o, tak že o, o, … o mají hodnotu větší nebo rovnu 128 a o má hodnotu menší než 128, což signalizuje konec kódu pro příslušné číslo; výsledná hodnota = (o-128)×128 + (o-128)×128 + … + o.\n\nPrintableString je univerzální Tag v ASN.1 notaci.\n\nPodle je PrintableString přípustná znaková sada pro datový typ DirectoryName. PrintableString sestává z podmnožiny znakové sady ASCII a neobsahuje znaky zavináč (@ ) a ampersand (&). To způsobuje problémy v naivních implementacích, které se snaží uložit SMTP e-mailovou adresu do položky Distinguished Name v digitálním certifikátu podle standardu X.509.\n\nPodle \"Layman's Guide to a Subset of ASN.1, BER, and DER\" (Laický průvodce částí ASN.1, BER a DER), lze znakovou sadu typu PrintableString vyjádřit takto:\nA B C D E F G H I J K L M N O P Q R S T U V W X Y Z\na b c d e f g h i j k l m n o p q r s t u v w x y z\n0 1 2 3 4 5 6 7 8 9\nmezera ' () +, - . / : = ?\nKódování CER je omezenou variantou BER pro vytváření jednoznačné přenosové syntaxe pro datové struktur popsané ASN.1. Zatímco BER umožňuje volbu, jak mohou datové hodnoty být zakódovány, kódování CER a DER) vybírá pouze jedno z kódování povolených BER, a nepovoluje žádné varianty. Kódování CER je užitečné, když kódování musí být zachováno, např. v bezpečnostních dialozích.\n\nDER je omezenou variantou BER pro vytváření jednoznačné přenosové syntaxe pro datové struktury popsané ASN.1. Stejně jako CER, je kódování DER validním kódováním BER. DER je totéž jako BER s odstraněnou nejednoznačností nebo možností volby reprezentace odesilatelem.\n\nDER je podmnožina BER, která poskytuje právě jeden způsob pro zakódování ASN.1 hodnot. DER je určeno pro situace, kdy je potřeba jednoznačné kódování, jako v kryptografii a zajišťuje, že datová struktura, která má být digitálně podepsána dává jednoznačně serializovanou reprezentaci. DER lze považovat ze kanonickou formu BER. Například logické hodnoty Boolean hodnoty pravda (true) v BER může být zakódována jako libovolná z 255 nenulových hodnot bytu, zatímco v DER existuje jen jeden způsob zakódování logické hodnoty \"true\".\n\nNejdůležitější omezení kódování DER jsou:\n\n\nDER se široce používá pro digitální certifikáty jako je X.509.\n\nZákladní rozdíl mezi formátem BER kódováním CER nebo DER je flexibilita poskytovaná Basic Encoding Rules. Jak bylo vysvětleno výše, BER je základní sada kódovacích pravidel pro přenos datových struktur ASN.1 definovaných ITU X.690. Dává odesilateli jasná pravidla jak zakódovat datové struktury, které mají být přeneseny, ale stále ponechává určitou volnost v kódování. Jak je uvedeno ve standardu X.690, \"BER umožňuje alternativní kódování podle volby odesilatele. Příjemce, který udává shodu s BER musí podporovat všechny alternativy\".\n\nPříjemce musí být schopen přijímat všechna povolená kódování, aby mohl deklarovat, že odpovídá BER standardu. CER a DER naopak omezují možné způsoby zadání délky pole na jedinou možnost. CER a DER jsou speciálními formami BER a slouží pro zjednoznačnění kódování BER.\n\nCER a DER se liší sadou omezení, které vynucují od odesilatele. Základní rozdíl mezi CER a DER je, že DER používá určité údaje o délce, zatímco CER používá ve stejných případech neurčité údaje. To znamená, že DER vždy obsahuje informaci o délce na začátku, zatímco CER používá datový element EOC (end-of-contents, koncová značka) místo uvedení délky zakódovaných dat. Díky tomu CER vyžaduje méně metadat pro větší zakódované hodnoty, zatímco DER vyžaduje méně metadat pro menší zakódované hodnoty.\n\nPro výběr, jaká kódovací pravidla použít, poskytuje standard X.690 následující vodítka:\n\nDER je vhodnější než CER, pokud se zakódované struktury vejdou do dostupné paměti a je potřeba rychle přeskakovat některé vnořené hodnoty. Naproti tomu kódování CER je vhodnější, pokud je potřeba zakódovat a odvysílat část datové struktury dříve, než je dostupná celá hodnota, nebo když je potřeba zakódovat rozsáhlé struktury, které se nevejdou do dostupné paměti. BER je vhodnější než CER nebo DER, pokud kódování obsahuje hodnoty SET nebo SET-OF a nejsou potřeba omezení daná CER a DER.\n\nKódování BER bývá často chápáno jako \"neefektivní\" v porovnání s alternativními kódovacími pravidly. Někteří autoři tvrdí, že tento pocit pramení především ze špatných implementací, a není principiálním nedostatkem kódovacích pravidel. Tyto implementace spoléhají na flexibilitu, kterou BER poskytuje pro použití kódovací logiky, kterou je snazší implementovat, ale vytváří větší zakódované datové proudy než je nezbytné. Ať je tato neefektivita realitou nebo jen pocitem, vedla k vytvoření několika alternativních kódovacích schémat, jako Packed Encoding Rules, které se snaží vylepšit výkonnost a velikost BER.\n\nByla vyvinuta další formátovací pravidla, která stále poskytují flexibilitu BER, ale používají alternativní kódovací schémata. Nejoblíbenější z nich jsou schémata vycházející z XML, jako XML Encoding Rules a ASN.1 SOAP. Existuje i standardní mapování pro konverzi XML schématu na ASN.1 schéma, které pak může být zakódováno pomocí BER.\n\nFormát BER ponechává na rozdíl od formátů CER a DER určitou volnost ve způsobu reprezentace dat. Podle standardu X.690 „Vysílající strana může volit z několika kódování. Pokud přijímající strana deklaruje svoji schopnost zpracovávat BER, musí být schopná zpracovat všechny alternativy.“ Například při kódování složené hodnoty může vysílající strana zvolit jednu ze tří možných forem udání délky dat. Přijímající strana musí být schopná přijmout všechny tři alternativy, aby mohla deklarovat, že podporuje BER. Naproti tomu CER a DER dovolují pouze jednu možnost pro udání délky.\n\nAčkoli je obecně BER vnímáno jako „méně efektivní“ v porovnání s alternativními kódovacími pravidly, při kvalitní implementaci je stejně efektivní jako CER a DER. Tyto implementace využívají pružnosti, kterou umožňuje BER, k maximálnímu zjednodušení kodéru, který ale ne vždy vytváří optimální kódovanou reprezentaci. Ať je tato neefektivita realitou nebo jen pocitem, vedla k vytvoření několika alternativní kódovacích schémat, jako Packed Encoding Rules, která se snaží zlepšit výkonnost BER i velikost produkovaných dat.\n\nByla vyvinuta i další alternativní formátovací schémata, která jsou stejně flexibilní jako BER. Nejoblíbenější je jsou alternativy založené na XML jako XML Encoding Rules a ASN.1 SOAP. Navíc existuje standardní mapování pro konverzi XML Schématu na ASN.1 schéma, které může být zakódováno pomocí BER.\n\nPřes některé problémy je BER oblíbený formát pro přenos dat, zvláště mezi systémy s různými nativními kódováními dat.\n\n\n\n\n"}
{"id": "824344", "url": "https://cs.wikipedia.org/wiki?curid=824344", "title": "Hišám Kandíl", "text": "Hišám Kandíl\n\nHišám Kandíl, PhD. (* 17. září 1962, arabsky هشام قنديل) je egyptský premiér, dříve ministr vodních zdrojů a zavlažování.\n\nStudoval na Káhirské univerzitě, které ukončil roku 1984, poté v letech 1988–1993 zavlažování jako doktorský program na North Carolina State University. Po studiích pracoval v letech 1999–2005 na egyptském ministerstvu zavlažování. Po odchodu z ministerstva pracoval v Africké rozvojové bance. Dne 21. července 2011 byl jmenován ministrem zavlažování. 24. července 2012 byl jmenován egyptským premiérem, jeho vláda byla jmenována na začátku srpna.\n\nJe ženatý a má 5 dcer.\n\nSeznam členů vlády Hišáma Kandíla\n"}
{"id": "824348", "url": "https://cs.wikipedia.org/wiki?curid=824348", "title": "La Futura", "text": "La Futura\n\nLa Futura je patnácté studiové album americké rockové skupiny ZZ Top. Jedná se o jejich první studiové album od roku 2003, kdy skupina vydala desku \"Mescalero\". Producenty alba jsou Billy F. Gibbons a Rick Rubin, u jehož vydavatelství American Recordings rovněž album 10. září 2012 vyšlo.\n\nSkladby „I Gotsta Get Paid,“ „Chartreuse,“ „Consumption“ a „Over You“ vyšly již v červnu 2012 na EP \"Texicali\".\n\n"}
{"id": "824349", "url": "https://cs.wikipedia.org/wiki?curid=824349", "title": "Botanická zahrada Olomouc", "text": "Botanická zahrada Olomouc\n\nBotanická zahrada Výstaviště Flora Olomouc, a. s. je ohraničeným prostorem uprostřed města přiléhající k Bezručovým sadům, částečně navazující na prostory Korunní pevnůstky nabízejícím svým návštěvníkům na rozloze 7,5 hektaru především relaxaci a poznání. Je často zaměňována s Botanickou zahradou Univerzity Palackého, která se nachází na okraji Smetanových sadů. \n\nCelkový počet druhů rostlin pěstovaných v botanické zahradě činí 1100. Z těch významnějších například \"Davidie listenová\" (\"Davidia involucrata)\" - v našich oblastech poměrně vzácný strom z Číny. Dále se zde nachází\" Paulovnie plstnatá (Paulownia tomentosa)\". V neposlední řadě zde roste \"Liliovník tulipánokvětý\" (\"Liriodendron tulipifera\") původem z Kanady, který má květy podobné tulipánu, nebo \"Růže čínská (Rosa chinensis viridiflora)\", která kvete zeleně.\n\nSoučástí botanické zahrady jsou i dřevěné sloupy stojící v řadě podél toku Mlýnského náhonu. Jedná se o výtvory vzniklé v rámci řezbářského sympozia Sloup pořádaného olomouckou Galerií Caesar. Kolem řeky s břehy osázenými lužními bylinami či přes alpinum lze dojít do části zahrady označované jako rozárium. Touto cestou nelze minout ani stálou expozici okrasných travin. Samotná rozloha unikátního rozária (růžové zahrady) činí 3,5 hektaru a její sbírka čítá na cca 500 záhonových sadových a popínavých odrůd růží, což z ní činí druhou největší sbírku v České republice. Tento prostor čeká v nejbližších letech velkorysá rekonstrukce s cílem učinit z něj otevřenou rekreační zónu.\n\nKonají se zde přírodovědné soutěže, zábavné, kulturní a poznávací programy, zahrada často slouží i ke svatebním obřadům. Návštěvníci mají rovněž k dispozici dětská hřiště, obří dřevěné šachy, ruské kuželky, pétanque, létající talíře, dřevěný xylofon či badmintonové pálky. Zájemci si mohou vyzkoušet i malování křídou na asfalt nebo otestovat své znalosti při poznávání dřeva některých stromů.\n\nV roce 1935 byl vybudován v prostoru současného rozária Jubilejní park, roku 1945 byl však zničen. V roce 1965 byl park nově upraven při příležitosti VI. Celostátní výstavy okrasného zahradnictví. V roce 1972 bylo ještě podle části velkorysého projektu vybudováno rozárium a v následujících letech i části botanické zahrady, které ale byly v následujících letech kvůli politickým tlakům přejmenovávány podle spřátelených států (například zahrada trvalek se stala Běloruskou zahradou) a doplněny odpovídajícím mobiliářem. Od roku 2006 postupně probíhá rekonstrukce botanické zahrady podle studie profesora Ivara Otruby. Byla zde vytvořena expozice travin, zahrada pro nevidomé a slabozraké a expozice nízkých dřevin.\n\n"}
{"id": "824350", "url": "https://cs.wikipedia.org/wiki?curid=824350", "title": "Delany (Horní Lužice)", "text": "Delany (Horní Lužice)\n\nDelany (nemá český ekvivalent, nejspíše \"Nížina\"), \"hornolužicky\" Delany, \"německy\" Niederland je pomístní (ale geograficky charakterní a hojně užívaný) název kraje/oblasti o rozloze mnoha kilometrů čtverečních. Je to typ rovinaté nížiny vymezený na západě městem Kamenec \"(Kamenz)\", na východě spolkovou silnicí první třídy B96 na jihu obcí Chrosčice \"(Crostwitz)\" a na severu městem Kulow \"(Wittichenau)\". Protipólem jsou Horjany \"(Oberland)\", která se zhruba kryjí s povodím říčky Klášterní vody na horním toku - od pramene až po obec Worklecy \"(Räckelwitz)\".\n\nDelany dílem korespondují s dolním povodím říčky Klášterní voda.\nDelany se do značné míry shodují s rozsahem katastrů sloučených obcí Ralbice-Róžant ale mají rozsáhlejší dosah.\n\nDelany jsou důležitým sídelním územím Lužických Srbů a krajinným prostředím jejich největší koncentrace.\n\nDelany reprezentují charakteristický příklad krajinného typu Lužice.\n"}
{"id": "824353", "url": "https://cs.wikipedia.org/wiki?curid=824353", "title": "Recycler", "text": "Recycler\n\nRecycler je desáté studiové album americké rockové skupiny ZZ Top. Jeho nahrávání probíhalo během roku 1989 ve studiu Memphis Sound Productions v Memphisu ve státě Tennessee. Produkce se jako tradičně ujal Bill Ham a roli zvukového inženýra obstaral Terry Manning. Autorem obalu alba je Barry E. Jackson. Album vyšlo v říjnu 1990 u vydavatelství Warner Bros. Records. V žebříčku Billboard 200 se umístilo na šestém a v UK Albums Chart na osmém místě.\n\nAutory všech skladeb jsou Billy Gibbons, Dusty Hill a Frank Beard.\n"}
{"id": "824356", "url": "https://cs.wikipedia.org/wiki?curid=824356", "title": "Ennio Antonelli", "text": "Ennio Antonelli\n\nEnnio kardinál Antonelli (* 18. listopadu 1936, Todi) je italský katolický kněz, bývalý arcibiskup ve Florencii a Perugii, předseda Papežské rady pro rodinu v letech 2008 až 2012, kardinál.\n\nStudoval v semináři v Todi, Assisi a v Římě, na Papežské Lateránské univerzitě a také na univerzitě v Perugii. Získal doktorát z filozofie a literatury. 2. dubna 1960 přijal kněžské svěcení. Ve své rodné diecézi Todi působil jako kaplan, byl také profesorem v semináři v Perugii a Assisi. Byl rovněž asistentem Asociace katolických učitelů a Hnutí učitelů katolické akce.\n\nV květnu 1982 byl jmenován biskupem v Gubbio, biskupské svěcení přijal 29. srpna 1982. V říjnu 1988 se stal arcibiskupem v Perugii, na tuto funkci rezignoval v květnu 1996 poté, co byl jmenován sekretářem Italské biskupské konference. 21. března 2001 přešel do Florencie, když ho Jan Pavel II. jmenoval zdejším metropolitou. Svoji arcidiecézi označoval jako kraj, který v poslední době zažil vlnu sekularizace.\n\nKardinálský biret přijal od Jana Pavla II. při svém jmenování kardinálem 21. října 2003. Dne 7. června 2008 se stal rozhodnutím Benedikta XVI. předsedou Papežské rady pro rodinu. Ve své funkci se mj. podílel na organizaci Světového setkání rodin v Mexiku v lednu 2009. V únoru 2009 navštívil Prahu, kde se zúčastnil zahájení výstavy „Svatý Václav – ochránce České země“ a vystoupil na konferenci s tématem „Rodičovská péče o děti a politika zaměstnanosti“. V závěru roku 2009 se zúčastnil mezinárodního setkání na podporu rodin v Madridu, kde patřil mezi půl milionů jeho účastníků.\n\nJeho poslední velkou akcí, na které se jako předseda rady podílel, bylo světové setkání rodin v Miláně začátkem června 2012. 26. června 2012 papež Benedikt XVI. přijal jeho rezignaci vzhledem k dovršení kanonického věku. Jeho nástupcem ve funkci se stal arcibiskup Vincenzo Paglia.\n\n\n"}
{"id": "824358", "url": "https://cs.wikipedia.org/wiki?curid=824358", "title": "Mount Paget", "text": "Mount Paget\n\nMount Paget (2935 m n. m.) je hora v Allardyceho pohoří na ostrově Jižní Georgie v jižním Atlantském oceánu. Jedná se o nejvyšší horu Jižní Georgie a Jižních Sandwichových ostrovů a zároveň všech britských teritorií. Nicméně ještě vyšší hora, Mount Jackson, se nachází na Britském antarktickém území. Hora je dobře viditelná z Grytvikenu i z King Edward Point.\n\nJako první vystoupila na vrchol 30. prosince 1964 britská vojenská expedice pod vedením Malcolma Burleye.\n\n"}
{"id": "824363", "url": "https://cs.wikipedia.org/wiki?curid=824363", "title": "Sapitwa", "text": "Sapitwa\n\nSapitwa (3002 m n. m.) je hora v pohoří Mulanje v jihovýchodní Africe. Leží v jižním Malawi (region Jih, distrikt Mulanje) na východ od města Blantyre nedaleko Mosambických hranic. Jedná se o nejvyšší horu Malawi.\n\n"}
{"id": "824364", "url": "https://cs.wikipedia.org/wiki?curid=824364", "title": "Mezinárodní obyčej", "text": "Mezinárodní obyčej\n\nMezinárodní obyčej je druh právního obyčeje, který jako nepsaný pramen mezinárodního práva byl dlouho nejvýznamnějším a dodnes je významným pramenem práva v této právní oblasti, protože mezinárodní smlouva začala být využívanějším nástrojem až od 2. poloviny 19. století. Mezinárodní obyčej je ovšem stále jedním ze závazných pramenů mezinárodního práva, právní závaznost bývá uznávána především na základě čl. 38 odst. 1. Statutu Mezinárodního soudního dvora, který obsahuje uznávaný výčet pramenů mezinárodního práva. Upravuje vztahy mezi státy, je aplikován v oblastech diplomatického a konzulárního práva, válečného práva, humanitárního práva, práva moře a dalších oblastí mezinárodního práva veřejného.\n\nVe vztahu k mezinárodním smlouvám pak platí, že jsou právně rovnocenné a pokud mezi nimi dojde ke konfliktu, uplatní se kolizní pravidlo \"lex specialis derogat generali\", případně \"lex posterior derogat priori\". Některé právní názory ho přesto řadí až na druhé místo, a to za „mezinárodní smlouvy, ať obecné či partikulární, stanovící pravidla výslovně uznaná státy sporu“.\n\nProtože se jedná o nepsaný pramen mezinárodního práva, je mu věnována značná pozornost mezi odborníky na mezinárodní právo, jako jsou akademičtí pracovníci nebo vysoce postavení zaměstnanci mezinárodních organizací (například Komise pro mezinárodní právo, která je orgánem Spojených národů). Tuto skupinu osob lze souhrnně označit jako tzv. \"scholars\", jejichž odborný názor je považován v souladu s čl. 38 Statutu Mezinárodního soudního dvora za prostředek k výkladu norem mezinárodního práva včetně mezinárodního obyčeje. Tento výklad však není právně závazný.\n\nMezinárodní obyčej vzniká na základě současného splnění dvou podmínek:\n\nJedním z nejnovějších příkladů může být postupné přijetí zásady zákazu přivlastnění kosmického prostoru, která vznikla na základě opakovaných kosmických letů USA a SSSR od roku 1957. Tvorba mezinárodních obyčejů je v prostředí práva common law chápána jako živelný a neplánovitý proces, obyčejové pravidlo zde nevzniká vědomým konsenzem států, kterým upravují pravidla svého budoucího jednání, nýbrž až na základě ustálené praxe států dochází ke vzniku obyčejového pravidla, jehož dodržování je vymahatelné před mezinárodními soudními institucemi. Naopak podle tzv. \"konsenzuální koncepce\" má mít vytváření obyčeje povahu cílevědomou, kdy stát má podávat konkludentní (nevýslovné) návrhy na jeho akceptování, na což reagují ostatní státy akceptací, zachováváním obyčeje, nebo negací, nezachováváním obyčeje. Podle těchto přístupů se také liší přesvědčení o jeho poznatelnosti a předvídatelnosti.\n\nJednoznačně definovat počátek mezinárodního obyčejového práva je velmi obtížné, což vyplývá již z jeho základní vlastnosti, totiž nepsané formy. Jak je výše uvedeno, mezinárodní obyčej vzniká až ex post ustáleným chováním států a respektováním vzniklých pravidel. Určit přesný okamžik tak není možné a problémy činí také rozlišení mezi právně nezávaznou kulturní zvyklostí a obyčejem.\n\nPočátek mezinárodního obyčeje, který je sám sobě základem vzniku mezinárodního práva, tak lze hledat ve starověku, kde vznikala pravidla upravující válečné či diplomatické a konzulární právo. Jako příklad bývá uváděn zákaz ničení zemědělských budov v Indii nebo pravidla okupace a vyhlašování války v Římě.\n\nVýznamnou roli hrála také katolická církev. Mezi některá pravidla jí stanovená patří například zákaz boje o některých církevních svátcích. Lze tvrdit, že tato pravidla byla do jisté míry respektována a tak docházelo ke vzniku mezinárodního obyčeje. Je ironií, že zrovna v případě křižáckých válek nebyla tato pravidla respektována.\n\nVšeobecně uznávané normy mezinárodního práva pak vznikají v době zámořských objevů. Takto vzniká námořní právo, jehož složky jsou platné až dodnes.\n\nTeoretické požadavky, které musí mezinárodní obyčej splňovat, jsou pak formulovány až v 18. století, i když ne komplexně. V dalších stoletích dochází k jejich rozšíření a upřesnění.\n\nMezinárodní právo obyčejové je ze své podstaty právem nepsaným, přesto je zde reálná potřeba jeho obsah zaznamenat i písemně. K tomu slouží tzv. proces kodifikace. Dochází tak k zaznamenání obyčejového práva mezinárodní smlouvou, která bývá označována jako kodifikační úmluva. Ke kodifikaci mezinárodního obyčeje dochází především v období po druhé světové válce. Jako příklady kodifikačních úmluv lze uvést Ženevské úmluvy (1949) nebo Vídeňskou úmluvu o smluvním právu (1969).\n\nKodifikační úmluva má však své hranice. Jako mezinárodní smlouva je závazná pouze pro smluvní strany. Státy, které kodifikační úmluvy neratifikují, se nadále řídí mezinárodním obyčejem v nepsané formě. Druhým limitem kodifikační úmluvy jsou kogentní normy. I mezinárodní obyčej může být kogentní, jeho zaznamenání v kogentní úmluvě jej tedy nemůže co do obsahu změnit. Z toho vyplývá, že dojde-li ke sporu o obsahu mezinárodního obyčeje, jeho kodifikovaná podoba musí ustoupit reálnému obsahu vytvořenému státy.\n\nSoučástí tvorby kodifikačních úmluv je také snaha o systematizaci a logické uspořádání pravidel. Při této činnosti se zpravidla objevují tzv. bílá místa, tedy nedostatky obyčejů, které je vhodné doplnit vhodnou úpravou. To se v rámci kodifikace děje pomocí tzv. rozvojových pravidel. Je nutné vnímat rozdíl mezi obyčejem a rozvojovým pravidlem. Zatímco obyčej je sám o sobě pramenem mezinárodního práva bez ohledu na existenci kodifikace, rozvojové pravidlo je třeba vnímat jako smluvní rozšíření obyčeje, tedy normu vyplývající z mezinárodní smlouvy, která je závazná pouze pro ratifikující státy.\n\nV čase ovšem zpravidla dochází ke stabilizování těchto rozvojových pravidel a jejich postupnému přesunu mezi mezinárodní obyčeje, což je způsobeno jejich respektováním nejen ze strany ratifikujících států, ale také ostatních států. Tím dochází k naplnění podmínek pro vznik mezinárodního obyčeje uvedených výše. Tak například Vídeňská úmluva o smluvním právu (1969) byla ze značné části tvořena právě rozvojovými pravidly, ale k dnešnímu dni je ji možné jako celek vnímat jako kodifikaci obyčejového práva, neboť i doplněná pravidla jsou dnes považována za mezinárodní obyčej.\n"}
{"id": "824365", "url": "https://cs.wikipedia.org/wiki?curid=824365", "title": "Nárok", "text": "Nárok\n\nNárok je právní možnost uplatnit své subjektivní právo, tedy domáhat se jeho realizace u soudu nebo úřadu. Touto možností právní ochrany se od subjektivního práva, jako pouhého práva na něco, odlišuje.\n\nNapř. ze smlouvy o zápůjčce vzniká právo věřitele na to, aby mu dlužník půjčenou částku později vrátil. Nárok na vrácení ale vznikne až splatností půjčky. Právní ochranou tohoto nároku je pak žaloba k soudu a po jeho pravomocném přiznání možnost nárok exekučně vymoci.\n\nPrekluzí nárok zcela a automaticky zaniká, promlčením se významně oslabuje, což znamená, že je-li promlčení namítnuto, nelze nárokované právo přiznat.\n"}
{"id": "824367", "url": "https://cs.wikipedia.org/wiki?curid=824367", "title": "Právní partikularismus", "text": "Právní partikularismus\n\nPrávní partikularismus je označení pro stav neexistence jednotného právního řádu na určitém, zejména státním území, který se vyskytoval především v období středověku.\nJako \"partikulární\" se nazývá zvláštní právo určitého okresu, které náleží většímu právnímu obvodu. Partikulární právo je tudíž protivou tzv. \"práva obecného\", jakožto práva, které platí v celém tomto obvodu, pokud právě platnost zásad jeho platností práv partikulární není vyloučena. Pojem partikulárních práv nabyl obzvláštní důležitosti v říši Německé, kde zejména od X. stol. počínaje, souhlasně s vytvořením se tzv. zeměpanských mocí, nastoupilo bujení partikularismu v právu, jež vedlo namnoze k nejistotě práv i právosudí, ochromilo rozvoj obecného práva německého a připravovalo půdu k recepci práv cizích, především římského práva. Takovými partikulárními právy byla v Německu především městská práva, zejména měst říši bezprostředně podřízených a později i tzv. svobodných říšských měst, a pak tzv. zemská práva, od stol. XIII. četněji a četněji se vyskytující. Tato spočívala – zejména v menších říšských územích – ponejvíce na německém zvykovém právu, avšak od XVI. stol. počínaje vystupuje v četných z nich snaha přizpůsobit se právu římskému. I po recepci římského práva měla sice partikulární práva předcházet římskému právu, avšak praxe všemožně ztěžovala jejich užívání, takže vlastně jen v územích saského práva německé domácí právo zachovalo sobě stejnou platnost s právem římským. I v právech partikulárních XVII. i první poloviny XVIII. stol. přiznávána právu římskému alespoň platnost podpůrná; poslední ze zemských zákoníků, na tomto stanovisku se nalézajících, jest tzv. Codex Maximilianeus Bavaricus Civilis z roku 1756. Pozdější zákoníky však již subsidiární platnost práva římského zcela vylučují.\nPartikulární práva, ačkoliv jim nelze přiznávat význam bezprostředních pramenů jakéhosi německého obecného práva, tvoří přesto velmi důležitý pramen vědy práva obecně německého, poněvadž z nich ve značné míře lze seznat zásady práva německého i rozvoj jeho v novověku.\n \n"}
{"id": "824369", "url": "https://cs.wikipedia.org/wiki?curid=824369", "title": "Právo první noci", "text": "Právo první noci\n\nPrávo první noci (', ' nebo \"\") bylo domnělé právo středověkých feudálů na panenství dcer svých poddaných, které mohlo být realizováno o jejich svatební noci. Je nicméně sporné, do jaké míry takové právo skutečně existovalo.\n\nPůvod všeobecného přesvědčení o reálné existenci práva první noci je obtížné dohledat. První zmínky (i když nejspíše vybájené) můžeme nalézt už v Eposu o Gilgamešovi, kde měl toto právo urucký král, polobůh Gilgameš. Podle Hérodota mělo podobné právo převládat mezi kmeny starověké Libye. V roce 1556 se vyskytuje zmínka o využívání takového práva v díle francouzského právníka a spisovatele Jeana Papona, a to jako sociální kritika, rozšiřuje se poté, co ji Voltaire ve svém díle \"Dictionnaire philosophique\" akceptuje jako historicky autentickou skutečnost; je pak záhy často používána, zejména v satiře (např. opera \"Figarova svatba\" od Wolfganga Amadea Mozarta z roku 1786). Paolo Mantegazza ve své knize \"The Sexual Relations of Mankind\" z roku 1935 vyjadřuje své přesvědčení, že ačkoli nešlo o zákon, byl to s největší pravděpodobností právní obyčej.\n"}
{"id": "824371", "url": "https://cs.wikipedia.org/wiki?curid=824371", "title": "Prerogativa", "text": "Prerogativa\n\nPrerogativa (\"\") znamená přednost, právo přednosti či výsadu, která náleží výhradně někomu, na rozdíl od jiného. Ve středověku např. šlechtici jako jediní plnoprávní státní občané mívali jistá práva, která náležela výhradně jen jim, jako např. právo držet šlechtické statky, zastávat státní úřady atp. Tyto prerogativy jsou ovšem dnes již zrušeny. Dříve byly také známy panovníkovy prerogativy, např. právo svolávat, uzavírat, rozpouštět parlamenty, právo dávat nebo odpírat sankci (vetovat) usnesením zákonodárných sborů atp.\n\nV současnosti nejznámější česká prerogativa spočívá ve formě práva presidenta republiky udělovat milosti nebo vyhlašovat amnestie.\n"}
{"id": "824374", "url": "https://cs.wikipedia.org/wiki?curid=824374", "title": "Společenská škodlivost", "text": "Společenská škodlivost\n\nSpolečenská škodlivost je materiální stránkou trestného činu, která musí být naplněna, aby o trestný čin skutečně šlo. Jako pojem českého trestního právu od roku 2010 nahradila dosavadní obsahově podobný pojem \"společenská nebezpečnost\". \n\nJejí právní úprava je obsažena v § 12 odst. 2 trestního zákoníku: \"„Trestní odpovědnost pachatele a trestněprávní důsledky s ní spojené lze uplatňovat jen v případech společensky škodlivých, ve kterých nepostačuje uplatnění odpovědnosti podle jiného právního předpisu.“\" K nastoupení trestní odpovědnosti pachatele proto není jen nutné, aby jeho čin naplnil formální skutkovou podstatu některého trestného činu uvedeného ve zvláštní části trestního zákoníku, je také třeba, aby šlo o čin pro společnost nebezpečný a zároveň aby nestačilo reagovat podle jiného právního předpisu, zejména tedy podle zákona o přestupcích. Tato „nebezpečnost činu pro společnost“ tedy vyjadřuje zásadu subsidiarity trestní represe, protože je potřebné trestat prostředky trestního práva jen ty činy, které nejzávažněji porušují nebo ohrožují zájmy společnosti (princip „ultima ratio“).\nSpolečenskou škodlivost lze rozlišovat na:\nLze ji také rozlišovat z časového hlediska na \"aktuální\", tedy v době, kdy se o trestném činu rozhoduje, a \"původní\", takovou, jaká byla v době jeho spáchání.\nNa rozdíl od dřívějšího pojmu \"společenské nebezpečnosti\" již není zákonem odstupňována („nepatrný stupeň“, „malý stupeň“), při jejím posuzování tak v každém konkrétním případě může působit jako vodítko ustanovení § 39 odst. 2 trestního zákoníku, podle nějž je třeba vzít do úvahy mj. význam trestním právem chráněného zájmu, okolnosti a způsob provedení činu, stejně jako jeho následky apod. Není to však zcela relevantní, protože společenská škodlivost se uplatňuje už ve stádiu posuzování viny, kdežto zmíněné ustanovení § 39 odst. 2 trestního zákoníku nastupuje až při stanovení druhu a výměry trestu.\n"}
{"id": "824376", "url": "https://cs.wikipedia.org/wiki?curid=824376", "title": "Marcelo Vieira", "text": "Marcelo Vieira\n\nMarcelo Vieira da Silva Júnior (*12. května 1988, Rio de Janeiro, Brazílie) nebo jednoduše Marcelo je brazilský fotbalový obránce, který v současné době nastupuje za španělský klub Real Madrid a brazilskou reprezentaci. Vyniká především technickou vytříbeností a rychlostí, díky které dokáže výrazně podporovat útok ze své pozice levého beka.\n\nTrenér Luiz Felipe Scolari jej vzal na domácí Mistrovství světa 2014 v Brazílii. V semifinále proti Německu byl u historického brazilského debaklu 1:7, v prvním poločase chaotická brazilská obrana dovolila Němcům do 29. minuty pětkrát skórovat. Brazilci obsadili konečné čtvrté místo a zůstali bez medaile.\n\n\n\n"}
{"id": "824378", "url": "https://cs.wikipedia.org/wiki?curid=824378", "title": "Vincenzo Paglia", "text": "Vincenzo Paglia\n\nVincenzo Paglia (* 20. dubna 1945, Boville Ernica) je italský římskokatolický kněz a arcibiskup, předseda Papežské rady pro rodinu.\n\nKněžské svěcení přijal 15. března 1970 v Římě. Od 70. let minulého století k aktivním členům komunity Sant´Egidio. Téměř dvacet let (1981–2000) byl farářem baziliky Santa Maria in Trastevere (Panny Marie v Zátibeří), která je římským centrem komunity. Zároveň působil jako duchovní asistent této laické komunity, kterou v roce 1968 založil současný ministr italské vlády Andrea Riccardi a jejímž posláním je hlavně služba chudým.\n\nBiskupem byl jmenován v březnu 2000. Po biskupském svěcení 2. dubna 2000 stanul v čele umbrijské diecéze Terni-Narni-Amelia. V lednu 2011 ho papež Benedikt XVI. jmenoval členem nově ustavené Papežské rady pro novou evangelizaci. Do čela Papežské rady pro rodinu ho tentýž papež jmenoval 26. června 2012. Arcibiskup Paglia tak nahradil kardinála Ennia Antonelliho.\n\nProfil na catholic-hierarchy.org\n"}
{"id": "824381", "url": "https://cs.wikipedia.org/wiki?curid=824381", "title": "Nonakosan", "text": "Nonakosan\n\nNonakosan (CH(CH)CH) (sumární vzorec CH) je uhlovodík patřící mezi alkany, má dvacet devět uhlíkových atomů v molekule.\n\nNonakosan byl nalezen v přírodě jako součást feromonů, např. u můry \"Orgyia leucostigma\", nebo komára \"Anopheles stephensi\".\n"}
{"id": "824383", "url": "https://cs.wikipedia.org/wiki?curid=824383", "title": "Triakontan", "text": "Triakontan\n\nTriakontan (CH(CH)CH) (sumární vzorec CH) je uhlovodík patřící mezi alkany, má 30 uhlíkových atomů v molekule.\n"}
{"id": "824384", "url": "https://cs.wikipedia.org/wiki?curid=824384", "title": "Riverside", "text": "Riverside\n\nRiverside může znamenat:\n\n"}
{"id": "824386", "url": "https://cs.wikipedia.org/wiki?curid=824386", "title": "Přípis", "text": "Přípis\n\nPřípis je neformální druh písemné komunikace mezi úřady nebo soudy navzájem, stejně jako vůči účastníkům řízení. Formou jde o písemnost, jehož obsahem je nějaké úřední sdělení. Přípis zásadně není úředním rozhodnutím, byť i jen procesní povahy, nelze jím tudíž uložit jakoukoli povinnost. To lze nejméně jen usnesením.\n\nSamotné slovo \"přípis\" původně znamenalo „přepis“ nebo „formulář“, soudobého významu nabylo vlivem německého \"Zuschrift\".\n"}
{"id": "824387", "url": "https://cs.wikipedia.org/wiki?curid=824387", "title": "Gothic II Návraty", "text": "Gothic II Návraty\n\nGothic II Návraty [Возвращение] je neoficiální datadisk od ruského T&G mod týmu pro počítačovou RPG hru Gothic II, nicméně vyžaduje i oficiální datadisk . Návraty byly poprvé vydány v Rusku 29. února 2008.\n\nRuská verze datadisku byla poprvé zveřejněna 29. února 2008 na tamních fanouškovských stránkách. Jako jediný velký neoficiální datadisk pro hru Gothic II si ihned získal velkou popularitu u fanoušků. Kvůli množství chyb ve hře byl 25. prosince 2008 vydán první opravný patch. Druhý patch nebyl do dneška (5.8.2012) vydán. Autoři v něm slibují dvě nové lokace, vyvážení hry, opravu chyb a přidání dalších úkolů. Pro ruskou verzi 1.10 byla vydána angličtina. Nyní se souběžně pracuje také na německé a české lokalizaci. Obě jsou k 5.8.2012 téměř hotové.\n\nPo událostech z prvního dílu a porážce Spáče je bezejmenný hrdina uvězněn pod hromadou suti z rozpadajícího se chrámu. Až po třinácti dnech se podaří mágovi Xardasovi teleportovat hlavního hrdinu do jeho nové věže. Slabého a vyčerpaného, ale živého. Svět na ostrově Khorinis se mezitím změnil. Bariéra padla a všichni trestanci se tak rozutekly po celém ostrově. Někteří drancují obchodní cesty, jiní nalezli podporu u farmářů, kterým už došla trpělivost s vysokými královskými daněmi. Do toho všeho zoufalý král Rhobar II. posílá na ostrov sto svých elitních paladinů, aby se postarali o zásobování rudou, kterou království nutně potřebuje ve válce proti skřetům. Skřeti jsou si tohoto strategického místa vědomi a tak posílají na ostrov také část své armády. Na ostrově je tak nyní velmi nebezpečno. Nepomáhá tomu ani fakt, že se v poslední době v některých částech světa vyskytuje enormní počet nemrtvých.\n\nHned po Xardasově záchraně se bezejmenný hrdina setkává s tajemnou organizací strážců, kteří mají ještě tajemnější plány. Také od Xardase zjišťuje, že se ještě bude muset vrátit do Spáčova chrámu pro legendární meč Urizel, který tam zanechal. Xardas se také domnívá, že na Khorinis přilétli draci a že za tím vším bude něco víc. Jediná možnost jak to ale od nich zjistit, vede přes Innosovo oko - pradávný artefakt, který přinutí draky mluvit. Nepřítel má ale o tento artefakt také zájem a rozhodně ho nebude lehké získat. Hrdina tak má před sebou nelehké úkoly. Zahnat síly zla, vyřešit záhadu dávno zapomenutého města, odhalit plán strážců a zmařit skřetí invazi...\nHráč se celou hru nachází na ostrově Khorinis, který je součástí válkou zmítaného království Myrtana. Ostrov je z technických důvodů rozdělen na 23 navzájem propojených lokací. Jako je u této série zvykem, už od začátku má hlavní hrdina hry možnost jít v podstatě kamkoliv. Příběhové bariéry jsou tvořeny přirozeně, jako například nefungující teleport, nebo příliš silný nepřítel v kaňonu. Ostrov Khorinis je velmi pestrý. Setkáte se na něm s bujnými lesy, bažinami, vyprahlou pouští, starodávnými ruinami, polární oblastí a dokonce hrdina zavítá i na okolní ostrovy a do prastarých chrámů nebo složitých jeskyních systémů. Na Khorinisu se nachází také jedno stejnojmenné město a několik farem, hradů, vesnic, táborů a dokonce tu mají svůj klášter mágové ohně.\n\nKhorinis je jediné obydlené město na stejnojmenném ostrově. V království je známé především díky magické rudě, která se těží v tamních dolech a je z městského přístavu vyvážena do Myrtany. Město bylo postaveno na chráněné zátoce olemované skalami a malými ostrůvky. Je tak velmi dobře kryto proti případným nájezdům pirátů nebo skřetů a zároveň je správné vplutí do přístavu oříšek pro nejednoho kapitána. Moře okolo Khorinisu je tak plné vraků s poklady. Z druhé strany chrání Khorinis horský masiv a samotné město je ohraničeno velkými hradbami a funguje v něm důmyslný obranný systém. Na pořádek ve městě dohlížejí příslušníci městské stráže. Obranu města mají nyní na starosti paladini v čele s Lordem Hagenem. Může za to aktuální válka se skřety, která se přesunula i na ostrov kvůli velkým zásobám magické rudy - velké strategické výhody království v boji se skřety.\n\nMěsto je rozděleno do tří hlavních čtvrtí. Radnice a domy bohatých měšťanů se nachází v horní čtvrti, která je přístupná pouze právoplatným občanům města. Čtvrť je velmi dobře udržována a na správný chod tu dohlížejí pouze vysoce postavení členové městské stráže. Hlavní část města zabírá dolní čtvrť. Je tu velké tržiště, vyhlášená hospoda, velký hotel, na Šibeničním náměstí se o zábavu stará hudební skupina In Extremo, je tu také kaple mágů vody a v Obchodní ulici lze zase najít většinu mistrů, kteří také přispívají do obchodu ve městě. Je tu například tesař Thorben, kovář Harad, výrobce luků Bosper nebo vyhlášený alchymista Constantino. Své mohutné a dobře střežené sídlo tu má také městská stáž. Na Obchodní ulici se napojuje ulice Přístavní, která vede středem přístavní čtvrti. Kvůli válce a pirátům je nyní přístav téměř bez lodí a dříve největší obživa místní pracovníků - magická ruda už nyní nikoho nezaměstnává. Stále je tu několik rybářů a obchodníků, Garvel tu má svou dílnu na výrobu lodí, lze tu najít také kováře a alchymistu. Velký sklad surovin už nyní není skoro vůbec využíván. Večer se většina pracovníků baví v místní hospodě. Také je tu Červená Lucerna, vyhlášený podnik, kde lze za 50 zl. strávit noc s milou společnicí. Město má také velmi slušný kanalizační systém. Nikdo v něm už ale roky nebyl...\n\nMěsto má kolem 200 obyvatel, ale vlivem neustálých vražd a nových návštěvníků se tento údaj neustále mění. Starostou města je Larius, hlavní slovo tu má ale paladin a generál Lord Hagen. Velitel místní stráže je Lord Andre. Ten má ale v poslední době neustále problémy s místními zloději a dostali s k němu i zprávy o cechu vrahů. Na klidu mu ani nepřidává fakt, že bylo v poslední době kolem města viděno několik skřetů. Kromě nich také drancují okolí města bandité. Většina měšťanů věří v Innose, někteří pak díky Vatrasovým kázáním na Chrámovém náměstí v Adanose. Žen je ve městě mnohem méně než mužů.\n\nOnarova farma je suverénně největší farma na celém ostrově. Leží na úrodné půdě kousek od města. Je tvořena velkou hlavní budovou, stodolou, krčmou a velkými poli. Součástí farmy je i malá kaplička zasvěcená Innosovi a větrný mlýn. Majitelem farmy je Onar, kterého už nebavilo neustále odvádět vysoké daně království. S pádem magické bariéry využil příchod spousty zdatných bojovníků - bývalých trestanců, které si najal na ochranu své farmy před skřety a hlavně před královskými vymahači daní. O výzbroj se žoldákům stará velmi zkušený kovář Bennet, který si hned vedle krčmy zařídil malou kovárnu. Hlavní příjmy farmy jdou z chovu ovcí, pěstování obilí a pravidelných daní z okolních farem.\n\nZa dob magické bariéry tábor přisluhovačů arcidémona Spáče, nyní tábor přisluhovačů temného boha Beliára. Ten využil slabé mysli některých obyvatel tábora a přinutil je k jeho uctívání. Nejlepší z nich se pak stávají pátrači. Tábor leží u moře v Hornickém údolí, je ale vystavěn na obří bažině v hustém lese velmi starých stromů. Většina domů je kvůli bažině umístěna v korunách těchto stromů. Centrum města tvoří chrám Spáče vytesaný do útesu tyčícího se nad táborem. Nyní je chrám pravděpodobně vysvěcen Beliárovi. Obrana tábora není nijak zvlášť řešena. Útoky z moře zpomalí bažina a z vnitrozemí je zase tábor obklopen skalami a samotný vchod je dobře hlídaný. Do tábora mají nyní vstup povolen pouze přisluhovači Beliára.\n\nTento hrad se nachází na strategickém místě uprostřed Hornického údolí. Byl zřejmě postaven kvůli velkým nalezištím magické rudy v okolí. V době magické bariéry bylo kolem něj navíc mnoho přístaveb pro kopáče a celý hrad měl ještě vnější opevnění. S pádem magické bariéry ale většina pracovníků odešla. Navíc na hrad zaútočili draci a většina vnějšího opevnění lehla popelem. Samotný hrad je nyní pod kontrolou královské posádky. O jeho udržení se pokouší asi 50 ozbrojenců a paladinů, další se pak snaží o akce proti skřetům na nepřátelském území a nebo střeží doly a dohlíží na těžbu magické rudy. Hrad je totiž obléhán skřetí armádou a posádce dochází proviant. Hradní kapitán je Garond a se svými poradci Orikem a Parcivalem se neustále snaží najít řešení této bezvýchodné situace.\n\nHrad měl dříve velké vězení. To se ale nechalo kvůli hrozbě skřetího podkopání do hradu zasypat. Provizorní vězení bylo vytvořeno vedle brány do hradu. Sedí v něm hlavně dezertující kopáči. Naproti hradní bráně je velký dům, kde sídlí kapitán a jeho poradci. Je tu také menší kuchyně a zbrojnice. Vedle je pak svatyně mágů ohně. Dnes už téměř nevyužívaná. Na hradě je také malá kovárna a sklad surovin včetně magické rudy. Hrad je obehnán silnými hradbami a na jednom jejich cípu je velmi vysoká věž.\n\nZhruba uprostřed ostrova Khorinis se nachází rozlehlé údolí a protože jsou zde obrovská naleziště magické rudy, důležité suroviny pro království, každý mu říká Hornické údolí. Na jedné straně údolí jsou útesy, které se tyčí vysoko nad moře, zbytek je obehnán vysokými Khoriniskými horami. Uprostřed údolí stojí hrad, kousek od něj se nachází aktivní sopka (dříve klášter mágů), celým údolím také protéká řeka vlévající se později do moře. Na pobřežní části se nachází dávno nevyužívaný maják. Z jedné jeho strany se u moře rozkládá velká bažina, ve které je bývalý tábor bratrstva. Členové tohoto hnutí si ale postavili nový tábor na levé straně od majáku na troskách starého kláštera. Kousek od nich na pobřeží si také skřeti zřídili provizorní přístav pro výsadek své armády. Celou oblast pro jistotu ohraničili velkou dřevěnou palisádou. Vedle tábora bratrstva mají skřeti svůj hřbitov, dnes už spíše využívaný na rituální obřady. Po řece o kousek dál stojí vysoko v horách velká pevnost. Dnes slouží pouze jako sídlo pro jednoho z draků. Opodál je horské jezírko se starou Xardasovou věží. Jeho novější věž je o kousek vedle. Nachází se tam také jeden z menších dolů s rudou. Hned vedle něj je pak bývalé skřetí město se vstupem do stále aktivního Spáčova chrámu. Nad touto oblastí, hluboko v horách si skřeti postavili velký tábor. Nachází se tu také jeden z velkých dolů s rudou - Svobodný důl. Přístup k němu je nyní ale velmi složitý a vede přes zamrzlou oblast, kterou má na svědomí ledový drak a přes horské průsmyky. Vedle zamrzlé oblasti se nachází dva doly. Starý důl je největší ze všech v údolí a nyní je pod kontrolou Beliára. Menší z nich mají na starosti paladinové. Vedle se ještě nachází mohutný jeskynní systém obývaný skřety a ústící až v Údolí stínů. Mezi tímto jeskyním komplexem a novým táborem bratrstva se ještě nachází úzký průsmyk, který vede do části ostrova s městem Khorinis. Za dob bariéry byl průsmyk hojně využíván pro výměnu rudy za potraviny a další nezbytné věci pro kopáče. Kousek od hradu se ještě nachází menší bažina kde se usídlil jeden z draků.\n\nÚdolí má velmi bohatou historii. Do povědomí království se nejvíce zapsalo kvůli magické rudě, která se zde těží v několika dolech. Kopáčem chtěl být dobrovolně málokdo, takže musel král Rhobar II. povolat své nejlepší mágy, aby vytvořili kolem údolí magickou bariéru, která by kopáčům zabránila v útěku. Kvůli mocné síle arcidémona spáče se však bariéra zvětšila mnohem více než se plánovalo. Deset let bylo díky tomu údolí chráněno před válkou se skřety. Spáč se ale s pomocí bezejmenného hrdiny vrátil do své dimenze a bariéra padla. Údolí ihned obsadila část skřetí armády. Kdo neutekl dostatečně rychle byl buď zabit nebo zajat příchozími paladiny, kteří se nyní snaží v údolí nastolit pořádek a obnovit dodávky magické rudy do království. Objevila se tu také Beliárova armáda vedená draky, kteří pořádají nálety na hrad obsazený paladiny. Draci zároveň výrazně přetvořili ráz krajiny a tak už Hornické údolí rozhodně nevypadá jako dřív...\n\nJe to největší důl v Hornickém údolí a možná i v celém království. Nachází se nedaleko zamrzlé oblasti. Za dob magické bariéry byl využíván královstvím, po zhroucení části hlavní štoly byl však opuštěn a nyní v něm dolují Beliárovi přívrženci pro jeho armádu. V dole je velké množství důlních červů a před vstupem do dolu se usídlila skupinka trollů.\n\nJedná se o obří, starodávné město, které je dnes už téměř zapomenuto. Dříve to bylo hlavní město vzkvétající civilizace, která však naštvala jinak mírného boha Adanose a ten na město poslal obří povodeň. Z původních obyvatel pravděpodobně nikdo nepřežil a většina staveb se za staletí rozpadla. Jenom několik chrámu ve městě ještě odolává erozi. Největší z nich obsadili banditi a zřídili si v něm tábor. Jejich vůdce se stal bývalý rudobaron Raven. Kromě chrámů se v Jarkhendaru nachází ještě velká knihovna učenců. Dnes jí okupují skřeti a kolem ní se vytvořila poušť. Město sahá až na pobřeží, kde si piráti postavili svůj tábor, který vede kapitán Greg. Celé město je vlivem dávné potopy velmi rozvrásněné a některá údolí jsou stovky metrů hluboká. V prohlubni ve vnitrozemí kousek od banditů se také vytvořila velká bažina. Centrum města pak tvoří velké náměstí, kterému vévodí tajemná pyramida. Byl tu údajně také viděn zlatý drak.\n\nV Gothic II si lze vybrat mezi jednou ze tří hlavních uskupení - paladiny, mágy ohně a nebo žoldáky. S Návraty přibyli nově mágové vody, temní mágové a bratrstvo (věřící ve Spáče v Gothic). Kromě \"hlavních\" guild se může hrdina přidat ke spoustě dalších jako jsou vrahové, piráti, zloději, obchodníci, strážci, banditi, lovci, atd. Hra je nyní také benevolentnější k úkolům pro ostatní frakce. Hrdina už může například za žoldáka plnit některé úkoly pro paladiny a podobně.\n\nCech vrahů je malá, ale velmi nebezpečná organizace působící především ve městě Khorinis. Zaměřuje se na zabíjení lidí na zakázku, ale má i vlastní cíle. Vůdce vrahů Asmal i jeho společníci úzkostlivě tají svou identitu. Kapitán místní městské stráže Lord Andre po nich totiž samozřejmě tvrdě pátrá.\n\nNejvětší nepřátelé městských stráží jsou rozhodně zloději. Už dávno vypsal Lord Andre na všechny zloděje tučnou odměnu a neustále se snaží vypátrat jejich sídlo. Nedávno kvůli nim dokonce podnikl velkou razii v přístavní čtvrti. Zloději mají tajný signál, podle kterého poznají nové členy cechu. Pokud nějaký měšťan udá zloděje, neštítí se ho ostatní členové pomstít. Udaného zloděje už si snadno odchytí městská stráž a putuje do Khoriniského vězení. Vůdcem zlodějů je Cassia.\n\nČlenové cechu obchodníků táhnout za jeden provaz a navzájem si nekonkurují. Jsou to obchodníci Matteo, Sarah, Jora, Salamandril, Najdzel, Erol a jejich vůdce Lutero. Navzájem si také pomáhají s dodávkami zboží a řeší společně problémy s ostatními obchodníky. Dalším členům cechu pak nabízí své nejlepší zboží, které by ostatním zájemcům neprodali.\n\nTábor lovců se nachází v malém údolí pod Bengarovou farmou. Jejich vůdce je Falk. Pokud se chce ale člověk stát lovcem, musí nejprve ostatním členům dokázat, že je užitečný a ti pak pro něj pak utrousí slovo u Falka. Lovci jsou velmi soutěživí a rádi se předhání kdo v lesích uloví vzácnější zvíře. Disponují také velmi dobrými luky.\n\nŘíkají si strážci a jsou členové velmi tajemné organizace s nejasnými plány. Vyhýbají se pozornosti a tak je těžké některého z členů najít. Obvykle přebývají v síních strážců, které jsou ukryty na neznámém místě a lze se do nich dostat jedině teleportací. Jako své hlavní sídlo ale považují legendární síně Wakhana. Strážci jsou rozděleni na bojovníky (haradrimy) a mágy a v případném boji jsou velmi silní. Podle některých jsou navíc nesmrtelní. Strážce vede válečník Stonnos.\n\nS novým datadiskem přibyly i nové vlastnosti a některé staré byly upraveny. Největší novinkou je implementace výdrže, která především ze začátku hry výrazně ovlivňuje výsledek soubojů. Pokud už totiž hrdina nemá žádnou výdrž, začne mu každé máchnutí meče ubírat životy a může dokonce umřít na vyčerpání. Větší novinkou je také inteligence, která má vliv na sílu kouzel a šanci na výmluvu při krádežích. Při vymlouvání je ještě potřeba umět dovednost řečnictví. K dalším dovednostem patří např. výroba šípů, kutání magické rudy, démonologie a znalost jazyka démonů. Bezejmenný hrdina si nyní také musí dát pozor, jak je na tom s přízní u Innose a Beliára. Pokud má například u Innose negativní karmu, na modlení u jeho svatyní může rovnou zapomenout.\n\nUmění skvěle řečnit se hodí především při zkažených krádežích. Bezejmenný hrdina má 5 - 100% šanci, že se z krádeže úspěšně vymluví. Záleží na jeho inteligenci.\n\nS dovedností vyrábět šípy hrdina ušetří velké množství peněz. Především pak za lučišníka nebo kušníka. Stačí mu podstavec na řezání a pilka. Na třicet šípů bude potřebovat jeden ocelový ingot, v případě šipek pak dva. Se svěcenou vodou a návodem jak na to si bude moci hrdina vyrábět i posvěcené šípy a šipky.\n\nStejně jako kutáním zlata získáte zlatý nuget, nyní můžete získávat i magickou rudu. Schopnost lze mít osvojenou od 5 do 100% a určuje šanci na počet vykutané rudy. Zkušenější kopáč také ví, jak má kopnout a nespotřebuje tak tolik výdrže.\n\nHrdina má nyní nově také určitou výdrž. Ze začátku jí má velmi málo a několik máchnutí mečem ho naprosto vyčerpá. Vyčerpaný hrdina se pak při boji sám zraňuje a při dlouhém boji může dokonce zemřít. S větší vydrží tedy zvládne hrdina i delší boje. Pokud je vyčerpaný, může si energii dobýt dlouhým spánkem a nebo speciální rostlinou či lektvarem. Výdrž ubývá také při kutání. Tam je ale především potřeba, aby byl hrdina zkušený kopáč. Také samozřejmě platí, že s čím těžší zbraní bezejmenný hrdina máchá, tím více vyčerpávající to pro něj je.\n\nInteligentnější mágové dokáží stvořit silnější kouzla, která ubírají nepříteli mnohem více životů. Proto, pokud se stane bezejmenný hrdina mágem, je důležité rozvíjet také jeho inteligenci čtením knih a listin a nebo učením se nových dovedností. Chytrý člověk má navíc také mnohem větší šanci na vymluvení z krádeže.\n\nTuto speciální schopnost můžou získat pouze stoupenci Beliára - Nekromanti. Pokud dojde mágovi mana a má dostatek životů, může dál kouzlit většinu kouzel magie temnoty výměnou za své životy.\n\nDovednost vyvolávání démonů může ovládnout pouze nekromant. S tímto uměním si může vyrábět u runového stolu runy přivolání démona, které ale budou stejně jako svitky jen na jedno použití. Stačí mít runový kámen a srdce démona. S pokročilými znalostmi této schopnosti pak lze vyrábět i runy vyvolávající samotné pány démonů.\n\nJedná se o jazyk, ve kterém mluví všechna stvoření z Beliárovi říše. Jsou v něm také napsány některé písemnosti. Rozhodně se hodí tento jazyk umět, protože ve hře se docela často používá.\n\nNepřátel je nyní na ostrově podstatně více. Svoje řady nejvíce rozšířili skřeti. Z několika stovek jich je nyní několik tisíc. Především v okolí hradu v Hornickém údolí se nyní vylodila celá armáda. Inteligence skřetů byla navíc změněna a už je nelze po jednom odlákávat. V některých lokacích také přibylo velké množství nemrtvých. Do hry bylo přidáno i několik zbrusu nových nepřátel (želva, slokers) a někteří byli značně upraveni (pátrači, kostlivcoví mágové, skřetí šamani). Ve hře je nyní také mnohem víc unikátních monster. Všechny tyto změny bohužel také přispívají k nevyváženosti hry.\n\n\n\n"}
{"id": "824389", "url": "https://cs.wikipedia.org/wiki?curid=824389", "title": "HBT Vlašim", "text": "HBT Vlašim\n\nHBT Vlašim byl český hokejbalový klub z Vlašimi, založený v roce 1997. Od roku 2006 byla Vlašim pravidelným účastníkem nejvyšší české hokejbalové soutěže. V roce 2012 tuto soutěž vyhrála a stala se poprvé v historii mistrem České republiky. V roce 2013 dokázala tuto soutěž obhájit a téhož roku vyhrát světový pohár v Pardubicích, kdy ve finále porazili obhájce ze Švýcarska Oberwil Rebells poměrem 1:0. Konec HBT Vlašim nastal v roce 2015, kdy vedení, zřejmě z finančních důvodů, nepřihlásil tým do žádné z soutěže ČMSHb pro sezónu 2015/2016.\n\nKlub HBT Vlašim byl založený v roce 1997 v rámci Sdružení Hokejbalových Mužstev. Svou první sezónu Vlašim odehrála v letech 1997/1998 v 2.Pražské lize. V roce 1998 reorganizací soutěží se z 2.Pražské ligy stává 1.Pražská liga, ve které Vlašim v sezóně 1999/2000 skončila na 2.místě a postoupila do Regionální Hokejbalové ligy (RHbL). V roce 2001 dochází k další reorganizaci, RHbL je přejmenována na 2.Národní Hokejbalovou Ligu (2.NHbL). V následující sezóně 2001/2002 se Vlašim stala vítězem 2.NHbL a postoupila do 1.NHbL. Do nejvyšší hokejbalové ligy (Extraligy) se Vlašim probojovala v roce 2006, kdy nejprve v sezóně 2005/2006 v 1.NHbL vyhrála finále Play-off v Nové Včelnici na samostatné střílení (4:3ss), a poté skončila na 2.postupovém místě v baráži o Extraligu, kde se utkala s týmy HBC LD Habešovna Gladiators Kladno a TJ ACS Malenovice SV. Do prvního extraligového play-off se Vlašim probojovala až v sezóně 2009/2010, ve kterém podlehla ve čtvrtfinále Hradci Kralové (0:3 na zápasy).V další sezóně 2010/2011 opět končí již ve čtvrtfinále, kde narazila na ALPIQ Kladno (1:3 na zápasy), v téhož roku ALPIQ Kladno snadno vyhrává Extraligu. Pro Vlašim se stalo úspěšným obdobím rok 2012, kde v jarní části sezóny 2011/2012 neprohrála jediné utkání a skončila tak na 3.místě v základní části Extraligy. V play-off narazila ve čtvrtfinále na Autosklo Pardubice (3:1 na zápasy), v semifinále na Hradec Králové (3:1 na zápasy) a ve finále na vítěze základní části Kert Park Praha, kterého porazila také 3:1 na zápasy, a tudíž se tým HBT Vlašim stal mistrem České republiky pro rok 2012. V červnu skončila na 2.místě v Českém poháru, kde podlehla ve finále nad týmem Kert Park Praha 1:2. Na státní svátek Vzniku samostatného československého státu vyhrála 1.ročník Československého superpoháru nad HBK Nitrianski Rytieri Nitra poměrem 3:1. V roce 2013 obhájila extraligový titul, stala se vítězem Světového poháru klubů, který se konal v Pardubicích a ve 2.ročníku Československého poháru podlehla Nitrianským Rytierom 2:6.\n\n\n\"Aktuální k datu: 7. 6. 2015\"\n\n\"Aktuální k datu: 9. 6. 2012\"\n\n"}
{"id": "824391", "url": "https://cs.wikipedia.org/wiki?curid=824391", "title": "Pečárka Bohusova", "text": "Pečárka Bohusova\n\nPečárka Bohusova neboli pečárka trsnatá (\"Agaricus bohusii\" Bon 1983) je houba z čeledi pečárkovitých.\n\nRoste ve velkých trsech v hlubší humusovité půdě v listnatých porostech, zahradách a parcích od června do října.\n\nKlobouk bývá 6 – 15 cm široký, polokulovitý, vyklenutý s vláknitými šupinami. Lupeny jsou v mládí bílé a později hnědnou. Límeček je mohutný, kožovitý. Třeň je vláknitý, válcovitý a až 30 cm dlouhý, většinou zarostlý hluboko do země. Dužina se po otlačení barví do růžovohněda.\n\nJe to jedlá a chutná houba a lze ji použít v přípravě pokrmů úplně stejně jako pečárku polní.\nDužnina ale obsahuje oproti pečárce polní až dvacetinásobnou koncentraci agaritinu, takže má mnohem výraznější žampionové aroma a citlivým jedincům může konzumace způsobit zdravotní obtíže.\n"}
{"id": "824393", "url": "https://cs.wikipedia.org/wiki?curid=824393", "title": "Živorodí", "text": "Živorodí\n\nŽivorodí (Theria) je podtřída třídy savců, která se dělí na dva nadřády, totiž vačnatce a placentály. Charakteristickým společným znakem je živorodost, to jest skutečnost, že celý vývoj embrya z vejce probíhá v těle matky. Tím je zárodek chráněn jak před predátory, tak například před nízkou vnější teplotou, při níž by vývoj nemohl uspokojivě proběhnout. Na druhé straně je živorodost pro matku náročnější a omezuje počet potomků.\n\n„Živorodost“ jako taková však není omezena jen na savce a jejich podtřídu „živorodí“, nýbrž vyskytuje se i u jiných živočichů (mnozí plazi, ryby aj.) a v poněkud odlišném významu i u rostlin.\n\nKromě živorodosti charakterizují živorodé ještě další společné znaky, které ovšem mohou být u některých druhů redukované.\n\nZe 16 řádů živorodých je v ČR volně zastoupeno pouze šest, všechny patří mezi placentály:\n\n\n\n"}
{"id": "824395", "url": "https://cs.wikipedia.org/wiki?curid=824395", "title": "ING Group", "text": "ING Group\n\nBanka ING, původně Internationale Nederlanden Groep, je českou pobočkou stejnojmenné finanční skupiny s mateřským sídlem v Nizozemském království. Na tuzemský trh vstoupila v roce 1992, kde v současnosti poskytuje bankovní služby občanům (spořící účet a podílové fondy) i korporacím. Příznačně zbarvený lev v logu ING odkazuje na \"oranžský\" původ finanční instituce. Banka sídlí v Praze v nákupně-administrativním centru Harfa\n\nSoučasné struktuře mezinárodní skupiny ING předcházely na přelomu 80. a 90. let dvě zásadní fúze. První proběhla krátce po zrušení tamějších právních omezení týkajících se afilací mezi nizozemskými pojišťovnami a bankovními institucemi, a to sloučením holandské poštovní spořitelny \"Postbank N.V.\" (zal. v r. 1881 původně jako \"RijksPostSpaarbank\") s finanční organizací \"Nederlandsche Middenstands Bank\" (zal. 1927). Nově vzniklá entita \"NMB Postbank Groep\" (zal. 1989) se tak stala jednou z předních domácích bank v Nizozemském království. Poté, prostřednictvím dodatečné afilace s největší pojišťovnou \"Nationale-Nederlanden\" (zal. 1963), došlo ke zrodu dnešní obdoby skupiny ING, respektive Internationale Nederlanden Group.\n\nNicméně zásluhou dlouholeté historie svých \"předků\", počátky skutečného vzniku skupiny tak podle některých zdrojů sahají až do 40. let 19. století, kdy vznikla vůbec první holandská pojišťovna disponující vlastní sítí mezinárodních poboček, přesněji \"De Nederlanden van 1845\" (zal. 1845). Takzvaná \"pramáti ING z druhého kolene\" se totiž na principu fúzijní tradice smíšené korporace v roce 1963 \"provdala\" za banku \"Nationale Levensverzekering Bank\" (zal. 1863) neboli \"otce\" pojišťovny \"Nationale-Nederlanden\".\n\nJiné rešerše ING nacházejí historické souvislosti o původu své skupiny už v půlce 18. století. Dle některých z nich byl jejím nejstarším právním předchůdcem regionální fond \"Kooger Doodenbos\" (zal. 1743) v holandském severním městečku Koog aan de Zaan, který jako mnoho jiných tehdy poskytoval finanční formu zajištění pro vdovy, siroty, vyčerpané nemocí či lidi z jiných komunit. Tyto organizace postupně převzaly celonárodní instituce, mj. i banka \"Nationale Levensverzekering Bank,\" která hrála významnou roli v raném vývoji stávající korporace.\n\nSkupina ING vstoupila poprvé na český trh v roce 1992 s organizační složkou ING Životní pojišťovna N.V., pobočka pro Českou republiku. Následovala akciové společnosti ING Penzijní společnost, a.s. (zal. 1995) a ING pojišťovna a.s. (zal. 1998), která provozovala integrovaná pojistná odvětví životních, penzijních a soukromých zdravotních pojištění. Divizi korporátního bankovnictví řídila entita ING Bank N.V. (zal. 1993). V roce 2001 se otevřelo centrum Zlatý Anděl na pražském Smíchově - první budova v rámci tzv. Nového Anděla, který učinil z této části Prahy důležité centrum jak kulturní, tak nákupní i administrativní. Stavbu financovala skupina ING a rovněž zde ING sídlilo.\n\nV roce 2001 představila banka ING svůj první produkt pro fyzické osoby, spořící účet ING Konto, a zároveň tím založila kategorii spořicích účtů na českém trhu. V roce 2014 ING Group prodala svou pojišťovací část, která nyní působí na trhu samostatně pod značkou NN. Banka v tomto roce rovněž opouští své sídlo na Andělu a stěhuje se do nových prostor v budově Harfa Office Park v Praze 9 – Vysočanech, kde sídlí dodnes.\n\nOrganizační složka ING Bank N.V. (zkr. INGB) nabyla právní postavení 30. března 1993 pod identitou \"Internationale Nederlanden Bank N.V.\" V roce 2011 nabídla na českém trhu jako první banka spořičí účet ING Konto, který patří dodnes mezi přední spořicí účty na trhu. Její retailovou nabídku dále tvoří ING podílové fondy a podílové fondy partnerských institucí. Aktivity korporátního bankovnictví zahrnují mimo jiné správu platebního styku, řízení hotovosti, úvěrové financování či správu a úschovu cenných papírů. ING je členem dobrovolného sdružení právnických osob podnikajících v peněžnictví České bankovní asociace a signatářem Charty diversity.V roce 2018 dosáhla její aktiva hodnotu přesahující 210 miliard korun.\n\nING Lease (C.R.), s.r.o. (zal. 1997), donedávna leasingová divize ING provozující činnost v komerčním zájmu finančního a operačního leasingu, v květnu letošního roku ukončila poskytování těchto služeb v ČR i na Slovensku. Jako důvody uvedla společnost změny ve své nadcházející obchodní strategii.\n\n\n<mapframe latitude=\"50.1039467\" longitude=\"14.4895419\" zoom=\"15\" width=\"248\" height=\"159\" align=\"right\" />\nING Bank N.V. Českomoravská 2420/15, 190 00 Praha 9\n\nTOP 25 Odpovědná velká firma 2019\n\nZaměstnavatel roku do 500 zaměstnanců (5. místo) 2019\n\n\n\n"}
{"id": "824398", "url": "https://cs.wikipedia.org/wiki?curid=824398", "title": "MiChi", "text": "MiChi\n\nMichiko Sellars (* 7. dubna 1985), známá pod jménem MiChi, je japonsko‑britská popová zpěvačka. Svou kariéru začala jako „nezávislá umělkyně“, ale později se upsala Sony Music Entertainment. \n\nMezi její singly patří např. „Promise“ (2008), „Kiss Kiss XXX“ (2009) a „Tokyo Night“ (2012).\n"}
{"id": "824403", "url": "https://cs.wikipedia.org/wiki?curid=824403", "title": "Přílepek zákona", "text": "Přílepek zákona\n\nPřílepek je populární označení pozměňovacího návrhu k návrhu zákona, který je právě projednáván v parlamentu. O „přílepek“ se jedná v případě, kdy je jím do daného zákona vnesena obsahově zcela nesouvisející materie, má jím být právně upravena zcela jiná oblast společenských vztahů, než jakou chce regulovat daný projednávaný zákon ve svém původním znění. \n\nPoužívání tohoto institutu je motivováno zjednodušením legislativního procesu; obsah „přílepku“ není nutné projednávat ve standardním legislativním procesu, je rychle schválen s již připraveným návrhem zákona. Ze stejného důvodu se objevují i výhrady k jeho využívání, např. v souvislosti s rizikem přijetí zákona pod tlakem nebo z nepozornosti v takovém znění, v jakém by řádným procesem neměl šanci projít.\n\nTímto způsobem schvalování zákonů se v České republice už zabýval Ústavní soud v roce 2007 a svým nálezem sp. zn. Pl. ÚS 77/06 „přílepky“ prohlásil za neústavní. Vyšel při tom z americké praxe, kde se rozlišují ' (legislativní jezdci), kteří jsou i přes jisté vybočení ještě ústavně akceptováni, a ' (divocí jezdci), u nichž jde již o neakceptovatelné připojení zcela jiné předlohy. Podle Ústavního soudu je tak možné podávat pouze takové pozměňovací návrhy, které skutečně pozměňují obsah projednávaného návrhu zákona a nepřipojují k němu něco zcela nesouvisejícího, v opačném případě jde mj. o „porušení dělby moci, s důsledky pro principy tvorby souladného, přehledného a předvídatelného práva.“\n\nV TV pořadu Otázky Václava Moravce 11. listopadu 2012 byly s odvoláním na studentskou iniciativu Inventuru demokracie jmenovány příklady nejzřetelnějších přílepků:\nInventura demokracie v roce 2011 uvedla ještě další příklady:\n\nPoté, co poslanci KSČM a ČSSD od konce 90. let 20. století neúspěšně prosazovali zákon o horské službě a neuspěl ani návrh Ministerstva pro místní rozvoj z roku 2007, prosadili poslanci ČSSD a KSČM v roce 2009 několik paragrafů o horské službě jako přílepek k novele zákona o civilním letectví. \n\n"}
{"id": "824410", "url": "https://cs.wikipedia.org/wiki?curid=824410", "title": "Superior (církev)", "text": "Superior (církev)\n\nSuperior, \" „vyšší“\", je označení řeholního představeného v řeholním institutu, ve společnosti apoštolského života, nebo i obecné označení představeného v katolické církvi. Termín \"superior\" má kanonicko-právní charakter.\n\nV souvislosti s hierarchickým uspořádáním se v katolické církvi v případě představených řádů rozlišují superioři:\n\nKodex kanonického práva z roku 1983 v návaznosti na předchozí legislativu pojednává o řeholních představených (superiorech) v kánonech 617-630 a na dalších místech. Nejvyšším superiorem (představeným) všech i každého řádu (tedy i \"generálních superiorů\") v katolické církvi je římský biskup - papež.\n"}
{"id": "824418", "url": "https://cs.wikipedia.org/wiki?curid=824418", "title": "Koncert, který se nekonal", "text": "Koncert, který se nekonal\n\nKoncert, který se nekonal (2011) je album Vlasty Redla se skupinou, která se nazvala Naše nová kapela. Je kompilací živých nahrávek z několika koncertů z roku 2011.\n\n\n"}
{"id": "824434", "url": "https://cs.wikipedia.org/wiki?curid=824434", "title": "Garcia", "text": "Garcia\n\nGarcia nebo García může znamenat:\n\n\n\n"}
{"id": "824445", "url": "https://cs.wikipedia.org/wiki?curid=824445", "title": "Mawson Peak", "text": "Mawson Peak\n\nMawson Peak (2745 m n. m.) je hora v pohoří Big Ben na Heardově ostrově v Jižním oceánu. Jedná se o nejvyšší horu Heardova ostrova a McDonaldových ostrovů a zároveň všech australských teritorií. Nicméně ještě vyšší horou je Mount McClintock v pohoří Britannia na Australském antarktickém území.\n\nHora byla pojmenována roku 1948 na počest australského polárníka a objevitele Sira Douglase Mawsona.\n\n"}
{"id": "824449", "url": "https://cs.wikipedia.org/wiki?curid=824449", "title": "Banksie", "text": "Banksie\n\nBanksie (\"Banksia\") (zřídka se užívá i české jméno paučkovec)\n\nje velký rod obsahující přes 170 druhy stálezelených dřevin rozmanitého vzhledu z čeledě proteovitých. Rostou převážně v Austrálii, kde jsou původní rostlinou, existují tam již déle než 40 miliónů let. Pro Evropany byly objeveny až v roce 1770 při přistání výpravy kapitána Jamese Cooka, po jehož přírodovědci Josephu Banksovi dostaly jméno.\n\nV nedávné době byl do rodu \"Banksia\" převeden bývalý rod \"Dryandra\". Studiem genetických vztahů v obou rodech bylo zjištěno, že rod \"Dryandra\" (asi 93 druhů) je vlastně specializovaným druhem rodu \"Banksia\" (asi 80 druhů); v minulosti se jeden druh rodu \"Banksia\" adaptoval do nové podoby, která se úspěšně rozvinula v široké spektrum druhů zdánlivého rodu \"Dryandra\". V taxonomii uváděné australskými botaniky je tato změna již přijata téměř bez výhrad , u ostatních ještě ne zcela.\n\nBanksie jako rod je téměř endemitem Austrálie, mimo vlastního území se vyskytuje na ostrově Nová Guinea a v souostroví Moluky. Na Novém Zélandu byly nalezeny stopy po fosilní banksii. V samotné Austrálii jsou dvě hlavní geografické oblasti, ve kterých vyrůstají zcela odlišné druhy. V Západní Austrálii, spíše na jejím jihozápadě, od města Exmouthu na severu po město Esperance na jihu je centrum biologické rozmanitosti, roste tam převážná většina druhů. Druhá oblast s menším počtem, ale známějších a rozšířenějších druhů (např. \"Banksia integrifolia\" a \"Banksia spinulosa\"), je lokalizována na východ kontinentu, kde se vyskytují od poloostrova Eyre na jihu až po mys York na severu Queenslandu. Výjimku tvoří \"Banksia dentata\", která vyrůstá po celém severním pobřeží včetně Nové Guineje a Moluk.\n\nVětšina druhů roste v mírném podnebném pásu v písčitých nebo štěrkovitých zeminách, jen málokteré v těžších jílovitých nebo hlubokých a na živiny bohatých půdách podél vodních toků. Zařazovány jsou mezi mezofyty i xerofyty, pouze málo druhů se nachází ve vyprahlých pouštních oblastech nebo v severních deštných pralesích a poblíž bažin na severním pobřeží. Rostou v pobřežních nížinách až v subalpinském pásmu. Vyžadují převážně dobře propustnou a na živiny chudou půdu a jen občasné bohaté srážky. Hodně vlhkosti způsobuje, zvláště druhům pocházejícím ze suššího západu, hnilobu kořenů (hlavně plísně z rodu \"Phytophthora\"). Všechny jsou náročné na teplotu, pro růst potřebují minimálně 7 až 10 °C.\n\nNěkteré druhy banksií lze spatřit i v České republice, a to v Botanické zahradě hl. m. Prahy a v Botanické zahradě v Liberci.\n\nJsou to stálezelené keře nebo stromy dosahující až 25 m výšky. Mnohdy rozhoduje o jeho vzhledu i biotop, kde druh roste, někde může jako strom dorůst do 10 m a na jiném místě je to nízký keř. Listy vyrůstající střídavě, ve spirále nebo v přeslenech a mívají různý tvar, zjednodušeně jsou podlouhlé a často vykrajované, bývají veliké od několika cm až do délky cca 40 cm, některé druhy mívají listy dvojího tvaru. Jsou řapíkaté, bez palistů, kožovité a okraje mají zubaté nebo celistvé.\n\nDrobné oboupohlavné květy jsou sestaveny do vzpřímených, šišce podobných hroznovitých květenství válcovitého, kulovitého nebo konické tvaru, jejichž délka se pohybuje od 5 do 40 cm. Květenství se skládá z dřevnaté osy pokryté těsně k sobě natlačenými páry květů spojených kolmo k sobě, květenství je složeno ze sta nebo i tisíců kvítků. Barva květů je nejčastěji žlutá, pak krémová, červená, růžová nebo hnědá. Některé druhy mívají nenápadný zákrov, který někdy opadavá. Pravidelné nebo nepravidelné květy vyrůstající s listeny jsou přisedlé, drobné až velmi nápadné. Jsou 4četné, cyklické, generativní orgány mají v kruzích, češule jim chybí. Volné okvětní lístky jsou v jednom přeslenu, stejně jako 4 stejné nebo různě dlouhé tyčinky s krátkými nitkami nebo přisedlými prašníky pukajícími podél podélných stěn. Jednodílný svrchní semeník je tvořen jedním plodolistem, placentace je marginální nebo apikální. Čnělka je mnohem delší než okvětí a mívá jinou barvu, před rozvitím květu je skryta uvnitř. Jak postupně po dobu několika dnů jednotlivé kvítky rozvírají svá okvětí a jinobarevné čnělky se vysunují, tak celá šištice mění svou barevnost. Přestože jsou ve květenství sta a tisíce květů, jen z málokterého se vyvine zralé ovoce.\n\nVětšina druhů nabízí nektar jako potravu hmyzu, ptákům i drobným savcům. Mnohé kvetou přes podzimní a zimní období. Ovocem (plody) jsou dřevnaté a velmi tvrdé tobolky seskupené do plodenství (šištic), které se rozpadají před dalším vegetačním obdobím nebo vytrvávají na stromech po několik let. Tobolky chrání semena před pasoucími se zvířaty nebo před častými ohni v australské krajině obvyklými. Některé se samy otevřou po dozrání semen, jiné leží mnoho let a otevřou se až po požáru.\n\nBanksie se dobře množí semeny, většinou ale nejdříve musíme kužel se semeny zahřívat asi hodinu při teplotě až 140 °C. Tobolky se pak otevřou a lze vytáhnou obvykle po dvou černých okřídlených semenech. Vysetá semena nesmí zaschnout ani být v přemokřené půdě. Vyklíčí obvykle do 14 až 60 dnů, mladé rostlinky musí dostat plné oslunění. Málokteré druhy potřebují jedno až dvouměsíční stratifikaci. Lze je také, i když s obtížemi, množit řízkováním. Rostliny mají drobné, tenké kořínky a jsou problémy s jejich přesazováním, je nutno toto vykonat co nejdříve. V praxi se to někdy řeší tak, že se semena vysejí do tenkých plechových květináčů, které se s mladými semenáčky vysadí na místo bez přesazení. Plechovky se časem rozpadnou a kořeny prorostou do půdy.\n\nU rodu banksie se za mnohá tisíciletí vytvořily dvě strategie jak přežít stepní požáry, které ve vnitrozemské Austrálií vznikají odvěků. Část banksií při požáru zahyne, mají však v zásobě po okolí rozptýlené tobolky se semeny, která po ohni rychle vyklíčí a nové rostliny zaujmou místa spálených. Nesmí však docházet k požárům častěji než nové rostliny vyprodukují semena. Jiné druhy zase mají hrubou, ohni odolnou kůru a po ohni velmi rychle regenerují, požár však nesmí být příliš mohutný. Časté nebo intenzivní požáry (např. při žhářství) mohou tak zcela eliminovat populace banksií v určitých oblastech. Jako možná prevence se v Austrálii používá tzv. řízené vypalování, kdy se v rizikových oblastech zakládají cílené požáry, při kterých se vypaluje suché rostlinstvo v době, kdy ho ještě není mnoho a nezpůsobí přílišné škody.\n\nNěkteré druhy, např. \"B. baxteri\", \"B. coccinea\", \"B. hookeriana\", \"B. menziesi\", \"B. sceptrum\" a \"B. speciosa\" se pěstují na plantážích v západní a jižní Austrálii, stejně jako na Havaji a v Izraeli, a květy se sklízejí jako řezané květy do kytic, kde dlouho vydrží čerstvé. Dřevo stromů nebo suché plodenství bývá občas používáno pro výrobu ozdobných předmětů a suvenýrů.\n\nO tom jak si v Austrálii váží „své“ banksie, svědčí pojmenování celokontinentální nadace pro životní prostředí „Banksia Environmental Foundation“ a předního ocenění udělovaného ochráncům přírody „Banksia Environmental Awards“.\n\n"}
{"id": "824453", "url": "https://cs.wikipedia.org/wiki?curid=824453", "title": "Judo na Letních olympijských hrách 2012", "text": "Judo na Letních olympijských hrách 2012\n\nSoutěže v judu na LOH v Londýně probíhaly v hale ExCel v období 28. července - 3. srpna 2012.\n\nTurnaje se zúčastnilo 387 judistů z 134 zemí + ostrov Curaçao, jehož zástupce startoval pod olympijskou vlajkou.\n\nV turnaji se ve výborném světle prezentovali zástupci Ruska a Jižní Koreje. Naopak s jedním slovem nepodařený se vrátili domů reprezentanti Ukrajiny, Ázerbájdžánu a Kazachstánu.<br>\nPředpokládanou zlatou medaili vyhráli Francouz Riner a Korejec Kim. Překvapivé zlaté medaile vyhráli Gruzínec Šavdatuašvili a Korejec Song, kteří však před turnajem patřili k černým koňům. Nejnečekanější medailistou byl Kanaďan Valois-Fortier, kterému se turnaj vysloveně podařil.\n\nV turnaji ukázaly svojí sílu reprezentantky Francie, Brazílie, Rumunska a v dobré světle se předvedly zástupkyně Maďarska. Malou tragédii znamenal turnaj pro Japonky, které na rozdíl od svých mužských kolegů stále ženskému judu dominují. Na Olympijském turnaji však svoje prim postavení, až na jednu světlou výjimku, nepotvrzovaly. Z turnaje se určitě smutné vrátily reprezentantky Portugalska a Španělska.<br>\nPředpokládanou zlatou medaili vyhrály Japonka Macumoto a Francouzka Decossé. Se zlatem se nepočítalo u Severokorejky An a Slovinky Žolnir, které ovšem svojí vysokou kvalitu mají. Nejnečekanější medaili získaly Němka Thiele a Britka Gibbons.\n\nTurnaje se účastnili tři čeští judisté:\n\n"}
{"id": "824455", "url": "https://cs.wikipedia.org/wiki?curid=824455", "title": "Pic la Selle", "text": "Pic la Selle\n\nPic la Selle (též \"Morne La Selle\", , 2680 m n. m.) je hora v pohoří Chaîne de la Selle na ostrově Hispaniola. Leží na území Haiti v departementu Ouest v arrondissementu Croix-des-Bouquets nedaleko hranic s Dominikánskou republikou. Nachází se v národním parku La Visite. Jedná se o nejvyšší horu Haiti, avšak nejvyšší horou ostrova je Pico Duarte.\n\n"}
{"id": "824461", "url": "https://cs.wikipedia.org/wiki?curid=824461", "title": "Bix Beiderbecke", "text": "Bix Beiderbecke\n\nLeon Bismark Beiderbecke známý jako Bix Beiderbecke (10. března 1903 Davenport, Iowa, USA − 6. srpna 1931 Sunnyside, Queens, New York, USA) byl americký jazzový kornetista, klavírista a hudební skladatel. Jeden z prvních bělošských jazzových sólistů, který svým improvizačním uměním, průrazným a jasným tónem kornetu s lyrickým zabarvením pronikl, přes svůj krátký život, mezi největší legendy v historii jazzu. Jeho projev čerpal nejen z černošského jazzového dixielandu, ale také z klasické hudby francouzských impresionistických skladatelů Debussyho a Ravela. Jeho styl ovlivnil vznik poválečného cool jazzu. \n\nNa křestním listě měl uvedeno jméno Leon Bismark, ale rodiče mu vždy říkali Bix a on sám se k tomu jménu vždycky hlásil. Jeho otec Bismark Herman Beiderbecke byl potomkem německých přistěhovalců a obchodoval s uhlím. Matka Agathe Jane Hiltonová byla dcerou kapitána na výletní říční lodi. Dobře hrála na klavír a své tři děti vedla k zájmu o hudbu. Bix projevoval hudební nadání již jako dítě, na klavír hrál od tří let. Když jeho starší bratr po válce přivezl domů gramofon a desky s jazzovými nahrávkami, jeho zájem se soustředil na jazz. Podle poslechu se sám naučil hrát na kornet. Měl absolutní sluch a nikdy se pořádně nenaučil noty. \n\nMezi lety 1918-1921 navštěvoval v Davenportu vyšší školu (Central High School) a současně hrál s různými profesionálními orchestry, účinkoval ve školním představení, zpíval a hrál na kornet. V dubnu 1921 byl Bix zatčen za údajné obtěžování pětileté dívky ze sousedství, ale po složení kauce byl propuštěn a soudní řízení bylo zastaveno. V září 1921 ho rodiče poslali studovat na vojenskou akademii v Lake Forest v Illiniois. Během studia Bix často zajížděl do Chicaga, aby mohl poslouchat živou jazzovou hudbu. Za porušování školního režimu a pití alkoholu byl ze školy vyloučen. \n\nOd té doby se věnoval výhradně hudbě jako člen orchestru, který hrál na výletních lodích na Michiganském jezeře. Na podzim 1923 se vrátil do Davenportu, aby pracoval pro svého otce. Koncem roku Bix založil svou vlastní sedmičlennou jazzovou skupinu pod názvem Wolverins. Hráli hot jazz v klubech v Ohiu. Bix kromě toho bral soukromé hodiny hry na klavír. Od února 1924 Wolverins nahrávali ve studiu Gennett Records v Richmondu v Indianě a snímky ukázaly Beiderbeckeho originalitu a výjimečnost při hře na kornet. Kladl důraz na melodii i při improvizaci, horní rejstříky používal jen zřídka. \n\nBěhem angažmá v New Yorku na podzim 1924 Bix opustil Wolverins a přidal se k orchestru Jeana Goldketta v Detroitu, ale jejich spolupráce neměla dlouhé trvání. Počátkem roku 1925 nahrál Bix jednu ze svých z nejznámějších skladeb \"Davenport blues\", která se zařadila mezi jazzovou klasiku. Deska byla vydána pod názvem Bix Beiderbecke and His Rhytm Jungglers (Tommy Dorsey-trombón, Don Murray-klarinet, Paul Mertz-klavír a Tommy Gargano-bicí). \nBeidebecker si chtěl doplnit hudební vzdělání a v únoru 1925 se zapsal na univerzitu v Iowě. Protože nechtěl studovat další povinné předměty vynechával přednášky a po opileckém incidentu v místním baru byl ze školy vyloučen. V létě hrál s přáteli v orchestru na jezeře Michigan, kde se setkal se saxofonistou Frankie (Tram)Trumbauerem. Spřátelili se a vystupovali spolu téměř do konce Beidebeckeho života, i když ho známí varovali, že to s ním nebude lehké pro jeho pití. Trumbauer často působil jako Beiderbeckeho opatrovník ve stavech těžké opilosti. \n\nNa jaře 1926 se oba znovu připojili k orchestru Jeana Goldketta, který na podzim začal vystupovat v tančírně Roseland v New Yorku jako Famous Fourteen. Jako hudební aranžér zde působil Bill Challis, který ve svých úpravách dával vyniknout improvizačnímu talentu Bixe Beiderbecka. Skupina také nahrávala desky pro firmu Viktor Talking Machine Company, ale z komerčních důvodů byly skladby směřovány do oblasti populární hudby. Beiderbecke s Trumbauerem kromě toho nahrávali vlastní skladby u společnosti Okeh, kde v r. 1927 vzniklo několik Bixových nejlepších záznamů: \"Clarinet Marmalade, Singin´the Blues, Riverboat Shuffle, I'm Coming, Virginia, Way Down Yonder in New Orleans\". Pod jménem Tram, Bix a Eddie (Three Piece Band) nahráli instrumentální skladu \"For No Reason at All in C\" pro klavír, kornet ( Bix Beiderbecke), saxofon ( Frankie Trumbauer) a akustickou kytaru ( Eddie Lang), kterou napsali Bix a Frankie. V září 1927 nahrál Bix vlastní sólovou skladbu pro klavír \"In A Mist\". Byl to asi nejplodnější rok jeho krátké kariéry.\n\nZ finančních důvodů musel Goldkette v září 1927 rozpustit svou kapelu. Beidebecker a Trumbauer se staly členy orchestru Paula Whitemana, jednoho z nejpopulárnějších a nejlepších tanečních orchestrů. Beiderbeckeho sóla, která zdůrazňují jeho improvizační schopnosti, jsou na řadě nahrávek speciálně aranžovaných populárních písní, jako např. \"Back in Your Own Backyard, You Took Advantage of Me, Sugar, When, Together, Ramona\" nebo \"Ol´ Man River.\" \n\nNáročná turné a pracovní vypětí se negativně projevily na stavu Beiderbeckeho organizmu oslabeného dlouhodobým alkoholismem. V listopadu 1928 ho na turné v Clevelandu postihl záchvat deliria tremens, při kterém zničil zařízení hotelového pokoje. V únoru 1929 se nakrátko vrátil domů do Davenportu na doléčení. V létě byl s Whitemanových orchestrem v Hollywoodu, kde se připravovalo natáčení zvukového filmu Král jazzu ( King of Jazz). Další protialkoholní léčbu absolvoval na podzim v Keelyho institutu v Illinois. Po návratu do New Yorku pracoval jen zřídka. Jeho poslední nahrávkou byla nová píseň Joaga Carmichaela \"Georgia on My Mind\". \n\nZemřel ve svém bytě Queensu v New Yorku v srpnu 1931. Za oficiální příčinu smrti byl označen zápal plic. Pohřben byl na hřbitově Oakdale v Davenportu.\n\nBix Beiderbecke složil sám nebo společně s dalšími hudebníky 6 instrumentálních skladeb:\n\n\nJeho nahrávky byly třikrát uvedeny do americké síně slávy Grammy \n\n\n"}
{"id": "824463", "url": "https://cs.wikipedia.org/wiki?curid=824463", "title": "Heha", "text": "Heha\n\nHeha (2684 m n. m.) je hora v pohoří Mitumba ve východní Africe. Leží na území republiky Burundi v provincii Bujumbura Rural. Nachází se 20 km východně od jezera Tanganika a 30 km jihovýchodně od hlavního města Bujumbura. Je to nejvyšší hora Burundi.\n\n\n"}
{"id": "824465", "url": "https://cs.wikipedia.org/wiki?curid=824465", "title": "Laša Šavdatuašvili", "text": "Laša Šavdatuašvili\n\nLaša Šavdatuašvili (: ), (* 31. ledna 1992 v Gori, Gruzie) je gruzínský zápasník-judista, olympijský vítěz z roku 2012.\n\nJudu se věnuje od 12 let Gori. Po úspěšném roku 2011 v juniorech ho v roce 2012 tehdejší reprezentační trenér seniorů Peter Seisenbacher zařadil do seniorského týmu v pro gruzínce dlouhodobě problematické pololehké váze. Své předpoklady splnil nad očekávání a během necelých čtyř mesíců si zajistil kvalifikaci na olympijské hry v Londýně. V úvodním kole porazil na ippon judistu z Chile samibistickou technikou kubi-nage. V dalším kole se utkal s Francouzem Davidem Larosem. V závěrečných sekunda ho poslal na yuko technikou o-uči-gari, ale rozhodčí po konzultaci svuj verdikt stáhli. V prodloužení se mu ve druhé minutě nastavení podařila zvedačka, o kterou se celý zápas snažil a zvítězil na ippon. Ve čtvrtfinále se utkal s domácím Britem Colinem Oatesem. Čtvrtfinálový duel se odehrával většinu času na zemi a v normální hrací době skončil nerozhodně. V prodloužení chytil Brita po jeho neúspěšném pokusu o sumi-gaeši na zemi a udržel ho požadvanou dobu na ippon. V semifinále se utkal s Japoncem Masaši Ebinumou, kterého v polovině zápasu zaskočil technikou sumi-gaeši na ippon. Ve finále si takticky pohlídal výhru na yuko technikou o-uči-gari nad Maďarem Miklósem Ungvárim a získal zlatou olympijskou medaili.\n\nV roce 2013 pokračoval v úspěšném roce 2012. Před mistrovství světa v Riu se však u něho projevil problém se shazováním váhy a od roku 2014 šel do vyšší váhové kategorie. V roce 2015 dosahoval velmi dobrých výsledků, které mu však na mistrovství světa a Evropy pokazil Francouz Pierre Duprat. V roce 2016 uspěl v náročné gruzínské nominaci na olympijské hry v Riu. V úvodním kole se utkal s Kubáncem Magdielem Estradou. Hned v první minutě poslal Kubánce technikou ura-nage na wazari a zápas zakončil stylově v jeho polovině, když svého soupeře hodil technikou harai-makikomi na wazari-ippon. V dalším kole porazil technikou o-uči-gari judistu ze Srí Lanky na ippon a ve čtvrtfinále se utkal s Japoncem Šóheiem Ónem. V první minutě se nechal hodit technikou koši-guruma na wazari a zbytkem zápasu pokazil Ónovi statistiku tím, že neprohrál na ippon. V opravách nejprve porazil v závěru kontrachvatem Rusa Děnisa Jarceva na ippon a v boji o třetí místo zalomil na ippon technikou ko-soto-gake Izraelce Sagi Mukiho. Získal bronzovou olympijskou medaili.\n\nLaša Šavdatuašvili je pravoruký judista, jeho osobní technika je o-uči-gari a různé zápasnické strhy a chvaty z boje zblízka. Na tatami vyniká velkou dynamikou pohybu.\n\n\n"}
{"id": "824467", "url": "https://cs.wikipedia.org/wiki?curid=824467", "title": "Superior", "text": "Superior\n\nSlovo superior (latinsky horní, svrchní) má více významů:\n\n"}
{"id": "824469", "url": "https://cs.wikipedia.org/wiki?curid=824469", "title": "Ladislav Žáček", "text": "Ladislav Žáček\n\nLadislav Žáček (* 7. ledna 1932) byl český a československý politik, po sametové revoluci poslanec Sněmovny lidu Federálního shromáždění za HSD-SMS.\n\nVe volbách roku 1990 byl zvolen za HSD-SMS do Sněmovny lidu (volební obvod Severomoravský kraj). Hnutí HSD-SMS na jaře 1991 prošlo rozkolem, po němž se poslanecký klub rozpadl na dvě samostatné skupiny. Žáček pak v květnu 1991 přestoupil do klubu Hnutí za samosprávnou demokracii - Společnost pro Moravu a Slezsko 2. Ve Federálním shromáždění setrval do voleb roku 1992.\n\n"}
{"id": "824471", "url": "https://cs.wikipedia.org/wiki?curid=824471", "title": "Stanislav Žalud", "text": "Stanislav Žalud\n\nStanislav Žalud (* 22. února 1932 Přerov) je český architekt a politik, po sametové revoluci československý poslanec Sněmovny lidu Federálního shromáždění za Občanské fórum, později za ODS, od 90. let komunální politik ODS v Přerově.\n\nV letech 1957–1960 vyučoval odborné předměty na SPSŠ v Lipníku nad Bečvou. V období let 1960–1961 pracoval v podniku Přerovské strojírny v Přerově a do roku 1965 byl vedoucím odboru územního plánování na ONV ve Vyškově. V letech 1968–1969 zastával funkci hlavního architekta města Nový Jičín. Do roku 1970 pak byl památkovým architektem v Novém Jičíně. Během normalizace byl profesně omezován z ideologických důvodů.\n\nVe volbách roku 1990 byl zvolen za OF do Sněmovny lidu (volební obvod Severomoravský kraj). Po rozkladu Občanského fóra přestoupil v roce 1991 do poslaneckého klubu ODS. Mandát obhájil ve volbách roku 1992. Ve Federálním shromáždění setrval do zániku Československa v prosinci 1992.\n\nV komunálních volbách roku 1994 byl zvolen do zastupitelstva Přerova za ODS. V senátních volbách roku 1996 kandidoval za ODS neúspěšně do horní komory českého parlamentu za Senátní obvod č. 63 - Přerov. Porazila ho Jitka Seitlová.\n\nV roce 2009 se uvádí jako člen místního sdružení ODS v Přerově. Počátkem 21. století byl v období rivality dvou místních sdružení ODS v Přerově ze strany dočasně vyloučen (v roce 2001 se uvádí jako člen frakce ODS – Pravicový klub). Před parlamentními volbami roku 2010 podpořil TOP 09. Angažuje se ve skautském hnutí.\n\n"}
{"id": "824478", "url": "https://cs.wikipedia.org/wiki?curid=824478", "title": "Rusko na Letních olympijských hrách 2012", "text": "Rusko na Letních olympijských hrách 2012\n\nRusko na Letních olympijských hrách v roce 2012 v Londýně reprezentuje výprava 444 sportovců ve 30 sportech.\n\n"}
{"id": "824483", "url": "https://cs.wikipedia.org/wiki?curid=824483", "title": "Mária Adrianová", "text": "Mária Adrianová\n\nMária Adrianová (* 16. dubna 1943) je bývalá slovenská a československá politička, po sametové revoluci československý poslankyně Sněmovny národů Federálního shromáždění za VPN, respektive za nástupnický subjekt ODÚ-VPN.\n\nVystudovala Střední ekonomickou školu. V roce 1989 se zúčastnila sametové revoluce.\n\nVe volbách roku 1990 kandidovala za VPN do slovenské části Sněmovny národů (volební obvod Západoslovenský kraj). Mandát nabyla až dodatečně jako náhradnice v květnu 1991. V té době již VPN prošlo rozkladem a Adrianová tak nastoupila do poslaneckého klubu jedné z nástupnických formací ODÚ-VPN. Ve Federálním shromáždění setrvala do voleb roku 1992.\n\nK roku 2012 je aktivní jako bloggerka. S manželem jsou v důchodu. Má tři děti (Mária, Adriána a Jaroslav).\n\n"}
{"id": "824486", "url": "https://cs.wikipedia.org/wiki?curid=824486", "title": "Čo Čun-ho", "text": "Čo Čun-ho\n\nČo Čun-ho (조준호), (* 16. prosince 1988, Pusan, Jižní Korea) je korejský judista bojující v pololehké váze. Patří mezi nejlepší judisty v lehkých vahách.\n\nJeho dvojče Čo Čun-hjon patří podobně jako on mezi špičkové korejské judisty (je vlastníkem stříbrné medaile z letní univerziády).\n\nČo stoupal korejskou judistickou hierarchií pomalu. V juniorském věku se mezinárodních soutěží neúčastnil. Uplatňovat se začal až v seniorském věku.\n\nV roce 2010 vyhrál svůj první světový pohár v Římě.\n\nOd sezóny 2011 byl stabilním členem korejské reprezentace. V srpnu se účastnil mistrovství světa v Paříži, kde v semifinále podlehl Japonci Ebinumu. V boji o třetí místo porazil Kerimova z Ázerbájdžánu a vybojoval bronzovou medaili.\n\nNa olympijské hry v Londýně 2012 se nominoval přímo z ranking listu podobně jako jeho týmový kolega Čchoi Min-ho, olympijský vítěz z Pekingu 2008. Korejská asociace dala přednost mládí a nominovala Čoa. Čo vstupoval do olympijského turnaje po náročné přípravě s několika šrámy na těle. Své první duely vyhrál pasivitou soupeře nebo v prodloužení. Jak se později ukázalo, jeho čistě defenzivní způsob boje byl zapříčiněn snahou šetřit pochroumané pravé zápěstí. O jak vážné zranění šlo, ukázalo až poturnajové talkshow v korejské televizi. Ve čtvrtfinále narazil na Japonce Ebinumu a jejich zápas vstoupil do dějin. Samotný zápas nebyl ničím výjimečný. Japonci tradice velela vyhrát na ippon a Korejec odrážel útoky čekaje na kontr. Laickému divákovi je samozřejmě sympatičtější judista hýřící aktivitou a během inkriminovaného zápasu publikum stálo na straně Japonce. Čo v zápase odrážel jeden útok za druhým a na jeho konto se musí poznamenat, že úspěšně. Zápas dospěl do situace, kdy mají vše v moci rozhodčí. Ti se k udivení obecenstva i samotného Ebinumi přiklonili na stranu Korejce Čoa. Snad ocenili jeho defenzivní vedení boje. Jejich rozhodnutí jsou často rozporuplná s tím, co vidí člověk v televizi (v hledišti). Tehdy poprvé a od sezóny 2013 asi naposledy (Jusei-gači bylo zrušeno) se stalo, že verdikt rozhodčích byl změněn. Radící se jury (komise) si zavolala prvního rozhodčího zápasu a donutila ho a jeho kolegy změnit rozhodnutí ve prospěch Japonce Ebinumi. Zápas tedy vyhrál Ebinumu a Čoovi se při cestě do šatny draly slzy do očí. Malou útěchou mu mohlo být, že postoupil alespoň do oprav. V opravách si vedl úspěšně a v boji o třetí místo porazil Španěla Uriarteho.\n"}
{"id": "824487", "url": "https://cs.wikipedia.org/wiki?curid=824487", "title": "Janusz Gołąb", "text": "Janusz Gołąb\n\nJanusz Gołąb (* 16. listopadu 1967, Gliwice) je polský horolezec. Od roku 1992 leze v Alpách, poté se přesunul do And a Himálají. Roku 1996 uskutečnil prvovýstup východní stěnou na Cerro Torre V roce 2012 spolu s Adamem Bieleckim jako první lidé vystoupili na vrchol 8068 metrů vysoké hory Gašerbrum I v zimním období. Vedoucím expedice byl Artur Hajzer. Gołąb je drřitelem medaile za významný přínos sportu a dvakrát byl oceněn Polským horolezeckým svazem za nejlepší polský zimní výstup. \n\n\n"}
{"id": "824488", "url": "https://cs.wikipedia.org/wiki?curid=824488", "title": "Peter Schoening", "text": "Peter Schoening\n\nPeter Kittlesby Schoening (30. července 1927 – 22. září 2004) byl americký horolezec. V roce 1958 se stal jedním z prvních dvou lidí, kteří dokázali zdolat osmitisícovku Gašerbrum I. O osm let později byl navíc jedním z horolezců, kteří uskutečnili první výstup na nejvyšší horu Antarktidy Vinson Massif. Účastnil se také neúspěšné americké expedice na K2 v roce 1953, kde se proslavil svým hrdinstvím. Neúspěšně se snažil zachránit život svému spolulezci Artu Gilkeyovi, který trpěl plicní embolií. Poté zachránil před pádem několik dalších horolezců. V roce 1996 se ještě snažil vystoupit na Mount Everest, ale musel se zastavit v tábře III. poté co mu byl diagnostikován nepravidelný srdeční rytmus.\n\n"}
{"id": "824489", "url": "https://cs.wikipedia.org/wiki?curid=824489", "title": "Fritz Wintersteller", "text": "Fritz Wintersteller\n\nFritz Wintersteller (* 21. října 1927 – 15. září 2018, Salzburg) byl rakouský horolezec. Narodil se a vyrůstal v Salzburgu. Nikdy nebyl profesionálním horolezcem, ale přesto měl brzy úspěchy v Alpách. V roce 1957 spolu s Hermannem Buhlem, Kurtem Diembergerem a Marcusem Schmuckem uskutečnil první výstup na osmitisícovku Broad Peak. Za tento úspěch byl oceněn zlatou deskou za sport a v roce 2006 byl jmenován čestným občanem svého rodného města Salzburg. \n\n"}
{"id": "824490", "url": "https://cs.wikipedia.org/wiki?curid=824490", "title": "Josef Larch", "text": "Josef Larch\n\nJosef Larch (28. července 1930 – 7. října 2011) byl rakouský horolezec. Počátkem 50. let uskutečnil několik hodnotných výstupů v Alpách, například výstup severní stěnou Eigeru nebo výstup na Matterhorn. Nejvíce se však proslavil v roce 1956, když spolu s Fritzem Morawcem a Hansem Willenpartem uskutečnili první výstup na 8 035 metrů vysoký Gašerbrum II. Larch byl ženatý a má jednoho syna.\n\n\n"}
{"id": "824491", "url": "https://cs.wikipedia.org/wiki?curid=824491", "title": "Hans Willenpart", "text": "Hans Willenpart\n\nHans Willenpart (1927 – 1979) byl rakouský horolezec. V roce 1954 úspěšně vystoupil severní stěnou na Matterhorn. Proslavil se však především výstupem na Gašerbrum II v roce 1956. Tehdy se svými spolulezci, kterými byli Fritz Morawec a Josef Larch, úspěšně provedli první výstup na vrchol této osmitisícovky. Trojice horolezců použila pro výstup jihozápadní stěnu. Po tomto úspěchu byl Willenpart jmenován čestným občanem svého rodného města Scheibbs. \n\n\n"}
{"id": "824493", "url": "https://cs.wikipedia.org/wiki?curid=824493", "title": "Fritz Luchsinger", "text": "Fritz Luchsinger\n\nFritz Luchsinger (8. března 1921 – 28. dubna 1983, Šiša Pangma, Čína) byl švýcarský horolezec. V roce 1956 byl Luchsinger členem Švýcarské horolezecké expedice na Mount Everest a Lhoce. Krátce po příjezdu do Nepálu ocemocněl zánětem slepého střeva. Nakonec se Luchsinger vyléčil bez operace, jen za použití antibiotik. Expedice poté postavila několik výškových táborů a 18. května stanuli Luchsinger a jeho spolulezec Ernst Riess na vrcholu čtvrté nejvyšší hory světa Lhoce, zatímco zbytek expedice provedl o pět dní později druhý úspěšný výstup na nejvyšší horu světa Mount Everest. V roce 1980 dokázal Luchsinger zdolat Dhaulágirí. O tři roky později zahynul při pokusu o výstup na nejnižší osmitisícovku Šiša Pangmu. \n\n\n"}
{"id": "824500", "url": "https://cs.wikipedia.org/wiki?curid=824500", "title": "Mahiedine Mekhissi-Benabbad", "text": "Mahiedine Mekhissi-Benabbad\n\nMahiedine Mekhissi-Benabbad (* 15. března 1985 Remeš) je francouzský atlet, trojnásobný mistr Evropy a dvakrát druhý na Olympijských hrách (LOH 2008, LOH 2012) na trati 3000 metrů překážek.\nV roce 2007 zvítězil v běhu na 3000 metrů překážek na Mistrovství Evropy v atletice do 23 let.\n\nNejprve se věnoval i běhu na 1500 metrů (s osobním nejlepším časem 3:33,86), ale později se specializoval na 3000 m steeplechase. V této disciplíně dosáhl svého zatím nejlepšího času 8:00,09 ER při pařížském mítinku Diamond League v roce 2013.\n\nV letch 2010, 2012 a 2016 se stal mistrem Evropy v běhu na 3000 metrů překážek. V roce 2014 se o titul evropského šampiona připravil sám. Když dobíhal s jasným náskokem do cíle, svlékl si před poslední překážkou dres a radostně jím mával. Podle rozhodčích tím porušil pravidlo, že atlet musí absolvovat celý závod s oběma čísly viditelnými na dresu.\n\nV roce 2016 vybojoval na olympiádě v Rio de Janeiro bronzovou medaili. Na světovém šampionátu v Londýně v roce 2017 skončil ve finále steeplu čtvrtý.\n"}
{"id": "824501", "url": "https://cs.wikipedia.org/wiki?curid=824501", "title": "Zásobník známek", "text": "Zásobník známek\n\nZásobník známek je kniha používaná filatelisty jako úložiště poštovních známek a dalších vhodných předmětů filatelistického zájmu. Listy jsou opatřeny průsvitnými páskami. Obvykle se zásobník známek nazývá album, v podstatě jej lze považovat za specifický typ filatelistického alba, nicméně filatelisté zpravidla oba pojmy rozlišují a jako album označují pouze knihy, do nichž se známky různými technikami vlepují, upevňují pomocí rámů nebo vkládacích kapsiček atd. \n\nZásobník je pevně vázaná kniha z tlustých listů opatřených průsvitnými páskami, za něž se známky zasouvají. Jednotlivé tlusté listy a tedy i známky v nich jsou odděleny listy slabými. Zásobníky se vyrábí v různých velikostech, s různým počtem listů a různé kvalitě.\n\nZásobníky jsou primárně využívány pro poštovní známky, lze využít i sběrateli jiných oborů (např. zápalkové nálepky, menší etikety). Nejsou vhodné pro známky nepoužité s lepem, kde teplotou, vlhkostí a tlakem se mohou k listům přilepit a tedy i znehodnotit. Svou roli má i kvalita materiálu, z něhož byl zásobník vyroben. Na trh se dodávají i samostatné silné listy, pro výstavy se však používají jiné, slabé listy poštovních alb. Zásobníky se používají jako filatelistická pomůcka, úložiště duplikátů či pro provizorní úložiště známek před jejich přesunem na listy filatelistických alb.\n\nExistují i zásobníky nefilatelistických turistických známek, nejedná se však o knihy.\n\n\n"}
{"id": "824503", "url": "https://cs.wikipedia.org/wiki?curid=824503", "title": "Hentriakontan", "text": "Hentriakontan\n\nHentriakontan (CH(CH)CH) (sumární vzorec CH) je uhlovodík patřící mezi alkany, má 31 uhlíkových atomů v molekule.\n"}
{"id": "824505", "url": "https://cs.wikipedia.org/wiki?curid=824505", "title": "Dotriakontan", "text": "Dotriakontan\n\nDotriakontan (CH(CH)CH) (sumární vzorec CH) je uhlovodík patřící mezi alkany, má 32 uhlíkových atomů v molekule.\n"}
{"id": "824509", "url": "https://cs.wikipedia.org/wiki?curid=824509", "title": "Tritriakontan", "text": "Tritriakontan\n\nTritriakontan (CH(CH)CH) (sumární vzorec CH) je uhlovodík patřící mezi alkany, má 33 uhlíkových atomů v molekule. Jedná se o nejnižší alkan, který má v molekule dohromady více než 100 atomů.\n"}
{"id": "824516", "url": "https://cs.wikipedia.org/wiki?curid=824516", "title": "Retributivní justice", "text": "Retributivní justice\n\nRetributivní justice je tradiční koncept trestního soudnictví, který se zaměřuje spíše na potrestání (\"retribuci\") pachatele než na obnovení předchozích poměrů. Důležitý je trest, zejména trest odnětí svobody, nikoli tresty alternativní nebo např. mediace či probace. V tomto konceptu je vlastně primární obětí stát, skutečná oběť, poškozený, je do jisté míry přehlížena. Jde tak o odchylný koncept od novějšího konceptu obnovující (\"restorativní\") justice.\nS pojmem retribuce se lze setkat i v extendované podobě, jako s plošným potrestáním na základě kolektivní viny, např. poražených a kolaborantů po skončení války. \n\nV Československu je po skončení druhé světové války známo tzv. \"retribuční zákonodárství\", založené na kontinuitě československého práva a zákonu na ochranu republiky z roku 1923. Roku 1945 byly díky tomu vydány a následně realizovány tři dekrety presidenta republiky, označované také jako \"retribuční\":\n\nSoučástí retribučního zákonodárství byl také ústavní dekret presidenta republiky ze dne 27. října 1945, č. 137/1945 Sb., o zajištění osob, které byly považovány za státně nespolehlivé, v době revoluční. Na Slovensku se ale postupovalo podle vlastního nařízení Slovenské národní rady ze dne 15. května 1945, č. 33/1945 Zb. n. SNR, o potrestání fašistických zločinců, okupantů, zrádců a kolaborantů a o zřízení lidového soudnictví.\n\nV létě 1945 byly soudní věznice, internační i sběrné tábory přeplněny osobami zatčenými spontánně, z revolučního nadšení, a to nejen orgány k tomu určenými, ale také samozvanými orgány, partyzánskými skupinami apod. Tito zatčení setrvávali často v několikaměsíční vazbě bez obvinění a mnohdy bez výslechů. „Malý“ dekret umožnil do jisté míry legalizovat nezákonné vazby: zatčení mohli být konečně obviněni, což široká škála trestních provinění umožňovala. Nejběžnějšími delikty byly: změna české národnosti na německou, řadové členství ve Vlajce a fašistických Svatoplukových gardách, udavačství, kolaborantství, společenský styk s Němci, spolupráce s Němci, propagování a podpora nacistického režimu atd.\n\nPodle „malého“ dekretu soudily 4-5členné trestní nalézací komise okresních národních výborů. Souzení s nezákonnými vazbami dostávali od komisí tresty vězení často přesně v takovém rozsahu, jaký odpovídal době vazby. Výjimečně lze ve spisech nalézt náznak závažné kolaborace, takové případy ale nalézací komise přeposílaly k mimořádným lidovým soudům.\n\n"}
{"id": "824526", "url": "https://cs.wikipedia.org/wiki?curid=824526", "title": "Abstract Syntax Notation One", "text": "Abstract Syntax Notation One\n\nAbstract Syntax Notation One – ASN.1 (abstraktní popis syntaxe číslo jedna) – je prostředek pro popis datových struktur používaných pro reprezentaci, kódování, přenos, ukládání a dekódování dat v telekomunikacích, počítačových sítích a Informatice.\n\nPoskytuje soubor formálních pravidel umožňujících popsat strukturu objektů způsobem nezávislým na konkrétním hardwarovém řešení.\n\nASN.1 je použito pro definici dat v desítkách dokumentů ITU-T, mimo jiné v sérii X.400 (elektronická pošta), X.500 (adresářové služby).\n\nASN.1 je standard ITU-T/ISO poprvé publikovaný roce 1984 jako část dokumentu CCITT X.409'84. V roce 1988 byl vydán jako samostatný dokument ITU-T X.208. V roce 1994 byla publikována jeho nová verze v dokumentech ITU-T série X.680 (X.680-X.683). V roce 2002 byla platnost dokumentu X.208 ukončena ve prospěch série X.680.\n\nASN.1 popisuje strukturu dat na abstraktní úrovni, bez uvedení jak má vypadat konkrétní kódování dat přepravovaných sítí nebo ukládaných do souboru. Metody kódování dat definovaných pomocí ASN.1 syntaxe jsou popsány v dalších dokumentech ITU-T/ISO.\n\nZákladní metody kódovaní:\n\n\nTvůrci smyšleného protokolu ZjistovaciOtazky mohou definovat jeho datové struktury pomocí ASN.1 notace takto:\n\nASN.1 neposkytuje prostředky pro popis průběh dialogů – ten musí být popsán textově.\n\nKonkrétní zpráva (Protocol data unit (PDU)), která vyhovuje protokolu ZjistovaciOtazky, může být definovaná takto:\n\nAby tato zpráva mohla být poslána přes síť, je nutné ji zakódovat – přeměnit na posloupnost bitů. K tomuto účelu ASN.1 definuje několik algoritmů – tak zvaných kódovacích pravidel (Encoding rules). Mezi nejjednodušší patří Distinguished Encoding Rules (DER).\n\nV definici protokolu ZjistovaciOtazky by mělo být uvedeno, jaká sada kódovacích pravidel se má používat pro přenos zpráv v tomto protokolu.\n\n\n"}
{"id": "824528", "url": "https://cs.wikipedia.org/wiki?curid=824528", "title": "Miklós Ungvári", "text": "Miklós Ungvári\n\nMiklós Ungvári, (* 15. říjen 1980 v Ceglédu, Maďarsko) je maďarský zápasník–judista, stříbrný olympijský medailista z roku 2012.\n\nS judem začínal v 9 letech v rodném Ceglédu. Pochází z velmi početné rodiny. Společně s ním s judu věnovalo několik bratrů z nichž do maďarské reprezentace se prosadil pouze mladší bratr Attila. Celou svojí sportovní kariéru spolupracuje s trenérem Tamásem Biróem a vedle rodného Cegledu reprezentoval velkou část své sportovní kariéry judoklub ve městě Kecskemét. Od roku 2008 žil střídavě v Nizozemsku, s přítelkyní nizozemskou reprezentantkou Kitty Brávikovou. Vedla trenéra Biró jeho sportovní kariéru nejvíce ovlivnil reprezentační trenér Sándor Nagysolymosi st..\n\nV maďarské seniorské reprezentaci se pohybuje od roku 2000. V roce 2002 nahradil v pololehké váze dlouholetou jedničku Józsefa Csáka a plynule navázal na jeho úspěchy. V roce 2004 se kvalifikoval na olympijské hry v Athénách. V úvodním kole se utkal s Ázerbájdžáncem Elčinem Ismajilovem. Od prvních sekund se bránil Ismajilově tlaku a v polovině zápasu prohrával na yuko a koku. Ve třetí minutě však využil Ázerbájdžáncovo zahávání vítězstvím na ippon technikou uči-mata. V dalším kole však nenašel recept na dobře bránícího Portugalce João Pinu a prohrál na yuko technikou kata-guruma.\n\nV roce 2008 odjížděl na olympijské hry v Pekingu jako jeden z favoritů. Ve druhém kole vrátil porážku z finále mistrovství Evropy v Lisabonu Gruzínci Zaza Kedelašvilimu, když ho vyrovnané regulerní hrací době poslal v úvodu prodloužení technikou ko-uči-gari na ippon. Ve třetím kole se utkal s Alimem Gadanovem z Ruska. Vyrovnaný zápas rozhodl jeho nepatrný prohřešek v boji na zemi, který tuniský sudí necitlivě ohodnotil šidem a tři sekundy před koncem zápasu poslal Gadanova do vedení. Ten již bodový náskok nepustil.\n\nV roce 2012 se kvalfikoval na své třetí olympijské hry v Londýně. V prvních dvou kolech se rozehřál nejprve na judistovi z Afghánistánu a následně na judistovi z Belize, které oba na tatami nenechal trápit ani minutu. Ve třetím kole přepral Slovince Roka Drakšiče v boji o úchop a ve čtvrtfinále nastoupil proti Poláku Pawłu Zagrodnikovi. Proti Polákovi předvedl opět kvalitní boj o úchop a po dvou šidech postoupil do semifinále. Semifinálový zápas proti Španělu Sugoi Uriartemu sliboval pasivní judo s častými přechody do ne-waza a podle tohoto scénaře i zápas probíhal. Ve druhé minutě strhnul vedení technikou sumi-gaeši na yuko na svou stranu a tento náskok udržel do konce hrací doby. Ve finále se utkal s překvapením turnaje Gruzíncem Lašou Šavdatuašvilim. Jemu typově podobný ale o 12 let mladší soupeř předváděl dynamičtější judo. V úvodní minutě nezachytil jeho výpad o-uči-gari a spadl na yuko. V dalším průběhu několikrát nastoupil do své osobní techniky ko-uči-gake, ale bez bodového ohodnocení. Získal stříbrnou olympijskou medaili.\n\nVe 32 letech se ještě nechystal končit. Od roku 2013 přešel do vyšší lehké váhy, ve které se v roce 2016 kvalifikoval na své čtvrté olympijské hry v Riu. V úvodním kole si poradil s mladým Portugalcem Nuno Saraivou technikou sumi-gaeši na yuko. V dalším kole v zápase s Dexem Elmontem využil jeho nečekaného zaváhání pár sekund před koncem a zvítězil technikou eri-seoi-nage na ippon. Ve čtvrtfinále narazil na Ázerbájdžánce Rustama Orudžova a ve druhé minutě prohrával na wazari, když Orudžov okontroval jeho pokus o sumi-gaeši. V dalším průběhu zápasu na druhého nasazeného nic převratného nevymyslel a spadl do oprav. Z oprav postoupil do boje o třetí místo proti Belgičanu Dirku Van Ticheltovi. Souboj dvou veteránu rozhodla polovina třetí minuty, kdy se po svém výpadu ko-uči-gake nabídl soupeři na zemi a ten mu šikovně nasadil páčení (submisi). Obsadil 5. místo. \n\nMiklós Ungvári je levoruký, vytáhlý judista, osobní technika ko-uči-gake a sumi-gaeši, které doplňuje velmi tvrdým bojem na zemi. Jeho specifikací je uči-mata prováděná z pravého úchopu.\n\n\nJako vyučený automechanik byl v roce 2014 členem maďarského Toyota týmu Sandlander, který se účastnil populárních závodů Rallye Dakar.\n\n"}
{"id": "824533", "url": "https://cs.wikipedia.org/wiki?curid=824533", "title": "Radislav Houška", "text": "Radislav Houška\n\nRadislav Houška (* 8. července 1960) je bývalý český fotbalista, záložník.\n\nV československé lize hrál za TJ Sklo Union Teplice, nastoupil ve 25 ligových utkáních a dal 1 gól. Dále hrál za Vagónku Česká Lípa a Armaturku Ústí nad Labem.\n\n"}
{"id": "824535", "url": "https://cs.wikipedia.org/wiki?curid=824535", "title": "Johnnie Bassett", "text": "Johnnie Bassett\n\nJohnnie Bassett (9. října 1935 Marianna, Florida, USA − 4. srpna 2012 Detroit, Michigan, USA) byl americký bluesový zpěvák a kytarista.\n\nNarodil se na Floridě, ale v roce 1944 s rodinou přesídlil do Detroitu, kde žil až do své smrti. Byl zde členem skupiny Joe Weaver & the Bluenotes. V roce 1958 přišel do armády a hudební kariéru tak přerušil. Později spolupracoval například s Andre Williamsem, Nolanem Strongem nebo skupinou The Miracles. V roce 1997 vydal své první sólové studiové album a do své smrti v roce 2012 jich vydal celkem šest.\n\n"}
{"id": "824537", "url": "https://cs.wikipedia.org/wiki?curid=824537", "title": "Timex Sinclair 2068", "text": "Timex Sinclair 2068\n\nTimex Sinclair 2068 je počítač kompatibilní s počítačem Sinclair ZX Spectrum vyráběný v USA společností Timex Sinclair. V Portugalsku byla vyráběna mírně upravená varianta počítače pod názvem Timex Computer 2068. Počítač má 48 KiB paměti RAM a 24 KiB paměti ROM. Plánován byl počítač Timex Sinclair 2048, který měl mít pouze 16 KiB RAM, nikdy ale nebyl sériově vyráběn.\n\nPočítač má tři grafické režimy:\n\nV porovnání s pozdějším Sinclairovým modelem Sinclair ZX Spectrum 128K+ obsahuje Timex Sinclair 2068 navíc kromě už zmíněných nových grafických režimů slot pro paměťové kártridže, dva porty pro joysticky. Naopak nemá zvětšenou opaměť RAM, pomocí paměti na kártridžích lze paměť počítače rozšířit o jednu banku paměti o velikosti 64 KiB, ovšem Timex původně sliboval vznik vnějšího rozšíření paměti až na celkem 256 bank paměti po 64 KiB, což by v maximální konfiguraci celkem činilo téměř 16 MiB dostupné paměti (RAM i ROM).\n\nNeoficiálním klonem počítače je Unipolbrit Komputer 2086.\n\nPočítač má vestavěný Sinclair BASIC, který byl ale proti ZX Spectru rozšířen o klíčová slova STICK, SOUND, ON ERR, FREE, DELETE a RESET:\n\nMimo tyto přidané příkazy počítač akceptuje rozšířenou syntaxi u standardních příkazů Sinclair BASICu (ovšem pokus o jejich vykonání vyvolá syntaktickou chybu):\n\nPočítač naopak u příkazů CAT, ERASE, MOVE a FORMAT neakceptuje následující syntaxi:\n\n\nProtože procesor Z80 umožňuje adresovat pouze 64 KiB paměti, je paměť ROM o velikosti 24 KiB rozdělena na dvě stránky o velikostech 16 KiB (ROM) a 8 KiB (EX-ROM 0), kdy menší stránka je v případě potřeby připojena místo části větší stránky. EX-ROM je součástí počítače, DOCK je paměť na cartridgích.\n\nDo paměťového prostoru je možné připojit buď pouze paměť EX-ROM nebo pouze paměť DOCK. Není možné do některé části paměťového prostoru připojit paměť DOCK a současně do jiné části paměť EX-ROM. Protože standardní nahrávací rutina se nachází v paměti EX-ROM, není ji možné použít pro nahrávání dat přímo do paměti DOCK.\n\nPočítač má dvě videoram, jednu od adresy 16384 jako ZX Spectrum a druhou od adresy 24576. Ve vícebarevném režimu a v režimu vyššího rozlišení jsou použity obě videopaměti (resp. jejich část určená pro kresbu). Ve vícebarevném režimu je v oblasti kresby první videoram uložena kresba a v oblasti kresby druhé videoram uloženy atributy. V režimu vyššího rozlišení jsou v oblasti kresby první videoram uloženy liché sloupce kresby a v oblasti kresby druhé videoram uloženy sudé sloupce kresby.\n\nPočítač vestavěnými perifériemi obsazuje porty procesoru v rozsahu od 244 do 246 a porty 254 a 255.\nPorty 252 a 253 (šestnáctkově FC a FD) jsou rezervovány, port 251 (šestnáctkově FB, dekódován binárně jako 1xxxx0xx) je určen pro tiskárnu TS 2040.\n\nPři čtení stavu joysticků musí být vstupně výstupní port čipu AY ovládaný registrem R14 nastaven do režimu vstupu a tento registr musí být nastavený jako aktuálně čtený/zapisovaný.\n\nVýznam jednotlivých bitů hodnoty odeslané na port 255 je následující:\n\nVýznam jednotlivých bitů hodnoty odeslané na port 254 a čtené z tohoto portu je následující (stejný jako u počítačů ZX Spectrum):\n\nTimex Computer 2068 má na rozdíl od počítače Timex Sinclair 2068 systémový konektor kompatibilní s počítačem ZX Spectrum. Má slot pro větší catridge a je napájen napětím 9 V místo 15 V.\n\nUnipolbrit Komputer 2086 má (některé exempláře) místo jednoho joysticku paralelní port.\n\n"}
{"id": "824538", "url": "https://cs.wikipedia.org/wiki?curid=824538", "title": "Zdeněk Slowik", "text": "Zdeněk Slowik\n\nZdeněk Slowik (* 9. října 1962) je bývalý český fotbalista, záložník. Po skončení aktivní kariéry působí jako trenér na regionální úrovni.\n\nV československé lize hrál za TJ Sklo Union Teplice a nastoupil ve 12 utkáních. Dále hrál za VTŽ Chomutov.\n\n"}
{"id": "824539", "url": "https://cs.wikipedia.org/wiki?curid=824539", "title": "Iontová síla", "text": "Iontová síla\n\nIontová síla (\"I\") je suma všech elektricky nabitých částic (kladných i záporných iontů) přítomných v roztoku. Udává se obvykle v mol·l. Vypočítá se jako:\n"}
{"id": "824543", "url": "https://cs.wikipedia.org/wiki?curid=824543", "title": "Muháfaza", "text": "Muháfaza\n\nMuháfaza (arabsky مُحَافَظَة \"muḥāfaẓat,\" plurál محافظات \"muḥāfaẓāt)\" je název územněsprávní jednotky v řadě arabských zemí. Původní význam tohoto slova je „ochrana“, od slovesa حَافَظَ \"ḥāfaẓa\" „chránit“. Nejvyšším představitelem muháfazy je مُحَافِظ \"muḥāfiẓ\" „ochránce, guvernér, místodržitel, správce, hejtman“, případně též „starosta“.\n\nDo jazyků bývalých koloniálních mocností se muháfaza tradičně překládá jako guvernorát (francouzsky \"gouvernorat,\" anglicky \"governorate)\", případně provincie \"(province).\" V češtině výraz \"guvernorát\" zatím příliš nezdomácněl, objevuje se až v poslední době pod vlivem angličtiny a francouzštiny. Přímý, ale poněkud zastaralý překlad arabského \"muḥāfaẓat\" by mohl znít \"místodržitelství.\" Není ale důvod, proč tyto územní jednotky nepřeložit do češtiny prostě jako \"provincie\" nebo \"kraj.\"\n\nSprávní členění na muháfazy se používá v následujících zemích. V Saúdské Arábii jde o jednotku druhé úrovně, v ostatních zemích o jednotku první úrovně. V Libyi jde o historické jednotky, které byly reformou v roce 1983 nahrazeny členěním na baládíje.\n\n"}
{"id": "824554", "url": "https://cs.wikipedia.org/wiki?curid=824554", "title": "Zákon na ochranu zvířat proti týrání", "text": "Zákon na ochranu zvířat proti týrání\n\nZákon na ochranu zvířat proti týrání je český zákon ze dne 15. dubna 1992, č. 246/1992 Sb., který reguluje práva zvířat a stanoví podmínky nakládání s nimi. Jeho účelem je chránit zvířata před týráním, poškozováním jejich zdraví a jejich bezdůvodným usmrcováním člověkem. Do roku 2012 byl již novelizován deseti zákony.\n\nZákon se skládá z celkem osmi částí:\n\nZajímavostí ve vztahu k tomuto zákonu je jeden z nejvýznamnějších nálezů Ústavního soudu ze dne 17. prosince 1997, sp. zn. Pl. ÚS 33/97 (č. 30/1998 Sb.), kterým byl zrušen k návrhu prezidenta republiky Václava Havla zákon č. 243/1997 Sb., jenž měl zákon na ochranu zvířat novelizovat. Nešlo nicméně až tak o jeho obsah, ale o procesní spor, spočívající v dodržení lhůt. Václav Havel daný zákon vetoval, předseda Poslanecké sněmovny Miloš Zeman jej přesto ve shodě s předsedou vlády Václavem Klausem nechal vyhlásit ve Sbírce zákonů, protože měl za to, že veto prezidenta republiky bylo vydáno pozdě. Podle čl. 50 odst. 1 Ústavy tak totiž prezident republiky může učinit do 15 dnů ode dne, kdy mu byl postoupen, v tomto případě pak byl postoupen v pátek 13. června 1997, prezident vydal své veto v sobotu 28. června 1997, ale doručeno bylo Poslanecké sněmovně až v pondělí 30. června 1997. \n\nÚstavní soud ve svém rozhodnutí přisvědčil názoru prezidenta republiky, že ačkoli samotná Ústava žádnou úpravu počítání lhůt neobsahuje, přesto je v celém českém právním řádu uznáván princip, že pokud jde o lhůtu procesní, pak připadne-li její poslední den na sobotu, neděli nebo svátek, tak skončí až nejbližší následující pracovní den. Podle soudu nešlo ani tak o procesní spor o počítání lhůt, ale mělo jít o spor „o chápání práva v demokratické společnosti“. Ve své argumetaci pak mj. uvedl: „Jazykový výklad představuje pouze prvotní přiblížení se k aplikované právní normě. Je pouze východiskem pro objasnění a ujasnění si jejího smyslu a účelu (k čemuž slouží i řada dalších postupů, jako logický a systematický výklad, výklad e ratione legis atd.). Mechanická aplikace abstrahující, resp. neuvědomující si, a to buď úmyslně, nebo v důsledku nevzdělanosti, smysl a účel právní normy činí z práva nástroj odcizení a absurdity.“\n\n"}
{"id": "824563", "url": "https://cs.wikipedia.org/wiki?curid=824563", "title": "Miloslav Tichý", "text": "Miloslav Tichý\n\nMiloslav Tichý (* 22. února 1956) je bývalý český fotbalista, záložník.\n\nOdchovanec Slavie Praha. V československé lize hrál za TJ Bohemians ČKD Praha a TJ Sklo Union Teplice, nastoupil v 51 ligových tkáních a dal 2 góly. Do Teplic přišel v roce 1980 z Bohemians a v roce 1985 odešel do Kladna, kde kariéru zakončil. Nadále se věnoval fotbalu jako trenér. \n\n"}
{"id": "824565", "url": "https://cs.wikipedia.org/wiki?curid=824565", "title": "Seznam památných stromů v okrese Karlovy Vary", "text": "Seznam památných stromů v okrese Karlovy Vary\n\nToto je seznam památných stromů v okrese Karlovy Vary, v němž jsou uvedeny památné stromy na území okresu Karlovy Vary.\n\n"}
{"id": "824566", "url": "https://cs.wikipedia.org/wiki?curid=824566", "title": "Ilias Iliadis", "text": "Ilias Iliadis\n\nIlias Iliadis (: ) vlastním jménem Džardži Zviadauri (: ) (10. listopadu 1986 v Achmetě, Sovětský svaz) je gruzínský zápasník – judista, který od roku 2002 reprezentuje Řecko. V roce 2004 se stal olympijským vítězem v judu.\n\nZápasit začal v rodné Achmetě a již v dětském věku následoval svého bratrance Zuraba Zviadauriho do Tbilisi. V Tbilisi se věnoval cíleně judu pod vedením Gurama Modebadzeho a byl členem gruzínské dorostenecké reprezentace. V roce 2002 využil nabídky k reprezentování Řecka, které lákalo zahraniční sportovce a trenéry pro úspěch na olympijských hrách v Athénách v roce 2004. Pro urychlení získání řeckého občanství využil možnosti adopce a přijetí příjmení svého adoptivního otce Nikose Iliadise, Řeka narozeného v Gruzii. Řecko mu poskytlo v raném juniorském věku velmi dobré podmínky pro seberealizaci v profesionálním sportu. Jeho trenérem je jeho adoptivní otec. Většinu roku tráví tréninkem ve své rodné zemi (sparring).\n\nPoprvé se na seniorském mistrovství světa objevil v 17 letech v roce 2003. V roce 2004 se před zraky domácích diváků stal olympijským vítězem. Jeho sportovní kariéru doprovází problémy s váhou. Pro jeho technicko-silový styl zápasu mu vyhovuje střední váha, ale na jaře a v zimních měsících do ní s problémy shazuje. Na častou změnu váhy jsou náchylná jeho kolena, kvůli kterým dokonce zvažoval ukončení sportovní kariéry po neúspěšném olympijském roce 2008. Tyto problémy však dokázal překonat a od roku 2010 se vrátil do své dřívější pozice.\n\nV roce 2012 patřil mezi největší favority na zlato na olympijské hry v Londýně. Ve čtvrtfinále však nezvládl hru nervů na juko (šido) s Rusem Děnisovem, který mu úspěšně bránil v úchopu na zádech a tím pacifikoval jeho veškerou snahu o vítěznou techniku. Musel se spokojit s bronzovou olympijskou medailí.\n\nNa jaře 2014 podstoupil operaci menisku a vynechal mistrovství Evropy. V dalších letech své dřívější pozice postupně opouštěl. V roce 2016 se mu výsledkově nedařilo. Na olympijských hrách v Riu vypadl v prvním kole s Číňanem Čcheng Sün-čao. Číňan ho zaskočil hned v první minutě osobní technikou levým o-soto-gari na ippon.\n\nV začátcích jeho sportovní kariéry bylo o jeho původu známo nemnoho informací. Situaci komplikoval i fakt, že za Řecko zápasil jeho jmenovec Ilias Iliadis (Ilias of Mirman Iliadis) narozený v roce 1984. Novináři oba sportovce spojovali dohromady a u jeho jména tak často figurovalo nesprávné datum narození. Na nejznámější judistické databázi judoinside.com jsou některé jejich výsledky stále sloučeny dohromady. Později se oba zápasníci odlišovali variantovou jména svých otců. V některých výsledcích turnajů tak lze narazit na podobu jeho jména \"Ilias of Nikos Iliadis\". Sportovní kariéra Iliase of Mirman Iliadise skončila s juniorskými kategoriemi.\n\n\n"}
{"id": "824567", "url": "https://cs.wikipedia.org/wiki?curid=824567", "title": "Klášterní voda", "text": "Klášterní voda\n\nKlášterní voda (německy Klosterwasser, hornosrbsky Klóšterska woda) je říčka, pravý přítok Černého Halštrova v Sasku. Její povodí je jádrem současného lužickosrbského osídlení v Horní Lužici, okrese Budyšín. Jméno má od cisterciáckého kláštera Marienstern/Mariina hvězda, jejíž někdejší državou (klášterstvím) z velké části protéká.\n\nDříve byla také příležitostně říčka nazývána Bílý Halštrov a to jako pandán Černého Halštrovu. Toto pojmenování v současnosti není doloženo. Pozor na záměnu s oficiálním názvem řeky Bílý Halštrov pramenící jihovýchodně od Aše.\n\nŘíčka pramení přibližně ve výšce 280 m n. m. v úžlabině západního úbočí Pohlaerbergu. Má ještě jeden pramen v severovýchodním svahu Butrowe hóry (Butterberg) v katastru Biskupic (Bischofverda). Všechny skoro rovnocenné prameny se stékají ještě v intravilánu Porchova (Burkau) a tvoří jeho sídelní páteř. Obec opouští u Eicherderova mlýna, stáčí se na sever a klikatí se v rychlém sledu ostrých meandrů. Zprava do ní ústí Ledźborecký potok (Woßling). Zleva také přibírá vod několika potoků.\nDále na sever od vesnice Wotrow (Ostro) se zařezává do hlubšího údolí Klášterské vody. Na tomto horním toku stále meandruje v závislosti na terénním reliéfu a skalním podloží. Území tohoto úseku se nazývá Horjany (Oberland) v protiváze ke spodní rovinaté části Delany (Niederland). Zprava obtéká Chanecy (Cannewitz) a před Swinjarnjou (Schweinerden) zvratně meandruje, přibírá zprava přítok místního potoka dělí se do více ramen vytvářejících ostrov s lagunou ve středu. U Pančic-Kukova obtéká ostroh se jmenným klášterem Marijina hvězda. Také za Panšicemi meandruje, tvoří ramena a ostrovy a zprava se do ní ústí potok Drebjena. Pravým břehem míjí Kozarce (Caseritz) a poté zprava přibírá vody nejvýznamnějšího přítoku – říčky Satkuly, která do ní ústí asi 300 metrů z jihu za Kozarcy. Po dalších asi 200 metrech ústí do Klášterní vody jako levý přítok Smječkecký nebo též Wodworský potok.\n\nU Räckelwitz opouští lužické Horjany a narovnává se do klidnějšího středního a dolního toku v Delanech. V Delanech byly od Klášterní vody častěji oddělovány souběžně vedoucí mlýnské náhony nebo odlehčovací strouhy. Dále již říčka (s výjimkou jižní části Laského lesa) nemeandruje. KV protéká Nowou Wjeskou, pravým břehem míjí Hranće (Grönze) a levým Sernjany (Zerna).\nVe spodní části byla krajina od středověku systematicky odlesňována až ztratila téměř původní ráz. Jedním z posledních pozůstatků je dnes chráněný Laský lužní les, na jehož existenci se Klášterní voda podílí. Před Laským lesem se dělí opět na ramena, napravo se odpojuje brázda odlehčovacího kanálu, zvaného také Starý mlýnský náhon.\n\nAž do roku 1945 vytvářela část toku přirozenou hranici mezi Královstvím Saska a Pruskem.\n\nKlášterní voda ústí v nadmořské výšce 130  m n. m. u Kotten/Koćiny do Černého Halštrovu.\n\nV povodí říčky vytvořilo pět střediskových obcí přirozené regionální sdružení pojmenované po říčce Klášterní voda. Toto sdružení vlastně přestavuje nejsoudržnější osídlení obyvatelstva hornolužické srbštiny v katolické Horní Lužici.\n\nVe svém povodí říčka Klášterní voda spoluvytváří krajinné podmínky, které se dále odrazily ve formaci a charakteru klášterního panství. To mělo následně v novověku přispělo k záchovámé katolictví v oblasti a v tomto případě též přímo souvisejícím uchováním lužickosrbské etnicity (zde místně) a řeči ve stále kompaktním osídlení.\n\nPři povodni 3. srpna 1991 byla bohužel poškozena letitá zahrada kláštera Mariina hvězda.\n\n"}
{"id": "824568", "url": "https://cs.wikipedia.org/wiki?curid=824568", "title": "Filatelistické album", "text": "Filatelistické album\n\nFilatelistické album je kniha používaná filatelisty jako úložiště poštovních známek a dalších vhodných předmětů filatelistického zájmu. Je považována za základní filatelistickou pomůcku k výstavním účelům.\n\nAlbum pro známky je kniha, která může mít listy vázané, či s vloženými listy sevřenými v deskách pomocí šroubů, případně v deskách pérových. Listy mohou být předtištěné, kde se známky dávají na pevně určené místo dle předtisku. Nebo jsou bílé a sběratel si jejich umístění volí sám podle své úvahy.\n\nAlba se používají nejen na poštovní známky, ale i na poštovní celistvosti a celiny. Vlepují se v krajním případě přímo, či častěji s pomocí průhledné speciální pásky, nejčastěji se vkládají za krycí fólii. \n\nRozdíl mezi zásobníkem známek a albem známek je hlavně v technice umístění, upevnění známky a odlišnosti použité knihy.\n\nVelkou tradici mají výrobky západoněmecké firmy HAWID. Vyrábí pouzdra určená do alb, které jsou vytvořena ze dvou fólií, spodní se přilepí na list alba, horní průhledná známku kryje. Známky se vkládají mezi tyto fólie. Tvar pouzdra (kapsička) zabraňuje vypadnutí známky i ve svislém výstavním rámu.\n\nPro výstavní účely se používají do rámů jednotlivé listy alba doplněné o popis exponátu. Listy bývají zpravidla čistě bílé, kde známky vyniknou.\n\nExistují speciální alba pro vystavení či ukládání dalších, nefilatelistických sbírek. Např. fotografické album, album mincí a pojem je užíván i pro hudbu (hudební album).\n"}
{"id": "824569", "url": "https://cs.wikipedia.org/wiki?curid=824569", "title": "Walter Scheel", "text": "Walter Scheel\n\nWalter Scheel (8. července 1919, Solingen – 24. srpna 2016, Bad Krozingen) byl německý politik, člen liberální strany FDP (\"Freie Demokratische Partei\"), v letech 1974–1979 západoněmecký prezident.\n\nPřed rokem 1945 byl členem v nacistické NSDAP. Roku 1946 vstoupil do FDP, v letech 1968–1974 byl předsedou této strany. Zatímco jeho předchůdce Erich Mende stranu držel hodně vpravo, Scheel ji posunul více do středu, čímž umožnil vznik Brandtovy vlády na formátu vládní koalice sociální demokracie (SPD) a FDP. Po aféře Guillaume byl v čele strany vystřídán Hansem Dietrichem Genscherem.\n\nV letech 1961–1966 byl ministrem hospodářství NSR (ve čtvrté a páté vládě Konrada Adenauera a první a druhé vládě Ludwiga Erharda), v letech 1969–1974 ministrem zahraničí NSR a vicekancléřem (v první a druhé vládě Willyho Brandta) a roku 1974, po rezignaci Willyho Brandta (po vypuknutí tzv. aféry Guillaume), byl krátce pověřen výkonem funkce spolkového kancléře. V letech 1974–1979 pak zastával funkci prezidenta Západního Německa.\n\nV letech 1958–1969 byl také poslancem Evropského parlamentu.\n\n"}
{"id": "824571", "url": "https://cs.wikipedia.org/wiki?curid=824571", "title": "Sopor", "text": "Sopor\n\nSopor je druhý stupeň kvantitativní poruchy (tzv. zastřeného) vědomí, těžší než somnolence, lehčí než kóma. Pacient je v hlubokém spánku, ze kterého je ho možné probudit jen na krátký čas intenzívním podnětem (většinou bolestivým). Přímý kontakt nelze navázat, reaguje jen otevřením očí, gestem, mimikou, případně krátkou nesouvislou slovní reakcí.\n"}
{"id": "824572", "url": "https://cs.wikipedia.org/wiki?curid=824572", "title": "Stanislav Koller", "text": "Stanislav Koller\n\nStanislav Koller (* 19. ledna 1959) je bývalý český fotbalista, záložník.\n\nV československé lize hrál za Slavii Praha a TJ Sklo Union Teplice, nastoupil ve 33 utkáních a dal 4 góly.\n\n"}
{"id": "824573", "url": "https://cs.wikipedia.org/wiki?curid=824573", "title": "Zielona Góra (nádraží)", "text": "Zielona Góra (nádraží)\n\nZielona Góra\n(česky \"Zelená Hora\") je železniční stanice v Zelené Hoře, městě, ležícím v Dolním Slezsku, v Polsku, které je sídlem sejmu Lubušského vojvodství.\n\nŽelezniční stanice Zelená Hora, byla otevřena roku 1871\n, první vlak přijel dne 1. října. Od roku 1871 vystupovala stanice pod tehdejším názvem \"Grünberg\" a od roku 1945 nesla název \"Zielona Góra Główna\". Dnešní název \"Zielona Góra\", neboli Zelená Hora získala pravděpodobně po roce 1950. Stanice vznikla v dobách tehdejšího malého města, s tím souvisel i menší prostor stanice. Po válce v 60. letech 20. století, kdy došlo k výraznému nárůstu počtu obyvatel města, byla původní staniční budova nahrazena novou halou. Tehdy byla vybudována i dvě nová nástupiště, avšak čtvrté nástupiště přestalo plnit svoji úlohu již v 80. letech.\n\nPřed válkou byla v Zelené Hoře i druhá železniční stanice, která náležela železniční trati Zielona Góra - Szprotawa, nesla název \"Zielona Góra-Górne Miasto\".\nDříve, v blíže neurčeném období byla pojmenovaná (\"Grünberg-Oberstadt\"). Nacházela se v blízkosti dnešní ulice Ogrodowej. Železniční trať Zielona Góra - Szprotawa, nebyla po válce uvedena do provozu a v roce 2003 byla kompletně zlikvidována.\n\nŽelezniční stanicí Zelená Hora prochází železniční tratě:\n\n\nŽelezniční stanici Zelená Hora obsluhují dálkové vnitrostátní, regionální spoje směřující kupříkladu do měst:\n\n\n\n"}
{"id": "824574", "url": "https://cs.wikipedia.org/wiki?curid=824574", "title": "Giuseppe Bertello", "text": "Giuseppe Bertello\n\nGiuseppe kardinál Bertello (* 1. října 1942, Foglizzo) je italský římskokatolický biskup, bývalý nuncius v Itálii, vysoký úředník římské kurie a kardinál.\n\nKněžské svěcení přijal 29. června 1966, poté působil v diecézi Ivrea. Po studiích kanonického práva vstoupil v roce 1971 do diplomatických služeb Vatikánu, působil na nunciaturách v Súdánu a Turecku. 17. října 1987 ho papež Jan Pavel II. jmenoval apoštolským pronunciem ve státech Benin, Ghana a Togo. Biskupské svěcení přijal 28. listopadu 1987. Později, v roce 1991, se stal zástupcem Vatikánu ve Rwandě. V březnu 1995 byl jmenován vyslancem Apoštolského stolce u Světové obchodní organizace (WTO) se sídlem v Ženevě. V závěru roku 2000, 27. prosince, ho Jan Pavel II. jmenoval nunciem v Mexiku. Od ledna 2007 do 1. října 2011 plnil funkci nuncia v Itálii a San Marinu. V září 2011 papež Benedikt XVI. přijal rezignaci, kterou z důvodu dovršení kanonického věku předložil kardinál Giovanni Lajolo, předseda Papežské komise pro Vatikánský stát a zároveň předseda governatorátu tohoto městského státu. Jeho nástupcem se stal právě arcibiskup Bertello. Úřadu se ujal 1. října 2011. Dne 6. ledna 2012 byla ohlášena jeho nominace kardinálem, kardinálský biret převzal při konzistoři 18. února 2012.\n\nDne 13. dubna 2013 bylo ve Vatikánu oznámeno, že papež František ustanovil nový poradní sbor osmi kardinálů, který mu má pomoci při vypracování reformy vatikánské kurie. Jedním z členů této pracovní skupiny se stal i kardinál Bertello.\n\n\n"}
{"id": "824577", "url": "https://cs.wikipedia.org/wiki?curid=824577", "title": "Gustav Heinemann", "text": "Gustav Heinemann\n\nGustav Walter Heinemann (23. července 1899, Schwelm – 7. července 1976, Essen) byl německý politik. V letech 1969–1974 byl spolkovým prezidentem Spolkové republiky Německa, prvním za Sociálnědemokratickou stranu (SPD).\n\nHeinemann byl od roku 1926 ženatý s Hildou roz. Ordemann. Manželé měli spolu čtyři děti, nejprve tři dcery, z nichž nejstarší Uta se narodila v roce 1927. Poté přišly Christa (* 1927), Barbara (* 1933) a jediný syn Peter (* 1936). Vnučka Christina, dcera Christy, se později provdala za Johannese Raua, rovněž politika SPD, který byl ministerským předsedou spolkové země Severní Porýní-Vestfálsko a posléze spolkovým prezidentem.\n\nV letech 1949–1950 byl Heinemann ministrem vnitra SRN, v letech 1966–1969 ministrem spravedlnosti. Začínal jako regionální politik, v letech 1946–1949 byl starostou města Essen.\n\nBěhem svého života prošel napříč politickým spektrem. Ve Výmarské republice byl členem konzervativní strany \"Christlich-Sozialer Volksdienst\" (1929–1933). Po druhé světové válce vstoupil do CDU (1945–1952). Pak působil v \"Gesamtdeutsche Volkspartei\", která spojovala křesťanskodemokratickou orientaci s přísným pacifismem. Heinemann byl jejím spoluzakladatelem (1952–1957). Pak přestoupil do sociálnědemokratické SPD. Jako spolkový prezident svoje členství ve straně přerušil.\n\n"}
{"id": "824578", "url": "https://cs.wikipedia.org/wiki?curid=824578", "title": "Pavel Hora", "text": "Pavel Hora\n\nPavel Hora (* 10. června 1961) je bývalý český fotbalista, útočník.\n\nV československé lize hrál za TJ Sklo Union Teplice, nastoupil ve 14 utkáních a dal 1 gól. Dále hrál za Vagónku Česká Lípa.\n\n"}
{"id": "824579", "url": "https://cs.wikipedia.org/wiki?curid=824579", "title": "Filip Bobiňski", "text": "Filip Bobiňski\n\nFilip Bobiňski (* 1975, Praha) je český televizní producent.\n\nVystudoval pražskou FAMU, Audiovizuální komunikaci v Barceloně a evropskou producentskou školu Media Business School. Mimo jiné pracoval pro společnosti Capitol Films a EuroArts, kde se podílel na mezinárodních koprodukcích filmových a televizních projektů. \n\nV roce 2003 spolu-založil Dramedy Productions, která vyrobila seriály \"Redakce\" (2004–2006), \"Horákovi\" (2006–2007), \"Vyprávěj\" (2009–2013); v roce 2011 oceněn Zlatou nymfou na Mezinárodním televizním festivalu v Monte Carlu za vynikající evropskou produkci a také dostal mnoho ocenění v divácké anketě TýTý) a První republika (2014-nyní).\n"}
{"id": "824583", "url": "https://cs.wikipedia.org/wiki?curid=824583", "title": "Marco Simone", "text": "Marco Simone\n\nMarco Simone (* 7. ledna 1969, Castellanza) je bývalý italský fotbalista, který hrál na postu útočníka.\n\n\n\n\n"}
{"id": "824585", "url": "https://cs.wikipedia.org/wiki?curid=824585", "title": "Kostel Všech svatých (Milotice)", "text": "Kostel Všech svatých (Milotice)\n\nBarokní kostel Všech svatých v Miloticích byl postaven na místě starého kamenného kostela v letech 1697-1701. V letech 1702-1703 byl dobudován přilehlý areál. Autor architektonických plánů kostela není doposud znám, uvažuje se o Janu Křtiteli Ernovi.\n\nChrám byl poškozen hned po svém dokončení v roce 1705 při vpádu kuruců a podruhé požárem v roce 1807, kdy shořela celá věž. Kostel je chráněn jako kulturní památka České republiky.\n\nZařízení kostela bylo zpočátku skromné a skládalo se vesměs z vybavení starého chrámu zbořeného před r. 1697. V novostavbě se nacházely pouze tři oltáře: hlavní k poctě Všech svatých a vedlejší Nejsvětější Trojice a Bolestné Panny Marie. V tomto stavu chrám benedikoval farář Paukar v roce 1709. K pořízení hlavního oltáře došlo teprve roku 1720.\n\nV roce 1742 proběhla generální oprava celé stavby a výstavba nového bočního oltáře svatého Kříže. Po této rekonstrukci chrám 10. srpna 1744 vysvětil olomoucký biskup Jakub Arnošt z Lichtenštejna-Kastelkornu. Současné zařízení kostela pochází z přelomu 60. a 70. let 18. století, kdy patronát nad milotickou farností vykonával František Ludvík Serényi. Tehdy vznikly i dva nové boční oltáře. Na výzdobě chrámu se podíleli takoví umělci jako sochař Ondřej Schweigl, malíři Josef Tadeáš Rotter, Josef Stern (hlavní obraz Všech svatých, obraz sv. Jana Nepomuckého a obraz sv. Bartoloměje) a František Vavřinec Korompay a štukatér a řezbář Ondřej Bleiberger.\n\nV chrámu se nachází celkem 6 oltářů: hlavní Všech svatých (1774-1775), vedlejší Nejsvětější Trojice, Panny Marie Bolestné (oba 1767-1768), sv. Bartoloměje, sv. Jana Nepomuckého (oba 1770-1774) a Svatého Kříže s božím hrobem (1808).\n\nNa boční oltář Panny Marie Bolestné byla 27. srpna 2017 instalována malba Panny Marie Milotické, která se do chrámu vrátila po 68 letech.\n\nCelou tuto sakrální stavbu obklopuje zeď z let 1702-1703 ozdobená sochami. Nejstarším je sousoší Malé Kalvárie, které pochází od dvou různých autorů (nejprve byly před rokem 1715 zhotoveny sochy Panny Marie a sv. Jana, mezi nimiž stál železný kříž; ten byl pravděpodobně kolem poloviny 18. století nahrazen současným kamenným). Podstavce soch Malé Kalvárie tvoří fragmenty zdiva či portálu ze starého kostela. Patrně kolem poloviny 18. století byla ohradní zeď osazena sochami sv. Jana Nepomuckého od Josefa Leonarda Webera a sv. Jana Křtitele, kterou zhotovil doposud neurčený autor. Další kamenné skulptury sv. Annu, sv. Izidora, sv. Floriána a sv. Josefa od Ondřeje Schweigla byly na zeď umístěny s velkou pravděpodobností na přelomu šedesátých a sedmdesátých let 18. století. Socha sv. Vendelína (O. Schweigl) a sv. Libor (neznámý sochař) byly na zeď umístěny až druhotně na konci 19. století, resp. v 80. letech 20. století. Zídka původně ohrazovala hřbitov, který zde fungoval až do roku 1787. Zeď je řazena do kulturních památek I. kategorie a spolu s hřbitovem ve Střílkách je celorepublikovou raritou.\n\nLUNGA, Václav. Dle Počtů chrámu Páně milockýho : příspěvek k uměleckému vybavení kostela Všech svatých v Miloticích. In: \"Opuscula historiae artium\", Masarykova univerzita, 2015, roč. 64, č. 1, s. 82-95. ISSN 1211-7390.\n"}
{"id": "824586", "url": "https://cs.wikipedia.org/wiki?curid=824586", "title": "Římskokatolická farnost Kolín", "text": "Římskokatolická farnost Kolín\n\nŘímskokatolická farnost Kolín je jedno z územních společenství římských katolíků v kolínském vikariátu s farním kostelem svatého Bartoloměje.\n\nKostel a farnost vznikl kolem roku 1250. Po reformaci v roce 1622 bylo obnoveno obnoveno děkanství. Od 1. července 1994 je opět farností. Farnost vedla matriky od roku 1610.\n\nLibor Bulín, farář.\nMgr. Marta Moravcová, samostatný pastorační asistent • Vojtěch Smolka, pastorační asistent • Mgr. Pavel Stajner, farní vikář • P. Josef Tichý SJ, výpomocný duchovní, odborný duchovní asistent, katechetická mise.\nV minulosti zde působil Jan Baxant.\n\n"}
{"id": "824588", "url": "https://cs.wikipedia.org/wiki?curid=824588", "title": "Herman Brusselmans", "text": "Herman Brusselmans\n\nHerman Frans Martha Brusselmans narozený 9. října 1957 ve městě Hamme v Belgii, je vlámský píšící belgický prozaik, básník a dramatik, autor více než 40 knih. Žije v Gentu. Studoval angličtinu a nizozemštinu na univerzitě v Gentu. Brusselmans dosáhl široké popularity začátkem 80. let kdy patřil k nové generaci mladých vlámských spisovatelů. Brusselmansovy práce obsahují autobiografické prvky. Náměty jeho děl jsou často alkohol, sex a nuda. Do češtiny byl přeložen jeho román Bývalý bubeník (Ex-drummer).\n\n\n"}
{"id": "824589", "url": "https://cs.wikipedia.org/wiki?curid=824589", "title": "Cena Jeruzaléma", "text": "Cena Jeruzaléma\n\nJeruzalémská cena za svobodu jednotlivce ve společnosti je ocenění za literaturu a boj za lidská práva, kterou uděluje město Jeruzalém každé dva roky na Mezinárodním knižním veletrhu v Jeruzalémě. Je dotované částkou 10 000 amerických dolarů.\n\n\n"}
{"id": "824591", "url": "https://cs.wikipedia.org/wiki?curid=824591", "title": "Římskokatolická farnost Uhlířské Janovice", "text": "Římskokatolická farnost Uhlířské Janovice\n\nŘímskokatolická farnost Uhlířské Janovice je jedno z územních společenství římských katolíků v kolínském vikariátu s farním kostelem sv. Aloise\n\nR.D. Mgr. Michal Procházka, farář\n\nR.D. Václav Nekolný, výpomocný duchovní\n\nR.D. Mgr. Andrzej Czesław Grygiel, farní vikář\n\n"}
{"id": "824595", "url": "https://cs.wikipedia.org/wiki?curid=824595", "title": "Tage Erlander", "text": "Tage Erlander\n\nTage Fritiof Erlander (13. června 1901 – 21. června 1985) byl švédský sociálnědemokratický politik, dlouholetý předseda Švédské sociálně demokratické strany dělnické (\"Sveriges socialdemokratiska arbetareparti\"), klíčová postava švédské politiky ve 20. století. Třiadvacet let byl nepřetržitě předsedou švédské vlády (1946-1969), což je švédský rekord a jeden z nejdelších premiérských mandátů v historii moderních demokracií. Ve stejné době vedl sociálnědemokratickou stranu.\n\nErlander byl otec švédského modelu sociálního státu a švédského hospodářského zázraku po druhé světové válce. Odmítl znárodňování, ovšem trval na budování silného veřejného sektoru, zejména veřejného zdravotnictví a důchodového zabezpečení. Navzdory mohutným veřejným investicím, švédské hospodářství zažívalo v jeho epoše rekordní růst. Éra rekordních poválečných hospodářských přírůstků (končící ropnou krizí roku 1973) je ve Švédsku někdy nazývána \"Rekordåren\" (Éra rekordů), přivedla Švédsko do čela žebříčků kvality života OECD i mezi skupinu ekonomicky nejsilnějších států světa (G 10).\n\nV zahraniční politice se pokoušel o co největší sblížení s ostatními severskými státy, což se ale zcela nezdařilo. Typickým rysem Erlanderovy politiky byl rovněž důraz na švédskou suverenitu - Erlander odmítl vstoupit do NATO, avšak silně investoval do švédské armády, pod jeho vedením Švédsko investovalo do obrany nejvíce po USA, Sovětském svazu a Izraeli. Vybudoval třetí nejsilnější vojenské letectvo na světě. Odmítl ovšem budovat nukleární arzenál, roku 1968 podepsal Smlouvu o nešíření jaderných zbraní.\n\nZačínal jako editor švédské encyklopedie \"Svensk Uppslabok\" (1928-1938). Roku 1933 byl prvně zvolen do švédského parlamentu (Riksdagu). Končil na vrcholu, když jeho strana získala ve volbách roku 1968 50,1 procenta hlasů. On pak předal premiérský post svému dlouholetému blízkému spolupracovníkovi Olofu Palmemu, který zemi vedl dalších 7 let. Stejně tak Palmemu předal vedení švédské sociální demokracie.\n\n"}
{"id": "824605", "url": "https://cs.wikipedia.org/wiki?curid=824605", "title": "Střední škola umění a designu a Vyšší odborná škola Brno", "text": "Střední škola umění a designu a Vyšší odborná škola Brno\n\nStřední škola umění a designu a Vyšší odborná škola Brno (SŠUD a VOŠ Brno) vznikla 1. prosince 2012 jako umělecká vzdělávací instituce sloučením dvou středních škol a dvou vyšších odborných škol v Brně, svůj současný název nese od 1. července 2015.\n\n\n\n"}
{"id": "824607", "url": "https://cs.wikipedia.org/wiki?curid=824607", "title": "Königstein (Namibie)", "text": "Königstein (Namibie)\n\nKönigstein (2573 m n. m.) je hora ve vulkanickém pohoří Brandberg v jižní Africe. Leží na území Namibie v regionu Erongo. Jedná se o nejvyšší horu pohoří i celého státu.\n\nNa vrchol vystoupil jako první 2. ledna 1918 Reinhard Maack.\n\n"}
{"id": "824609", "url": "https://cs.wikipedia.org/wiki?curid=824609", "title": "Endolymfa", "text": "Endolymfa\n\nEndolymfa je tekutina, přesněji kapalina, přítomná uvnitř blanitého labyrintu vnitřního ucha obratlovců. Zevnitř tak omývá různé dutiny uvnitř váčků a trubic vnitřního ucha. Je dramaticky odlišná od jakékoliv tělní tekutiny v těle. Z chemického hlediska (iontovým složením) se spíše podobá cytoplazmě – obsahuje vysoké koncentrace draselných iontů a velmi nízké množství sodných iontů; liší se však vysokým obsahem vápenatých iontů (0,3–0,6 mmol/L). Výjimku představuje endolymfa ryb, která obsahuje vysoké koncentrace sodných iontů (110–140 mmol/L ve srovnání s 3–40 mmol/L u savců). Je zajímavé, že rovněž tekutina, která omývá sluchový orgán některých bezobratlých (např. dvoukřídlého hmyzu), se nazývá „endolymfa“ – a má dokonce podobné chemické složení.\n\nLidská endolymfa je produkována v oblasti tzv. stria vascularis, bohatě prokrveném místě hlemýždě. Díky vysokému obsahu draslíku je vůči perilymfě pozitivně nabitá (potenciál cca +80 mV). Endolymfa má podle R. Jelínka převážně homeostatickou roli (udržuje rovnováhu), nicméně jiné učebnice uvádí, že endolymfa funguje zcela obdobně jako perilymfa, tedy převádí v hlemýždi zvukové vlny a dále např. v polokruhovitých kanálcích dráždí receptory statoakustického aparátu.\n"}
{"id": "824610", "url": "https://cs.wikipedia.org/wiki?curid=824610", "title": "Lick My Decals Off, Baby", "text": "Lick My Decals Off, Baby\n\nLick My Decals Off, Baby je čtvrté studiové album Captain Beefheart a jeho skupiny The Magic Band. Nahrávání probíhalo v květnu 1970 v Hollywoodu a vyšlo v prosinci 1970 u vydavatelství Franka Zappy Straight Records. Autorem obalu alba je Don Van Vliet.\n\nAutorem všech skladeb je Don Van Vliet.\n"}
{"id": "824612", "url": "https://cs.wikipedia.org/wiki?curid=824612", "title": "Rosolovec červený", "text": "Rosolovec červený\n\nRosolovec červený (\"Guepinia helvelloides\"; syn.: \"Tremiscus helvelloides\") je vzácná stopkovýtrusná houba s nápadně červeně zbarvenými plodnicemi.\n\nPlodnice houby jsou kornoutovitého nebo jazykovitého tvaru, zpravidla složené ze svinutého, podélně přerušeného cípu, jež je navrchu ohrnut vně plodnice; výška činí 3–15 cm. Plodnice je velmi pružné až rosolovité konzistence, je lysá, za vlhka mírně lepkavá. Zbarvena je nápadně, lososově, oranžově až hnědočerveně, na bázi bývá světlejší a na vnitřní straně může být bíle ojíněná. Chuť a vůně jsou nenápadné. Vzhledem k charakteristickému tvaru a konzistenci a nápadnému zbarvení se jedná o snadno určitelný druh.\n\nRosolovec červený se v České republice vyskytuje dosti vzácně a je zařazen do Červeného seznamu hub (makromycetů) České republiky jako téměř ohrožený druh. Roste ze zbytků dřeva ponořeného v půdě v jehličnatých lesích zejména v horských polohách a na vápencových podkladech. Roste od června do října.\n\nRosolovec červený je jedlá houba. Uvádí se, že je velice chutný v salátech, nakládaný a je možno jej pojídat i syrový. Jedná se však o vzácný druh.\n\n"}
{"id": "824621", "url": "https://cs.wikipedia.org/wiki?curid=824621", "title": "Fond Otakara Motejla", "text": "Fond Otakara Motejla\n\nFond Otakara Motejla založila a spravuje Nadace Open Society Fund Praha. Fond podporuje občanské iniciativy, které dohlížejí na státní správu a upozorňují na její chyby, i ty, které zapojují občany do rozhodování a v partnerství se státní správou vytvářejí v Česku poctivější prostředí (tzv. watchdog organizace). Se souhlasem rodiny nese fond jméno Otakara Motejla, který jako první veřejný ochránce práv výrazně přispěl k obraně principů právního státu v České republice. \n\nNadace Open Society Fund Praha do Fondu vložila počáteční jmění a získává do něj další finanční prostředky od firemních i soukromých dárců. Fond Otakara Motejla uděluje granty nevládním organizacím i malým občanským sdružením a iniciativám, které:\n\nFond Otakara Motejla také poskytuje institucionální podporu pětici velkých českých nevládních organizací, které se zabývají touto problematikou: Transparency International ČR, Liga lidských práv, Oživení, Ekologický právní servis a Iuridicum Remedium. Podporu z fondu čerpají i investigativní novináři.\n\nExpertní pomoc Fondu Otakara Motejla poskytuje rada složená z významných českých osobností. Členy rady jsou Kateřina Kulíšková, dcera Otakara Motejla, Vladimíra Dvořáková, přední česká politoložka, vedoucí katedry politologie na Fakultě mezinárodních vztahů VŠE a předsedkyně Akreditační komise ČR, a Šimon Pánek, ředitel největší české nevládní organizace Člověk v tísni.\n\n"}
{"id": "824623", "url": "https://cs.wikipedia.org/wiki?curid=824623", "title": "Rafael Ambros", "text": "Rafael Ambros\n\nRafael Ambros (* 11. července 1952) je bývalý slovenský a československý politik, po sametové revoluci československý poslanec Sněmovny národů Federálního shromáždění za Kresťanskodemokratické hnutie.\n\nKoncem roku 1989 patřil mezi několik zakladatelů KDH. Ve volbách roku 1990 zasedl za KDH do slovenské části Sněmovny národů (volební obvod Středoslovenský kraj). Ve Federálním shromáždění setrval do voleb roku 1992.\n\nV komunálních volbách na Slovensku roku 1998 kandidoval do zastupitelstva města Brezno za koalici KDH a dalších pravicových stran. Je tehdy uváděn jako lesní inženýr, věk 46 let, bytem Brezno. V roce 2011 se zmiňuje na postu přednosty Obvodního úřadu životního prostředí v Breznu.\n\nAngažuje se ve skautingu a v \"Združenie Saleziánov spolupracovníkov\".\n\n"}
{"id": "824626", "url": "https://cs.wikipedia.org/wiki?curid=824626", "title": "Domov pro osoby se zdravotním postižením", "text": "Domov pro osoby se zdravotním postižením\n\nDomov pro osoby se zdravotním postižením je pobytovou sociální službou, jež je poskytována osobám, které mají sníženou soběstačnost z důvodu dlouhodobého či chronického zdravotního postižení, příp. jiných dlouhodobých chronických důvodů (např. mentální postižení). Tito lidé potřebují pravidelnou pomoc jiné fyzické osoby, a to při různých činnostech, např. hygieně, stravování, při zvládání úkonů péče o vlastní osobu.\n\nJedná se o službu poskytovanou ve veřejném zájmu lidem společensky a zdravotně dlouhodobě či chronicky znevýhodněným, s cílem zlepšit jejich sociální postavení ve společnosti a zkvalitnit jejich život. Zároveň tyto lidi životem provází, pomáhá jim vypořádat se s životními těžkostmi i radostmi a zároveň je chránit před riziky, kterým ne vždy dokáží sami čelit. Domovy pro osoby se zdravotním postižením pracují s různými, veřejně deklarovanými cílovými skupinami (např. lidé s mentálním postižením, lidé s Alzheimerovou chorobou). Ministerstvo práce a sociálních věcí vede na svých internetových stránkách registr poskytovatelů sociálních služeb, kde si každý může najít službu, kterou potřebuje.\n\nSlužba poskytuje základní činnosti vymezené § 48 zákona o sociálních službách. Jedná se především o poskytnutí ubytování a stravy, o pomoc při zvládání běžných úkonů péče o sebe sama, pomoc při osobní hygieně nebo poskytnutí podmínek pro osobní hygienu, výchovné, vzdělávací a aktivizační činnosti, zprostředkování kontaktu se společenským prostředím, sociálně terapeutické činnosti a pomoc při uplatňování oprávněných práv a zájmů. Podrobný rozsah činností je uveden ve vyhlášce č. 505/2006 Sb., kterou se provádějí některá ustanovení zákona o sociálních službách.\n\nSlužba může rovněž poskytovat fakultativní činnosti, a to dle možností daného zařízení. Tyto služby jsou hrazeny zvlášť dle skutečně vynaložených nákladů.\n\nSlužba je poskytována na principu práce s uživateli služby dle jimi nastavených individuálních plánů (IP), které s daným uživatelem zpracovává jeho tzv. klíčový pracovník, tj. osoba, která mu pomáhá s životem v dané službě. Individuální plány vychází ze zhodnocení zdravotního a duševního stavu člověka, odhadu jeho soběstačnosti a posouzení potřeb. Plány stanoví nejzávažnější problémy člověka a postupné kroky, které mohou napomoci zlepšit jeho aktuální stav. Plán též stanoví časový horizont a úkoly pro jednotlivé účastníky. Plány umožňují pravidelné hodnocení stavu a změn v potřebách člověka a nové stanovení konkrétního cíle.\n\nSlužba je poskytována za úhradu, kterou hradí uživatel ve výši sjednané ve smlouvě o poskytování služeb uzavřené mezi uživatelem a poskytovatelem. Za služby hradí uživatel úhradu za ubytování a za stravu. Maximální výše úhrad za stravu a pobyt jsou stanoveny ve vyhlášce č. 505/2006 Sb. Dále hradí úhradu za péči, a to zpravidla ve výši přiznaného příspěvku na péči. Některé domovy pro osoby se zdravotním postižením při stanovení úhrady za péči uplatňují systém \"vratek\", který mají individuálně nastavený. Jedná se o vracení části příspěvku na péči, je-li uživatel v péči někoho jiného než je domov pro osoby se zdravotním postižením (např. rodiny či svých blízkých).\n\nJsou určeny oblasti kvality (základních je 15) sociálních služeb, jež jsou vymezeny zákonem o sociálních službách a každý domov pro osoby se zdravotním postižením si je částečně zpracovává dle svých pracovních postupů, jako tzv. standardy kvality. Jedná se o oblasti vztahů mezi poskytovatelem služby a osobami, jež služby využívají a dalšími osobami, dále o oblast provozního zabezpečení služby a o oblast personálního zabezpečení služby. Prostřednictvím zpracování a naplňování standardů kvality poskytovaných služeb se tyto služby hodnotí při inspekci.\n\nZřizovatelem domova pro osoby se zdravotním postižením se mohou stát fyzická osoba, právnická osoba (např. spolek nebo zapsaný ústav) či církevní právnická osoba (např. Diakonie Českobratrské církve evangelické), obce, kraje a Ministerstvo práce a sociálních věcí (např. Centrum sociálních služeb Tloskov). Tito žádají o registraci k poskytování konkrétní sociální služby, jež jim při splnění zákonných podmínek vydá příslušný krajský úřad, jež vede registr poskytovatelů sociálních služeb.\n\nProvoz domova pro osoby se zdravotním postižením je zpravidla financován ze státního rozpočtu prostřednictvím krajských dotací a grantů a to pomocí dotačních a grantových titulů, o něž je třeba žádat. Dalšími zdroji financování jsou platby za služby a péči od uživatelů. Mezi neopomenutelné zdroje financování patří vedlejší hospodářská činnost a také využití fundraisingu.\n\nKontrola poskytování služby je upravena v §§ 97–99 zákona o sociálních službách, prováděna je v režimu zákona č. 255/2012 Sb. o kontrole (kontrolní řád). Inspekce je prováděna u registrovaných sociálních služeb, zaměřena je na jednotlivé poskytované služby. Kontrolu provádí inspekční komise z pověření Ministerstva práce a sociálních věcí, a to nejméně v počtu 3 osob. Kontrola probíhá prostřednictvím rozhovorů inspektorů s uživateli služby, příp. jejich blízkými, rozhovory s vedením služby a pracovníky služby, dále pak je hodnocena zpracovaná dokumentace (standardy kvality, individuální plány a ostatní dokumentace). Inspekce je oprávněna uložit poskytovateli sociální služby opatření k odstranění nedostatků, na něž poskytovateli vyměří čas, ten o tom podá písemnou zprávu.\n\n"}
{"id": "824628", "url": "https://cs.wikipedia.org/wiki?curid=824628", "title": "Asley González", "text": "Asley González\n\nAsley González Montero (* 5. září 1989 Placates Kuba) je kubánský zápasník-judista, stříbrný olympijský medailista z roku 2012.\n\nS judem začínal v rodném Placates v 11 letech na základní škole. Jeho prvním trenérem byl Pedro Pérez. Později se připravoval v tréninkovém centru mládeže EIDE pod vedením Héctora Ruíze. V roce 2007 si ho trenéři stáhli do Havany do tréninkového centra olympijských nadějí Cear Cerro Pelado. Jeho osobním trenérem se stal Justo Noda. V roce 2008 v seniorské reprezentaci nečekaně nahradil Jorge Benavidese při nominaci na olympijské hry v Pekingu. Na olympijských hrách startoval ve vyšší střední váze a na výsledku se to odrazilo. Prohrál oba své duely jak v základní skupině tak v opravách. Ve střední váhové kategorii do 90 kg se pohybuje od roku 2010.\n\nV roce 2012 se kvalifikoval na olympijské hry v Londýně, na které se velmi dobře takticky připravil. V semifinále v závěru poslal na ippon technikou tai-otoši Kirilla Děnisova z Ruska. Ve finále se mu však jeho vyčkávací taktika nevyplatila. V prodloužení ho výpadem ko-uči-gake poslal na záda Korejec Song Te-nam. Získal stříbrnou olympijskou medaili. V roce 2013 potvrzoval vynikající formu, kterou korunoval titulem mistra světa. Od roku 2014 ho však v příprapravě provázejí vleklé zdravontní komplikace. Po operace pravého ramene jeho osobní technika nízké morote-seoi-nage nemá dřívější parametry. V olympijském roce 2016 ho v přípravě trápilo i pravé koleno. Na olympijských hrách v Riu nestačil ve třetím kole na Mongola Otgonbátara.\n\n\n\n"}
{"id": "824630", "url": "https://cs.wikipedia.org/wiki?curid=824630", "title": "Anton Anderko", "text": "Anton Anderko\n\nAnton Anderko (* 15. ledna 1944) je bývalý slovenský a československý politik, po sametové revoluci československý poslanec Sněmovny národů a Sněmovny lidu Federálního shromáždění za Kresťanskodemokratické hnutie.\n\nVe volbách roku 1990 zasedl za KDH do slovenské části Sněmovny národů (volební obvod Východoslovenský kraj). Ve volbách roku 1992 přešel do Sněmovny lidu. Ve Federálním shromáždění setrval do zániku Československa v prosinci 1992.\n\nV roce 1992 se stal místopředsedou KDH pro regionální politiku. V posledních měsících existence Československa vystupoval v parlamentu proti způsobu dělení společného státu a podporoval řešení v podobě referenda.\n\nPřed krajskými volbami na Slovensku roku 2001 kandidoval za Prešovský kraj jako nezávislý kandidát, přičemž tak reagoval na nespokojenost se situací v KDH. KDH přitom ve stanovách deklarovala, že politici, kteří budou kandidovat za jiné subjekty automaticky ztrácejí členství ve straně. V KDH ale Anderko setrval, protože po komunálních volbách na Slovensku v roce 2002 se zmiňuje coby poslanec městského zastupitelstva Prešova.\n\n"}
{"id": "824631", "url": "https://cs.wikipedia.org/wiki?curid=824631", "title": "Nyangani", "text": "Nyangani\n\nNyangani (dříve Inyangani, 2592 m n. m.) je nejvyšší hora Zimbabwe. Leží ve Východní vysočině v jižní Africe na území Zimbabwe v provincii Manicaland v distriktu Nyanga asi 275 km jihovýchodně od Harare nedaleko Mosambických hranic. Náleží do národního parku Nyanga.\n"}
{"id": "824634", "url": "https://cs.wikipedia.org/wiki?curid=824634", "title": "František Arnošt", "text": "František Arnošt\n\nFrantišek Arnošt (8. ledna 1936 Lochovice – 24. srpna 2004 Nový Bor ) byl český a československý házenkář, za normalizace podnikový manažer, po sametové revoluci československý politik, poslanec Sněmovny národů Federálního shromáždění za KSČ, později za KSČM.\n\nV letech 1955-1960 vystudoval strojní inženýrství na ČVUT Praha. V období let 1957–1971 pracoval ve \"Státním výzkumném ústavu sklářské techniky\" v Praze, v letech 1975–1981 zastával post výrobního ředitele a od roku 1982 i generálního ředitele podniku Crystalex Nový Bor. V tomto oboru ještě působil v letech 1994–1995 jako ředitel firmy Egermann v Novém Boru. Byl rovněž úspěšným sportovcem. Od roku 1959 byl jako brankář členem československého reprezentačního družstva v házené. Byl členem mužstva, které v roce 1967 získalo titul mistrů světa a byl držitelem dalších titulů. V roce 1968 byl vyhlášen nejlepším házenkářem ČSSR a v reprezentaci setrval do roku 1970. Byl nositelem vyznamenání Zasloužilý mistr sportu.\nVe volbách roku 1990 zasedl do české části Sněmovny národů Federálního shromáždění (volební obvod Severočeský kraj) za KSČ (KSČS), která v té době byla volným svazkem obou republikových komunistických stran. Po jejím postupném rozvolňování se rozpadla na samostatnou stranu na Slovensku a v českých zemích. V roce 1991 proto Arnošt přešel do poslaneckého klubu KSČM. Ve Federálním shromáždění setrval do voleb roku 1992.\n\nV roce 2009 a opětovně roku 2011 byl neúspěšně navržen na čestné občanství Nového Boru. Návrh nebyl opakovaně přijat. Kritici vyčítali Arnoštovi jeho komunistickou minulost a členství v Ústředním výboru KSČ (v seznamu členů předlistopadového ÚV KSČ ovšem jeho jméno nefiguruje), zastánci naopak argumentovali jeho zásluhami o rozvoj sportu a místního sklářství. Poukazovali rovněž na to, že primárně byl apolitickým člověkem a členství v komunistické straně později ukončil tím, že přestal platit členské příspěvky. V roce 2011 se uvádí již jako zesnulý. Byla po něm ovšem pojmenována sportovní hala v Novém Boru.\n\n"}
{"id": "824635", "url": "https://cs.wikipedia.org/wiki?curid=824635", "title": "Marta Babálová", "text": "Marta Babálová\n\nMarta Babálová (* 13. prosince 1930 Bratislava) je bývalá slovenská a československá politička, po sametové revoluci československý poslankyně Sněmovny národů Federálního shromáždění za Kresťanskodemokratické hnutie.\n\nPochází ze staré Bratislavy. Jejím otcem byl Jozef Trnovec, matkou Augusta Lerchnerová. Dětství strávila v Bratislavě, letní prázdniny u prarodičů v Banské Bystrici. Vystudovala dívčí gymnázium sv. Uršuly v Bratislavě. Z politických důvodů nemohla nastoupit ke studiu na Vysokou školu ekonomickou v Bratislavě. V roce 1951 se provdala za Doc. MUDr. Marcela Babála, CSc. Měli spolu deset dětí. Angažovala se v církvi a podílela se na založení pěveckého sboru \"Ursus Singers\". Díky znalosti němčiny působila i jako tlumočnice.\n\nVe volbách roku 1990 zasedla za KDH do slovenské části Sněmovny národů (volební obvod Východoslovenský kraj). Ve Federálním shromáždění setrvala do voleb roku 1992.\n\nV roce 2010 získala na sněmu KDH pořádaném k 20. výročí založení této politické strany ocenění KDH.\n"}
{"id": "824636", "url": "https://cs.wikipedia.org/wiki?curid=824636", "title": "Koakvizice", "text": "Koakvizice\n\nKoakvizice (\"\") byl institut manželského majetkového obyčejového práva, který existoval v Uhrách a poté až do roku 1964 i na Slovensku. \n\nDo koakvizice, jako \"společného majetku\" obou manželů, patřil pouze majetek, který nabyli během manželství. S ním jako s ideálním spoluvlastnictvím mohl hospodařit každý z nich, nebylo možné jej během trvání manželství zrušit, až při zániku manželství byl vypořádáván rovným dílem a byl oddělen od tzv. \"výlučného majetku\", který naopak patřil vždy jen jednomu z nich. Do něho pak patřilo to, co každý z nich nabyl před uzavřením manželství a z později nabytého majetku to, co bylo nabyto dědictvím, darem, odkazem, přírůstkem na tomto majetku nebo jako náhrada škody způsobené na tomto majetku. Institut koakvizice nicméně neplatil pro manželství šlechty a tzv. \"honoraciorů\" (vyšších úředníků, vědců a umělců, tj. osob žijících z duševní práce).\n\nPo vzniku Československa v roce 1918 zůstal platným i na území Slovenska, kde neplatil díky tzv. recepční normě, tedy na základě převzetí uherského práva, obecný zákoník občanský. Až roku 1950 došlo k unifikaci československého soukromého práva a tím postupně vymizela i koakvizice (definitivně zanikla až k 1. dubnu 1964). Zůstala nicméně inspirací pro zákonné společenství majetkové, stejně jako po roce 1964 pro bezpodílové spoluvlastnictví manželů, protože do obou těchto institutů manželského majetkového práva spadal v zásadě vždy jen ten majetek, který byl získán po uzavření manželství, a opět vyjma toho, co bylo získáno dědictvím nebo darem. Přesto však byl za návrat koakvizice do českého práva označen až zákon č. 509/1991 Sb., který do tehdejšího občanského zákoníku vložil nový § 143a, jehož druhým odstavcem bylo umožněno, aby si manželé vyhradili zčásti nebo zcela vznik svého společného jmění až ke dni zániku manželství. Po roce 2014 nový občanský zákoník tuto úpravu v rámci tzv. smluveného režimu společného jmění manželů zachoval. \n"}
{"id": "824637", "url": "https://cs.wikipedia.org/wiki?curid=824637", "title": "Římskokatolická farnost Český Brod", "text": "Římskokatolická farnost Český Brod\n\nŘímskokatolická farnost Český Brod je jedno z územních společenství římských katolíků v kolínském vikariátu s farním kostelem sv. Gotharda.\nMartin Sklenář, administrátor\nIng. Jan Pečený, jáhenská služba exc.\n\n"}
{"id": "824638", "url": "https://cs.wikipedia.org/wiki?curid=824638", "title": "Vodní mlýn Hoslovice", "text": "Vodní mlýn Hoslovice\n\nVodní mlýn Hoslovice o jediném kole v obci Hoslovice je považován za nejstarší zachovalý vodní mlýn na území České republiky. Mlýn, který je chráněn jako národní kulturní památka České republiky, je tvořen původní mlýnicí spojenou s obytnou částí, kde se nachází i černá kuchyně. Střecha mlýna je pokrytá došky. Obvodové zdivo je kamenné. V areálu mlýna je dále kolna a chlévy se stodolou. V zadní části areálu se nachází rybníček s vodním náhonem pro mlýn, délka náhonu je přibližně 150 metrů.\n\nPrvní písemnou zprávu o mlýnu obsahuje Berní rula z roku 1654. Některé útržkové písemné zmínky datují stavení mlýna ještě dříve, až k založení obci Hoslovice.\n\nMlýn tvoří součást expozic muzea středního Pootaví ve Strakonicích. Objevil se také jako filmová lokace pro různé filmy (zejména filmové pohádky).\n\n\n"}
{"id": "824641", "url": "https://cs.wikipedia.org/wiki?curid=824641", "title": "Veronika Baculáková", "text": "Veronika Baculáková\n\nVeronika Baculáková, též Veronika Baculák (* 13. března 1940), byla slovenská a československá politička maďarské národnosti, po sametové revoluci poslankyně Sněmovny národů za hnutí Együttélés, respektive za Maďarské křesťanskodemokratické hnutí.\n\nVe volbách roku 1990 zasedla do Sněmovny lidu (volební obvod Západoslovenský kraj) za hnutí Együttélés, respektive za Maďarské křesťanskodemokratické hnutí. Ve Federálním shromáždění setrvala jen do své rezignace v říjnu 1990.\n\n"}
{"id": "824643", "url": "https://cs.wikipedia.org/wiki?curid=824643", "title": "Ambulantní pošta", "text": "Ambulantní pošta\n\nAmbulantní pošty byly jedním z druhů poštovních kurů. S rozvojem automatizace třídění poštovních zásilek postupně došlo k jejich zrušení.\n\nPod pojmem ambulantní pošty se v Československu do roku 1958 rozuměly jen vlakové pošty. V roce 1958 byly ambulantní pošty rozčleněny podle druhu použité dopravy na vlakové pošty, automobilové pošty a letadlové pošty. V ambulantních poštách pracovníci pošty zpracovávali zásilky všech druhů do závěrů, závěry přijímali a vypravovali. Někdy zajišťovali i jiné druhy poštovních služeb.\n\nAmbulantní pošty byly postupně rušeny v rozsahu služeb a pak, koncem 20. století byly zrušeny všechny. Důvodem bylo zavádění zpracování zásilek na výkonných, plně automatizovaných, linkách v třídících střediscích ještě před předáním zásilek do příslušného dopravního prostředku.\n\n\n"}
{"id": "824648", "url": "https://cs.wikipedia.org/wiki?curid=824648", "title": "Aleksandar Kolarov", "text": "Aleksandar Kolarov\n\nAleksandar Kolarov (srbskou cyrilicí Александар Коларов; * 10. listopadu 1985, Bělehrad, SFR Jugoslávie) je srbský fotbalový obránce a reprezentant, od léta 2017 hráč klubu AS Řím.\n\nSvou fotbalovou kariéru začal Aleksandar v Crvene zvezdě Bělehrad, kde strávil pět let, do prvního týmu se však nepropracoval.\n\nV létě 2007 přestoupil z OFK Bělehrad do Lazia Řím, za částku nepřesahující milion eur. První gól za klub vstřelil 30. září 2007 v ligovém zápase proti Reggině. Také si připsal první start v Lize Mistrů, v zápase proti Werderu Brény, 24. října 2007. Ve své druhé sezóně v Laziu se stal první volbou na pozici levého beka, vstřelil gól po průniku přes celé hřiště v derby s AS Řím a ve finále italského poháru si připsal proměněný pokutový kop v penaltovém rozstřelu. V roce 2009, na začátku své třetí sezóny, vyhrál s Laziem také italský Superpohár. Během své třetí sezóny v Itálii byl neustále spojován s přestupem do Realu Madrid a Manchesteru City, kam také nakonec zamířil.\n\n24. července 2010 bylo oznámeno, že Kolarov přestoupil do týmu Roberta Manciniho, spekuluje se o částce kolem 16 miliónů liber. V prvním ligovém kole, 14. srpna 2010 se poprvé představil v soutěžním zápase, konkrétně na White Hart Lane v zápase s Tottenhamem Hotspur. 18. ledna 2011 vstřelil Kolarov svůj první gól v dresu Manchesteru City, při výhře nad Leicesterem City v FA Cupu. První ligový gól následoval krátce poté, 2. února 2011 v zápase s Birminghamem City, který skončil 2:2. Ve své druhé sezóně v Anglii dokázal, 14. září 2011, vyrovnat v zápase Ligy Mistrů UEFA proti Neapoli.\n\nV srpnu 2017 přestoupil z Manchesteru City do italského klubu AS Řím.\n\nZúčastnil se Mistrovství Evropy hráčů do 21 let 2007 konaného v Nizozemsku, kde Srbsko po výhrách 1:0 nad Itálií a Českou republikou a prohře 0:2 s Anglií obsadilo se 6 body první místo základní skupiny B. V semifinále přispěl jedním gólem k vítězství 2:0 nad Belgií. Ve finále Srbsko podlehlo domácímu Nizozemsku 1:4.\n\nV A-mužstvu Srbska debutoval 28. 5. 2008 v přátelském utkání v Burghausenu proti reprezentaci Ruska (prohra 1:2).\n\nLazio Řím\n\nManchester City\n\n\n"}
{"id": "824650", "url": "https://cs.wikipedia.org/wiki?curid=824650", "title": "Štefan Bačinský", "text": "Štefan Bačinský\n\nŠtefan Bačinský (* 24. dubna 1954) je bývalý slovenský a československý politik, po sametové revoluci poslanec Sněmovny národů Federálního shromáždění za Verejnosť proti násiliu, později za ODÚ-VPN, a ředitel FBIS.\n\nBěhem sametové revoluce patřil k předákům VPN v regionu Kysuce.\n\nVe volbách roku 1990 zasedl za VPN do slovenské části Sněmovny národů (volební obvod Středoslovenský kraj). Na jaře 1991 v souvislosti s rozkladem VPN přestoupil do poslaneckého klubu jedné z nástupnických formací ODÚ-VPN. Ve Federálním shromáždění setrval do své rezignace (ještě v listopadu 1991 v parlamentu zasedal).\n\nPak se roku 1992 stal ředitelem Federální bezpečnostní informační služby. V této funkci vystřídal kritizovaného Jiřího Novotného. Ve funkci se orientoval lépe než Novotný, ale mandát zastával jen krátce. Po volbách v roce 1992 totiž Vladimír Mečiar a jeho vítězné hnutí HZDS požadoval bezpodmínečné odvolání Bačinského a o této věci se výslovně zmiňoval v rozhovorech s Václavem Klausem. Nahradil ho tak na několik posledních měsíců existence ČSFR Pavol Slovák.\nPočátkem roku 1992 nechal Bačinský zpracovat seznam novinářů, kteří měli záznam o spolupráci s komunistickou Státní bezpečností. Zdůvodnil to možnou dezinformační kampaní vedenou těmito lidmi v českých a slovenských médiích. Seznamy předal vybraným politikům, ale brzy unikly do tisku. Bačinský dlouhodobě žije v Praze. Po dobu tří let pracoval v centrále NATO v Bruselu.\n\n"}
{"id": "824652", "url": "https://cs.wikipedia.org/wiki?curid=824652", "title": "Marco Beltrami", "text": "Marco Beltrami\n\nMarco Beltrami (* 7. října 1966) je americký hudební skladatel původem Ital. Od roku 1970 vyrůstal v New Yorku. Absolvoval Brownovu univerzitu, USC Thornton School of Music a USC Thornton School of Music, kde získal hudební vzdělání. Jeho učitelem byl známý hudební skladatel Jerry Goldsmith.\n\nSložil hudbu pro řadu filmů, jako například pro hororovou sérii \"Vřískot\", \"\" či \"\".\n\n"}
{"id": "824660", "url": "https://cs.wikipedia.org/wiki?curid=824660", "title": "István Bajnok", "text": "István Bajnok\n\nIstván Bajnok (15. ledna 1941 Šahy – 20. září 2013 Komárno) byl slovenský lékař a politik maďarské národnosti, po sametové revoluci československý poslanec Sněmovny národů za hnutí Együttélés.\n\nPůsobil jako dětský psychiatr. Vystudoval základní a střední školu v rodných Šahách. V roce 1965 absolvoval lékařství na Univerzitě Karlově v Praze (za pražských studií byl aktivní v maďarských studentských organizacích). V letech 1965–1976 pak pracoval jako lékař v Rimavské Sobotě. Pak působil v Komárně. Vedl psychiatrickou kliniku pro děti. Od roku 1965 byl členem a předním aktivistou maďarského spolku Csemadok.\n\nPatřil mezi zakládající členy hnutí Együttélés. Ve volbách roku 1990 kandidoval do slovenské části Sněmovny národů (volební obvod Západoslovenský kraj) za hnutí Együttélés, respektive za koalici Együttélés a Maďarského křesťanskodemokratického hnutí. Mandát nabyl až dodatečně jako náhradník v červenci 1991 poté, co rezignoval poslanec László Rajczsy. Poslanecký post obhájil ve volbách roku 1992. Ve Federálním shromáždění setrval do zániku Československa v prosinci 1992. V letech 1990–1998 byl aktivní v komunálních, krajských i celostátních úrovních hnutí Együttélés.\n\nZemřel v září 2013.\n\n"}
{"id": "824662", "url": "https://cs.wikipedia.org/wiki?curid=824662", "title": "Song Te-nam", "text": "Song Te-nam\n\nSong Te-nam (* 5. dubna 1979) je bývalý korejský zápasník–judista, olympijský vítěz z roku 2012.\n\nS judem vrcholově začínal na střední škole v Uidžongbu a později pokračoval na univerzitě v Čchongdžu pod vedením Pak Čong-haka. V širším výběru jihokorejské reprezentace se pohyboval od roku 1999 v polostřední váze do 81 kg. V roce 2004 neuspěl při korejské olympijské nominaci na olympijské hry v Athénách na úkor Kwon Jong-ua.\n\nV jihokorejském týmu se začal výrazně prosazovat od roku 2006, ale příchod mladého Kim Če-poma do polostřední váhy ho v olympijském roce 2008 opět postavil do pozice reprezentační dvojky. Na mistrovství světa se objevil poprvé v roce 2010 v Tokiu, když Mezinárodní judistická federace zavedla možnost startu dvou reprezentantů z jedné země v jedné váhové kategorii. V témže roce si v listopadu vážně poranil koleno. K návratu k vrcholovému sportu ho po motivoval trenér Čong Hun, který mu zároveň doporučil přestup do vyšší střední váhy do 90 kg.\n\nV roce 2012 se kvalifikoval na olympijské hry v Londýně. Od úvodního kola olympijského turnaje v zápasech dominoval svojí osobní technikou nízkým seoi-nage, kterou prováděl z pravé i levé strany. Ve čtvrtfinále svedl krásnou bitvu s Japoncem Masaši Nišijamou a v zápase vedl na wazari a juko po chvatech seoi-nage. V závěrečné minutě sice nechal Nišijamu snížit levým o-soto-gari za wazari, ale bodový náskok na juko do konce zápasu udržel. V semifinále s Brazilcem Tiagem Camilem se hned v úvodní minutě ujal technikou seoi-nage vedení na wazari a bodový náskok takticky udržel do konce zápasu. Ve finále proti němu nastoupil typově podobný Kubánec Asley González. Vyrovnané finále dospělo do prodloužení, kde hned v úvodních sekundách zaskočil Kubánce chvatem ko-uči-makikomi(gake) a získal zlatou olympijskou medaili. Vzápětí ukončil sportovní kariéru. Věnuje se trenérské práci.\n\nJe nejstarším vítězem zlaté olympijské medaile v judu. V den zisku zlaté olympijské medaile mu bylo 33 let a 119 dní.\n\n\n\n\n"}
{"id": "824663", "url": "https://cs.wikipedia.org/wiki?curid=824663", "title": "Ștefan Kovács", "text": "Ștefan Kovács\n\nȘtefan Kovács (2. října 1920 - 22. května 1995) byl rumunský fotbalista a fotbalový trenér.\n\n\n\n"}
{"id": "824665", "url": "https://cs.wikipedia.org/wiki?curid=824665", "title": "Říše Ťin (1115–1234)", "text": "Říše Ťin (1115–1234)\n\nŘíše Ťin ( ; 1115–1234) byl džürčenský, později džürčensko-čínský stát v dnešním Mandžusku a severní Číně existující ve 12. a 13. století.\n\nŘíši Ťin založil roku 1115 v severním Mandžusku přední džürčenský kmenový vůdce Aguda z klanu Wanjen (). Džürčenové uhájili svoji samostatnost v boji proti kitanské říši Liao, která ovládala Mandžusko a části severní Číny. Roku 1121 zesílivší Džürčeni uzavřeli protikitanské spojenectví s čínskou říší Sung. Zatímco útok sungských vojsk z jihu na říši Liao nebyl úspěšný, ťinské armády rozbily liaoské oddíly a do roku 1125 zničily říši Liao. Většina Kitanů byla podrobena, část jich s některými mongolskými rody ustoupila do střední Asie, kde založila říši Karakitanů.\nRoku 1125, po smrti Agudy, Džürčeni vypověděli spojenectví s říší Sung a zaútočili na ni. V lednu 1127 ťinská armáda dobyla a vyplenila sungské hlavní město Pien-ťing (dnes Kchaj-feng), přičemž zajala sungského excísaře Chuej-cunga a císaře Čchin-cunga. Po pádu metropole Sungové přenesli hlavní město do Lin-anu (dnes Chang-čou) a válka pokračovala do roku 1141, kdy byla uzavřena mírová dohoda. V dohodě se říše Sung vzdala území severně od řeky Chuaj, zavázala se k placení každoročním odvodům stříbra a hedvábí a popravě generála Jüe Feje.\n\nPo dobytí severní Číny se říše Ťin postupně počínšťovala. Kolem tří miliónů lidí, z poloviny Džürčenů, během následujících dvou desetiletí přesídlilo na jih do severní Číny. Tato menšina vládla třiceti miliónům obyvatel říše. Džürčeni dostali půdu a byli organizování po stovkách a tisících domácností (sto domácností se nazývalo \"mou-kche\", deset \"mou-kche\" pak \"meng-an\"). Mnoho z nich se spříznilo s Číňany, přestože pro džürčenskou elitu platil do roku 1191 zákaz smíšených sňatků. Po smrti císaře Tchaj-cunga roku 1135 následovali na trůnu tři Agudovi vnuci pocházející od třech jeho synů. Mladý císař Si-cung (vládl 1135–1149) studoval čínské klasiky a psal poezii. I když převzal čínskou kulturu, říši nadále vládla džürčenská elita.\n\nPozději se Si-cung obrátil k alkoholu a popravil řadu úředníků za kritiku jeho panování, nešetřil ani příslušníky svého klanu Wanjen. Roku 1149 byl zavražděn spiknutím příbuzných a dvořanů, kteří dosadili na trůn jeho bratrance Wan-jen Lianga. Krutou zahraniční i vnitřní politiku Wan-jen Lianga ocenili jeho nástupci posmrtným zbavením císařské hodnosti. Historici ho proto připomínají posmrtným jménem „král Chaj-ling“.\n\nJako uzurpátor se Chaj-ling snažil legitimizovat svou vládu. Roku 1153 přesunul první hlavní město říše z Chuej-ningu v severním Mandžusku (jižně od Charbinu) do bývalé liaoské metropole Jen-ťingu (dnešní Peking). O čtyři roky později (1157), aby zdůraznil trvalost přesunu, srovnal se zemí paláce v Chuej-ningu. Chaj-ling také obnovil bývalou sungskou metropoli Pien-ling (dnešní Kchaj-feng) a udělal jej jižním hlavním městem říše. Rovněž se vypořádal z opozicí, když popravil 155 džürčenských knížat.\n\nVe snaze o uskutečnění svého snu o vládě nad celou Čínou zaútočil Chaj-lin roku 1161 na říši Jižní Sung. Nicméně v Mandžusku vzplála současně dvě povstání: jedno džürčenské, vedené jeho bratrancem, brzy korunovaným na císaře Š’-cunga a druhé kitanské. Chaj-linga armáda byla zatím poražena Sungy v říční bitvě u Cchaj-š’ a námořní bitvě u Tchang-tao. V prosinci 1161 byl Chaj-ling zavražděn vlastními generály. Jeho syn a dědic byl zabit v hlavním městě.\nNový císař Š'-cung byl korunován už v říjnu 1161, ale všeobecně byl uznán až po vraždě Chaj-lingova dědice. Boje s Kitany se protáhly do roku 1164, po porážce byli povstalcům zabaveni koně, takže jim nezbylo než se věnovat zemědělství. Další Kitani (a Tatabové) však tvořili část jezdectva ťinské armády. Boje na severu oslabily říši Ťin, císař Š'-cung proto roku 1164 podepsal mírovou dohodu s říší Sung. Dohoda éry Lung-sing byla počátkem více než čtyřicet let trvajícího míru mezi oběma státy.\n\nZačátkem 80. let 12. století Š’-cung reorganizoval dvěstě jednotek \"meng-an\", aby odstranil nespravedlnosti v rozdělení daní doléhající na Džürčeny. Podporoval růst zemědělství, říše prosperovala a vláda nehromadila značné zásoby obilí. Císař znal čínská klasická díla, byl však znám i podporou džürčenské kultury a jazyka. Za jeho vlády byla čínská díla překládána do řeči Džürčenů, založena Státní džürčenská akademie a zavedeny úřednické zkoušky v džürčenštině. Š’-cungova vláda byla potomky vzpomínána jako období míru a prosperity a císař srovnáván s legendárními vládci Jaoem a Šunem.\n\nŠ’-cungův vnuk, císař Čang-cung (vládl 1189–1208) ctil džürčenské hodnoty, ale obdivoval i čínskou kulturu a jeho manželkou se stala Číňanka. Roku 1201 vyhlásil \"Zákoník [éry] Tchaj-che\" založený na tchangském zákoníku. Roku 1207 zaútočili na říši Ťin Sungoové, ale připravená ťinská armáda je rychle porazila. Sungský správce S’-čchuanu přešel na ťinskou stranu, sungské oddíly však brzy znovu připojily k říši. V mírové smlouvě, uzavřené roku 1208, říše Sung souhlasila s odváděním ročního poplatku a stětím Chan Tchuo-čoua, vůdce válečné strany na sungském dvoře.\n\nOd počátku 13. století byla říše Ťin pod tlakem Mongolské říše. Čingischán nejdříve (1205) vedl Mongoly proti Tangutům a o čtyři roky později je porazil. Roku 1211 kolem 50 tisíc mongolských jezdců zaútočilo na ťinskou říši, přičemž získali na svou stranu i Kitany a džürčenské nespokojence. Ťinská armáda měla půl miliónu mužů se 150 tisíci jezdci, ale ustoupila ze Západního hlavního města (dnešního Ta-tchungu). Další rok Mongolové vytáhli na sever a vyrabovali ťinské Východní hlavní město. Roku 1213 oblehli Střední hlavní město (Čung-tu, dnešní Peking). Následující rok souhlasili Ťinové s mírem. Vzápětí císař Süan-cung opustil Čung-tu a přesídlil do Jižního hlavního města (dnešní Kchaj-feng).\n\nRoku 1216 bojechtivá frakce dvora přesvědčila císaře k útoku na říši Sung, ale roku 1219 byla ťinská armáda poražena na Jang-c’-ťiang, na stejném místě, kde utrpěl porážku Chaj-ling roku 1161. Ťinové nyní vedli válku na dvou frontách, kterou si nemohli dovolit. Navíc císař Aj-cung vyhrál boj o nástupnictví nad svým bratrem, rychle ukončil boje a vrátil se do hlavního města. Uzavřel mír s Tanguty, spojenci Mongolů.\n\nRoku 1227 zemřel Čingischán na tažení proti Tangutům. Jeho syn Ögödej roku 1232 zaútočil na říši Ťin s pomocí Jižních Sungů. Džürčenové se bránili, ale když mongolská armáda zaútočila na Kchaj-feng, Aj-cung uprchl na jih. Mongolsko-sungští spojenci roku 1233 vydrancovali ťinskou metropoli. Následující rok Aj-cung spáchal sebevraždu, aby se vyhnul zajetí a říše Ťin zanikla. O její území se podělily mongolská a sungská říše. Nicméně mongolsko-sungské územní spory o bývalé ťinské země vedly k nové válce.\n\nSoudobí čínští autoři připisovali džürčenský úspěch ve válkách s říšemi Liao a Sung především džürčenskému jezdectvu. Už během Agudova povstání proti Liao se jeho vojsko skládalo především z jízdy. Taktika džürčenských jezdců byla odvozena od jejich loveckých návyků. Džürčenská jízda byla těžká, opancéřovaná, někdy byly koně v oddílu k sobě připoutáni řetězy (拐子马, \"kuaj-c' ma\").\n\nPo porážce a obsazení říše Liao a dobytí severní Číny na říši Sung ťinská vláda začlenila do armády mnoho vojáků z dobytých území, Kitanů a Číňanů. Džürčeni převzali sungské zbraně, včetně obléhacích strojů a střelných zbraní. Při obléhání Kchaj-fengu roku 1233 se ťinská armáda bránila Mongolům s použitím kanónů, granátů a raket; obléhání je považováno za první případ efektivního použití střelných zbraní, třebaže to nezabránilo ťinské porážce.\n\nNa druhé straně Ťinové nijak nevynikali v říčním a námořním boji. Jak v letech 1129–30, tak i roku 1161 byly ťinské oddíly poraženy sungským loďstvem, přestože v druhém případě Ťinové vybudovali velké loďstvo postavené čínskými staviteli a vedené bývalými sungskými kapitány.\n\nJméno říše Ťin zůstalo nadlouho v paměti Džürčenů. Po čtyřech staletích, roku 1616, vybral sjednotitel džürčenských kmenů Nurhači pro svůj stát opět jméno Ťin. Pro odlišení od původní říše Ťin jeho stát nazvali čínští historici Pozdní Ťin. Nurhačiho syn a nástupce Chuang Tchaj-ťi roku 1635 přejmenoval Džürčeny na Mandžuy a o rok později svůj stát na říši Čching.\n\n\n\n"}
{"id": "824667", "url": "https://cs.wikipedia.org/wiki?curid=824667", "title": "István Batta", "text": "István Batta\n\nIstván Batta (15. ledna 1955 – 4. července 2014 Holice) byl slovenský politik maďarské národnosti, po sametové revoluci československý poslanec Sněmovny národů za hnutí Együttélés.\n\nVystudoval Vysokou školu zemědělskou v Brně, Univerzitu L. Eötvöse v Budapešti a vysokoškolské vzdělání nabyl též na Univerzitě J. Selyeho v Komárně. Angažoval se v reformované církvi na Slovensku jako mluvčí a radní pro zahraniční záležitosti.\n\nPatřil mezi hlavní funkcionáře hnutí Együttélés. Ve volbách roku 1990 byl zvolen do slovenské části Sněmovny národů (volební obvod Středoslovenský kraj) za Együttélés, respektive za koalici Együttélés a Maďarského křesťanskodemokratického hnutí. Poslanecký post obhájil ve volbách roku 1992. Ve Federálním shromáždění setrval do zániku Československa v prosinci 1992.\n\nZemřel tragicky v červenci 2014 při dopravní nehodě poblíž obce Holice na jižním Slovensku.\n\n"}
{"id": "824668", "url": "https://cs.wikipedia.org/wiki?curid=824668", "title": "Seznam ťinských císařů (1115–1234)", "text": "Seznam ťinských císařů (1115–1234)\n\nŤinští císaři stáli v čele říše Ťin, džürčenského státu existujícího v letech 1115–1234. Zakladatelem říše Ťin a prvním císařem dynastie Ťin byl Aguda z klanu Wanjen (císař Tchaj-cu), předtím přední džürčenský náčelník v severním Mandžusku. Roku 1115 stanul v čele povstání Džürčenů proti kitanské říši Liao, prohlásil se císařem říše Ťin a začal dobývat Liao, které Džürčeni zcela obsadili do roku 1125. Vzápětí zaútočili na čínskou říši Sung a dobyli severní Čínu. Mandžusku a severní Číně vládli ťinští císaři do prvních desetiletí 13. století, ve válce s Mongolskou říší, která začala roku 1211 však byli neúspěšní a roku 1234 říše Ťin zanikla. \n\nPodle čínské tradice císař po smrti obdržel čestné posmrtné jméno. Posmrtná jména ťinských císařů byla zpravidla dlouhá – např. osmnáctiznakové jméno zakladatele ťinské dynastie, císaře Tchaj-cua – a k identifikaci císařů se nepoužívají, nejsou proto v seznamu uvedena. Výjimkou jsou dva císaři, kteří byli posmrtně zbaveni císařské hodnosti a poslední císař dynastie.\n\nDalším jménem udělovaným posmrtně bylo chrámové jméno, určené k použití při obřadech v chrámu předků dynastie. Obě jména vyjadřovala charakter vlády a císaře, například zakladatelé dynastií dostávali chrámové jméno Tchaj-cu (, Velký předek).\n\nÉra vlády je název kratšího či delšího období vlády, shrnující základní směr státní politiky. Ťinští císaři vyhlašovali po dobu své vlády jednu, či více ér.\n"}
{"id": "824669", "url": "https://cs.wikipedia.org/wiki?curid=824669", "title": "Schöfweg", "text": "Schöfweg\n\nSchöfweg je obec v německé spolkové zemi Bavorsko, v zemském okrese Freyung-Grafenau ve vládním obvodu Dolní Bavorsko.\n\nK 31. 12. 2011 zde žilo 1 289 obyvatel.\n"}
{"id": "824670", "url": "https://cs.wikipedia.org/wiki?curid=824670", "title": "The Myths and Legends of King Arthur and the Knights of the Round Table", "text": "The Myths and Legends of King Arthur and the Knights of the Round Table\n\nThe Myths and Legends of King Arthur and the Knights of the Round Table je sólové studiové album britského hudebníka Ricka Wakemana. Jeho nahrávání probíhalo mezi říjnem 1974 a lednem roku následujícího londýnských studiích Morgan Studios. Album vyšlo v dubnu 1975 u vydavatelství A&M Records. Jedná se o konceptuální album založené na příběhu Krále Artuše a kulatém stolu. Po vydání se album umístilo na druhém místě v žebříčku UK Albums Chart a na 21. místě v Billboard 200.\n\nAutorem všech skladeb je Rick Wakeman.\n"}
{"id": "824673", "url": "https://cs.wikipedia.org/wiki?curid=824673", "title": "Edita Bellušová", "text": "Edita Bellušová\n\nEdita Bellušová (* 5. listopadu 1940) byla slovenská a československá politička, po sametové revoluci poslankyně Sněmovny národů Federálního shromáždění za VPN, později za HZDS.\n\nVe volbách roku 1990 byla zvolena za VPN do slovenské části Sněmovny národů (volební obvod Východoslovenský kraj). Poté, co VPN prošlo rozkladem, přešla do poslaneckého klubu jedné z nástupnických formací HZDS. Mandát za HZDS obhájila ve volbách roku 1992. Ve Federálním shromáždění setrvala do zániku Československa v prosinci 1992. V roce 1992 se účastnila parlamentních debat o nové zákonné úpravě profese notářů. Společně s kluby SNS a SDĽ ohlásila neúčast na jednání, čímž učinila slovenskou část Sněmovny národů neschopnou usnášení.\n\n"}
{"id": "824677", "url": "https://cs.wikipedia.org/wiki?curid=824677", "title": "Bitva u Mylae", "text": "Bitva u Mylae\n\nBitva u Mylae byla první námořní bitva v rámci první punské války. Flotily Římanů a Kartaginců se v ní roku 260 př. n. l. srazily u severního pobřeží Sicílie, nedaleko Mylae (dnes Milazzo).\n\nBitva skončila vítězstvím Říma a byla klíčová pro ovládnutí vod kolem Sicílie. Byla také prvním nasazením válečného loďstva Římanů.\n\nAčkoliv se po vydrancování Agrigenta Římany přidalo ze strachu z jejich legií mnoho vnitrozemských sicilských měst na římskou stranu, pobřežní města zůstávala pod nadvládou kartaginské flotily. Řím dosud nedisponoval námořnictvem, ale v krátkém čase dokázal vybudoval flotilu skládající se ze sta kvinkvirém a dvaceti triér. Předlohou jim přitom byla jedna z kartaginských lodí, kterou zajali, když při útoku na Římany plující na Sicílii najela na mělčinu.\n\nBitva u Mylae se stala pro tuto novou flotilu ostrou zkouškou.\n\nAby kompenzovali svou nezkušenost na moři, spolehli se Římané na novinku, jíž byl tzv. havran (\"corvus\"), vyloďovací můstek vybavený na spodní straně železným hrotem. Pokaždé, když se kartaginská galéra přiblížila k římskému plavidlu, byl corvus spuštěn tak, že jím byla proražena paluba nepřátelské lodi, Římští legionáři se pak přes corvus přesunuli, aby obsadili nepřátelské plavidlo.\n\nVýsledkem bitvy byla šokující porážka punských sil.\n\n"}
{"id": "824679", "url": "https://cs.wikipedia.org/wiki?curid=824679", "title": "The Six Wives of Henry VIII (album)", "text": "The Six Wives of Henry VIII (album)\n\nThe Six Wives of Henry VIII je sólové studiové album britského klávesisty Ricka Wakemana. Jeho nahrávání probíhalo mezi únorem a říjnem roku 1972 v londýnských studiích Morgan Studios a Trident Studios, přičemž produkce se ujal sám Wakeman. Album vyšlo v lednu 1973 u vydavatelství A&M Records. Jde o konceptuální album zaobírající se šesti manželkami krále Jindřicha VIII. Po vydání se album umístilo na sedmém místě v žebříčku UK Albums Chart a na\n30. místě v Billboard 200. Album získalo zlatou desku od RIAA.\n\n"}
{"id": "824683", "url": "https://cs.wikipedia.org/wiki?curid=824683", "title": "Dvojbran", "text": "Dvojbran\n\nDvojbranné zapojení v elektronice označuje libovolný obvod, který je zapojen s dvěma páry svorek (vstupní a výstupní). Na svorkách je zkoumáno chování obvodu (proud a napětí - vnější veličiny). Vnitřní zapojení může být jakkoliv složité. Typické využití dvojbranů je u transformátorů, děličů napětí, elektronické filtry a zesilovačů.\n\n\nElektronický filtr\nZesilovač\nDělič napětí\nTransformátor\n"}
{"id": "824684", "url": "https://cs.wikipedia.org/wiki?curid=824684", "title": "Hřib Špinarův", "text": "Hřib Špinarův\n\nHřib Špinarův neboli hřib Le Galové Špinarův (\"Rubroboletus legaliae\" f. \"spinarii\" ) je jedovatá houba z čeledi hřibovitých.\n\n\nHřib Špinarův byl původně popsán roku 2000 Jiřím Hlaváčkem jakožto modrající druh z okruhu hřibu královského, tedy sekce \"Appendiculati\". V roce 2009 je český mykolog Václav Janda přeřadil na formu hřibu Le Galové (sekce \"Luridi\"). Od běžné formy hřibu Le Galové se liší především barvou pórů rourek. U obou hřibů jsou v mládí žluté, po rozvití klobouku se zbarvují do různých odstínů červené, ale toto zbarvení u hřibu Špinarova mizí a opět se vrací žluté (následně vystřídané olivovým).\n\nKlobouk má v průměru 60-140 (180) milimetrů. Jeho povrch je původně špinavě bělavý či našedlý, později na temeni nahnědlý. Ve stáří a obzvlášť v důsledku deštivého počasí může být povrchová vrstva smyta, v důsledku čehož je patrná narůžovělá, růžová až téměř červená barva. Ve stáří může být povrch rozpraskaný.\n\nRourky jsou před rozvitím jasně žluté, ve stáří žlutoolivové. Póry mají do rozvití žlutou barvu, poté na krátkou dobu červenají (někdy mohou být jen načervenalé), později opět přecházejí do žluté a ve staří na olivově zelenou.\n\nTřeň u země bývá růžový, výše přechází dožluta. Žlutou část kryje síťka, která má obvykle odstíny červené, může však být odbarvená (žlutá).\n\nDužnina po nakrojení či poškození modrá. Při zasychání je cítit po polévkovém koření Maggi.\n\nHřib Špinarův je velmi vzácná houba, která se v České republice vyskytuje jen na několika lokalitách. Jednou z nejznámějších je národní přírodní památka Luční. Výskyt této teplomilné houby je vázaný na duby, často je proto spojená s hrázemi rybníků.\n\nVlivem barevné variability související s počasím se může vzhled blížit několika dalším hřibům. Plodnice s růžovým kloboukem a již odbarvenými póry mohou připomínat hřib královský (který však při poškození nemodrá), případně hřib růžovník (jehož síťka a póry ale nemívají červenou či načervenalou barvu). Plodnice s bílým kloboukem mohou během krátké fáze, kdy jejich rourky nabírají červenou barvu, připomínat hřib satan či hřib nachový (ten má výrazněji vyvinutou síťku).\n\n"}
{"id": "824685", "url": "https://cs.wikipedia.org/wiki?curid=824685", "title": "Antonín Blažek (politik)", "text": "Antonín Blažek (politik)\n\nAntonín Blažek (* 10. ledna 1945) je bývalý český a československý politik a diplomat, po sametové revoluci poslanec Sněmovny národů Federálního shromáždění za Občanské fórum, později za ODA.\n\nV roce 1959 byl kvůli otci, jenž neprošel kádrovými prověrkami, vyloučen ze Střední průmyslové školy. V roce 1970 pak byl vyloučen v pátém ročníku ze studia na Univerzitě Palackého kvůli tomu, že organizoval stávku studentů proti sovětské okupaci. Působil jako soustružník a pracovník geologického průzkumu.\n\nNakonec si ale vysokoškolské studium dokončil. Absolvoval Univerzitu Palackého, doktorát z filozofie získal v roce 1980 na Univerzitě J. E. Purkyně v Brně (dnes Masarykova univerzita) na oboru Dějiny a teorie románských literatur (dizertační práce \"K problematice mravního řádu ve španělské dramatice Zlatého věku\" byla publikována v upravené verzi v časopise \"Studia Comeniana et Historica\", XIV/1984/28). Od února 1990 působil jako vysokoškolský pedagog na UP v Olomouci.\n\n17. listopadu 1989 shodou okolností pobýval v Praze, ale o demonstraci v centru města se nedozvěděl. Vrátil se na Moravu a krátce poté se již během sametové revoluce zapojil do činnosti Občanského fóra v Olomouci a stal se jedním z jeho mluvčích. Účastnil se prvního sněmu OF koncem prosince 1989. Ve volbách roku 1990 byl zvolen do české části Sněmovny národů Federálního shromáždění (volební obvod Severomoravský kraj) za OF. Po rozkladu OF v roce 1991 přešel do poslaneckého klubu ODA. Ve Federálním shromáždění setrval do voleb roku 1992.\n\nOd června 1992 do března 2009 působil v diplomatických službách ČSFR a ČR: Od 10. srpna 1992 do roku 1997 byl velvyslancem v Brazílii. V prosinci 1996 byl navíc velvyslancem se zvláštním posláním v Peru v době, kdy peruánsští rebelové zajali na japonské ambasádě v Limě velké množství lidí, včetně českého charge d'affaires. V letech 1997-1998 byl ředitelem diplomatického protokolu na MZV ČR a v období let 1998-1999 ředitelem odboru amerických států na MZV ČR. V roce 1999 se uvádí jako nový mimořádný a zplnomocněný velvyslanec Česka ve Venezuele, Dominikánské republice, Grenadě, Barbadosu, Guayanské kooperativní republice, Trinidadu a Tobagu, Surinamu, Jamajce, v Antigua a Barbuda, Dominickém společenství, Svaté Lucii, Svatém Kryštofu a Nevisi, Svatém Vincentu a Grenadinách, se sídlem v Caracasu. Na tomto postu setrval do roku 2004, kdy se stal velvyslancem v Kuvajtu a v Kataru. K roku 2010 se po odchodu z diplomacie uvádí jako člen kontrolní komise spořitelního družstva Artesa.\n\nOd roku 2013 pracuje jako externí učitel na Metropolitní univerzitě Praha, na katedře mezinárodních vztahů a evropských studií.\n\n"}
{"id": "824686", "url": "https://cs.wikipedia.org/wiki?curid=824686", "title": "Antonín Blažek", "text": "Antonín Blažek\n\nJméno a příjmení Antonín Blažek má více nositelů:\n\n"}
{"id": "824695", "url": "https://cs.wikipedia.org/wiki?curid=824695", "title": "Zoltán Boros", "text": "Zoltán Boros\n\nZoltán Boros (* 16. června 1945) je slovenský politik maďarské národnosti, po sametové revoluci československý poslanec Sněmovny národů za hnutí Együttélés, v 90. letech poslanec Národní rady SR, pak regionální a místní politik za Stranu maďarské koalice.\n\nVe volbách roku 1990 kandidoval do slovenské části Sněmovny národů (volební obvod Středoslovenský kraj) za Együttélés, respektive za koalici Együttélés a Maďarského křesťanskodemokratického hnutí. Mandát nabyl až dodatečně jako náhradník v květnu 1991 poté, co rezignoval István Miklós. Poslanecký post obhájil ve volbách roku 1992. Ve Federálním shromáždění setrval do zániku Československa v prosinci 1992.\n\nV parlamentních volbách na Slovensku roku 1994 byl zvolen poslancem Národní rady Slovenské republiky za střechovou kandidátní listinu Maďarská koalícia.\nV roce 2012 mu město Rimavská Sobota rozhodlo udělit Cenu města. Působil zde předtím jako přednosta okresního a později obvodního úřadu a dlouhodobě zasedal v městském zastupitelstvu i krajském zastupitelstvu (uspěl za SMK v krajských volbách 2001 i krajských volbách 2005 v Banskobystrickém kraji).\n\n"}
{"id": "824697", "url": "https://cs.wikipedia.org/wiki?curid=824697", "title": "Kostel svatého Ignáce z Loyoly (Praha)", "text": "Kostel svatého Ignáce z Loyoly (Praha)\n\nKostel svatého Ignáce v Praze stojí na Karlově náměstí na Novém Městě je raně barokní stavba s bohatě zdobeným průčelím a věží vznikla v letech 1665–1678 jako součást jezuitské koleje (dnešní VFN). Je chráněn jako kulturní památka České republiky.\n\nVýstavba kostela a sousední jezuitské koleje probíhala v letech 1665–1678 podle plánů Carla Luraga, od roku 1671 ji vedl Martin Rainer. Dostavbu věže roku 1687 a západního průčelí (1696–1699) projektoval a vedl Pavel Ignác Bayer. Štukovou výzdobu vytvořili italští sochaři Antonio a Tommaso Soldati v letech 1671–1699. Po zrušení jezuitského řádu v roce 1773 sloužil kostel jako farní, teprve roku 1866 byl – jako jediný v Praze – vrácen jezuitům, kteří jej opravili.\n\nRoku 1950 byli jezuité komunistickou justicí internováni a na svá působiště se mohli vrátit teprve roku 1991.\n\nRaně barokní trojlodní baziliku v letech 1665–1678 postavil architekt Carlo Lurago podle vzoru mateřského jezuitského chrámu \"Il Gesù\" v Římě, a dokončil ji stavitel Martin Reiner jako baziliku s úzkými bočními kaplemi, vzájemně propojenými průchody, s trojbokým tympanonem v průčelí a s hranolovou věží završenou bání nad východním závěrem. Mohutné západní průčelí nese na vrcholu sochu sv. Ignáce ve svatozáři a se zlacenými iniciálami AMDG na hrudi (\"Ad maiorem Dei gloriam\", heslo jezuitského řádu). V tympanonu je latinský nápis s chronogramem a letopočtem 1671. Schodiště a kamenný portikus s osmi sochami jezuitských světců kolem Krista Spasitele z dílny M. V. Jäckela byly přistavěny až roku 1699 podle projektu Pavla Ignáce Bayera, stejně jako věž.\n\nHlavní loď je přímo osvětlena půlkruhovými (termálními) okny nad dvěma pásy bočních kaplí, nad nimiž je vedena empora. Valenou klenbu lodi dělí pasy do tří travé, presbytář je naznačen mírným zúžením. Stěny a klenby se vyznačují bohatými reliéfními štukaturami, které vytvořil Tommaso Soldati. V lunetových výsečích klenby jsou osazeny busty šesti českých patronů.\n\nNa hlavním oltáři z červeného umělého mramoru je obraz \"Svatý Ignác z Loyoly vstupuje do slávy nebeské\" od Jana Jiřího Heinsche z roku 1688, od něhož jsou ještě dva obrazy: Přenesení těla sv. Václava (1692) v kapli českých patronů a Ukřižování s dušemi v očistci (kolem 1690) v Dušičkové kapli. Čtyři oltářní obrazy sv. Barbory, sv. Aloise z Gonzagy, svatého Libora a svatého Františka Xaverského v kaplích těchto patronů namaloval Ignác Raab.\n\nNa sochařské výzdobě se podíleli M. V. Jäckel, jehož dílna vyzdobila nejen oltáře sochami světců, ale také prospekt varhan soškami andělů s hudebními nástroji, mladší sochařskou výzdobu dodali Ignác František Platzer, Richard J. Prachner (výzdoba rokokové kazatelny z doby kolem roku 1770) a další mistři.\n\nV kapli svatého Aloise z Gonzagy je někdejší poutní oltář s obrazem Panny Marie Pěkarské, patronky Horního Slezska, a s kopií italského obrázku Panny Marie Dobré rady (z italského Genazzana) na svatostánku.\n\n\n\n"}
{"id": "824700", "url": "https://cs.wikipedia.org/wiki?curid=824700", "title": "Boro Primorac", "text": "Boro Primorac\n\nBoro Primorac (* 5. prosince 1954 v Mostaru) je bývalý jugoslávský fotbalista a manažer, který v současné době působí jako trenér prvního týmu v anglickém Arsenalu. V dresu Jugoslávské reprezentace odehrál čtrnáct utkání a v roce 1980 se zúčastnil Letních olympijských her v Moskvě.\n"}
{"id": "824701", "url": "https://cs.wikipedia.org/wiki?curid=824701", "title": "Citi Open 2012 – ženy", "text": "Citi Open 2012 – ženy\n\nTenisový turnaj WTA Citi Open 2012 se konal ve dnech 28. července až 5. srpna v areálu William H.G. FitzGerald Tennis Center amerického hlavního města Washingtonu, D.C.. Událost se konala na otevřených dvorcích s tvrdým povrchem jako součást kategorie WTA International Tournaments. Odměny činily 220 000 USD.\n\nTurnaj probíhal v období konání olympijského turnaje v tenise na Hrách XXX. olympiády v Londýně.\n\nVítězkou dvouhry se stala Magdaléna Rybáriková, která ve finále hladce porazila nejvýše nasazenou Rusku Anastasii Pavljučenkovovou poměrem 6–1, 6–1 a připsala se třetí titul na okruhu.\n\n\nNásledující hráčky získaly divokou kartu do hlavní soutěže dvouhry:\n\nNásledující hráčky si zajistily účast v hlavní soutěži z kvalifikace:\n\n\n\n\n"}
{"id": "824703", "url": "https://cs.wikipedia.org/wiki?curid=824703", "title": "Zdeněk Brůžek", "text": "Zdeněk Brůžek\n\nZdeněk Brůžek (12. července 1933 – 6. ledna 2000) byl středoškolský pedagog z Rakovníka, český a československý politik, po sametové revoluci poslanec Sněmovny národů Federálního shromáždění za Občanské fórum, později za Občanské hnutí.\n\nVystudoval gymnázium a Filosofickou fakultu Karlovy univerzity. Zpočátku pracoval jako vychovatel mladistvých delikventů v Domově výchovy mládeže. Pak byl zaměstnán v Odborné škole v Libušíně a Základní škole ve Stochově. Od roku 1969 působil jako učitel na rakovnickém Gymnáziu Zikmunda Wintra. Dějepis učil nesměl, a tak působil jako učitel češtiny a literatury. Angažoval se v souboru uměleckého přednesu.\n\nBěhem sametové revoluce se zapojil do činnosti Občanského fóra v Rakovníku. Ve volbách roku 1990 zasedl do české části Sněmovny národů Federálního shromáždění (volební obvod Středočeský kraj) za OF. Po rozkladu OF v roce 1991 přešel do poslaneckého klubu Občanského hnutí. Ve Federálním shromáždění setrval do voleb roku 1992.\n\n"}
{"id": "824707", "url": "https://cs.wikipedia.org/wiki?curid=824707", "title": "Citi Open 2012 – muži", "text": "Citi Open 2012 – muži\n\nTenisový turnaj ATP Citi Open 2012 se konal ve dnech 28. července až 5. srpna v areálu William H.G. FitzGerald Tennis Center amerického hlavního města Washingtonu, D.C.. Událost se hrála na otevřených dvorcích s tvrdým povrchem jako součást kategorie ATP World Tour 500. Odměny činily 1 402 000 USD. Jednalo se o premiérový ročník mužské části turnaje pod sponzorským názvem Citi Open. Dříve událost nesla název Legg Mason Tennis Classic.\n\nTurnaj probíhal v období konání olympijského turnaje v tenise na Hrách XXX. olympiády v Londýně.\n\nVítězem dvouhry se stal ukrajinský tenista Alexandr Dolgopolov, který ve finále porazil Němce Tommyho Haase poměrem 6–7, 6–4, 6–1.\n\n\nNásledující hráči získali divokou kartu do hlavní soutěže dvouhry:\n\nNásledující hráči si zajistili účast v hlavní soutěži z kvalifikace:\n\n\n\n"}
{"id": "824709", "url": "https://cs.wikipedia.org/wiki?curid=824709", "title": "Atletika na Letních olympijských hrách 2012 – 100 metrů muži", "text": "Atletika na Letních olympijských hrách 2012 – 100 metrů muži\n\nPřed startem soutěže byly platné rekordy následující:\n\nNásledující olympijský rekord byl ustanoven v této soutěži:\n\nPozn. Všechny časy jsou v britském letním čase (UTC+1).\n\n\nPředkol se zúčastnili papírově nejslabší běžci, ostatní byli nasazeni přímo do rozběhů. Z každého běhu předkola postoupili do rozběhů přímo první dva běžci. Ze zbylých běžců pak dodatečně postoupili dva s nejlepším časem. \n\nZ každého rozběhu přímo postoupili do semifinále první tři běžci. Z ostatních dodatečně postoupili tři s nejlepším časem.\nZ každého semifinále postoupili do finále přímo dva nejlepší běžci. Z ostatních dodatečně postoupili dva běžci s nejlepším časem.\n"}
{"id": "824710", "url": "https://cs.wikipedia.org/wiki?curid=824710", "title": "Skvělá izolace", "text": "Skvělá izolace\n\nSplendid isolation neboli skvělá izolace představovala koncept zahraniční politiky Velké Británie během druhé poloviny 19. století. Politika skvělé izolace spočívala v nevázání Británie ve spojenectví s jinými mocnostmi a nezasahování do jejich vzájemných sporů především na evropském kontinentu a soustředění se na vlastní problémy. \n\nBritánie jakožto největší světová mocnost většiny 19. století se zásadně neúčastnila systému koalic utvářených ostatními evropskými velmocemi a místo toho se plně věnovala rozvoji svého zámořského impéria. Zároveň však svou silou udržovala celý systém mocenské rovnováhy v chodu a bránila jiným velmocem v dosažení dominance a ohrožení jejího impéria. Koncem 19. století ale dochází ke sjednocení Německa a Británie získává silného konkurenta - císařské Německo. \n\nObdobí britské izolace definitivně skončilo uzavřením britsko-japonského spojenectví v roce 1902. Nedlouho poté uzavřela Británie Srdečnou dohodu s Francií (1904) a spojenectví s Ruskem (1907), čímž vznikla Trojdohoda.\n\n"}
{"id": "824719", "url": "https://cs.wikipedia.org/wiki?curid=824719", "title": "Dietrichsteinský palác (Nové Město)", "text": "Dietrichsteinský palác (Nové Město)\n\nDietrichsteinský palác, zvaný též Valterův (Walterův), je novobarokní palác, kde sídlí apoštolská nunciatura. Nachází se v ulici Voršilská č. 140/12 na Novém Městě v Praze 1. Je chráněn jako kulturní památka České republiky.\n\nPodle plánu architekta Bedřicha Ohmanna vznikl přestavbou novobarokní palác. Ten byl dokončen v roce 1891. Na štukové a sochařské výzdobě se podíleli Celda Klouček a Josef Kastner.\n\nOd roku 1929 v paláci sídlí Apoštolská nunciatura, sídlo diplomatické mise Svatého Stolce v České republice. Současným papežským nunciem je Jeho Exelence Monsignor Charles Daniel Balvo.\n\nSídlo papežské nunciatury se předtím v letech 1919–1929 nacházelo v Arcibiskupském paláci na Hradčanech v budově pražského arcibiskupství.\n"}
{"id": "824725", "url": "https://cs.wikipedia.org/wiki?curid=824725", "title": "Varianty letounu McDonnell Douglas F-4 Phantom II", "text": "Varianty letounu McDonnell Douglas F-4 Phantom II\n\nLetoun McDonnell Douglas F-4 Phantom II byl vyráběn v mnoha variantách. Během svého provozu byl dále upravován na další verze. Tento článek se zabývá popisem těchto verzí a variant. Podrobný popis, historie vzniku, operační historie a technické specifikace letounu obsahuje článek McDonnell F-4 Phantom II.\n\nXF4H-1\nF-4A (původní značení F4H-1F)\nF-4B (původní značení F4H-1)\nRF-4B (původní značení F4H-1P)\n\nF-110A Spectre\nF-4C\n\nYRF-110A (YRF-4C)\nRF-4C\nF-4D\n\nF-4E\nF-4F\nF-4G\n\nF-4G Wild Weasel V\nQF-4G\nF-4H\n\nF-4J\n\nF-4K\nF-4L\nF-4M\n\nF-4N\nF-4S\n\n\n\n"}
{"id": "824733", "url": "https://cs.wikipedia.org/wiki?curid=824733", "title": "Seznam dílů seriálu V jako Victoria", "text": "Seznam dílů seriálu V jako Victoria\n\nToto je seznam dílů seriálu \"V jako Victoria\". Americký sitcom \"V jako Victoria\" (v anglickém originále \"VICTORiOUS\") vysílala v letech 2010 až 2013 dětská stanice Nickelodeon. Seriál sleduje dívku jménem Tori Vega (Victoria Justice), která byla přijata na hollywoodskou střední školu pro talentovanou mládež a zažívá na ní mnoho podivuhodných situací a dobrodružství se svými excentrickými kamarády. Seriál měl v USA premiéru 27. března 2010 a v Česku 4. prosince 2010. Dabingové studio připravující české znění seriálu neuvádí české názvy, a proto nejsou v přehledu uvedeny.\n\n<onlyinclude></onlyinclude>\n\n\n\nTřetí série se začala natáčet 2. října 2011 a natáčení skončilo 30. června 2012.\n\nTato série je celkově poslední.\n\n\n"}
{"id": "824734", "url": "https://cs.wikipedia.org/wiki?curid=824734", "title": "Šílenství (film, 1995)", "text": "Šílenství (film, 1995)\n\nŠílenství (jinými názvy Na pokraji šílenství a Ve spárech šílenství, anglicky \"In the Mouth of Madness\") je americký filmový lovecraftovský horor z roku 1995.\n\nScénář napsal Michael De Luca, režie se ujal John Carpenter, jenž film považuje za závěrečný třetí díl své „apokalyptické trilogie“. V trilogii mu předcházejí filmy \"Věc\" (anglicky \"The Thing\") z roku 1982 a \"Vládce temnot\" (anglicky \"Prince of Darkness\") z roku 1987. Ačkoli filmy na sebe nenavazují, mají společné téma zkázy. \n\nFilm obsadil 10. místo v žebříčku francouzského filmového časopisu \"Cahiers du cinéma\" za rok 1995.\n\nDr. Wrenn navštíví Johna Trenta, bývalého pojišťovacího detektiva a nyní pacienta v psychiatrickém zařízení a táže se jej, jak se zde octl. Trent mu vypráví svůj příběh.\n\nPo úspěšném odhalení pojišťovacího podvodu obědvá John Trent se svým kolegou v restauraci, ten mu sdělí, že jej potřebuje pro případ zmizení známého hororového spisovatele Suttera Canea. Trent je napaden zdánlivě nepříčetným mužem se sekerou, jenž se jej zeptá, zdá čte Suttera Canea. Než mu muž stihne utnout hlavu, je zastřelen policistou.\n\nTrent se později setká s ředitelem newyorského nakladatelství Arcane Publishing Jacksonem Harglowem, jenž mu vysvětlí, že Sutter Cane záhadně zmizel před 2 měsíci a policie nezjistila nic významného. Nakladatelství prodalo filmová práva na jeho novou knihu a překlad do 18 jazyků, ale nemá kompletní knihu. Cane poslal pouze několik kapitol svému agentovi. Oním agentem byl muž se sekerou, který se pokusil zabít v restauraci Trenta. V pátrání po spisovateli a jeho poslední knize bude Johna Trenta doprovázet redaktorka Linda Stylesová.\n\nTrent začne tím, že se pustí do četby autorových knih. Poté má nepříjemný zážitek, noční můru, v níž vidí monstra a navzájem se vraždící lidi se sekerami. Linda mu sdělí, že Caneovy knihy způsobují „méně stabilním čtenářům“ dezorientaci, ztrátu paměti a paranoiu. Vyšetřovatel zůstává skeptický, bere to jako nějakou masovou hysterii či zvrhlou módní záležitost. Povšimne si červených linií na obálkách knih a rozstříhá je. Je přesvědčen, že po jejich správném sestavení vznikne mapa New Hampshire s vyznačením tajemného města zvaného Hobb's End, prostředí mnoha autorových románů.\n\nDvojice se vydá pátrat po fiktivním městě. Linda během řízení automobilu zažije bizarní situaci, když dvakrát předjede a potřetí srazí chlapce se stejným kolem, chlapec má pokaždé jinou vizáž. Když v noci přejíždí po starém rezivějícím mostě, má zvláštní vidiny. Vykřikne a zastaví automobil, což vzbudí dosud spícího Trenta. Auto stojí ve dne na ulici Hobb's Endu a John ji pochválí, že město našla. Společně jej pak propátrávají a setkávají se s postavami z Caneových příběhů včetně hoteliérky paní Pickmanové (v jejímž hotelu se ubytují). Najdou kostel, který je v knihách zdrojem zla zamořujícího celé město. Trent a Linda jsou svědky scény, v níž se skupina ozbrojených místních lidí dožaduje u kostela po Caneovi vrácení pohřešovaného chlapce Johnyho. Cane stojí ve dveřích a zpoza rohu vyběhne mnoho dobrmanů, kteří zaútočí na skupinku lidí. John Trent stále věří, že je vše jen umně zinscenováno, aby jeho role zvýšila prodej knih. Linda připouští, že se částečně jednalo o tuto taktiku, nakladatelství se domluvilo se Sutterem Canem, aby se načas ukryl, jenže ten se pak už neozval. Nicméně nově objevené skutečnosti včetně nalezení přesné kopie Hobb's Endu součástí plánu nebyly.\n\nTrent se hodlá vrátit zpět, aby se setkal s ředitelem Harglowem, ale Linda jej předejde a vezme klíče od automobilu. Má namířeno do kostela, kde se střetne s autorem Canem, načež zešílí. Trenta varuje v místním baru otec Johnyho, aby raději zmizel, než jej zlo nakazí, jako to udělalo s obyvateli Hobb's Endu. Trent se jej snaží odradit od sebevraždy, ale muž tvrdí, že ji musí spáchat, protože to Sutter Cane takhle napsal. Detektiv začíná pochybovat, už si není tak jist. Neví, kde končí realita a kde začíná něco mimo chápání.\n\nVenku na ulici se mezitím shromáždili zmutovaní obyvatelé se zbraněmi a pochodněmi. Trent zjistí, že i paní Pickmanová (která mučila a zabila svého manžela) a Linda se změnily v monstra. Pokouší se odjet automobilem z města, přičemž se musí zbavit po čtyřech lezoucí Lindy s převrácenou hlavou. Únik z města se nepodaří, ať se vydá jakýmkoli směrem, vždy dojede zpět do centra města, kde blokují ulici postávající nebezpečně vyhlížející občané. Nakonec se rozhodne jimi projet a havaruje.\n\nProcitne ve zpovědnici, kde mu Sutter Cane objasňuje podstatu jeho díla, ve které věří více lidí než v Bibli. Ujišťuje jej, že jeho poslední kniha dosáhne obrovského úspěchu a zotročí další čtenáře, čímž umožní návrat pradávného zla, které ovládne Zemi. Samotný Trent sehraje předem určenou roli, a sice vrátí rukopis knihy do nakladatelství Arcane Publishing a uvede tak do pohybu nezvratný proces konce lidstva.\n\nSutter Cane předá Trentovi rukopis a pak si roztrhá tvář a tělo jako stránky papíru. Zatímco detektiv nahlíží do vzniklé trhliny, Linda čte z rukopisu, co se bude odehrávat v nejbližších momentech. Tvorové z jiných světů začnou pronásledovat Trenta, který utíká chodbou pryč.\n\nProbudí se v realitě a pokusí se zničit rukopis, ale to se mu nikdy nepodaří, vždy se znovu nějakým způsobem objeví. V nakladatelství sdělí řediteli Harglowovi, že mu rukopis nemůže předat, znamenalo by to zkázu všeho současného. Harglow jej informuje, že Linda nikdy neexistovala a Trent již rukopis doručil před měsícem. Kniha je již v prodeji a filmová adaptace má brzy vyjít. Příběh způsobil masovou reakci, jde o nejprodávanější bestseller všech dob. Společností se šíří vlna násilí a schizofrenie vyvolaná knihou. Trent zabije sekerou čtenáře s novým titulem Na pokraji šílenství v ruce, předtím mu položí otázku, zda se mu kniha líbí. Je umístěn do psychiatrické léčebny.\n\nDr. Wrenn usoudí, že Trentovo vyprávění je k ničemu a odchází z místnosti. Té noci vidí internovaný John Trent za výbojů blesků stíny navzájem se vraždících osob a slyší lidské i nelidské výkřiky. \n\nRáno zjistí, že dveře cely jsou odemčené a na chodbách ústavu jsou stopy ničení a násilí. Rádio vysílá zprávu o obrovské pandemii, která zachvátila svět. Lidé se vraždí nebo mění v mutanty. Trent vychází ven a dojde před kino, kde je titulek filmu Na pokraji šílenství s jeho osobou v hlavní roli. Sedne si do křesla a sleduje film, de facto předchozí události a propadá hysterickému smíchu.\n\nFilm je inspirován dílem mistra hororového žánru H. P. Lovecrafta. Název filmu vychází ze dvou Lovecraftových příběhů \"The Shadow Over Innsmouth\" a \"At the Mountains of Madness\", šílenství hraje významnou roli jak ve filmu, tak v Lovecraftově fikci. Úvodní scéna odhaluje Trentovu internaci v psychiatrické léčebně, většina samotného příběhu je vyprávěna v retrospektivě, což je běžná Lovecraftova metoda psaní. Všechny knihy Suttera Canea mají podobný název jako tvorba H. P. Lovecrafta, např. \"The Hobb's End Horror\" je podobné názvu povídky \"The Dunwich Horror\".\n\nFilm rovněž odkazuje na tvorbu jiného amerického hororového spisovatele, jenž své příběhy umístil do prostředí Nové Anglie – Stephena Kinga. Jeho jméno je dokonce zmíněno na začátku filmu, kdy Linda vysvětluje Johnu Trentovi, že dílo Suttera Canea je děsivější než dílo Stephena Kinga.\n\n\n"}
{"id": "824735", "url": "https://cs.wikipedia.org/wiki?curid=824735", "title": "Dan Schneider", "text": "Dan Schneider\n\nDaniel James \"Dan\" Schneider (* 14. ledna 1966) je americký skladatel, herec, scenárista a filmový a televizní producent. Dan Schneider je co-prezident televizní produkční společnosti Schneider's Bakery.\n\nNarodil se v Memphisu v Tennessee. Schneider nějaký čas chodil do Memphis University School (MUS), ale absolvoval na White Station High School v roce 1982. Navštěvoval různé třídy na Harvard University.\n\nV polovině 80 let si Schneider zahrál v několika filmech, včetně \"Po maturitě\" a \"Radši umřít\". Schneider také hrál ve filmech \"Velkofilm\", \"Bláznivá spolubydlící\" a \"Žhavé prázdniny\" (1985). V roce 1986 si Dan Schneider zahrál Dennise Blundena v situační komedii pro americkou televizi ABC \"Head of the Class\". Seriál měl 5 sérií a vysílal se od roku 1986 až do roku 1991.\n\nV roce 1993 si zahrál v seriálu \"Home Free\" a v roce 1994 si zahrál Shawna Eckhardta v TV filmu \"Skutečný příběh Tonyi a Nancy\", v jednom ze dvou televizních filmů o skandálu Tonya Harding a Nancy Kerrigan. Později se objevil ve filmu \"Good Burger\", na kterém byl i jako co-scenárista a co-producent. Objevil se, se stejnou postavou jako ve filmu \"Good Burger\" v jeho seriálu \"All that\", kde byly použity scény, které byly z \"Good Burger\" vyškrtnuty.\n\nMěl opakující se roli v \"The Amanda Show\", kde si zahrál starého muže, který byl stále přezdíván jako vtipálek. Také se objevil v poslední epizodě \"Chasing Zoey\" seriálu \"Zoey 101\" jako taxikář. Poté se objevil v seriálu \"iCarly\" v epizodě \"iMeet the First Lady\".\n\nSchneider je známý tím, že obsazuje řadu stejných herců v mnoha z jeho televizních seriálů. Následuje seznam herců, kteří se objevili ve více televizních seriálech z produkce Schneidera. Někteří z herců se v seriálech objevili sami za sebe, a nebo svou postavu opakovali ve více seriálech z produkce Schneidera.\n"}
{"id": "824741", "url": "https://cs.wikipedia.org/wiki?curid=824741", "title": "Polární pošta", "text": "Polární pošta\n\nPolární pošta je druh poštovní služby, zajišťující přepravu zásilek z dočasných i stálých polárních stanic v Antarktidě či Arktidě, případně na ostrovech za polárním kruhem.\n\nZejména v první polovině 20. století byly zásilky na a z těchto stanic dopravovány s pomocí psů, sobů, holubů, později ledoborci, motorovými saněmi, vzducholoděmi a nejčastěji v posledním období letecky. Na Špicberkách byla první stálá pošta zřízena koncem 19. století.\n\nV některých případech byly u velkých středisek zřizovány polární poštovní úřady, jindy zajišťovali službu vedoucí výprav, jmenovaní dočasně poštmistry.\n\nZejména kvůli zájmu sběratelů – filatelistů mívají polární pošty či poštmistři ve výpravách svá poštovní razítka. Vypravované zásilky bývají opatřeny různými nálepkami a orazítkovány mnohdy několika druhy razítek. \n\n"}
{"id": "824744", "url": "https://cs.wikipedia.org/wiki?curid=824744", "title": "Tetratriakontan", "text": "Tetratriakontan\n\nTetratriakontan (CH(CH)CH) (sumární vzorec CH) je uhlovodík patřící mezi alkany, má 34 uhlíkových atomů v molekule.\n"}
{"id": "824746", "url": "https://cs.wikipedia.org/wiki?curid=824746", "title": "Pentatriakontan", "text": "Pentatriakontan\n\nPentatriakontan (CH(CH)CH) (sumární vzorec CH) je uhlovodík patřící mezi alkany, má 35 uhlíkových atomů v molekule.\n"}
{"id": "824748", "url": "https://cs.wikipedia.org/wiki?curid=824748", "title": "Hexatriakontan", "text": "Hexatriakontan\n\nHexatriakontan (CH(CH)CH) (sumární vzorec CH) je uhlovodík patřící mezi alkany, má 36 uhlíkových atomů v molekule.\n"}
{"id": "824750", "url": "https://cs.wikipedia.org/wiki?curid=824750", "title": "Kójó Okada", "text": "Kójó Okada\n\nKójó Okada (岡田 紅陽, Okada Kójó; 31. srpna 1895 – 22. listopadu 1972, vlastním jménem 岡田 賢治郎, Okada Kendžiró) byl renomovaný japonský fotograf, známý především svými fotografiemi hory Fudži. Pochází z prefektury Niigata. Absolvoval Univerzitu Waseda.\n\nVíce než 40 let se věnoval fotografování symbolu Japonska - hoře Fudži. Snímal ji ze země, ze vzduchu, ve všech náladách, z každého úhlu i v každé denní době.\nV roce 1923 také fotografoval následky velkého zemětřesení v oblasti Tokia. V roce 1925 založil fotografické studio. V roce 1952 založil japonskou fotografickou společnost \"The Photographic Society of Japan\" (日本写真協会 Nihon šašin kjókai).\n\n"}
{"id": "824751", "url": "https://cs.wikipedia.org/wiki?curid=824751", "title": "Kovoprog", "text": "Kovoprog\n\nKovoprog je CAM, tedy nástroj pro počítačem řízené obrábění kovů, obrábění dřeva, elektrojiskrové obrábění, výrobu ozubených kol a další…\n\nKovoprog je jediný CAM systém na trhu, který má českého výrobce. Kovoprog slouží k přípravě programů pro obrábění na NC a CNC obráběcích strojích. Pracuje v prostředí Windows Vista, Windows 7, Windows 8 a Windows 10. Program je dostupný kromě české lokalizace také v anglické, německé a polské lokalizaci.\n\nPrvní počátky programu Kovoprog sahají před rok 1988, daleko před éru PC. Tehdy ještě ve státním podniku Kovosvit na počítačích Hewlett-Packard (HP 30 a HP 45) a Metra Blansko (IT 20) fungoval v BASICu jakýsi předchůdce Kovoprogu. Další vývojový stupeň nyní již Kovoprogu se datuje k roku 1989 a byl naprogramován v jazyce Pascal.\n\nVelkým mezníkem ve vývoji je vznik konsorcia soukromých firem v roce 1990, zabývajících se dál vývojem Kovoprogu soukromou cestou. V tomto roce také vzniká Kovoprog verze 2 pro MS-DOS, naprogramovaná také ještě v jazyce Pascal. Verze 2.0x znamenala ve své době velmi silný a populární nástroj, který se podařilo rozšířit do hodně českých firem a který dodnes ještě spousta zákazníků používá. Velká výhoda pro zákazníka spočívala v možnosti psaní vlastních maker v jazyce partprogramu pro speciální technologické požadavky.\n\nV roce 1996 šla na trh nová verze Kovoprogu – verze 3.xx – pro MS-DOS, která je už psaná v jazyce C++. Verze 3 měla velmi podobné uživatelské prostředí jako následující verze 4. Za své zhruba 2 roky života se rozšířilo poměrně dost instalací, nicméně její uživatelé ve valné většině poté přešli na následnou verzi 4 pro MS Windows.\n\nSoučasná verze 4.xx pro MS Windows přišla na trh v letech 1998 – drátové řezání a v letech verze třískové obrábění.\n\nFirma Peška & Brtna Computer Service s. r. o. se podílí na výchově nových studentů, kteří se učí programovat právě pomocí Kovoprogu. Kovoprog se dostal do základních učebních osnov na českých středních i vysokých školách. Na toto téma vznikají semestrální i závěrečné práce.\n\n"}
{"id": "824752", "url": "https://cs.wikipedia.org/wiki?curid=824752", "title": "Jiří Šidák", "text": "Jiří Šidák\n\nJiří Šidák (* 29. ledna 1954) je bývalý český fotbalista, obránce.\n\nV československé lize hrál za TJ Sklo Union Teplice, nastoupil ve 43 utkáních a dal 2 góly. V nižších soutěžích hrál i za LIAZ Jablonec a Slovan Liberec.\n\n\n"}
{"id": "824753", "url": "https://cs.wikipedia.org/wiki?curid=824753", "title": "Seznam kulturních památek v Praze", "text": "Seznam kulturních památek v Praze\n\nČtvrti, které byly součástí hlavního města už před vznikem Velké Prahy roku 1922.\n\nStaré Město, Nové Město, Malá Strana, Hradčany, Josefov, Vyšehrad a z malé části Vinohrady, Holešovice, Podolí a Smíchov jsou od roku 1971 jako Pražská památková rezervace městskou památkovou rezervací.\n\n\n\n\n\nBývalý lhotecký zemědělský dvůr čp. 1 spadá dnes do katastrálního území Kamýk.\n\n\n\n\n\n\n\n\n\n\n\n\n\nMonumNet a Památkový katalog přiřazují chybně na území Zličína bývalý hostinec Bílý Beránek, který však stál na území Stodůlek, v blízkosti hranic Řep, od hranic Zličína vzdálen asi 400 metrů.\n\n\n\n\n\n\n\n\n\nStaré Ďáblice jsou od roku 1991 vesnickou památkovou zónou.\n\n\n\n\n\n\n\n\n\n\n\n\n\n\n\n\n\n\nKrálovice jsou od roku 1991 vesnickou památkovou zónou.\n"}
{"id": "824754", "url": "https://cs.wikipedia.org/wiki?curid=824754", "title": "Sdružení rodičů a přátel školy", "text": "Sdružení rodičů a přátel školy\n\nSdružení rodičů a přátel školy, známé desítky let pod zkratkou SRPŠ, bylo občanské sdružení, vytvářené na většině základních škol a na mnoha dalších školách. Právní subjektivitu získaly po roce 1990. Nejsou organizací celostátní či regionální, existují při jednotlivých školách i školkách.\n\nPředchůdcem SRPŠ byly na některých školách existující již v 19. století místní školní rady. V době existence Protektorátu byla jejich činnost zakázána, po válce došlo k postupné obnově.\n\nV období existence ČSSR byla snaha zapojit SRPŠ na pomoc Pionýrské organizaci Socialistického svazu mládeže na škole, zejména pro získávání vedoucích oddílů, které byly organizovány zejména jako třídní – co třída, to oddíl. Vedoucí pionýrské skupiny, která na škole řídila všechny pionýrské oddíly, byla členem hlavního výboru SRPŠ.\n\nV roce 1990 byl přijat zákon o sdružování občanů č. 83/1990 Sb. V souladu s ním se řada SRPŠ při školách zaregistrovala jako občanské sdružení, jiné zanikly. K velkým změnám docházelo při každoročních reorganizacích škol (slučování, zániky). Občanská sdružení tohoto typu vznikají za účelem zlepšení podmínek dětí ve škole. Pomáhají zejména materiálně. Jako jiná řádně registrovaná občanská sdružení mají své stanovy, účetnictví a další dokumentaci. Po roce 2014 došlo ze zákona k jejich transformaci na spolky.\n\nZkratka bývala neoficiálně vykládána jako „Serte Rychle Pane Školník“.\n\n"}
{"id": "824756", "url": "https://cs.wikipedia.org/wiki?curid=824756", "title": "Římskokatolická farnost Kostelec nad Černými lesy", "text": "Římskokatolická farnost Kostelec nad Černými lesy\n\nŘímskokatolická farnost Kostelec nad Černými lesy je jedno z územních společenství římských katolíků v kolínském vikariátu s farním kostelem Svatých Andělů strážných.\n\nJaroslav Lízner, administrátor\nIng. Mgr. Petr Lutka, samostatný pastorační asistent\n\n"}
{"id": "824758", "url": "https://cs.wikipedia.org/wiki?curid=824758", "title": "Římskokatolická farnost Pečky", "text": "Římskokatolická farnost Pečky\n\nŘímskokatolická farnost Pečky je jedno z územních společenství římských katolíků v kolínském vikariátu s farním kostelem sv. Václava.\n\n\n"}
{"id": "824761", "url": "https://cs.wikipedia.org/wiki?curid=824761", "title": "Antonín Rosa (1958)", "text": "Antonín Rosa (1958)\n\nAntonín Rosa (* 14. července 1958) je bývalý český fotbalista, útočník. Jeho synem je fotbalista Antonín Rosa a tchánem Otto Trefný.\n\nV československé lize hrál za TJ Sklo Union Teplice, Bohemians Praha a Škoda Plzeň.\nNastoupil ve 45 utkáních a dal 17 gólů.\n\n"}
{"id": "824762", "url": "https://cs.wikipedia.org/wiki?curid=824762", "title": "Nedbalost", "text": "Nedbalost\n\nNedbalost (lat. \"culpa\") je jedna z forem zavinění v právu. Uplatňuje se jak v právu soukromém u náhrady škody, tak v trestním právu (kde platí, že pro trestní odpovědnost je třeba úmyslného zavinění, pokud zákon výslovně nestanoví, že postačuje zavinění z nedbalosti). Na rozdíl od úmyslu je její vztah ke škodlivému následku mírnější, pachatel jej přímo způsobit nechce, jde jen o určitou míru jeho neopatrnosti. Podle toho, zda škodlivý následek předpokládal či ne, se nedbalost rozlišuje na vědomou (') a nevědomou ('), zvláštností je tzv. hrubá nedbalost (\"\").\n\nPachatel sice škodu či trestný čin způsobit nechce, ví však, že jej způsobit může a bez přiměřených důvodů spoléhá na to, že se tak nestane. Co se týče požadavku „přiměřených důvodů“, pak u náhrady škody platí, že jsou hodnoceny objektivně, tzn. ne tak, jak je subjektivně chápe pachatel. Soud v takovém případě bere za relevantní znalosti a schopnosti „každé rozumně se chovající osoby“, ovšem např. vůči lékaři, podnikateli apod. je v odborných záležitostech náročnější.\n\nNejenže zde pachatel škodu nebo trestný čin způsobit nechce, ale dokonce ani neví, že může takový následek nastat. Na druhou stranu vzhledem k okolnostem a svým osobním poměrům o tom vědět měl a mohl. Kombinují se zde jak skutečnosti objektivní („okolnosti“, „vědět měl“), tak subjektivní („osobní poměry“, „vědět mohl“), které musí být naplněny všechny, aby o nevědomou nedbalost šlo, v opačném případě jde jen o náhodu.\n\nU nedbalostního zavinění chybí volní složka, tzn. pachatel následek způsobit nechce, ani s tím není srozuměn. Trestní zákoník nestanoví výslovně, co je měřítkem nedbalosti a ponechává toto vymezení nauce a praxi. Měřítkem nedbalosti tak je zachování určité míry opatrnosti, nedbalostně jedná ten kdo zároveň:\nOdpovědnost za nedbalost je tedy spojením objektivního a subjektivního vymezení a jejich vzájemného vztahu. U nevědomé nedbalosti je to však navíc vyjádřeno v zákoně formulací „vědět měl a mohl“.\n\nToto vymezení žádá od každého zpravidla stejnou míru opatrnosti (výjimkou jsou zejména osoby vykonávající určité povolání, např. lékaři, kde jsou všichni lékaři povinni dodržovat stejně vysoce nastavenou míru opatrnosti). Měřítko náležité opatrnosti je dáno jednak zvláštními předpisy a jednak obecně. Mezi porušením povinné opatrnosti a následkem musí být nejen příčinná souvislost, ale též je zapotřebí, aby smyslem bezpečnostního předpisu bylo zabránit právě následkům tohoto druhu – podstatné je, zda je nedbalostní jednání zakázáno právě proto, aby nedošlo ke konkrétnímu nedbalostnímu následku. Kdo zachoval objektivní míru opatrnosti, nemůže se dopustit nedbalostního trestného činu, i když dojde k nehodě.\n\nU subjektivního vymezení jde o míru opatrností, kterou je schopen vynaložit pachatel v konkrétním případě, jde tedy o individuální hledisko. Roli zde hrají hlediska, jakými jsou fyzické a psychické vlastnosti pachatele, jeho intelektuální schopnosti i okamžitý stav. Přihlíží se i k okolnostem konkrétního případu – místo, čas, viditelnost, apod. Při subjektivním vymezení nedbalosti se nezohledňují zvláštní, výjimečné vlastnosti, nadprůměrné pozorovací schopnosti nebo schopnost reagovat.\n\nV českém trestním právu se vyskytuje nově, od roku 2010, ale pouze jako takový přístup pachatele k požadavku náležité opatrnosti, který svědčí o jeho „zřejmé bezohlednosti“ k trestním zákoníkem chráněným zájmům. Jde o vyšší stupeň intenzity nedbalosti a proto není zvláštní formou zavinění. Vztahuje se jak k nedbalosti vědomé, tak nevědomé, které se tudíž mohou rozlišovat na „lehké“ a „hrubé“.\n\nV oblasti náhrady škody byla hrubá nedbalost sice také právně zakotvena, a to už od roku 1982, ovšem značně neurčitě a její postavení jako právní kategorie může být tudíž sporné. Od roku 2014 nabyl účinnosti zákon č. 89/2012 Sb., tzv. občanský zákoník, který nahradil zákon č. 40/1964 Sb. a upravuje náhradu majetkové a nemajetkové újmy z hrubé nedbalosti.\n\nJestliže pachatel způsobí poškozenému škodu nedodržením zákonné povinnosti, nastupuje vyvratitelná právní domněnka, že škodu zavinil z nedbalosti. Dotyčný jedná nedbale, pokud nejedná tak, jak by se od něj jako od člověka s průměrnými vlastnostmi dalo očekávat a dále pokud neuplatní své zvláštní znalosti a dovednosti, které dal původně najevo.\n"}
{"id": "824768", "url": "https://cs.wikipedia.org/wiki?curid=824768", "title": "Rudolf Říčan", "text": "Rudolf Říčan\n\nRudolf Říčan (23. září 1899 Hovězí – 2. listopadu 1975 Praha) byl český evangelický teolog, historik, duchovní Českobratrské církve evangelické, překladatel, publicista, editor, profesor Husovy československé evangelické fakulty bohoslovecké (HČEFB), od roku 1950 Komenského evangelické bohoslovecké fakulty (KEBF) v Praze.\n\nPo absolvování teologických studií ve Vídni, Praze, Aberdeenu, Glasgowě a historie na Filozofické fakultě UK u prof. Václava Novotného, působil jako středoškolský profesor na reálných gymnáziích ve slovenských městech Ružomberok (březen–srpen 1923) a Veľká Revúca (1. 9. 1923–31. 8. 1925). Od prosince 1925 vikář, později (1926–1931) farář farního sboru Třebíč, následně tuto funkci vykonával v Hustopečích u Brna (1931–1935) a v letech 1935–1946 v Bohuslavicích nad Metují.\n\nSouběžně s plněním svých povinností duchovního na základě úspěšné obhajoby disertační práce \"Johlin z Vodňan\" získal na HČEFB v Praze doktorát teologie (5. 12. 1930), od roku 1935 na ní působil jako soukromý docent a později suplent za penzionovaného prof. Ferdinanda Hrejsu na katedře církevních dějin. Řádným profesorem oboru církevní dějiny se stal 4. 10. 1946, po vzniku Komenského evangelické bohoslovecké fakulty (1950) až do svého skonu (listopad 1975) ve stejném postavení zastával pozici vedoucího katedry dějin křesťanství.\n\nPatřil k nepřehlédnutelným osobnostem druhé učitelské generace HČEFB/KEBF. Ve své akademické, publicistické, editorské, osvětové i badatelské práci se zaměřil zejména na zkoumání duchovních kořenů české reformace, její vznik a vývoj v širokých evropských, později světových souvislostech. V centru jeho pozornosti tak mj. stáli nejen Jan Hus a jeho předchůdci, ale zvláště původní Jednota bratrská, Jan Amos Komenský a dějiny českých i slovenských evangelíků v 19. století.\n\nPatřil k předním znalcům naší i zahraniční protestantské písňové tvorby, byl uznávaným autorem řady církevněhistorických studií, monografií a syntéz, překladatelem, spoluvydavatelem cenných literárních památek české minulosti a jako jeden z čelných představitelů hnutí Nová orientace také důsledným odpůrcem totalitních praktik režimu vládnoucímu v předlistopadovém Československu.\n\n\n\n\n"}
{"id": "824772", "url": "https://cs.wikipedia.org/wiki?curid=824772", "title": "Apoštolská nunciatura v České republice", "text": "Apoštolská nunciatura v České republice\n\nApoštolská nunciatura, neboli vyslanectví Svatého stolce v Česku, je instituce plnící diplomatickou úlohu. Apoštolský nuncius je diplomat na úrovni velvyslance zastupující Svatý stolec. V souladu s usnesením Vídeňského kongresu z roku 1815 je doyenem diplomatického sboru. Od 21. září 2018 je apoštolským nunciem Charles Daniel Balvo.\n\nV letech 1919–1929 se sídlo papežské nunciatury nacházelo v Arcibiskupském paláci na Hradčanech v budově pražského arcibiskupství.\n\nOd roku 1929 sídlí Apoštolská nunciatura v Dietrichsteinském paláci ve Voršilské ulici č. 140/12 na Novém Městě v Praze 1.\n\n\n\n"}
{"id": "824773", "url": "https://cs.wikipedia.org/wiki?curid=824773", "title": "Zdeněk Zacharda", "text": "Zdeněk Zacharda\n\nZdeněk Zacharda (* 22. května 1961) je bývalý český fotbalista, brankář.\n\nOdchovanec Teplic. V lize hrál nastoupil za Teplice v sezóně 1983–1984 v 1 utkání.\n\n"}
{"id": "824774", "url": "https://cs.wikipedia.org/wiki?curid=824774", "title": "Jiří Bureš", "text": "Jiří Bureš\n\nJiří Bureš (25. listopadu 1944 - 7. dubna 2010) byl duchovní církve československé husitské z Vlašimi, český a československý politik, po sametové revoluci poslanec Sněmovny národů Federálního shromáždění za Občanské fórum, později za ODS.\n\nV 70. letech vystudoval Husovu československou bohosloveckou fakultu. V letech 1973-2000 působil jako duchovní církve československé husitské ve Vlašimi. Zde se podílel na vydávání časopisu \"Kazatelna\".\n\nVe volbách roku 1990 zasedl do české části Sněmovny národů Federálního shromáždění (volební obvod Středočeský kraj) za OF. Po rozkladu OF v roce 1991 přešel do poslaneckého klubu Občanské demokratické strany. Ve Federálním shromáždění setrval do voleb roku 1992.\n\nZemřel 7. dubna 2010 a o pět dní později se ve Vlašimi konalo poslední rozloučení, které vykonal slovenský biskup Jan Hradil, jenž s ním studoval bohoslovectví.\n\n"}
{"id": "824775", "url": "https://cs.wikipedia.org/wiki?curid=824775", "title": "Petr Nový", "text": "Petr Nový\n\nPetr Nový (* 3. června 1962) je bývalý český fotbalista, obránce.\n\nHrál za TJ Sklo Union Teplice. V lize hrál nastoupil za Teplice v sezóně 1983-1984 ve 3 utkáních.\n\n"}
{"id": "824778", "url": "https://cs.wikipedia.org/wiki?curid=824778", "title": "Luděk Jánský", "text": "Luděk Jánský\n\nLuděk Jánský (* 29. srpna 1964) je bývalý český fotbalista, záložník. Po skončení aktivní kariéry působí v Teplicích jako trenér u mládeže a vedoucí mužstva.\n\nV československé lize hrál v sezóně 1983-1984 TJ Sklo Union Teplice. Nastoupil ve 2 utkáních.\n\n"}
{"id": "824780", "url": "https://cs.wikipedia.org/wiki?curid=824780", "title": "Wolfgang Kilian", "text": "Wolfgang Kilian\n\nWolfgang Kilian (1581 Augsburg – 1663 Augsburg) byl německý rytec. Kromě jiných portrétů se proslavil tvorbou portrétů vévodů bavorských, saských a arcivévodů rakouských.\n\nNarodil se v rodině zlatníka Bartoloměje Kiliána. Matka rozená Pfeifflmannová, se po smrti otce znovu vdala a za manžela si vzala rytce a malíře Domenicuse či Dominika Custose. Ten přivedl Wolfganga a jeho bratra Lucase (1579–1631) k rytectví. Oba žili a pracovali v Augsburgu, přitom podnikali cesty do jižní Evropy, hlavně do Itálie.\n\nV Augsburgu studoval a kopíroval Tintoretta, Paolo Veronesa, Jacopa Bassana a Paolo Farinata. Pobýval v Mantově, Miláně, Benátkách a v Římě. Po návratu do vlasti založil nakladatelství, tvořil často přímo spolu s bratrem Lucasem a pracoval pro vydavatelství svého otčíma. Věnoval se ilustracím, architektonickým studiím a dochoval se od něj i plán města Augsburgu. \n\nK jeho významným pracím patří \"„Mír kurfiřta Falckého“\" nebo pro českou oblast velmi zajímavý portrét Viléma Slavaty z Chlumu a Košumberka. V Čechách se nachází portrét Merqarta Fuggera, který vytvořil spolu s bratrem. Jen tři jeho děti dosáhly dospělosti (původně se narodilo 6 synů a 9 dcer). Z nich se Johann Baptist stal zlatníkem a Filip s Bartolomějem jako rytci pokračovali v odkazu svého otce.\n"}
{"id": "824781", "url": "https://cs.wikipedia.org/wiki?curid=824781", "title": "Jaromír Mixa", "text": "Jaromír Mixa\n\nJaromír Mixa (* 29. října 1946) je bývalý český fotbalista, obránce. Po skončení aktivní kariéry působil jako trenér.\n\nV československé lize hrál v letech 1971-1979 za TJ Sklo Union Teplice. Nastoupil ve 189 ligových utkáních. Svůj jediný ligový gól dal až ve svém 132. ligovém utkání. Do Teplice přišel z Ústí nad Labem.\n\nV lize v sezóně 1983-1984 působil jako asistent trenéra TJ Sklo Union Teplice, na konci jara vedl tým jako hlavní trenér. Znovu trénoval Teplice v letech 1989-1991.\n\n\n"}
{"id": "824782", "url": "https://cs.wikipedia.org/wiki?curid=824782", "title": "Prorogace", "text": "Prorogace\n\nProrogace je dohoda sporných stran o tom, že jejich spor bude projednávat jiný soud, než který by byl jinak k projednání podle obecných pravidel příslušný. Uplatňuje se především v obchodních věcech.\n\nNa evropské úrovni je umožněna čl. 25 nařízení Brusel I bis, podle kterého se lze dohodnout na založení soudní příslušnosti určitého členského státu EU v obchodněprávních i občanskoprávních věcech (jistá omezení platí pro pojištění, spotřebitelské smlouvy a pro individuální pracovní smlouvy, a vyloučena je pak tam, kde platí tzv. výlučná příslušnost, např. ve věcech sporů o nemovitosti). Lze určit přímo konkrétní soud, pokud určen není, ale jen země, pak jej určí vnitrostátní předpisy zvoleného státu. Dohoda musí být uzavřena písemně nebo v takové formě, která odpovídá obvyklým obchodním zvyklostem, případně zvyklostem, jež mezi sebou strany zavedly.\n\nV českém vnitrostátním právu je prorogace umožněna § 89a občanského soudního řádu, ale jen v obchodních sporech, přičemž dohoda musí být opět písemná.\n"}
{"id": "824784", "url": "https://cs.wikipedia.org/wiki?curid=824784", "title": "Itálie na Letních olympijských hrách 2012", "text": "Itálie na Letních olympijských hrách 2012\n\nItálii na Letních olympijských hrách v roce 2012 v Londýně reprezentovala výprava 284 sportovců v 22 sportech.\n\n"}
{"id": "824788", "url": "https://cs.wikipedia.org/wiki?curid=824788", "title": "Petr Burian (herec)", "text": "Petr Burian (herec)\n\nPetr Burian (* 17. února 1945 Příbram) je český herec, básník a režisér, bývalý československý politik, po sametové revoluci poslanec Sněmovny národů Federálního shromáždění za Občanské fórum, po zjištění jeho spolupráce se Státní bezpečností vytlačen z Občanského fóra, nezařazený poslanec.\n\nV letech 1962–1964 studoval Akademii múzických umění v Praze (její divadelní fakultu – DAMU). V 80. letech se zapojil do opozičních aktivit, publikoval v samizdatu (básnickou prvotinu \"Úzkost\" vydala v roce 1981 a 1983 Česká expedice). 12. října 1989 byl propuštěn z Krajského divadla v Kolíně. Při nezávislé demonstraci totiž přečetl svůj projev na Staroměstském náměstí v Praze.\n\nZapojil se pak do sametové revoluce. Ve volbách roku 1990 zasedl do české části Sněmovny národů Federálního shromáždění (volební obvod Středočeský kraj) za OF. 22. března 1991 byla na 14. schůzi FS zveřejněna jména 10 poslanců FS, kteří měli být registrováni coby spolupracovníci StB. Byl mezi nimi i Burian. Poté, co bylo jeho jméno uvedeno mezi spolupracovníky komunistické Státní bezpečnosti, byl vytlačen z OF a zasedal jako nezařazený poslanec. Ve Federálním shromáždění setrval do voleb roku 1992.\n\nBurian se svým označením za agenta StB nesouhlasil a obrátil se na soud, ten ale po pěti letech shledal, že se Státní bezpečností skutečně vědomě spolupracoval. Vázací akt měl proběhnout koncem roku 1989, 4. října 1989, tedy těsně před pádem komunistického režimu. Krycí jméno SOKRATES. Měl Státní bezpečnosti pomoci odhalit aktivity amerických tajných služeb a získal kontakty na Václava Havla a Václava Bendu. Paradoxně na přelomu let 1989–1990 patřil Burian coby aktivista Občanského fóra mezi členy skupiny, která prosadila zrušení StB a sám Burian toto rozhodnutí tlumočil ministru vnitra Richardu Sacherovi. V parlamentu byl členem Vyšetřovací komise pro objasnění událostí 17. listopadu 1989. Na členství v komisi rezignoval po odhalení své spolupráce s StB.\n\nPůsobí jako herec a básník. Básně publikuje i Srbsku.\n\n\n\n\n"}
{"id": "824789", "url": "https://cs.wikipedia.org/wiki?curid=824789", "title": "Petr Burian", "text": "Petr Burian\n\nJméno a příjmení Petr Burian má více nositelů:\n\n"}
{"id": "824790", "url": "https://cs.wikipedia.org/wiki?curid=824790", "title": "Ján Herda", "text": "Ján Herda\n\nJán Herda (* 13. února 1958) je bývalý československý fotbalista, útočník.\n\nV lize hrál za TJ Vítkovice. V československé lize nastoupil ve 22 utkáních a dal 3 góly.\n\n"}
{"id": "824798", "url": "https://cs.wikipedia.org/wiki?curid=824798", "title": "Gournay-en-Bray", "text": "Gournay-en-Bray\n\nGournay-en-Bray je francouzská obec v departementu Seine-Maritime v regionu Normandie. V roce 2009 zde žilo 6 386obyvatel. Je centrem kantonu Gournay-en-Bray.\n\n"}
{"id": "824800", "url": "https://cs.wikipedia.org/wiki?curid=824800", "title": "Rychlý holky", "text": "Rychlý holky\n\nTréninková skupina Rychlý holky je české lehkoatletické družstvo trenérky \nMartiny Blažkové, které tvoří elitní české atletky. \n\nJejich dosavadním největším společným úspěchem je bronzová medaile ze štafety na 4 x 400 metrů z Mistrovství Evropy v lehké atletice 2012 z finských Helsinek . Stalo se tak poté, co hned 3 členky (Denisa Rosolová, Zuzana Hejnová a Zuzana Bergrová) této skupiny na tomto mistrovství běžely ve finále závodu na 400 metrů překážek a 4. členka štafety Jitka Bartoničková v semifinále na 400 metrů. Denisa Rosolová se zde stala vicemistryní Evropy.\n\nKromě zmíněné medaile holky ještě ve štafetě 4x400 m vybojovaly bronz na Halovém mistrovství světa 2010 v Doha (Rosolová-Bergrová-Bartoničková-Hejnová), 4. místo na Halovém mistrovství světa 2008 ve Valencii (Rosolová-Bergrová-Bartoničková-Hejnová) a bronz na Halovém mistrovství Evropy 2013 v Göteborgu (Rosolová-Bartoničková-Masná-Hejnová).\n\nNa Letních olympijských hrách 2012 v Londýně se hned dvě závodnice z této skupiny (Denisa Rosolová, Zuzana Hejnová) probojovaly od osmičlenného finále závodu na 400 metrů překážek. Zuzana Hejnová v tomto závodě doběhla třetí v čase 53,38 s a získala tak bronzovou olympijskou medaili., Denisa Rosolová skončila sedmá.\n\nSkupina trénuje na Stadionu Evžena Rošického v Praze.\n\n\n\n\n"}
{"id": "824802", "url": "https://cs.wikipedia.org/wiki?curid=824802", "title": "Zbyněk M. Duda", "text": "Zbyněk M. Duda\n\nZbyněk Miloš Duda (* 25. března 1951 Praha) je historik a teoretik umění, kurátor, znalec pomocných věd historických (faleristika), pedagog, publicista a spisovatel.\nPo roce 1971 navázal na politickou, podnikatelskou a vojensko-leteckou rodinnou tradici (Otakar Šimandl, člen Domácího tajného výboru Maffie, p. p. let. Ing. Antonín Husník, šéfkonstruktér a technický ředitel Letecké továrny AERO, brig. gen. let. Josef Duda, CBE, účastník leteckých bitev o Francii a Británii), přičemž se převážně pohyboval v neoficiálních intelektuálních kruzích (členem ilegálního seskupení Bohnický svaz spisovatelů).\n\nAbsolvoval klasické vzdělání na Filozofické fakultě Univerzity Karlovy v Praze, obor: Dějiny umění – estetika v externím studiu při zaměstnání v letech 1973-1983, uzavřené doktorátem v roce 1989 (žák prof. PhDr. Petra Wittlicha, CSc.). V průběhu studií na FF UK studoval soukromě na Akademii výtvarných umění – malbu u prof. Karla Součka, kresbu a grafické techniky u prof. Ladislava Čepeláka.\n\nPo převratu v roce 1989 se mohl naplno vrátit k odborné, publikační, přednáškové a pedagogické práci, v níž se převážně zabývá dějinami 19. a 20. století. Od roku 1981 se začal věnovat tematice československého politického, vojenského a leteckého odboje v letech 1914-1918 a 1939-1945, ve které systematicky pokračuje. Stejnou pozornost věnuje srovnávací politologii, politickému zprostředkování zájmů, procesu evropské integrace, vztahu křesťanství a politiky a v neposlední řadě se také profiloval jako výstavní scenárista a výtvarník. Nikdy nebyl a není členem žádné politické strany a hnutí, ale byl a je členem několika profesních organizací a spolků; naposledy členem Obce spisovatelů a Anletu.\n V letech 1979-1989 působil krátkodobě na několika středních odborných školách (Střední odborná škola výtvarná, Hollarova (1979-1980) a po převratu v letech 1992-2012 s určitými přestávkami na několika středních a vysokých školách (Konzervatoř Dance Centre, Praha, Soukromé gymnázium Altis, Praha, Západočeská univerzita v Plzni (spoluzakládal katedru kulturologie) a České vysoké učení technické (katedra architektury, ČVUT Praha). V letech 2006-2019 působil jako pedagog na Křesťanském gymnáziu v Praze, kde vedle běžné výuky dějepisu, základu společenských věd a občanské výchovy vedl semináře dějepisu a dějin umění.\n\nZbyněk M. Duda publikoval desítky statí, článků a recenzí o současném umění a o umění 19. a 20. století (opakovaně o Ladislavu Čepelákovi a jeho škole, Františku Hudečkovi, Josefu Kaplickém, Josefu Jírovi, Janu Šafránkovi apod.); o historii světové a české (opakovaně o Antonínu Mikuláši Čílovi, DSO, Ing. Janu Divišovi, Josefu Dudovi, CBE, Radolu Gajdovi, CB, Rudolfu Holekovi, Ing. Otakaru Husákovi, Václavu Vojtěchu Klecandovi, DSO, Věnceslavu Václavu Krejčiříkovi, MC, Antonínu Liškovi, Miloslavu Janu Mansfeldovi, DSO, DFC, AFC, Ing. Karlu Mrázkovi, DSO, DFC, MUDr. Jaromíru Pečírkovi, Ladislavu Sitenském, Bedřichu Starém, Otakaru Šimandlovi, PhDr. Milanu Rastislavu Štefánikovi, Aloisi Vašátkovi, DFC, Ing. Aloisi Vicherkovi, Josefu Borisi Wuchterlovi, DSO, Františku Alexandru Zachovi a dalších), pomocných vědách historických (zejména o britských řádech a vyznamenáních) v odborných i všeobecných sbornících, časopisech i v denním tisku doma i v zahraničí včetně úvodních textů do katalogů výstav.\n\nKromě řádné výuky pravidelně přednášel – pro Národní muzeum Praha, Dílo-podnik Českého fondu výtvarného umění – pobočky Klubu přátel výtvarného umění ČFVU, OKD Corpus Praha, Lidová konzervatoř SKKS Středočeského kraje, Praha, Lidová univerzita – Městská knihovna, Praha, Univerzita třetího věku, Praha, Univerzita volného času, Praha, Relations Agency Praha (AHA), Praha, Asociace starožitníků, o.s., a další agentury, kluby, muzea a galerie výtvarného umění v ČSSR, ČSFR a ČR.\n\nUspořádal stovky výstav z nichž lze uvést - (Jitka a Květa Válovy, Děčín 1981; Jaroslav Šerých, Liberec 1981; Ladislav Karoušek, Děčín 1981, Turnov 1982; Vladimír Vondráček, Praha 1982, 1984, Čelákovice 1984, Terezín 1984, Čáslav 1985; Libuše Stratilová, Jindřichův Hradec 1983; Viktor Žabinský, Beroun 1982, 1985, Český Brod 1983, Čáslav 1986; Vladimír Gebauer-Vladimír Míčko-Václav Žatečka, Praha 1983; Vladimír Gebauer-Václav Špale-Petr Chalabala, Praha 1983; Ladislav Čepelák-Jaroslav Vacek, Olomouc 1985; Jan Gibek, Čelákovice 1986, Praha 1990; 1. Bienále Dialogy 86, 2. a 3. Trienále Dialogy 89 a 92 Čelákovice 1986, 1989, 1992; Ludvík Schindler, Třeboň 1987, 1989, Čelákovice 1990; Jan Šafránek, Rakovník 1987, Praha 1988, Čelákovice 1991; Ladislav Čepelák-Jan Šafránek, Banská Bystrica 1989; Jan Šafránek a jeho hosté (L. Čepelák, E. Sendlerová, K. Ženatá, M. Axman, J. Vaněk), Praha 1991; Ladislav Čepelák, Praha 1992; Skupina 42 po 50 letech, Praha 1992; Kamil Lhoták, Praha 1992; Aleš Lamr-Pavel Soukup, Bratislava 1992; Jiří Vaněk, Čelákovice 1992, Praha 1992, 1993; 50 let od tragické smrti genmjr. in.mem. Aloise Vašátka, DFC a českoslovenští letci na západní frontě 1939-1945, Čelákovice 1992; Jaroslav Kříž, Praha 1993, 1994, 1995, 1997, 2000, Hradec Králové 2001; Pavel Soukup, Pelhřimov 1991, Bratislava 1992, Praha 1994, 1995, 1996, 2009, 2016, 2017, Mělník 1996; Libuše Stratilová-Jarmila Malátová, Poděbrady 1996; 80. výročí vzniku Republiky československé a 80. výročí založení československého letectví 1918-1998, Praha-Hrad 1998; Václav Vojtěch Novák, Jindřichův Hradec 2001; Vilém Tefr, Praha 2009, 2010 a 2013, Vilém Tefr-Pavel Soukup Praha 2014.\n\nJeho díla jsou zastoupena v galeriích a soukromých sbírkách v České republice, Slovenské republice, Spojeném království, Německu, Rakousku, Nizozemsku, Maďarsku, Rumunsku a bývalé Jugoslávii.\n\n\n"}
{"id": "824804", "url": "https://cs.wikipedia.org/wiki?curid=824804", "title": "Michal Čverčko", "text": "Michal Čverčko\n\nMichal Čverčko (* 7. srpna 1934) je slovenský matematik, vysokoškolský pedagog a místní politik, po sametové revoluci československý poslanec Sněmovny národů Federálního shromáždění za Kresťanskodemokratické hnutie.\n\nVe volbách roku 1990 kandidoval za KDH do slovenské části Sněmovny národů (volební obvod Východoslovenský kraj). Mandát nabyl až dodatečně jako náhradník v únoru 1992. Ve Federálním shromáždění setrval do voleb roku 1992.\n\nV roce 1996 zastával post vedoucího katedry aplikované matematiky na Podnikovohospodářské fakultě Ekonomické univerzity v Bratislavě se sídlem v Košicích. Počátkem roku 1996 držel hladovku na protest proti jmenování Jána Korčmároše děkanem.\n\nDlouhodobě působil v komunální politice. V komunálních volbách roku 1990 i komunálních volbách roku 1994 byl za KDH zvolen do městského zastupitelstva v Košicích. Opětovně sem byl zvolen v komunálních volbách roku 2002 za koalici KDH, DS (v zastupitelstvu zasedal již několik měsíců před volbami, jako náhradník). Uváděn je jako vysokoškolský pedagog. Zasedal zde do konce funkčního období roku 2006. Ve funkci zastupitele vyzval městskou policii v Košicích, aby nepokutovala za nesprávné parkování věřící, kteří v neděli míří do kostela.\n\nV roce 2005 mu byla udělena Cena města Košice za „\"principiálny postoj pri presadzovaní spravodlivosti a hodnôt demokracie v období do roku 1990, prácu v orgánoch samosprávy a štátnej správy mesta Košice a za významné domáce a medzinárodné športové úspechy v atletike\"“ Věnoval se závodně maratonskému běhu.\n\n"}
{"id": "824811", "url": "https://cs.wikipedia.org/wiki?curid=824811", "title": "Mateřský vrchol", "text": "Mateřský vrchol\n\nMateřský vrchol (: ) je vyšší vrchol, spojený s výchozím vrcholem nejvyšším (tzv. klíčovým) sedlem.\n\nČasto jde o nejbližší vyšší vrchol, který bývá velmi blízko (např. Velká Deštná v Orlických horách je mateřským vrcholem Malé Deštné), i když u některých hor může být i velmi daleko (např. pro Kilimandžáro je mateřským vrcholem Everest, vzdálený 5510 km). V některých případech má ale nejbližší vrchol nižší sedlo a mateřský vrchol pak není nejbližší. Například pro krkonošský Medvědín jsou mateřským vrcholem Harrachovy kameny, přestože nejbližším vrcholem je Železný vrch, který je ale od Medvědína oddělen hlubokým údolím Labe.\n\nPodle obecné definice je mateřským vrcholem vyšší vrchol za klíčovým sedlem, ale za klíčovým sedlem je většinou několik vyšších vrcholů. Mateřský vrchol se pak určí podle následujících definic:\n\n\n\n\nV mnoha případech vrací všechny tři definice stejný mateřský vrchol (např. pro Praděd je to vždy Sněžka, pro Mont Blanc vždy Mount Everest apod.), nicméně v některých jiných případech vychází pro každou definici jiný mateřský vrchol. Např. Stříbrnická v pohoří Králický Sněžník má line parent Černou kupu (je vyšší, ale ne prominentnější), prominence parent Sušinu (je prominentnější, ale má vyšší klíčové sedlo) a island parent Králický Sněžník (má nižší klíčové sedlo). Podobně Jeřáb má mateřské vrcholy Klepý, Králický Sněžník a Praděd. Beskydská Lysá hora má line i prominence parent Babí horu, ale island parent je až Gerlachovský štít.\n\n\n\n\n"}
{"id": "824815", "url": "https://cs.wikipedia.org/wiki?curid=824815", "title": "Per Albin Hansson", "text": "Per Albin Hansson\n\nPer Albin Hansson (28. října 1885, Kulladal – 6. října 1946, Stockholm) byl švédský sociálnědemokratický politik. Téměř čtrnáct let byl premiérem Švédska, což je druhý nejdelší mandát ve švédské historii. Křeslo předsedy vlády mu náleželo ve dvou obdobích, v letech 1932–1936 a 1936–1946. Jeho vláda byla přerušena roku 1936 jen na 101 dnů, kdy ho během politické krize vystřídal Axel Pehrsson-Bramstorp.\n\nVe třech obdobích sloužil rovněž jako ministr obrany (1920, 1921–1923, 1924–1926), a to ve vládách Hjalmara Brantinga a Rickarda Sandlera.\n\nHansson byl hlavním strůjcem politiky švédské neutrality během druhé světové války a položil základy švédského modelu sociálního státu.\n\nV letech 1925–1946 byl předsedou Švédské sociálně demokratické strany dělnické (\"Sveriges socialdemokratiska arbetareparti\"). Zemřel ve funkci premiéra i předsedy strany, na srdeční infarkt.\n\n"}
{"id": "824819", "url": "https://cs.wikipedia.org/wiki?curid=824819", "title": "Victoria Pendletonová", "text": "Victoria Pendletonová\n\nVictoria Louise Pendletonová, CBE (nepřechýleně \"Pendleton\", * 24. září 1980, Stotfold, Bedfordshire, Anglie, Spojené království) je britská sportovkyně, bývalá dráhová cyklistka – sprinterka. Je olympijská vítězka v keirinu z Letních olympijských her 2012 v Londýně a olympijská vítězka ve sprintu z Letních olympijských her 2008 v Pekingu, šestinásobná mistryně světa v týmovém sprintu a sprintu jednotlivkyň a držitelka světového rekordu v týmovém sprintu žen z února roku 2012.\n\nNarodila se 24. září 1980 společně se svým bratrem-dvojčetem Alexem. Jejím otcem je britský cyklista Max Pendleton, matkou Pauline M. Viney. Kromě bratra má i starší sestru Nicolu Jane.\n\nSvůj vůbec první závod na 400 metrů jela ve svých 9 letech.\n\nStartovala už na Letních olympijských hrách 2004 v Aténách, kde skončila šestá na silnici v časovce jednotlivkyň a devátá ve sprintu na dráze.\n\nSvé první velké vítězství zaznamenala v roce 2006 ve sprintu na hrách Commonwealthu.\n\nV roce 2007 se stala britskou sportovkyní roku. Tělovýchovu a sport studovala na britské Northumbria University ve městě Newcastle upon Tyne.\n\nPo skončení cyklistické kariéry se začala věnovat dostihovému sportu. První dostih nedokončila kvůli pádu, ale hned při svém druhém startu dokázala zvítězit, když 2. března 2016 v sedle valacha Pacha Du Polder vyhrála menší dostih na závodišti ve Wincantonu.\n\n"}
{"id": "824821", "url": "https://cs.wikipedia.org/wiki?curid=824821", "title": "Londinières", "text": "Londinières\n\nLondinières je francouzská obec v departementu Seine-Maritime v regionu Normandie. V roce 2009 zde žilo 1 241 obyvatel. \n\n"}
{"id": "824836", "url": "https://cs.wikipedia.org/wiki?curid=824836", "title": "Dlaha", "text": "Dlaha\n\nDlahy se používají při léčbě, např. v ortopedii při zlomeninách. Účelem jejich použití je znehybnění léčeného orgánu pro dosažení efektivní léčby. Dlaha dorzální, volární nebo cirkulární je nejčastěji užívána při zlomeninách nebo po operacích případně zánětů šlach.\n"}
{"id": "824837", "url": "https://cs.wikipedia.org/wiki?curid=824837", "title": "Marián Farkaš", "text": "Marián Farkaš\n\nMarián Farkaš (* 3. dubna 1954) byl slovenský a československý politik, po sametové revoluci poslanec Sněmovny národů Federálního shromáždění za Verejnosť proti násiliu, později za ODÚ-VPN.\n\nVe volbách roku 1990 zasedl za VPN do slovenské části Sněmovny národů (volební obvod Východoslovenský kraj). Na jaře 1991 v souvislosti s rozkladem VPN přestoupil do poslaneckého klubu jedné z nástupnických formací ODÚ-VPN. Ve Federálním shromáždění setrval do voleb roku 1992.\n\n"}
{"id": "824839", "url": "https://cs.wikipedia.org/wiki?curid=824839", "title": "Čechy na Letních olympijských hrách 1900", "text": "Čechy na Letních olympijských hrách 1900\n\nČechy na olympijských hrách 1900 reprezentovalo 7 sportovců ve 4 sportech. Byly to první olympijské hry, kterých se Čechy (České království v rámci Rakouska-Uherska) účastnily.\n\n\n"}
{"id": "824841", "url": "https://cs.wikipedia.org/wiki?curid=824841", "title": "Čechy na Letních olympijských hrách 1908", "text": "Čechy na Letních olympijských hrách 1908\n\nČechy na olympijských hrách 1908 reprezentovalo 19 sportovců v 5 sportech. Byly to druhé olympijské hry, kterých se Čechy (České království v rámci Rakouska-Uherska) účastnily.\n\n\n"}
{"id": "824842", "url": "https://cs.wikipedia.org/wiki?curid=824842", "title": "Farkaš", "text": "Farkaš\n\nPříjmení Farkaš nosí tyto osobnosti:\n\n"}
{"id": "824848", "url": "https://cs.wikipedia.org/wiki?curid=824848", "title": "Jan Fričar", "text": "Jan Fričar\n\nJan Fričar (* 30. července 1934) byl český a československý politik, po sametové revoluci poslanec Sněmovny národů Federálního shromáždění za KDU-ČSL.\n\nKoncem 80. let byl součástí reformního, obrodného křídla v rámci Československé strany lidové. Ve volbách roku 1990 zasedl do české části Sněmovny národů Federálního shromáždění (volební obvod Severomoravský kraj) za KDU-ČSL. Ve Federálním shromáždění setrval do voleb roku 1992.\n\nV komunálních volbách roku 1994 kandidoval neúspěšně za KDU-ČSL do zastupitelstva Šumperku.\n\n"}
{"id": "824851", "url": "https://cs.wikipedia.org/wiki?curid=824851", "title": "Anna Gajdošová", "text": "Anna Gajdošová\n\nAnna Gajdošová (* 10. února 1947) byla slovenská a československá politička, po sametové revoluci poslankyně Sněmovny národů a Sněmovny lidu Federálního shromáždění za Verejnosť proti násiliu, respektive za HZDS.\n\nVe volbách roku 1990 kandidovala za VPN do slovenské části Sněmovny národů (volební obvod Východoslovenský kraj). Mandát nabyla až dodatečně jako náhradnice v prosinci 1991. Mezitím se na jaře 1991 hnutí VPN rozpadlo a Gajdošová tak nastoupila do poslaneckého klubu jedné z nástupnických formací HZDS. Ve volbách roku 1992 přešla do Sněmovny lidu za HZDS. Ve Federálním shromáždění setrvala do zániku Československa v prosinci 1992.\n\n"}
{"id": "824856", "url": "https://cs.wikipedia.org/wiki?curid=824856", "title": "Autentika", "text": "Autentika\n\nAutentika je listina vydaná církví, kterou se ověřuje pravost určité relikvie. Může se ale jednat i o kovovou destičku, do níž je text vyryt – například autentika v podobě olověné destičky byla vložena do relikviáře sv. Maura.\n\nV roce 2018 oslavily Bohnice (Praha 8) celých 860 let od první písemné zmínky, kterou je zakládací listina kostela tohoto kostela. Listina se dochovala v originále, byla prohlášena za kulturní památku a je uložena v Archivu hlavního města Prahy. Autentika je unikát, který si zachovalo velmi málo kostelů.\n\n\n"}
{"id": "824857", "url": "https://cs.wikipedia.org/wiki?curid=824857", "title": "Tôtes", "text": "Tôtes\n\nTôtes je francouzská obec v departementu Seine-Maritime v regionu Normandie. Žije zde obyvatel.\n\n\n"}
{"id": "824858", "url": "https://cs.wikipedia.org/wiki?curid=824858", "title": "Veslování na letních olympijských hrách", "text": "Veslování na letních olympijských hrách\n\nVeslování bylo do programu letních olympijských her poprvé zařazeno v roce 1900 (muži) a 1976 (ženy). \n\n\n\n"}
{"id": "824859", "url": "https://cs.wikipedia.org/wiki?curid=824859", "title": "Pod parou", "text": "Pod parou\n\nPod parou je český letní hudební festival zaměřený převážně na punkovou hudbu, který se do roku 2014 konal v Moravské Třebové, v roce 2015 byl přesunut do Vyškova. Jedná se o vůbec největší takto stylově zaměřený festival v České republice .\n\nVystupují na něm nejznámější české a slovenské punkové skupiny (Visací zámek, Plexis, E!E, N. V. Ú., Zóna A a další) a zahraniční hvězdy - na festivalu za desetiletou existenci vystoupili například The Exploited, Adicts, UK Subs, The Casualties, Misfits, Dead Kennedys, The Damned, Toy Dolls nebo Bad Religion.\n\nFestival měl tradičně jedno jeviště, ale desátý, jubilejní, ročník nabídl v novém areálu pódia hned tři. Dvě hlavní pódia stála vedle sebe a produkce se na nich střídala. Na třetím pódiu hrály spíše méně známé kapely. V roce 2012 navštívilo festival pět tisíc diváků . V roce 2015 byl organizován jako čtyřdenní, opět jen s jedním pódiem.\n"}
{"id": "824862", "url": "https://cs.wikipedia.org/wiki?curid=824862", "title": "Systém nosné telefonie", "text": "Systém nosné telefonie\n\nNosná telefonie je metoda přenosu několika telefonních kanálů jedním vedením. V letech 1940 až 1980 před zavedením digitálních přenosových systémů byly systémy nosné telefonie velmi rozšířené, od jednokanálových, které přenášely jeden základní a jeden dodatečný kanál po lince určené pro jeden telefonní hovor, až po systémy s tisíci kanálů, které používaly koaxiální kabely nebo radioreléové spoje, a které byly používány pro meziměstské a mezinárodní linky.\n\nSystémy nosné telefonie využívají techniku frekvenčního multiplexu; na vysílací straně jsou jednotlivé kanály amplitudově namodulovány na různé nosné kmitočty. Na přijímací straně jsou odděleny pomocí filtrů a demodulovány.\n\nÚčelem systémů nosné telefonie je snížit náklady přenosem většího množství hovorů jedním kabelem. Telefonní systémy 19. století pracující v základním pásmu, mohly přenášet pouze jeden telefonní hovor po každém páru vodičů, takže se vzrůstajícím provozem bylo nutné používat kabely se stále větším počtem vodičů.\n\nVe 20. letech 20. století umožnilo nasazení frekvenčního multiplexu přenos několik telefonních okruhů na běžných kroucených párech vodičů, s nástupem využívání koaxiálních kabelů ve třicátých letech se objevuje L-nosič a podobné systémy, které dovolují přenos stovek hovorů najednou po jednom koaxiálním kabelu:\n\nZ tabulky je patrné, jak se kapacita těchto systémů postupně zvyšovala. Ale v 50. létech 20. století se výzkumná pracoviště začala zabývat myšlenkou, jak využít časového multiplexu pro další snížení nákladů. Tyto práce vedly k nasazení linek T a podobných digitálních systémů, nejdříve pro místní použití.\n\nDíky malé vzdálenosti mezi opakovači, kterou dovolovaly starší digitálními systémy, byly systémy nosné telefonie používány na dálkových spojích až do konce 70. let 20. století, kdy se parametry optických kabelů zlepšily natolik, že se digitální linky staly nejefektivnější pro vedení na malé i velké vzdálenosti.\n\n"}
{"id": "824863", "url": "https://cs.wikipedia.org/wiki?curid=824863", "title": "Atletika na Letních olympijských hrách 2012 – 400 metrů překážek ženy", "text": "Atletika na Letních olympijských hrách 2012 – 400 metrů překážek ženy\n\nBěh na 400 metrů překážek žen na Letních olympijských hrách 2012 se uskutečnil od 5. do 8. srpna na Olympijském stadionu v Londýně.\n\nPřed startem soutěže byly platné rekordy následující:\n\nPozn. Všechny časy jsou v britském letním čase (UTC+1).\n\n\nZ každého rozběhu do semifinále postoupily 4 nejlepší běžkyně (Q) a z ostatních čtyři s nejlepším časem (q).\n\nZ každého semifinálového běhu do finále postoupily 2 nejlepší běžkyně (Q) a z ostatních dvě s nejlepším časem (q).\n"}
{"id": "824865", "url": "https://cs.wikipedia.org/wiki?curid=824865", "title": "Alex Gregory", "text": "Alex Gregory\n\nAlex Gregory (* 11. března 1984, Cheltenham, Spojené království) je britský veslař. Dvakrát se stal olympijským vítězem na čtyřce bez kormidelníka (2012, 2016). Je též pětinásobným mistrem světa.\n\n"}
{"id": "824866", "url": "https://cs.wikipedia.org/wiki?curid=824866", "title": "Göran Persson", "text": "Göran Persson\n\nHans Göran Persson (* 20. ledna 1949) je švédský sociálnědemokratický politik. Deset let byl premiérem Švédska, a to v letech 1996–2006. V letech 1994–1996 byl švédským ministrem financí. V letech 1996–2007 byl předsedou Švédské sociálně demokratické strany dělnické (\"Sveriges socialdemokratiska arbetareparti\").\n\nVe funkci premiéra čelil řadě problémů, často souvisejících s přistěhovalectvím – např. vraždě své ministryně zahraničí Anny Lindhové Švédem srbského původu Mijailo Mijailovićem či útokům muslimů po publikování karikatur proroka Mohameda, kvůli nimž také rezignovala nástupnice Lindhové, ministryně zahraničí Laila Freivaldsová.\n\n"}
{"id": "824873", "url": "https://cs.wikipedia.org/wiki?curid=824873", "title": "Husův sbor (Zbraslav)", "text": "Husův sbor (Zbraslav)\n\nHusův sbor na Zbraslavi je kostel Československé církve husitské stojící v ulici Pod Špejcharem 694, u křižovatky ulic Elišky Přemyslovny a Matjuchinovy v Praze - Zbraslavi. Husův sbor nepatří mezi památkově chráněné objekty, ale je výraznou zbraslavskou dominantou. Objekt vznikl přestavbou bývalé sýpky, která přes 100 let sloužila k uskladňování obilí. Varhany uvnitř sboru jsou chráněny jako nemovitá kulturní památka.\n\nKostel byl přestavěn z vrchnostenského špýcharu a představuje ukázku meziválečné modernistické architektury s funkcionalistickými prvky. Má jednoduché vertikální uspořádání a osobitost mu dodávají kulatá okna a zakončení věže, kde do konstruktivistického rámce je vepsán osmiúhelník, na kterém je umístěn symbolický kalich.\n\nHistorie Husova sboru na Zbraslavi spadá do roku 1924, kdy Sbor církve československé musel řešit otázku nového prostoru pro konání bohoslužeb a sborových setkání poté, co mu byla zrušena smlouva církví římskokatolickou na spoluužívání kostela sv. Havla. Tehdy CČS ustavila stavební odbor a v roce 1925 byla schválena radou starších smlouva na zakoupení starého špýcharu. Vedle něho měla být postavena kaple a kolumbárium. Pro komplikace spojené s pronájmem budovy a části pozemku, z jejichž výnosů měla být hrazena půjčka na zakoupení špýcharu, se ale stavební práce nepodařilo zahájit.\n\nV roce 1934 nastoupil na Zbraslavi jako farář Václav Jílek. Zapojil se do práce stavebního odboru a v roce 1935 předložil nezávazné plány arch. Stanislava Vachaty (spoluautora projektu Husova sboru v Praze na Smíchově). Valné shromáždění dne 13. června 1937 rozhodlo o zahájení stavby. P. Václav Jílek byl pověřen vedením stavebního odboru a desetičlenný výbor, ve kterém byl i zbraslavský starosta a zednický mistr zároveň p. Václav Vejvoda, vybral ze dvou variant návrh funkcionalizující stavby. Stavitelské práce provedl Václav Vejvoda zdarma. Díky usilovné práci se podařilo stavbu dokončit za dva roky a 10. září 1939 byl sbor slavnostně otevřen i s pozoruhodnou vnitřní výzdobou, kterou za minimální náklady pořídili místní řemeslníci a výtvarní umělci. K té patřil především světelný kříž na oltářní stěně, obložení umělým mramorem, heraklitový kazetový strop a fresky Jana Husa a Jana Amose Komenského na bočních průčelích od ak. malíře Břetislava Dvořáka. Dále to byly ornamentální malby doplňující citát starozákonní moudrosti proroka Izaiáše od ak. malíře Jindřicha Mahelky a novozákonní citát z Jana Evangelisty od ak. malíře Miloše Pošara.\n\nNěkteré prvky původní výzdoby se do dnešní doby nezachovaly, ale přibyly nové artefakty a umělecká díla. Kromě nástěnných plastik a historických varhan je to především renesanční oltář. Původně byl vytvořen pro zbraslavský klášterní kostel sv. Jakuba. Při přestavbě kostela v roce 1744 byl oltář rozebrán a uložen na půdě. Koncem 18. století byl znovu sestaven, necitlivým zásahem (pomalováním) umělecky znehodnocen a instalován v kostele sv. Havla. Teprve v letech 1869-70 byl nákladem spolku Svatobor oltář zčásti opraven a nově polychromován ak. malířem Ed. Veselým. Svému účelu sloužil až do 70. let minulého století, kdy byl v důsledku vandalismu poškozen a některé jeho části byly odcizeny. Byl proto předán do restaurátorských dílen, kde byl opraven, ztracené části byly nahrazeny a oltář byl znovu polychromován. Na Zbraslav se vrátil do Husova sboru, kde tvoří vzácnou dominantu celého interiéru.\n\nSoučástí stavby je kolumbárium, kde jsou, mimo jiné, uloženy ostatky významného českého malíře a grafika Maxmiliána Pirnera.\n\nV současné době se kromě bohoslužeb a duchovních setkání konají v kostele pěvecké a varhanní koncerty. V rámci Noci kostelů 2012 zde proběhla i výstava obrazů.\n\n"}
{"id": "824876", "url": "https://cs.wikipedia.org/wiki?curid=824876", "title": "Kostel Saint-Jacques-du-Haut-Pas", "text": "Kostel Saint-Jacques-du-Haut-Pas\n\nKostel Saint-Jacques-du-Haut-Pas je katolický farní kostel v 5. obvodu v Paříži, na rohu ulic \"Rue Saint-Jacques\" a \"Rue de l'Abbé de l'Épée\". Kostel je zasvěcený svatému Jakubovi Menšímu a svatému Filipovi.\n\nPozemek, na kterém dnes stojí kostel, patřil od roku 1180 řádovým bratřím sv. Jakuba z Altopascia v Toskánsku. Původ názvu kostela \"du-Haut-Pas\" pochází ze zkomoleného názvu vesnice Altopascio. I když řád v roce 1459 rozpustil papež Pius II., několik bratří se rozhodlo zde zůstat.\n\nKateřina Medicejská pozvala v roce 1572 na toto místo benediktiny, kteří se usídlili v místě dnešního domu 82 na \"Rue Saint-Denis\". Jejich klášter Saint-Magloire vznikl ze špitálu, kde byly uloženy ostatky svatého Magloira. Ostatky světce původem z Bretaně přenesl do Paříže v roce 923 Hugo Kapet, když Normané zaútočili na Bretaň. Relikvie byly během Velké francouzské revoluce tajně ukryty a objeveny až v roce 1835 při usazení nového oltářního kamene.\n\nZdejší populace využívala ke mším benediktinskou kapli, což mniši nechtěli akceptovat. Biskup proto vydal pokyn k výstavbě nového kostela sousedícího s klášterem Saint-Magloire. Malý kostel byl vystavěn roku 1584 a patřil k farnostem Saint-Hippolyte, Saint-Benoît a Saint-Médard. Jeho chór byl orientován na východ (na rozdíl od současného kostela).\n\nKostel ale zanedlouho nedostačoval a v roce 1630 Gaston Orleánský rozhodl o jeho přestavbě. Zadní stěna kostela byla zbořena, jeho orientace otočena a vstup tak vedl na \"Rue Saint-Jacques\". Práce ovšem postupovaly pomalu kvůli nedostatku peněz. Klenba původně zamýšlená v gotickém slohu nebyla realizována. Dne 9. dubna 1633 rozhodl Pařížský parlament o zřízení samostatné farnosti. Protože už existoval v Paříži kostel zasvěcený svatému Jakubu Většímu – Saint-Jacques-de-la-Boucherie, z něhož se dnes dochovala pouze zvonice (Věž Saint-Jacques), byl nový kostel zasvěcen svatému Jakubovi Menšímu a svatému Filipovi a oba jsou patrony kostela dodnes.\nStavební práce byly obnoveny v roce 1675 a architektem byl stanoven Daniel Gittard (1625–1686), který vystavěl chór kostela Saint-Sulpice, a který navrhl fasádu kostela. Ale tyto plány nebyly realizovány Ze dvou věží zamýšlených Gittardem byla dokončena pouze jedna o dvojnásobné výši. Dne 6. května 1685 byly hlavní stavební práce ukončeny. Kaple Panny Marie byla dokončena až o několik let později podle plánů architekta Libérala Bruanta.\n\nKostel byl během Velké francouzské revoluce vyplněn a v roce 1793 se stal jedním z 15 pařížských kostelů povolených Konventem ke katolickým bohoslužbám. V roce 1797 zákon umožnil využívat kostel pro různé náboženské účely, a proto se stal kostel centrem teofilantropů, kteří využívali chór, zatímco katolíci měli vyčleněnou loď. V roce 1801 po konkordátu s Vatikánem získala farnost opět celou stavbu.\n\nV 19. století, především za Červencové monarchie a Druhého císařství byl kostel vyzdoben v duchu jansenismu. Město Paříž věnovalo kostelu varhanní skříň a kazatelnu pocházející z kostela Saint-Benoît-le-Bétourné, strženého roku 1854 při výstavbě nových budov Sorbonny. Výzdobu kaple Panny Marie provedl v roce 1868 Auguste-Barthélemy Glaize, žák Achille Devéria.\n\nStavba je od roku 1957 chráněna jako historická památka.\n\nKostel se v 17. století stal významným centrem jansenismu. V roce 1625 rozhodla abatyše kláštera Port-Royal Angélique Arnaud o zřízení pobočného kláštera v Paříži na ulici \"Rue du Faubourg-Saint-Jacques\". Vztahy mezi klášterem a zdejší farností byly velmi úzké. V kostele byl pohřben Jean Duvergier de Hauranne (1581–1643), který se zasloužil o rozšíření jansenismu ve Francii a jeho hrob se stal významným poutním místem. Vévodkyně de Longueville, Anne Geneviève de Bourbon-Condé (1619–1679), sestra Ludvíka II. Bourbon-Condé byla ochránkyní kláštera Port-Royal a byla v něm pohřbena. Když byl klášter zničen, bylo její srdce uloženo v kapli kostela Saint-Jacques-du-Haut-Pas. V kostele jsou mj. pohřbeni astronom Giovanni Domenico Cassini (1625–1712) nebo matematik Philippe de La Hire (1640–1718).\n\nhttp://saintjacques-l-oubliee.over-blog.com/\n"}
{"id": "824881", "url": "https://cs.wikipedia.org/wiki?curid=824881", "title": "Velký spor o obřady", "text": "Velký spor o obřady\n\nVelký spor o obřady () v čínské říši Ming v letech 1521–1524 byl spor mezi císařem Ťia-ťingem a jeho velkými sekretáři podpořenými většinou úředníků o status císařových rodičů. Roku 1521 zemřel bezdětný císař Čeng-te, po něm nastoupil na trůn jeho bratranec Ťia-ťing. Velcí sekretáři a většina úředníků v čele s Jang Tching-cheem prosazovali adopci Ťia-ťinga císařem Chung-č’, aby se tak stal mladším bratrem svého předchůdce Čeng-tea. Ťia-ťing adopci odmítal a požadoval posmrtné udělení císařské hodnosti svým rodičům. Vleklý spor nakonec císař vyřešil odvoláním Jang Tching-chea, další odpůrci byli uvězněni, zbiti nebo vypovězeni do okrajových oblastí říše.\n\nČeng-te, císař říše Ming, zemřel 20. dubna 1521 bez přímého dědice (syna). Novým císařem se stal jeho nejbližší mužský příbuzný, mladý (narozený roku 1507) bratranec Ču Chou-cchung jako císař éry Ťia-ťing. Ču Chou-cchung byl synem Ču Jou-jüana († 1519), knížete ze Sing, mladšího bratra císaře Chung-č’ a strýce císaře Čeng-te. Dosazen byl z rozhodnutí prvního velkého sekretáře Jang Tching-chea a velké císařovny vdovy Čang (vdovy Chung-č’a a matky Čeng-teho) s podporou stávajících ministrů a úředníků, obávajících se případných sporů o trůn.\n\nČu Chou-cchung žil na svém údělu v An-lu, ve střední Číně. V den císařovy smrti Jang Tching-che s podporou eunuchů ze správy obřadů a císařovny vdovy Čang vydal edikt vyzývající knížete k příjezdu do Pekingu a nástupu na trůn. Problémy s třináctiletým mladíkem se nečekaly.\nČu Chou-cchung v An-lu oficiálně přijal delegaci oznamující mu edikt císařovny vdovy Čang, souhlasil s nástupem na trůn a 7. května se vydal do Pekingu. Dne 26. května je 30 km před Pekingem úředníci ministerstva obřadů seznámili s plány dalšího postupu, a objevily se první potíže – Ču Chou-cchung požadoval vstup do města hlavní branou, jako císař; nikoliv boční branou jako kníže. Neustoupil ani naléhání Jang Ting-chea, který osobně přijel na předměstí. Prosadil si vstup do města s císařskými poctami a téhož dne, 27. května 1521, slavnostně usedl na trůn.\n\nJang Tching-che požadoval k potvrzení legitimity nového císaře jeho formální adopci císařem Chung-č’, aby se \"de iure\" stal mladším bratrem zemřelého Čeng-tea. Jangem prosazovaná adopce Ťia-ťinga Chung-č’em by zachovala nepřerušenou císařskou linii a dala Ťia-ťingovu nástupu legitimitu a legalitu. Ťia-ťingův otec Ču Jou-jüan totiž nebyl synem císařovny, ale pouze jedné z vedlejších manželek, a proto neměl nástupnické právo na trůn.\n\nObřady k uctění (adoptivního) císařského otce byly v Jangově pojetí státní záležitostí a proto mnohem důležitější než rodinná otázka ctění Ťia-ťingova biologického otce. Jang Ting-che ale špatně odhadl císaře, když nevzal v úvahu hloubku jeho citů k otci. Císař s adopcí nesouhlasil, protože nechtěl své rodiče prohlásit za strýce a tetu. Naopak „aby byly hodnosti uvedeny do souladu“ navrhoval své rodiče povýšit do císařského stavu.\n\nKdyž přijela k Pekingu Ťia-ťingova matka paní Ťiang (24. října dorazila do nedalekého Tchung-čou), ministerstvo obřadů ji chtělo přijmout jako knížecí manželku, zatímco císař žádal její přijetí jako matky císaře. Ona také odmítla vstoupit do města jako pouhá kněžna. Chování paní Ťiang vyvolalo masivní protesty úředníků. Deprimovaný císař, tlačený k označování své (biologické) matky za tetu, začal mluvit o své rezignaci, když se na jeho stranu postavil první úředník – Čang Cchung, čerstvý absolvent úřednických zkoušek, spisem \"Otázky a odpovědi o velkých obřadech\". Ani Ťia-ťing, ani Jang Tching-che nebyli ochotni ustoupit a neměli sílu k sesazení druhého. Jang Tching-che rozhodně prosazoval svůj názor a odstranil ode dvora každého úředníka, který se odvážil podpořit panovníka, Čang Cchunga nechal přeložit do Nankingu na ministerstvo trestů. Situaci odblokoval kompromisní návrh ministra obřadů Mao Čchenga, podle něhož ediktem císařovny vdovy Čang získali císařskou hodnost Ťia-ťingův otec, matka a babička, paní Šao. Až poté, po dvoutýdenním čekání, 2. listopadu, vstoupila paní Ťiang do Pekingu a Zakázaného města s císařskými poctami.\n\nCísař tak dokázal vnutit svou vůli vládě. Avšak císařovna vdova Čang nadále odmítala uznat císařskou hodnost paní Ťiang. Ve sporu Jang Tching-che mimo jiné poukázal na odmítnutí nových titulů Nebesy, když z nejasných příčin vypukl požár paláce Ťia-ťingovy matky. V prosinci 1522 Ťia-ťingova matka zemřela a Jang Tching-che rozhodl o pouze jednodenním smutku za ní. \n\nPo celý rok 1523 nebyl císař schopen přimět Jang Tching-chea, ani ostatní velké sekretáře, k poslušnosti. Nové kolo diskuzí začalo v únoru 1524, kdy se k panovníkovi dostalo memorandum tajemníka oddělení nankingského ministerstva trestů Kueje E, podporujícího císařův postoj. Císař požádal vysoké úředníky o vyjádření (což byla obvyklá praxe) – a do týdne se sešlo 82 odmítavých podání podepsaných cca 250 úředníky; pouze Kuej E, Čang Cchung, Chuo Tchao a Siung Ťie stáli na straně císaře, později se k nim přidal Fang Sien-fu, a vlivní úředníci z provincií Si Šu a Jang I-čching nespojení s mocí učenců akademie Chan-lin v hlavním městě (z akademie pocházeli velcí sekretáři). Nikdo z nich však nebyl přítomen v Pekingu. V polovině března císař prohlásil, že spor se musí řešit tak, aby císařská linie byla ochráněna a jeho potřeba ctění rodičů uspokojena; a začal své stoupence povolávat do Pekingu. Nejvyšší postavení z nich měl Si Šu, náměstek nankingského ministra vojenství.\n\nDne 15. března 1524 Jang Tching-che rezignoval, byl už starý, čtyřiašedesátiletý, a frustrovaný z císařova sebeprosazování. U dvora poté vzplála ostrá diskuze doprovázená obviněními z frakcionářství a narážkami na předčasnou smrt některých odpůrců Jang Tching-cheovy strany v minulých letech. S oslabením sekretariátu získal panovník více volnosti v personálních otázkách, což se projevilo koncem dubna 1524, když ministr obřadů Wang Ťün zažádal o rezignaci a krátce poté zemřel. Císař odmítl kandidáty na uvolněné místo navržené ministerstvem státní správy a jmenoval ministrem obřadů Si Šua. \n\nCísařovo „svévolné“ jmenování ministra vyvolalo bouři protestů s tím, že dosud byli ministry obřadů jmenováni pouze členové akademie Chan-lin doporučení ministerstvem státní správy a panovník nedodržel žádné z těchto pravidel. Odpůrci Si Šua ho v červenci 1524 obvinili z korupce a neschopnosti při řešení hladomoru v Chu-kuangu, Si Šu reagoval žádostí o důsledné vyšetření obvinění s tím, že naopak zachránil milion lidí. A také prohlásil, že mnoho úředníků se bojí postavit většinovému názoru, ačkoliv s ním nesouhlasí.\n\nDebata se zatím přesunula k otázce svatyně k uctění císařova otce a vyostřila. Kvůli nesouhlasu s císařovým požadavkem na postavení svatyně pro svého otce, jmenováním Si Šua a povoláním Čang Cchunga a Kueje E (kteří sloužili v Nankingu) do Pekingu podal 2. června 1524 demisi Jang Tching-cheův nástupce, první velký sekretář Ťiang Mien. Císař rezignaci přijal; svatyně byla dokončena 10. července 1524.\n\nČang Cchung a Kuej E přijeli do Pekingu koncem června 1524; jejich prohlášení na podporu panovníka vyvolala bouři protestů, tři desítky tajemníků úřadů dohledu a přes čtyřicet cenzorů podepsalo obvinění proti nim (z šíření falešných a nesprávných názorů). Dvojice žádala veřejnou debatu, a císař je 13. července jmenoval do akademie Chan-lin – Čang Cchunga a Kueje E kancléři, Fang Sien-fua akademikem. Jmenování vyvolalo nové kolo protestů ze strany akademiků i kontrolních úředníků s tím, že do vysokých úřadů nelze jmenovat kariéristy snažící se zalíbit panovníkovi. Císař naopak prohlásil, že jsou loajální, čestní a kvalifikovaní. Na to přes sedmdesát dozorčích tajemníků a cenzorů reagovalo požadavkem popravy dotyčných – za to, že obloudili panovníka. 22. července 36 mladších členů akademie Chan-lin na protest rezignovalo, v jejich čele stál Jang Šen, syn Jang Tching-chea. Jak přicházely další jednotlivé protesty, císař začal jejich původce uvrhovat do vězení.\n\nDne 5. srpna rezignoval na protest ministr státní správy. Dne 11. srpna císař přikázal ministerstvu obřadů připravit program uctění Nebes, Země a předků plánovaného na 15. srpna, přičemž zakázal použít slovo „rodná“ v titulu své matky. Čang Cchung a Kuej E totiž císaře na jaře 1524 upozornili, že slovo „rodná“ naznačuje, že císař má i jinou matku, adoptivní. Ministr Si Šu ještě nepřijel do Pekingu, ministerstvo proto vedl náměstek Ču Si-čou, který požadavek na vyškrtnutí onoho slova odmítl s tím, že se používá už tři roky od kompromisu dosaženého roku 1521, kdy přece císař uznal Chung-č’a jako svého adoptivního otce. A že obřady nelze měnit. Velcí sekretáři Mao Ťi a Š’ Jao císaře nepodpořili. Učenci z akademie Chan-lin i opoziční úředníci v kontrolním úřadu a ministerstvech protestovali proti změně, chápané jako narušení řádných obřadů; císař nechal osm kritiků zatknout.\n\nO tři dny později, 14. srpna, protesty vyvrcholily. Celkem 232 úředníků (zhruba desetina z osazenstva pekingských úřadů) zůstalo po ranní audienci před audienční halou, a v kleče čtyři hodiny skandovalo jména císařů Chung-wua a Chung-č’a. Odmítli odejít bez písemného příkazu; ale ani poté, co byl vydán, neodešli a naopak začali tlouct do dveří paláce. V polovině odpoledne císaři došla trpělivost a nechal je všechny zatknout gardou ve vyšívaných uniformách. Vysoké i nízce postavené úředníky propustil, prostředních 134 nechal o pět dní později zbít tak, že 17 z nich zemřelo. Všichni účastníci demonstrace byli různými způsoby potrestáni – snížením úřední hodnosti, přeložením mimo Peking, posláním na hranice, nebo vyloučením z úřednického stavu.\n\nCeremonie 15. srpna proběhla v souladu s přáním císaře. První velký sekretář Mao Ťi rezignoval se ctí 23. srpna, nahradil ho Fej Chung. který během sporů manévroval mezi císařem a úřednickou opozicí.\n\nCísař se svůj postoj snažil vysvětlit a odůvodnit, proto nechal Čang Cchunga sestavit \"Ming-lun ta-tien\", sbírku argumentů pro císařské stanovisko, dokončenou a zveřejněnou v červnu 1528. \n\nI po událostech přetrvala nespokojená opozice, císař si však nepřál hony na čarodějnice a potíral ji jen neochotně, na druhou stranu však odmítal omilostnit již postižené. Nesouhlasil ani s návrhem Si Šua na čistky pod heslem boje proti korupci s tím, že špatnosti éry Čeng-te byly již vyřešeny a nové čistky jsou nevhodné.\n\nPůvodně nevýznamný spor během let nabyl na důležitosti a měl značné nepřímé důsledky. Si Šu byl patron konfuciánského učence a reformátora Wang Jang-minga a v diskuzích vycházel z jeho argumentace. Spor tak přispěl k rozšíření Wangova učení. Současně se pro potřeby diskuzí, v nichž se argumentovalo precedenty a starými texty, rozvíjelo kritické studium a interpretace textů a rostla kritika konzervativních postojů akademie Chan-lin. \n\nCísař Ťia-ťing si během sporu vybojoval nezávislost na velkých sekretářích a nadále rozhodoval spíše sám, dle svého úsudku, než aby s nimi diskutoval, nebo jen potvrzoval jejich návrhy. Dotčení učenci toto kritizovali jako despotismus neodpovídající tradičnímu způsobu vládnutí.\n"}
{"id": "824884", "url": "https://cs.wikipedia.org/wiki?curid=824884", "title": "Český stát", "text": "Český stát\n\nVýrazem český stát nebo Česko je možné označit stát Čechů v různých obdobích minulosti i současnosti:\n\n\n"}
{"id": "824887", "url": "https://cs.wikipedia.org/wiki?curid=824887", "title": "Kanton Castelnaudary-Nord", "text": "Kanton Castelnaudary-Nord\n\nKanton Castelnaudary-Nord (fr. \"Canton de Castelnaudary-Nord\") je francouzský kanton v departementu Aude v regionu Languedoc-Roussillon. Skládá se z 21 obcí.\n\n"}
{"id": "824888", "url": "https://cs.wikipedia.org/wiki?curid=824888", "title": "Kanton Castelnaudary-Sud", "text": "Kanton Castelnaudary-Sud\n\nKanton Castelnaudary-Sud (fr. \"Canton de Castelnaudary-Sud\") je francouzský kanton v departementu Aude v regionu Languedoc-Roussillon. Skládá se ze 13 obcí.\n\n"}
{"id": "824890", "url": "https://cs.wikipedia.org/wiki?curid=824890", "title": "Kanoistika na letních olympijských hrách", "text": "Kanoistika na letních olympijských hrách\n\nKanoistika se na Letních olympijských hrách objevila nejprve roku 1924 jako ukázkový sport (rychlostní kanoistika), od roku 1936 již patří mezi olympijské sporty. Slalom na divoké vodě / vodní slalom, je na olympiádě od roku 1972.\n"}
{"id": "824891", "url": "https://cs.wikipedia.org/wiki?curid=824891", "title": "Kanton Narbonne-Est", "text": "Kanton Narbonne-Est\n\nKanton Narbonne-Est (fr. \"Canton de Narbonne-Est\") je francouzský kanton v departementu Aude v regionu Languedoc-Roussillon. Tvoří ho východní část města Narbonne.\n"}
{"id": "824892", "url": "https://cs.wikipedia.org/wiki?curid=824892", "title": "Kanton Narbonne-Ouest", "text": "Kanton Narbonne-Ouest\n\nKanton Narbonne-Ouest (fr. \"Canton de Narbonne-Ouest\") je francouzský kanton v departementu Aude v regionu Languedoc-Roussillon. Skládá se z devíti obcí.\n\n"}
{"id": "824893", "url": "https://cs.wikipedia.org/wiki?curid=824893", "title": "Madison (cyklistika)", "text": "Madison (cyklistika)\n\nMadison je disciplína dráhové cyklistiky, ve které soutěží dvou- či tříčlenné týmy. V letech 2000 – 2008 byla součástí letních olympijských her, soutěžily dvoučlenné mužské týmy.\n\nJedná se o poměrně starou cyklistickou disciplínu původem z USA, kde se také těší největší oblibě. Počátky disciplíny spadají na konec 19. století, kdy byly v oblibě šestidenní cyklistické závody, jejichž součástí byla i vytrvalostní jízda na 24 hodin. Vzhledem k obavám o zdraví závodníků však bylo rozhodnuto, že nikdo nesmí závodit více než 12 hodin denně. Promotéři tedy přišli s variantou, kdy místo jednotlivých závodníků soutěžily dvoučlenné týmy, jejichž členové se během závodu střídali. Takto mohl být požadováný 12-hodinový limit dodržen.\n\nZmíněné cyklistické závody se pořádaly mimo jiné v New Yorku, ve zdejší Madison Square Garden (druhé v pořadí, stojící mezi roky 1890-1925). Odtud jméno závodu.\n\nDnešní madison je samozřejmě mnohem kratší. Například olympijský madison v roce 2008 se jel na 200 kol závodní dráhy, což představovalo 50 km.\n\n"}
{"id": "824896", "url": "https://cs.wikipedia.org/wiki?curid=824896", "title": "Kanton Narbonne-Sud", "text": "Kanton Narbonne-Sud\n\nKanton Narbonne-Sud (fr. \"Canton de Narbonne-Sud\") je francouzský kanton v departementu Aude v regionu Languedoc-Roussillon. Skládá se z jižní části města Narbonne a obce Bages.\n"}
{"id": "824899", "url": "https://cs.wikipedia.org/wiki?curid=824899", "title": "Kostel Panny Marie na Slovanech", "text": "Kostel Panny Marie na Slovanech\n\nKostel Panny Marie, svatého Jeronýma, Cyrila a Metoděje, Vojtěcha a Prokopa je kostel Emauzského kláštera (zvaného též \"Emauzy\" či \"klášter Na Slovanech\") ve Vyšehradské ulici v Praze 2, při jižním okraji Nového Města pražského. Trojlodní halový kostel v gotickém slohu byl vybudován Karlem IV. pro komunitu benediktinů slovanské liturgie. Průčelí kostela je dnes charakteristické originálním betonovým věžovitým zakončením, které nahradilo západní dvouvěží zničené při bombardování v roce 1945. Kostel je součástí památkově chráněného areálu gotického kláštera, který byl v roce 1978 prohlášen národní kulturní památkou.\n\nBenediktinský klášter se slovanskou liturgií (odtud „Na Slovanech“) založil císař Karel IV. v roce 1347 a uvedl do Prahy chorvatské mnichy (zvané \"hlaholáše\" či \"glagolity\") z opatství Tkon na ostrově Pašman u Zadaru. Roku 1372 byl současný kostel vysvěcen za účasti císaře, mladého Václava IV. a mnoha dalších hodnostářů. Stalo se to na Pondělí Velikonoční, kdy se čte evangelium o Ježíšově cestě do Emaus, odtud pochází označení Emauzy. Halový kostel s mohutnou střechou a štíhlým sanktusníkem byl jednou z dominant tehdejší Prahy.\n\nRoku 1636 přišli do kláštera španělští mniši z montserratského kláštera. Ti v roce 1640 nahradili původní širokou polovalbovou střechu s velkým štítem trojdílnou střechou, přestavěli západní konec lodi a přistavěli dvě věže. Průčelí s věžemi bylo dokončeno v letech 1712 až 1723 pořízen nový hlavní oltář.\n\nRoku 1880 nabídl pražský arcibiskup Bedřich Josef kardinál Schwarzenberg klášter jako útulek přísné německé kongregaci z Beuronu, kteří byli nuceni opustit Německo v období tzv. „církevního boje“ kancléře Bismarcka vedeného proti Římu. Beuronští mniši klášter regotizovali, odstranili barokní zařízení i malby a báně na věžích nahradili ostrými jehlany. Kostel i klášter byl vymalován v historizujícím „beuronském“ slohu.\n\nOd roku 1919 klášter převzali čeští benediktini. Při spojeneckém bombardování 14. února 1945 byl kostel i klášter těžce poškozen. Klenba kostela i obě věže se zřítily a také klášterní budova s gotickými freskami v křížové chodbě byla silně poškozena. Rekonstrukci komplikovala dlouhá diskuse o tom, která z historických podob kostela má být obnovena. Opravy se táhly až do roku 1968, kdy bylo západní průčelí nahrazeno betonovými křídly podle návrhu F. M. Černého. Tento neobvyklý tvar připomíná jak dvě barokní věže, v roce 1890 novogoticky upravené, tak také vysoký štít předchozí středověké střechy bez věží, jak je zachycen na starších vedutách Prahy.\n\nRoku 1991 byla obnovena malá komunita benediktinů, která kostel spravuje.\n\nTrojlodní halový kostel s trojím polygonálním závěrem, vnějšími opěráky a moderním betonovým západním průčelím. Boční lodi mají stejnou výšku, ale jsou výrazně užší než loď hlavní. Mají sedm polí křížových kleneb, presbytář není oddělen vítězným obloukem ani stupněm v podlaze. Žebra klenby vybíhají přímo z osmibokých sloupů bez hlavic, kdežto v presbytáři sbíhají jako pruty až k podlaze. Zařízení bylo téměř úplně zničeno, takže prostor působí strohou monumentalitou. V kostele je několik zajímavých náhrobků ze 16.–18. století.\n\nPět novoměstských kostelů, založených Karlem IV. tvoří pravidelný kříž. Severo-jižní rameno tvoří spojnice kostelů sv. Kateřiny a Kostel Zvěstování Panny Marie Na slupi, západo-východní rameno Kostel Nanebevzetí Panny Marie a svatého Karla Velikého a kostel Panny Marie na Slovanech, ramena se protínají v kostele sv. Apolináře.\n\n\n"}
{"id": "824900", "url": "https://cs.wikipedia.org/wiki?curid=824900", "title": "Kanton Carcassonne-Est", "text": "Kanton Carcassonne-Est\n\nKanton Carcassonne-Est (fr. \"Canton de Carcassonne-Est\") je francouzský kanton v departementu Aude v regionu Languedoc-Roussillon. Skládá se z osmi obcí.\n\n"}
{"id": "824901", "url": "https://cs.wikipedia.org/wiki?curid=824901", "title": "Kanton Carcassonne-Centre", "text": "Kanton Carcassonne-Centre\n\nKanton Carcassonne-Centre (fr. \"Canton de Carcassonne-Centre\") je francouzský kanton v departementu Aude v regionu Languedoc-Roussillon. Je tvořen centrem města Carcassonne.\n"}
{"id": "824902", "url": "https://cs.wikipedia.org/wiki?curid=824902", "title": "Kanton Carcassonne-Nord", "text": "Kanton Carcassonne-Nord\n\nKanton Carcassonne-Nord (fr. \"Canton de Carcassonne-Nord\") je francouzský kanton v departementu Aude v regionu Languedoc-Roussillon. Tvoří ho severní část města Carcassonne a obec Pennautier.\n"}
{"id": "824903", "url": "https://cs.wikipedia.org/wiki?curid=824903", "title": "Kanton Carcassonne-Sud", "text": "Kanton Carcassonne-Sud\n\nKanton Carcassonne-Sud (fr. \"Canton de Carcassonne-Sud\") je francouzský kanton v departementu Aude v regionu Languedoc-Roussillon. Tvoří ho jižní část města Carcassonne.\n"}
{"id": "824905", "url": "https://cs.wikipedia.org/wiki?curid=824905", "title": "Kanton Montréal (Aude)", "text": "Kanton Montréal (Aude)\n\nKanton Montréal (fr. \"Canton de Montréal\") je francouzský kanton v departementu Aude v regionu Languedoc-Roussillon. Skládá se z devíti obcí.\n\n"}
{"id": "824907", "url": "https://cs.wikipedia.org/wiki?curid=824907", "title": "Kanton Montréal (Gers)", "text": "Kanton Montréal (Gers)\n\nKanton Montréal (fr. \"Canton de Montréal\") je francouzský kanton v departementu Gers v regionu Midi-Pyrénées. Skládá se z devíti obcí.\n\n"}
{"id": "824908", "url": "https://cs.wikipedia.org/wiki?curid=824908", "title": "Tribunál", "text": "Tribunál\n\nTribunál může označovat:\n\n\n\n"}
{"id": "824909", "url": "https://cs.wikipedia.org/wiki?curid=824909", "title": "Říčan", "text": "Říčan\n\nŘíčan může znamenat:\n\n\n"}
{"id": "824910", "url": "https://cs.wikipedia.org/wiki?curid=824910", "title": "Seznam památných stromů v okrese Kutná Hora", "text": "Seznam památných stromů v okrese Kutná Hora\n\nToto je seznam památných stromů v okrese Kutná Hora, v němž jsou uvedeny památné stromy na území okresu Kutná Hora.\n\n"}
{"id": "824919", "url": "https://cs.wikipedia.org/wiki?curid=824919", "title": "Kanton Aignan", "text": "Kanton Aignan\n\nKanton Aignan (fr. \"Canton d'Aignan\") je francouzský kanton v departementu Gers v regionu Midi-Pyrénées. Skládá se ze 13 obcí.\n\n"}
{"id": "824920", "url": "https://cs.wikipedia.org/wiki?curid=824920", "title": "Kanton Eauze", "text": "Kanton Eauze\n\nKanton Eauze (fr. \"Canton d'Eauze\") je francouzský kanton v departementu Gers v regionu Midi-Pyrénées. Skládá se z deseti obcí.\n\n"}
{"id": "824921", "url": "https://cs.wikipedia.org/wiki?curid=824921", "title": "Kanton Auch-Nord-Est", "text": "Kanton Auch-Nord-Est\n\nKanton Auch-Nord-Est (fr. \"Canton d'Auch-Nord-Est\") je francouzský kanton v departementu Gers v regionu Midi-Pyrénées. Skládá se z devíti obcí.\n\n"}
{"id": "824922", "url": "https://cs.wikipedia.org/wiki?curid=824922", "title": "Valentýnská pomsta", "text": "Valentýnská pomsta\n\nValentýnská pomsta (ang. titul: My Bloody Valentine), někdy také Krvavý svátek zamilovaných, je kanadský hororový film z roku 1981, který natočil George Mihalka.\n\nMěsto Valentines Bluff, na první pohled hezké místo, má krvavou historii. Před dvaceti lety došlo k závalu v dolech a zahynulo při tom několik horníků. Jeden z nich měl ale štěstí, přežil. Rok strávil v psychiatrické léčebně, a po roce brutálním způsobem zavraždil dva muže, kteří byli za nehodu zodpovědní. Při tom nechal také vzkaz, aby už na 14. února nikdy zdejší lidé nepořádali Valentýnský ples. Nyní, po dvaceti letech, je tohle pro novou mladou generaci pouhou báchorkou a přesto se rozhodnou Valentýnský ples pořádat, a to v dolech, kde k nehodě došlo a kde je Harry Warden, vraždící přeživší, připraven zasáhnout.\n\n"}
{"id": "824923", "url": "https://cs.wikipedia.org/wiki?curid=824923", "title": "Seznam toulouských biskupů a arcibiskupů", "text": "Seznam toulouských biskupů a arcibiskupů\n\nSeznam toulouských biskupů a arcibiskupů zahrnuje všechny představitele diecéze v Toulouse založené ve 3. století a povýšené roku 1318 na arcibiskupství.\n\n\n\n"}
{"id": "824926", "url": "https://cs.wikipedia.org/wiki?curid=824926", "title": "Kanton Auch-Nord-Ouest", "text": "Kanton Auch-Nord-Ouest\n\nKanton Auch-Nord-Ouest (fr. \"Canton d'Auch-Nord-Ouest\") je francouzský kanton v departementu Gers v regionu Midi-Pyrénées. Skládá se z osmi obcí.\n\n"}
{"id": "824927", "url": "https://cs.wikipedia.org/wiki?curid=824927", "title": "Kanton Auch-Sud-Ouest", "text": "Kanton Auch-Sud-Ouest\n\nKanton Auch-Sud-Ouest (fr. \"Canton d'Auch-Sud-Ouest\") je francouzský kanton v departementu Gers v regionu Midi-Pyrénées. Skládá se z osmi obcí.\n\n"}
{"id": "824928", "url": "https://cs.wikipedia.org/wiki?curid=824928", "title": "Kanton Auch-Sud-Est-Seissan", "text": "Kanton Auch-Sud-Est-Seissan\n\nKanton Auch-Sud-Est-Seissan (fr. \"Canton d'Auch-Sud-Est-Seissan\") je francouzský kanton v departementu Gers v regionu Midi-Pyrénées. Skládá se z deseti obcí.\n\n"}
{"id": "824931", "url": "https://cs.wikipedia.org/wiki?curid=824931", "title": "Příčinná souvislost", "text": "Příčinná souvislost\n\nPříčinná souvislost neboli kauzální nexus (\"\") je objektivní, kauzální vztah mezi příčinou a následkem, který je v právu nutným předpokladem vzniku odpovědnosti, např. za újmu nebo za trestný čin. Tento vztah je dán tím, že bez určité příčiny, např. protiprávního úkonu, by daný škodlivý následek nenastal, případně by nenastal takovým způsobem, jakým nastal. Od příčinné souvislosti je nicméně potřeba odlišovat zavinění, které je subjektivním vztahem pachatele k následku jeho konání a které někdy podmínkou vzniku odpovědnosti je a někdy, v případě tzv. objektivní odpovědnosti, není.\n\nV případě více existujících příčin může být někdy posouzení kauzálního nexu náročné. Např. v případě, kdy dojde k dopravní nehodě, její oběť je převezena do nemocnice, kde zemře, nicméně zřejmě v důsledku zanedbání povinností ošetřujícího lékaře.\n\n"}
{"id": "824934", "url": "https://cs.wikipedia.org/wiki?curid=824934", "title": "Keirin", "text": "Keirin\n\nKeirin (japonsky: ケイリン) je disciplína dráhové cyklistiky původem z Japonska. Jezdci nejprve absolvují několik kol za vodičem (tzv. \"dernou\", jedoucím obvykle na elektrokole, malém motocyklu či mopedu), následuje sprint do cíle.\n\nKeirin vznikl v Japonsku kolem roku 1948 jako sport vhodný pro sázení. Disciplína je od roku 1980 součástí MS v dráhové cyklistice a od roku 2000 i součástí letních olympijských her.\n\nZávod v keirinu se jezdí obvykle na vzdálenost 2 km (8 kol na 250 m okruhu, 6 kol na 333 m okruhu nebo 5 kol na 400 m okruhu). Jezdci se seřadí za vodiče v předem určeném pořadí (daném losem) a následují jej předepsaný počet kol. Vodič obvykle začíná na rychlosti 25 km/h, kterou postupně zvyšuje až na 50 km/h. Dráhu opouští zhruba 600 až 700 m před cílem. Následuje sprint jezdců do cíle, při kterém závodníci dosahují rychlostí kolem 70 km/h.\n\nV olympijském závodě či na MS obvykle startuje šest cyklistů, v japonských závodech obvykle devět cyklistů.\n"}
{"id": "824945", "url": "https://cs.wikipedia.org/wiki?curid=824945", "title": "Zorka Prachtelová", "text": "Zorka Prachtelová\n\nZorka Prachtelová, rozená Mayerová, (16. ledna 1943 – 29. ledna 2011) byla česká horolezkyně, vytrvalostní běžkyně a jeskyňářka. \n\nNa přelomu 50. a 60. let začínala v horolezeckém oddílu pražské Slávie. V 60. letech spolu s manželem hodně lezli v Sasku, kde si díky svým výkonům jako první cizinci vylezli zařazení do elitní „Meisterklasse“. Zorka tam zabodovala řadou prvních ženských přelezů a několika vážnými prvovýstupy. Po přechodu na otevřenou klasifikaci se ukázalo, že jako první žena v historii vyvedla cesty stupně VIIIa, VIIIb a v prvovýstupech i VIIIc.\n\nKromě německých a českých pískovců lezla také na žule Jizerských hor, ve Vysokých Tatrách a Alpách i USA. Sama či se spolulezci se podílela na stovkách prvovýstupů většinou té nejvyšší obtížnosti. Stala se vůbec první ženou, která v Jizerských horách uskutečňovala nové cesty včetně osazování jisticích kruhů.\n\nZorka měla na svém kontě asi devět tisíc přelezených cest, dvě stě padesát vlastních prvovýstupů a na osm set prvovýstupů s manželem. Zásadně lezla bez magnézia, mnohdy bosá.\n\nSe svým manželem Petrem Prachtelem také účinkovala ve filmu \"Jump!\" věnovaném přeskokům skal, který získal mnoho ocenění na horolezeckých filmových festivalech. Zorka v něm v hruboskalském Skaláku skáče ze Skauta na Skautskou věž ve věku 55 let.\n\nZorka se spolu s manželem věnovala také vytrvalostním běhům a ultramaratonu. Třikrát vyhrála Jizerskou stovku, dvakrát Vavřínovou podkovu po trati Velké pardubické, byla vítězkou GP ČSR dálkových běhů roku 1980, figurovala na 17. místě ve světových tabulkách běhů na 100 km, roku 1990 byla s manželem vicemistryní ČSFR v běhu dvojic na 100 km a ještě ve svých 48 letech byla druhá na mistrovství Vídně na patnáctikilometrové trati.\n\n\nnedatováno:\n\n\n\n"}
{"id": "824946", "url": "https://cs.wikipedia.org/wiki?curid=824946", "title": "Oľga Glosíková", "text": "Oľga Glosíková\n\nOľga Glosíková (* 24. března 1953) je slovenská vysokoškolská pedagožka a ředitelka Muzea rusínské kultury v Prešově, po sametové revoluci československá politička, ukrajinské, respektive rusínské národnosti, poslankyně Sněmovny národů Federálního shromáždění za Komunistickou stranu Slovenska, později za Stranu demokratické levice.\n\nAbsolvovala Filozofickou fakultu Univerzity Pavla Jozefa Šafárika v Košicích (obor filozofie - dějepis) a pracovala pak jako učitelka na Středním odborném učilišti ve Svitu. Pak se stala odbornou asistentkou na Vysoké škole technické v Košicích se sídlem v Prešově (dnešní Technická univerzita Košice).\n\nVe volbách roku 1990 kandidovala do slovenské části Sněmovny národů (volební obvod Východoslovenský kraj) za KSS, která v té době byla ještě slovenskou územní organizací celostátní Komunistické strany Československa (KSČS). Postupně se ale osamostatňovala a na rozdíl od sesterské strany v českých zemích se transformovala do postkomunistické Strany demokratické levice. Glosíková svůj mandát získala až dodatečně jako náhradnice v říjnu 1991 a přešla přímo do klubu SDĽ. Ve Federálním shromáždění setrvala do voleb roku 1992.\n\nOd roku 1995 působí na katedře výrobních technologií na Technické univerzitě v Košicích se sídlem v Prešově. V roce 2005 získala titul doktor věd na Filozofickém ústavu Státní akademie věd Běloruska. Uvádí se jako vědecká pracovnice a autorka monografií \"Ontologická analýza koevolučnej spätosti sociokultúrnej reality a prírody\" a \"Ontologická podstata koevolúcie sociokultúrnej reality a prírody\". Publikovala rovněž četná vysokoškolská skripta z filozofie, religionistiky, psychologie, sociologie práce a managementu, sociologie a průmyslové psychologie. Publikuje i studie zaměřené na rusínskou menšinu na Slovensku. V roce 2012 se uvádí coby ředitelka Muzea rusínské kultury v Prešově.\n\n"}
{"id": "824948", "url": "https://cs.wikipedia.org/wiki?curid=824948", "title": "Ingvar Carlsson", "text": "Ingvar Carlsson\n\nGösta Ingvar Carlsson (* 9. listopadu 1934) je švédský sociálnědemokratický politik. Dvakrát byl premiérem Švédska, a to v letech 1986-1991 a 1994-1996. Byl rovněž švédským ministrem školství (1969-1973), ministrem bydlení (1973, 1974-1976) a ministrem životního prostředí (1985-1986). V letech 1982-1986 byl prvním místopředsedou vlády.\n\nV letech 1986-1996 byl předsedou Švédské sociálně demokratické strany dělnické (\"Sveriges socialdemokratiska arbetareparti\").\n\nVe funkci premiéra se pokusil o reformu daňového systému, kvůli čemuž čelil kritice silných švédských odborů.\n\n"}
{"id": "824949", "url": "https://cs.wikipedia.org/wiki?curid=824949", "title": "Ján Hacaj", "text": "Ján Hacaj\n\nJán Hacaj (* 24. června 1960 Modra) je slovenský podnikatel ve vinařství, bývalý československý politik, po sametové revoluci poslanec Sněmovny národů Federálního shromáždění za Verejnosť proti násiliu, později za ODÚ-VPN.\n\nV roce 1983 absolvoval Chemicko-technologickou fakultu Slovenské vysoké školy technické v Bratislavě, obor kvasná chemie a bioinženýrství, se specializací na technologii výroby vína. V roce 1983 pak nastoupil do \"Vinařských závodů Pezinok\", nejprve na absolventskou praxi, od roku 1985 jako zaměstnanec provozovny vinných destilátů a brandy jako výzkumný a vývojový pracovník, mistr a vedoucí provozu.\n\nVe volbách roku 1990 zasedl za VPN do slovenské části Sněmovny národů (volební obvod Západoslovenský kraj). Na jaře 1991 v souvislosti s rozkladem VPN přestoupil do poslaneckého klubu jedné z nástupnických formací ODÚ-VPN. Ve Federálním shromáždění setrval do voleb roku 1992.\n\nOd roku 1993 je soukromým podnikatelem, poskytuje poradenství při zavádění vinařských technologií na Slovensku i v Česku. V roce 1994 navíc založil s otcem Vladimírem Hacajem starším a tetou Paulínou Hacajovou rodinný podnik na výrobu vína a sektů z vlastních vinic. V roce 1995 se také podílel na založení Sdružení pezinských vinohradníků a vinařů a stal se prvním předsedou této organizace. Organizuje také Vinné trhy v Pezinku a zasedá v městském zastupitelstvu. V rodné Modre provozuje vinný sklep \"U Richtára\" v zrekonstruovaném vinařském domě.\n\n"}
{"id": "824950", "url": "https://cs.wikipedia.org/wiki?curid=824950", "title": "Joy of a Toy", "text": "Joy of a Toy\n\nJoy of a Toy je debutové studiové album Kevina Ayerse ze skupiny Soft Machine. Jeho nahrávání probíhalo od 17. června do 11. září 1969 v londýnském studiu Abbey Road Studios. Na albu se podíleli i další členové Soft Machine Robert Wyatt, Mike Ratledge a Hugh Hopper. Producenty alba byli Ayers a Peter Jenner a vyšlo v listopadu 1969 u vydavatelství Harvest Records. V roce 2003 vyšlo album v reedici doplněno o šest bonusových skladeb, přičemž v jedné hraje i Syd Barrett.\n\nAutorem všech skladeb je Kevin Ayers.\n"}
{"id": "824954", "url": "https://cs.wikipedia.org/wiki?curid=824954", "title": "Borba", "text": "Borba\n\nBorba (v srbské cyrilici Борба, v češtině doslovně \"boj\") byl srbský a jugoslávský nezávislý deník. Vycházel v srbštině (srbochorvatštině).\n\nVznikl v roce 1922 jako ústřední tiskový orgán jugoslávských komunistů (od roku 1954 orgán SSRNJ).Zpočátku mohl vycházet svobodně, po politických změnách z ledna 1929 byl však zakázán (jugoslávská komunistické strana byla v ilegalitě již téměř od dob svého vzniku) - dlouhou dobu byl totiž oficiálně veden jako nezávislý deník.\n\nVycházel nejprve v Záhřebu, za druhé světové války na několika místech (např. v osvobozené Užici), po osvobození Bělehradu pak od listopadu 1944 v jugoslávské metropoli. Od roku 1948 byl vydáván také i v Záhřebu (v latince). V padesátých a šedesátých letech patřil k nejvlivnějším jugoslávským deníkům. Borba vycházela v rekordně vysokých nákladech a její vydání patřila k nejobjemnějším. V pozdějších letech se začalo dařit i konkurenčním, regionálním titulům, jakými byly např. Večernje novosti, Nova Makedonija, Pobjeda, či Delo. Po pádu komunistického režimu v ztratil svoji politickou úlohu a roku 2008 byl nakonec zprivatizován. Nedlouho později zanikl.\n\nVe funkci šéfredaktorů deníku se vystřídali Zlatko Šnajder, Vladimir Čopić, Ivan Krndelj, Ognjen Prica, Josip Kraš, Veselin Masleša, Marijan Stilinović, Puniša Perović, Veljko Vlahović, Vlajko Begović, Lazar Mojsov, Moma Marković a Vladimir Dedijer.\n\n"}
{"id": "824956", "url": "https://cs.wikipedia.org/wiki?curid=824956", "title": "Věc: Počátek", "text": "Věc: Počátek\n\nVěc: Počátek (v původním anglickém znění \"The Thing\") je americký filmový horor s prvky sci-fi z roku 2011 režírovaný nizozemským režisérem Matthijsem van Heijningenem ml. Scénář napsal Eric Heisserer podle literární předlohy amerického spisovatele a redaktora sci-fi časopisů Johna W. Campbella \"Kdo je tam?\" (anglicky \"Who Goes There?\").\n\n\"Věc: Počátek\" je prequel k filmu Johna Carpentera z roku 1982 \"Věc\", příběh končí v momentě, ve kterém začíná Carpenterův snímek. Vykresluje tým zejména norských a amerických vědců z antarktické základny, který odhalí v ledu zmrzlou mimozemskou formu života. Členové vědeckého týmu si uvědomí příliš pozdě, že mimozemský tvor je stále živý a dokáže kopírovat lidské buňky.\n\nV roce 1982 objeví norský vědecký tým ve složení Edvard (Trond Espen Seim), Jonas (Kristofer Hivju), Olav (Jan Gunnar Røise), Karl (Carsten Bjørnlund), Lars (Jørgen Langhelle), Henrik (Jo Adrian Haavind), Colin (Jonathan Lloyd Walker), Peder (Stig Henrik Hoff) a Francouzka Juliette (Kim Bubbsová) pod antarktickým ledem mimozemskou kosmickou loď. Americká paleontoložka Kate Lloydová je přizvána dr. Sanderem Halvorsonem (Ulrich Thomsen) a jeho asistentem Adamem Finchem (Eric Christian Olsen) k výzkumu. Na norskou polární základnu je dopraví helikoptéra řízená Carterem (Joel Edgerton), Derekem (Adewale Akinnuoye-Agbaje) a Griggsem (Paul Braunstein). Když Kate, dr. Halvorson a Adam Finch obhlédnou objevený hvězdolet, jsou informováni, že vědci zároveň nalezli pod ledem tělo mimozemského tvora.\nTělo je přeneseno na základnu v ledovém bloku. Toho večera, když posádka oslavuje unikátní nález je Derek svědkem osvobození mimozemského návštěvníka z ledu, tvor unikne z budovy. Členové výzkumného týmu po něm začnou pátrat a zjistí, že vetřelec zabil jednoho z Larsových psů. Olav s Henrikem ho spatří, vetřelec pak Henrika zabije. Zbytek týmu rychle přiběhne a stvůru spálí. Pitva vetřelcova těla ukáže, že jeho buňky jsou stále naživu a požírají a imitují ty Henrikovy.\n\nDerek, Carter, Griggs a Olav se chystají odletět helikoptérou, aby přivolali pomoc (rádiové spojení nefunguje). Kate objeví poblíž zkrvavené sprchy zubní plomby. Okamžitě běží ven, aby signalizovala posádce vrtulníku, že má přistát. Během přistávacího manévru se Griggs změní v mimozemskou zrůdu a napadne Olafa. Helikoptéra následně havaruje v nedalekých horách. Když se Kate vrátí ke sprše, zjistí, že krev ze sprchy někdo smyl. Výzkumníci souhlasí s evakuací, ale Lloydová přijde s teorií, podle níž je vetřelec schopen imitovat každého z nich a pravděpodobně to již udělal. Tato její teorie není přijata, ale Juliette jí potají sdělí, že viděla odcházet ze sprchy Colina. Společně hledají klíče od polárních vozidel, aby zabránili ostatním opustit základnu. Juliette se přemění ve Věc a zaútočí na Kate. Ta prchá chodbou pryč, z jedné kajuty nahlédne Karl, kterému se to stane osudné, je pozřen vetřelcem. Přiběhne Lars s plamenometem a zrůdu spálí.\n\nCarter s Derekem se vrátí na pokraji smrti na norskou základnu, ale ostatní odmítají uvěřit, že dokázali přežít havárii a dojít pěšky v zuřící sněhové bouři zpět. Jsou izolováni, dokud Kate nevyvine test, jenž má určit, zda jsou stále lidé. Adam a dr. Halvorson spolupracují na testu, ale ten je někým sabotován. Kate se nevzdá, vymyslí jinou zkoušku. Vezme v potaz fakt, že vetřelec nedokáže imitovat anorganické materiály. S pomocí Larse zkontroluje všem zubní plomby a vyčlení ty, kteří je nemají - Adam, Edvard, dr. Halvorson a Colin. To ještě neznamená, že jsou infikováni, ale ostatní jsou mimo podezření. Lars s Jonasem jdou provést tuto jednoduchou zkoušku na zatím vězněných Američanech - Carterovi a Derekovi, avšak zjistí, že dvojice uprchla. Lars pátrá poblíž jedné z budov a je náhle vtažen dovnitř. Skupina ostatních slyší Cartera a Dereka, jak se dobývají dovnitř. Edvard nařídí Pederovi, aby je spálil, ale Derek má zbraň a několikrát vystřelí, přičemž zabije Pedera a prostřelí palivovou nádrž, která se vznítí. Exploze uvrhne Edvarda do bezvědomí. Je přenesen do ošetřovny, kde se promění ve vetřelce a infikuje Jonase a zabije Dereka. Kate podpálí nakaženého Jonase a Dereka, než se společně s Carterem pustí do pátrání po další Věci. Mezitím je nakažen dr. Halvorson. Kate a Carter se rozdělí, Carter se před Věcí ukryje do kuchyně, Kate ji stačí zlikvidovat, než na něj zaútočí. Oba spatří Halvorsona, jak nasedá do pásového vozidla a vyjíždí do ledového blizardu. Vydají se jej pronásledovat ve zbývajícím vozidle.\n\nPřijíždí k aktivované kosmické lodi. Kate spadne dovnitř vesmírného korábu a je tak oddělena od Cartera. Je napadena vetřelcem, ale dokáže se díky granátům ubránit a dokonce poškodí loď, takže není schopna vzlétnout. Když se Lloydová a Sam Carter vrátí do vozidla, Kate obviní Cartera, že je infikován. Poznala to díky chybějící náušnici a spálí jej.\n\nNásledujícího rána přilétá s vrtulníkem na norskou základnu Matias. Colin spáchal sebevraždu v místnosti s rádiem. Lars, jenž přežil útok Věci přikazuje Matiasovi, aby mu ukázal zuby, chce vidět plomby. Z tábora vyběhne Věcí infikovaný pes a prchá pryč. Lars nařizuje pilotovi vzlétnout, aby mohl psa zastřelit.\nSoundtrack k filmu \"Věc: Počátek\" složil Marco Beltrami, vyšel 11. října 2011 ve vydavatelství Varese Sarabande.\n\n\n"}
{"id": "824957", "url": "https://cs.wikipedia.org/wiki?curid=824957", "title": "Bohumil Hlavička", "text": "Bohumil Hlavička\n\nBohumil Hlavička (* 4. července 1935) je český politik, po sametové revoluci československý poslanec Sněmovny národů Federálního shromáždění za Občanské fórum, později za Občanské hnutí, od 90. let dlouhodobý starosta Černé Hory na Blanensku.\n\nVe volbách roku 1990 zasedl do české části Sněmovny národů Federálního shromáždění (volební obvod Jihomoravský kraj) za OF. Po rozkladu OF v roce 1991 přešel do poslaneckého klubu Občanského hnutí. Ve Federálním shromáždění setrval do voleb roku 1992.\n\nProfesně působil jako konstruktér, roku 1990 se stal starostou obce Černá Hora. V komunálních volbách roku 1994 byl zvolen do zastupitelstva Černé Hory a mandát obhájil v komunálních volbách roku 1998, komunálních volbách roku 2002, komunálních volbách roku 2006 i komunálních volbách roku 2010. Starostenský post zastával do roku 2010. Stranicky je trvale uváděn jako nestraník.\n\n"}
{"id": "824958", "url": "https://cs.wikipedia.org/wiki?curid=824958", "title": "Cyklistika na letních olympijských hrách", "text": "Cyklistika na letních olympijských hrách\n\n\n\n\n\n\n"}
{"id": "824960", "url": "https://cs.wikipedia.org/wiki?curid=824960", "title": "Operace Chariot", "text": "Operace Chariot\n\nOperace Chariot nebo útok či nájezd na Saint-Nazaire byla britská speciální vojenská operace proti silám Třetí říše ovládající přístavní zařízení ve francouzském městě Saint-Nazaire během druhé světové války. Šlo o největší akci provedenou oddíly Commandos za druhé světové války.\n\nÚčelem operace bylo především zničit vrata velkého doku v St. Nazaire, který byl podle lodě, pro kterou byl vybudován, nazýván jako \"dok Normandie\". Významnost doku spočívala v tom, že šlo o největší dok takové velikosti ovládaný Němci (350x50 m), který ležel na atlantickém pobřeží a byl tak velký, že mohl pojmout lodě jako byl \"Tirpitz\". Velké hladinové lodě a především \"Tirpitz\" byly nebezpečnou hrozbou pro transatlantické konvoje zásobující Británii a zničení doku mělo Němce odradit od jeho nasazení v Atlantiku.\n\nDok v Saint-Nazaire nebo také dok Normandie byl postaven pro tehdejší největší transatlantickou osobní loď SS Normandie (podle které se mu tak říkalo) k zajištění její údržby. Šlo o tehdejší největší suchý dok na světě. Na délku měl 350 m, šířka 50 a hloubka 16 m. Zařízení takové velikosti bylo pýchou francouzského stavitelství. Dok navazuje na severní nálevkovité ústí řeky Loiry a propojuje ji s větším, zadním přístavním bazénem. Pokud není dok obsazen a je naplněn vodou může sloužit právě jako zdymadlo propojující větší bazén s Loirou, může ale sloužit také jako suchý dok. Ohromná vrata doku se při otevírání přesouvají do malých podélných postranních bazénů vybudovaných speciálně pro tento účel.\n\nI když operace nedopadla přesně podle plánu, hlavní cíl operace byl splněn a vrata doku zničena explozí HMS Campbeltownu zaklíněného ve vratech doku, které následná exploze zničila společně s vlnou vody, která vrata vylomila a vrak HMS Campbeltown vtáhla dovnitř a poškodila 2 blízko stojící německé lodě. I druhá (severní) vrata byla poškozena oddíly Commandos, stejně tak jako mechanismy posunu vrat a čerpacích pump. Během exploze se na palubě HMS Campbeltownu navíc nacházelo několik německých vojáků a důstojníků včetně německého admirála a tak na místě zahynulo 60 důstojníků a 320 vojáků.\n\nNěmci ihned poté začali s opravou doku, ale do konce války nebyly opravy dokončeny a dok byl opětovně zprovozněn až v roce 1947.\n\nZa tuto odvahu prokázanou při akci bylo uděleno 5 nejvyšších vyznamenání za statečnost Viktoriin kříž (pplk. Newman, kpt. Ryder, kpt. Beattie, kia Sawage, kia Durrand), 78 mužů obdrželo další vyznamenání a 51 byla vyslovena pochvala.\n\n\n\n"}
{"id": "824962", "url": "https://cs.wikipedia.org/wiki?curid=824962", "title": "SGR International", "text": "SGR International\n\nSGR INTERNATIONAL LTD. (SGRI) je britská holdingová společnost ovládaná Libuší Sekyrovou. Od založení v roce 2005 až do května 2007 působila pod názvem SEKYRA GROUP INTERNATIONAL LTD. Je vlastníkem Hotelu Savoy ve Špindlerově Mlýně a kancelářské budovy v Praze - Opatově.\n\nV září 2005 založila SGRI české společnosti SG Hotel Savoy a SG Fair street.\nNa konci roku 2005 byla jediným vlastníkem SGRI česká společnost Sekyra Group, a.s. ovládaná developerem Luďkem Sekyrou. Od 21. listopadu 2006 byla ovládána kyperskou společností BERTHIER & CIE LIMITED.\n\nSpolečnost SG Hotel Savoy koupila v roce 2005 od podnikatele Jana Moťovského secesní hotel Savoy ve Špindlerově Mlýně. V roce 2006 proběhla demolice hotelu, na pozemku byl následně postaven nový hotel stejného jména a k němu přiléhající bytový dům s apartmány. V průběhu výstavby přešlo obchodní jmění společnosti, jehož hodnota byla upravena na základě znaleckého posudku, na nově založenou společnost SG Mountain Resort. Mezi majiteli apartmánů lze nalézt rodiny pražských politiků, lobbistů a manažerů státních firem.\n\n30. prosince 2008 SG Mountain Resort hotel pronajala společnosti Bohemia Club řízené slovenským politikem Tiborem Michálkem (HZDS). V dubnu 2012 přesáhly pohledávky po splatnosti za společností Bohemia Club deset milionů korun, což vedlo k ukončení nájmu k 10. květnu 2012 a následnému podání insolvenčního návrhu. Za rok 2015 vykázala SG Mountain Resort ztrátu 10 milionů korun, závazky společnosti byly o 74 % vyšší než účetní hodnota aktiv.\n\nV roce 2006 koupila SGRI od LUSE Group akciovou společnost epstein & partner CHODOV, vlastníka pozemků u stanice metra Opatov. Na jedné z parcel byla vybudována kancelářská budova, která sloužila jako centrála společnosti Skanska. V roce 2009 byla tato budova vyčleněna do nově založené akciové společnosti Opatov Park, kterou rovněž vlastní SGRI. Společnost Opatov Park vykázala za rok 2017 ztrátu 31 milionů korun při tržbách 43 milionů korun, vlastní kapitál poklesl na -36 milionů korun. Úvěr od banky J&T je splatný na konci roku 2039.\n\nV roce 2006 koupila SG Fair street od britské Orlynx Investment (později přejmenována na VESIM CAPITAL LTD.) společnost PARKHOTEL Praha, transakce byla financována úvěrem od České spořitelny ve výši 535 milionů korun. Následně proběhla fúze obou společností, při které byla hodnota dlouhodobých aktiv, především nemovitého majetku, na základě znaleckého posudku navýšena o 511 milionů korun. V lednu 2007 byl poskytnutý úvěr přefinancován dlouhodobým úvěrem ve výši 450 milionů korun splatným v březnu 2027. Za rok 2010 vykázala společnost PARKHOTEL Praha ztrátu 28 milionů korun při tržbách 69 milionů korun, vlastní kapitál poklesl na 55 milionů korun. V médiích byl hotel zmiňován jako možné nové sídlo radnice Městské části Praha 7, v roce 2011 však byl z tendru vyřazen. Za rok 2011 vykázal Parkhotel Praha ztrátu 17 milionů korun, o rok později ztrátu 21 milionů korun. K 31. prosinci 2012 měla společnost krátkodobé závazky z obchodních vztahů ve výši 18 milionů korun, všechny po splatnosti.. Roku 2016 koupila Parkhotel společnost Mama Shelter, provozující řetězec hotelů v Evropě a Americe, ve které má podíl společnost Accor Hotels, a přejmenovala ho na Mama Shelter.\n\nSGRI dále ovládala kyperskou společnost Wanici, která připravuje výstavbu budov v Praze na Vítězném náměstí u stanice metra Dejvická.\n"}
{"id": "824963", "url": "https://cs.wikipedia.org/wiki?curid=824963", "title": "Sonja Hlávková", "text": "Sonja Hlávková\n\nSonja Hlávková (5. června 1951 – 20. října 2016) byla slovenská a československá politička, po sametové revoluci poslankyně Sněmovny národů Federálního shromáždění za Verejnosť proti násiliu, později za ODÚ-VPN.\n\nVe volbách roku 1990 kandidovala za VPN do slovenské části Sněmovny národů (volební obvod Východoslovenský kraj). Mandát nabyla až dodatečně v září 1990. Na jaře 1991 v souvislosti s rozkladem VPN přestoupila do poslaneckého klubu jedné z nástupnických formací ODÚ-VPN. Ve Federálním shromáždění setrvala do voleb roku 1992.\n\n"}
{"id": "824964", "url": "https://cs.wikipedia.org/wiki?curid=824964", "title": "Ján Horník", "text": "Ján Horník\n\nJán Horník (* 18. června 1928) byl slovenský a československý politik, po sametové revoluci československý poslanec Sněmovny národů Federálního shromáždění za Kresťanskodemokratické hnutie.\n\nVe volbách roku 1990 zasedl za KDH do slovenské části Sněmovny národů (volební obvod Východoslovenský kraj). Ve Federálním shromáždění setrval do voleb roku 1992.\n\nV roce 1995 ho sněm KDH zvolil předsedou rozhodčího stranického soudu. Na tomto postu je připomínán i k roku 1996, 1997 a 1999.\n\n"}
{"id": "824966", "url": "https://cs.wikipedia.org/wiki?curid=824966", "title": "Jiří Křivka", "text": "Jiří Křivka\n\nJiří Křivka (* 12. prosince 1961 Ústí nad Orlicí) je český kytarista, zpěvák, skladatel a publicista. V roce 1978 spoluzaložil skupinu Zikkurat. Následně krátce hrál ve skupině Letadlo. Na přelomu let 1988 a 1989 spoluzaložil skupinu Eden, ze které se v roce 1989 stala skupina Toyen. V roce 1989 nahradil Karla Jančáka ve skupině Půlnoc. V roce 1990 založil vlastní projekt s názvem Temelín, se kterým vydal jedno studiové album \"Fuckland\". V tomtéž roce obnovil skupinu Zikkurat. Ve stejném roce složil hudbu k filmu \"Pějme píseň dohola\". V současné době hraje se Zikkuratem, Atomic Overdrive a skupinou James Bond Quartet, ve které hraje na varhany.\n\n\n"}
{"id": "824967", "url": "https://cs.wikipedia.org/wiki?curid=824967", "title": "Michal Horský", "text": "Michal Horský\n\nMichal Horský (1. července 1943 – 18. března 2018) byl slovenský politolog, československý politik, po sametové revoluci poslanec Sněmovny národů Federálního shromáždění za Verejnosť proti násiliu a ODÚ-VPN.\n\nV období normalizace byl zaměstnán v Slovenskom ústave pamiatkovej starostlivosti a ochrany prírody. Patřil mezi zakladatele hnutí Verejnosť proti násiliu (VPN). Ve volbách roku 1990 zasedl za VPN do slovenské části Sněmovny národů (volební obvod Západoslovenský kraj). Na jaře 1991 byl členem poslaneckého klubu nástupnických formací ODÚ-VPN. Členem Federálního shromáždění byl až do voleb roku 1992. Poté byl spoluzakladatelem Trnavské univerzity, založil na tamní fakultě humanistiky katedru politologie a Nadaci Universitas Tyrnaviensis. Přednášel také na Univerzitě sv. Cyrila a Metoda v Trnave a byl též hostujícím profesorem na Katolické univerzitě v Ružomberoku, působil i jako odborný garant politologických konferencí z oblasti dějin politického myšlení a vztahů médií a politiky. Autor publikace \"Politické hry\" (2016).\n\n"}
{"id": "824968", "url": "https://cs.wikipedia.org/wiki?curid=824968", "title": "Miloš Obrenović I.", "text": "Miloš Obrenović I.\n\nMiloš Obrenović (celým jménem Miloš Teodorović Obrenović, v srbské cyrilici Милош (Теодоровић) Обреновић; 18. března 1780 Gornja Dobrinja – 28. září 1860, Bělehrad) byl v letech 1815–1839 a 1858–1860 srbským knížetem.\n\nMiloš pocházel ze zemědělské rodiny, které se živila chovem dobytka a jeho prodejem. Jeho rodiče byli chudí zemědělci; on sám byl nejstarším ze tří synů. Jeho skutečné příjmení bylo Teodorović, ale po svém otci si jej nakonec změnil na Obrenoviće, pod kterým se stal později známý jako zakladatel srbské panovnické dynastie.\n\nJako mladý se účastnil prvního srbského povstání a vedl druhé srbské povstání. Jeho úspěch v boji proti turecké nadvládě vyústil jednání s Turky, ve kterých Osmanská říše přiznala Srbsku autonomní statut a Milošovi postavení knížete. Toto postavení bylo hatišerifem uznáno v roce 1830 jako dědičné a po Karađorđevićích se tak zrodila další srbská panovnická dynastie – Obrenovićové. Postupnými kroky se jako obratný diplomat pokoušel co nejvíce rozšířit míru autonomie Srbska v rámci Osmanské říše. V zahraniční politice se spoléhal na pomoc Ruska, která však byla značně omezena, neboť Rusko mělo s Tureckem četné dohody, které nechtělo kvůli malému Srbsku porušit.\n\nMiloš zahájil proces modernizace a rozvoje Srbska. Cílem tohoto procesu však nebylo zemi dotáhnout na úroveň západních monarchií, nýbrž zajistit dostatečný počet vzdělaných lidí, kteří by dokázali spravovat stát. Podporoval proto studium některých studentů v zahraničí (Německu, Rakousku a Rusku) a také příchod zahraničních odborníků. Ti přicházeli především z Ruska.\n\nJako panovník vládl Miloš autokraticky a neustále se musel střetávat s četnou opozicí, která toužila získat v rodícím se nezávislém Srbsku významné posty. Odmítal celou řadu demokratických a prozápadních reforem (které měly za cíl omezit jeho poměrně širokou moc); zrušil progresivní Sretenjskou ústavu a nechal vraždit své oponenty, učinil tak i u vůdce prvního povstání Karađorđeho Petroviće. Tvrdě potíral konkurenční rod Karađorđevićů. Ti měli – stejně další odpůrci Miloše – zájem na ovládnutí země a návrat svého příslušníka na trůn. Poté, co myšlenka pokrokové ústavy u Miloše narazila, byla otázka nové ústavy po dlouhou dobu široce diskutována. Po několika letech neúspěšných řešení vydal nakonec sultán hatišerif, který měl de facto roli nové srbské ústavy. Milošova moc v něm byla omezena tzv. Radou (Sovjetem), což bylo pro srbského panovníka nepřijatelné. Členové této rady byli zvoleni doživotně a zodpovídali se přímo sultánu v Cařihradu.\n\nMiloš tak nakonec abdikoval a přenechat trůn svému mladšímu synovi Milanovi. Nejprve žil v Zemunu, později se přestěhoval se do Valašska v dnešním Rumunsku, kde žil v exilu.\n\nNa trůn se vrátil nakonec v roce 1858. Vládl pouhé dva roky, přesto se vypořádal s ustavobraniteli (Garašanin musel odejít z politiky, Toma Vučić byl uvězněn), zahájil protitureckou politiku a prohlásil knížectví za dědičné. V roce 1860 zemřel.\n\nBěhem své vlády patřil Miloš Obrenović k nejvlivnějším a nejbohatším lidem na Balkáně.\n"}
{"id": "824972", "url": "https://cs.wikipedia.org/wiki?curid=824972", "title": "Banksie dubová", "text": "Banksie dubová\n\nBanksie dubová (\"Banksia robur\"), někdy také zvaná paučkovec dubový, je druh bohatého rodu banksie z čeledě proteovitých vyskytující se v Austrálie.\n\nTento druh se roste výhradně na severovýchodě Austrálie ve spolkovém státě Queensland, na severu od mysu York a na jihu s přesahem do státu Nový Jižní Wales. Nachází se tam jako jedna z mála banksií v bažinatých nebo špatně odvodněných písčinách a zamokřených oblastech na velmi chudých půdách. Je to adaptabilní rostlina a vyrůstá i na suchých místech, ovšem při nedostatku vláhy má nízký vzrůst i málo kvete. Pro bohatství květů potřebuje plné slunce. Za příhodných podmínek roste poměrně rychle, za tři roky je vysoký 1,5 m a začíná kvést. Ve starším věku je mírně mrazuvzdorný. Druh je poměrně odolný vůči plísní zachvacující kořeny banksií rostoucích ve vlhku.\n\nPřestože druhové jméno \"robur\" v latině značí i tvrdé (dubové) dřevo, je to nevysoký, rozložitý keř který dorůstá obvykle do výše 2 m, zřídka kdy o metr více. Kůra je hladká a mladé kmínky jsou zprvu rezavě plstnaté a teprve později olysají a zešednou. Veliké tuhé, kožovité listy, až 40 cm na délku a 12 cm do šířky, vyrůstají na větvích střídavě a mají řapíky 1 až 2 cm dlouhé. Listové čepele jsou eliptické nebo obvejčité, okraje mají krátce zubaté, u špičky bývají téměř nejširší, jsou plstnaté a sytě zelené, na lícní straně lesklé, výrazná střední žilka je hnědá.\n\nHroznovitá květenství s dřevnatými osami dosahují délky 10 až 17 cm a mají vytrvalé plstnaté zákrovní listeny dlouhé 3 až 8 mm. Čtyřčetné oboupohlavné květy mají okvětní lístky o délce 20 až 25 mm, ty ještě nerozvité mají barvu kovově zelenou a ta se později mění na zlatou, stejně barevné jsou i 4 tyčinky. Vytrvalá čnělka dlouhá 28 až 33 mm je bledě žlutá a vyrůstá z jednoplodolistového spodního semeníku. Květy vykvétají většinou v lednu až červenci; již odkvetlé změní barvu na temně oranžovou a časem hnědnou. Opylovány jsou hmyzem nebo ptáky nacházející uvnitř květů dostatek nektaru. Zhnědlá květenství zůstávají na rostlině po mnoho měsíců někdy i let. Banksie dubové se obvykle vysazují v parcích a okrasných zahradách. Pro zlepšení vzhledu keře ho lze po odkvětu bez problému prořezávat.\n\nV dozrálém plodenství vyvinutém z hroznovitého květenství bývá i více než 100 úzce cylindrických dřevnatých měchýřků (tobolek) dlouhých 10 až 16 mm. Obsahují po dvou okřídlených obvejčitých semenech 15 až 20 mm velkých, jejich otevření se aktivuje teprve ohněm. Rostliny si takto zajišťují přežití druhu při požárech, které se v uvedených oblastech často vyskytují. Dospělé rostliny jsou požárem často zahubeny, ale místo nich vyrostou ze semen nové. Banksie dubová, stejně jako některé další druhy, má navíc pod povrchem půdy na kořenech zbytněný útvar (lignotuber). Ten je podobný hlíze s tlustou kůrou a je vyplněn zásobními škrobovými látkami a spícími pupeny. Menší žár tento podzemní orgán nespálí, pouze probudí spící pupeny a z nich po uhašení ohně vyroste nový keř.\n\nPotřebujeme-li získat semena, např. pro výsadbu nových rostlin, musíme suchá plodenství zahřívat na teplotu nad 100 °C. Uvolněná semena vyklíčí rychle, do 3 až 5 týdnů, mladé semenáčky nutno zpočátku chránit před přemokřením půdy.\n\n"}
{"id": "824974", "url": "https://cs.wikipedia.org/wiki?curid=824974", "title": "Musilova křižovatka", "text": "Musilova křižovatka\n\nMusilova křižovatka je teoretický inženýrský koncept mimoúrovňového silničního křížení, který má za úkol umožnit plynulý silniční přechod mezi zeměmi s pravostranným a levostranným řízením. Autorem této myšlenky byl český inženýr Jiří Musil (1891–1960), profesor Vysokého učení technického v Brně. Tento koncept nebyl nikde na světě realizován, přestože se o něm uvažovalo při přestavbě přístavu v britském Doveru v 70.letech 20. století, neboť je spíše teoretickou hříčkou, protože nikde na světě neexistují podmínky, ve kterých by byl využitelný – pro samotnou svoji podstatu a především velkou nákladnost je využitelný především pro komunikace dálničního typu. \n\nMusilova křižovatka vznikla jako teoretický koncept ve 30. letech 20. století na Vysokém učení technickém v Brně, kde byl tehdy ing. Musil vyučujícím na Stavební fakultě, neboť ve 30. letech se v ČSR začalo uvažovat o přechodu na pravostranné řízení (nakonec byl záměr uskutečněn až po zániku první republiky a obsazení zbytku Československa nacistickým Německem) a existovala obava, jak vyřešit případné problémy silničního přeshraničního styku mezi zeměmi s různými systémy řízení.\n\nMusilova křižovatka předpokládá, že na styku zemí s pravo- a levostranným řízením bude vedena silnice tak, že jeden z pruhů (ideálně pouze jednoproudé silnice v jednom směru) bude veden mimoúrovňově a tudíž že v bodu styku, který se nazývá Musilovo křížení, vznikne situace, že jeden z pruhů bude veden pod úrovní toho druhého a tímto křižujícím podjezdem se z jednoho pruhu stane z pravostranného levostranný a naopak. Ze stavebního hlediska je Musilova křižovatka jen zvláštním druhem podjezdu, s tím rozdílem, že oba silniční pruhy se mimoúrovňově vzájemně kříží. \n\nMusilova křižovatka je především teoretickou hříčkou, která doposud nikde na světě nenašla praktické uplatnění, neboť možnosti jejího využití jsou poměrně malá a samotné řešení je technicky i finančně nákladné, ale především pro možnost spojení dvou oblastí s různými typy řízení, představuje možnost, že by umožnila plynulý provoz bez nutnosti zvýšené pozornosti řidiče, neboť řidič jen pokračuje ve svém pruhu jízdy a po projetí Musilovou křižovatkou se ocitne v opačném systému řízení, aniž by musel výrazněji zpomalit či složitě posuzovat dopravní situaci.\n"}
{"id": "824975", "url": "https://cs.wikipedia.org/wiki?curid=824975", "title": "František Houška", "text": "František Houška\n\nFrantišek Houška (* 16. března 1936 České Budějovice) je český advokát a bývalý československý politik, po sametové revoluci poslanec Sněmovny národů a Sněmovny lidu Federálního shromáždění za Občanské fórum, později za ODS.\n\nVystudoval gymnázium a pak Právnickou fakultu Univerzity Karlovy a Filozofickou fakultu Univerzity Karlovy. Vysokou školu ukončil v roce 1967. Uváděl se bytem Praha 5, ženatý, se dvěma dětmi. Profesně působil jako právník. 1. července 1967 nastoupil coby advokátní koncipient a advokacii se věnuje od té doby trvale. Politicky se před rokem 1989 neangažoval.\n\nVe volbách roku 1990 zasedl do české části Sněmovny národů Federálního shromáždění (volební obvod Jihočeský kraj) za OF. Po rozkladu OF v roce 1991 přešel do poslaneckého klubu Občanské demokratické strany. Ve volbách roku 1992 přešel do Sněmovny lidu. Ve Federálním shromáždění setrval do zániku Československa v prosinci 1992. Ve federálním parlamentu působil v letech 1991-1992 jako předseda poslaneckého klubu ODS. Počátkem 90. let byl neúspěšně navržen za ODS na post člena Ústavního soudu ČSFR.\n\nUstavující kongres ODS v roce 1991 ho zvolil do výkonné rady. V roce 1995 se stal předsedou nově utvořeného místního sdružení ODS Praha Košíře-Motol. V roce 2004 se zúčastnil vzpomínkové akce pořádané ODS k 5. výročí smrti Václava Bendy, kde vzpomínal na tohoto svého bývalého parlamentního kolegu.\n\n"}
{"id": "824976", "url": "https://cs.wikipedia.org/wiki?curid=824976", "title": "Masakr v Dudžajlu", "text": "Masakr v Dudžajlu\n\nMasakr v Dudžajlu byla událost následující 8. července 1982 po neúspěšném pokusu o atentát na Saddáma Husajna ve středoiráckém šíitském městě Dudžajl, které se nachází 50 km severně od Bagdádu.\n\nSaddám Husajn zde pronesl řeč o místních brancích bojujících ve válce s Íránem a navštívil několik domácností. Poté se vydal na cestu zpět do Bagdádu, když na jeho konvoj zaútočila skupina ozbrojenců a zabila dva ze Saddámových bodyguardů. Krátký boj, který následoval, měl za následek zabití či zajetí všech útočníků. \n\nNásledek útoku byl ten, že v Dudžajlu a v sousedním Baladu bylo zatčeno téměř 400 mužů a stejný počet žen a dětí, kteří byli následně vězněni nedaleko od Bagdádu. Někteří muži byli během mučení nuceni přiznat svou účast na pokusu o atentát.\n"}
{"id": "824982", "url": "https://cs.wikipedia.org/wiki?curid=824982", "title": "Teddy Riner", "text": "Teddy Riner\n\nTeddy Riner (7. dubna 1989 Les Abymes, Guadeloupe) je francouzský zápasník – judista afro-karibského původu. Je majitelem zlatých olympijských medailí z let 2012 a 2016. Je osminásobným mistrem světa v těžké váze. V letech 2010 – 2020 nepřetržitě neprohrál ve 154 soutěžních zápasech.\n\nS judem začínal v 5 letech v pařížské čtvrti Quartier de la Chapelle. Do svých 15 let se připravoval v klubu Bolivar pod vedením Alaina Perriota. V mládí se věnoval několika kolektivním sportům, především basketbalu. Kvůli individuálnímu zaměření však zvolil judo. Vrcholově se začal judu věnovat v pařížském tréninkovém centru mládeže INSEP. Členem širší francouzské reprezentace se stal v roce 2006. V roce 2007 přestoupil do profesionálního klubu Lagardère Paris Racing, kde se připravoval pod trenérskou dvojicí Patrick Rosso, Stéphane Frémont a dosáhl prvních mezinárodních úspěchů. Po olympijských hrách v Pekingu přestoupil do klubu v Levallois-Perret, kde se připravuje pod vedením trenérské dvojice Christian Chaumont, Benoît Campargue.\n\nSe svými rozměry (výška 204 cm, váha mírně pod 130 kg) poutal od dorosteneckých let pozornost trenérů. Jeho mimořádné silové dispozice byly podpořeny i schopností na sobě tvrdě pracovat a vůlí vítězit. Rinerovo judo se vyznačuje taktickým pojetím boje. Kritika na toto často poukazuje, že ve srovnání s fenomenálními japonskými judisty Jamašitou a Inouem je jeho judo divácky neatraktivní až nudné. Po zisku zlaté olympijské medaile na olympijských hrách v Londýně v roce 2012 však své pojetí boje zatraktivnil. Především po technické stránce vyspěl a svým dominantním pravým úchopem soupeře hází technikami uči-mata a o-soto-gari. V roce 2016 obhájil zlatou olympijskou medaili na olympijských hrách v Riu. Své soupeře si tradičně hlídal v úchopu a zaváhal pouze jednou, když se pod něj dostal v semifinále Izraelec Ori Sason technikou sode-curikomi-goši.\n\nRinerova fyzická, taktická a v současné době i technická vyspělost je zárukou pravidelného přísunu zlatých medailí pro francouzské judo. Riner v těžké váze neprohrál od olympijských her v Pekingu v roce 2008, kde psychicky nezvládl taktický duel s Uzbekem Tangrievem na šido. V soutěžním zápase prohrál naposledy 13. září 2010 v neolympijské a dnes již sporadicky vypisované soutěži bez rozdílu vah s Japoncem Daiki Kamikawou. Vyrovnaný zápas tehdy rozhodli sudí praporky při hantei v Kamikawův prospěch 2:1. Riner nesl prohru těžce a jako křivdu.\n\nNejvětším omezením pro Rinera jsou zranění, kvůli kterým musel několikrát vynechat turnaj mistrovství Evropy. Své starty na turnajích si pečlivě vybírá. Turnaje světového poháru pravidelně vynechává. V roce 2019 se vrátil na tatami po dvacetiměsíční pauze a absolvoval turnaje v Montrealu a Brasílii, které vyhrál. Mistrovství světa v Tokiu však vynechal. Na grandslamu v Paříži 9. února 2020 po více než devíti letech a 154 zápasech skončila jeho vítězná série bez porážky. V osmifinále prohrál v prodloužení s Japoncem Kokoro Kageurou.\n\n\n\n\n"}
{"id": "824983", "url": "https://cs.wikipedia.org/wiki?curid=824983", "title": "Seznam rouenských biskupů a arcibiskupů", "text": "Seznam rouenských biskupů a arcibiskupů\n\nSeznam rouenských biskupů a arcibiskupů zahrnuje všechny představitele diecéze v Rouenu založené ve 3. století a povýšené roku 744 na arcibiskupství.\n\n"}
{"id": "824987", "url": "https://cs.wikipedia.org/wiki?curid=824987", "title": "Kanton Cazaubon", "text": "Kanton Cazaubon\n\nKanton Cazaubon (fr. \"Canton de Cazaubon\") je francouzský kanton v departementu Gers v regionu Midi-Pyrénées. Skládá se ze 14 obcí.\n\n"}
{"id": "824988", "url": "https://cs.wikipedia.org/wiki?curid=824988", "title": "Kanton Cologne", "text": "Kanton Cologne\n\nKanton Cologne (fr. \"Canton de Cologne\") je francouzský kanton v departementu Gers v regionu Midi-Pyrénées. Skládá se ze 13 obcí.\n\n"}
{"id": "824989", "url": "https://cs.wikipedia.org/wiki?curid=824989", "title": "Kanton Condom", "text": "Kanton Condom\n\nKanton Condom (fr. \"Canton de Condom\") je francouzský kanton v departementu Gers v regionu Midi-Pyrénées. Skládá se ze 13 obcí.\n\n"}
{"id": "824990", "url": "https://cs.wikipedia.org/wiki?curid=824990", "title": "Kanton Fleurance", "text": "Kanton Fleurance\n\nKanton Fleurance (fr. \"Canton de Fleurance\") je francouzský kanton v departementu Gers v regionu Midi-Pyrénées. Skládá se z 20 obcí.\n\n"}
{"id": "824991", "url": "https://cs.wikipedia.org/wiki?curid=824991", "title": "Kanton Gimont", "text": "Kanton Gimont\n\nKanton Gimont (fr. \"Canton de Gimont\") je francouzský kanton v departementu Gers v regionu Midi-Pyrénées. Skládá se ze 14 obcí.\n\n"}
{"id": "824992", "url": "https://cs.wikipedia.org/wiki?curid=824992", "title": "Oxfordská apokalypsa", "text": "Oxfordská apokalypsa\n\nOxfordská apokalypsa je středověký iluminovaný rukopis anglické provenience se zřetelným vlivem francouzské malířské školy. Vznikl okolo roku 1270 na objednávku tehdy ještě budoucího krále Eduarda I. a jeho choti a nebyl dokončen. Miniatury biblické Apokalypsy, kterých je celkem 97, jsou vždy přes polovinu stránky a doprovází latinský text Zjevení svatého Jana a Nový zákon. Díky své nedokončenosti nabízí možnost podívat se na proces tvorby iluminací.\n\n"}
{"id": "824993", "url": "https://cs.wikipedia.org/wiki?curid=824993", "title": "Alkalický akumulátor", "text": "Alkalický akumulátor\n\nAlkalický akumulátor, nazývaný RAM (z angl. \"Rechargeable alkaline Manganese\") je sekundárním článkem. Na rozdíl od Ni-MH a Ni-Cd článků, má ale napětí naprázdno 1,5V. Určený je především pro ne příliš náročné aplikace. Vyrábí se v běžně používaných velikostech (AA, AAA, C a D). Kapacita je srovnatelná s běžnými Ni-MH články (AA - 1800mAh, AAA - 800mAh), ovšem velmi záleží na odebíraném proudu.\n\n\n\n\nAlkalické akumulátory dříve představovaly nabíjitelnou alternativu ke klasickým jednorázovým článkům. V současné době, kdy jsou dostupné Ni-MH akumulátory s nízkým samovybíjením, je jejich přínos velmi malý.\nPro některé nízkopříkonové aplikace jsou stále vhodné kvůli vyššímu jmenovitému napětí, avšak je třeba brát v potaz, že při zátěži (vzhledem k jejich řádově vyššímu vnitřnímu odporu ve srovnání s NiMH) může jejich napětí velmi poklesnout.\nDále také při vybíjení jejich napětí klesá lineárně a může se stát, že již při vybití třetiny kapacity bude jejich napětí srovnatelné s napětím NiMH.\n\n"}
{"id": "824994", "url": "https://cs.wikipedia.org/wiki?curid=824994", "title": "Žaltář Blanky Kastilské", "text": "Žaltář Blanky Kastilské\n\nŽaltář Blanky Kastilské je středověký iluminovaný rukopis vyrobený okolo roku 1230 dle tradice zřejmě pro potřeby ovdovělé francouzské královny Blanky Kastilské. Obsahuje latinsky psaný žaltář s bohatými iluminacemi uspořádanými do rondelů, které byly zřejmě inspirovány vitrážemi. V současnosti je uložen v depozitáři Bibliothèque de l’Arsenal (Ms. lat. 1186).\n"}
{"id": "825006", "url": "https://cs.wikipedia.org/wiki?curid=825006", "title": "Pavol Hrivík", "text": "Pavol Hrivík\n\nPavol Hrivík (* 9. října 1949) je slovenský vysokoškolský pedagog a politik, po sametové revoluci československý poslanec Sněmovny národů Federálního shromáždění za Slovenskou národní stranu.\n\nVe volbách roku 1990 zasedl za SNS do slovenské části Sněmovny národů (volební obvod Bratislava). Mandát obhájil ve volbách roku 1992. Ve Federálním shromáždění setrval do zániku Československa v prosinci 1992. Počátkem 90. let patřil mezi hlavní politiky Slovenské národní strany.\n\nOd září 1992 do konce roku 1992 zasedal za Československo v Parlamentním shromáždění Rady Evropy. V roce 1994 se jeho jméno uvádělo mezi možnými adepty na post předsedy SNS (poté, co z ní byl vytlačen dosavadní předseda Ľudovít Černák). V 2. polovině 90. let (v době třetí vlády Vladimíra Mečiara) působil coby zahraničně politický poradce ministra obrany Slovenské republiky Jána Sitka. V roce 2001 se uvádí jako předseda Klubu pro obranu a bezpečnost při Slovenské národní straně. Později se se stranou rozešel a byl místopředsedou odštěpenecké formace Demokrati a Vlastenci vzniklé roku 2008.\n\nPůsobí jako vysokoškolský pedagog. Dále se veřejně angažuje. V roce 2010 podepsal petici za ponechání sochy krále Svatopluka na nádvoří bratislavského hradu. Je členem vědecké rady Trenčínské univerzity Alexandra Dubčeka.\n\n"}
{"id": "825008", "url": "https://cs.wikipedia.org/wiki?curid=825008", "title": "Václav Humpál", "text": "Václav Humpál\n\nVáclav Humpál (2. listopadu 1940 Německý Brod – 28. října 1998 Praha) byl český a československý politik, po sametové revoluci poslanec Sněmovny národů Federálního shromáždění za Občanské fórum, později za Občanské hnutí, v 90. letech politik SD-LSNS a náměstek ministra zemědělství ČR.\n\nV letech 1963-1975 pracoval jako pedagog na Střední zemědělské škole v Havlíčkově Brodě. V letech 1975-1990 byl hlavním ekonomem JZD Kámen.\n\nVe volbách roku 1990 zasedl do české části Sněmovny národů Federálního shromáždění (volební obvod Východočeský kraj) za OF. Po rozkladu OF v roce 1991 přešel do poslaneckého klubu Občanského hnutí. Ve Federálním shromáždění setrval do voleb roku 1992.\n\nVe volbách v roce 1996 kandidoval neúspěšně do Poslanecké sněmovny Parlamentu České republiky za formaci Svobodní demokraté – Liberální strana národně sociální, do níž vplynulo bývalé Občanské hnutí. Vedl tehdy kampaň na Jičínsku, navštívil s tehdejším kandidátem této strany Davidem Rathem například Libáň. V roce 1998 se zmiňuje coby náměstek ministra zemědělství a nově zvolený člen prezídia Fondu národního majetku. Na ministerstvu měl v gesci ekonomický úsek a problematiku dotací a programů Podpůrného a garančního rolnického a lesnického fondu.\n\nV živnostenském rejstříku se uváděl bytem Praha-Stodůlky. Jako podnikatel působil od roku 1992.\n\n"}
{"id": "825016", "url": "https://cs.wikipedia.org/wiki?curid=825016", "title": "Jiří Jílek (politik)", "text": "Jiří Jílek (politik)\n\nJiří Jílek (* 20. listopadu 1956) byl český a československý politik, po sametové revoluci poslanec Sněmovny národů a Sněmovny lidu Federálního shromáždění za Občanské fórum, později za ODS.\n\nPřed listopadem 1989 byl zakladatelem EKOSEKCE Karlovy Vary a osoba samostatně výdělečně činná. Po sametové revoluci jedním z mluvčích KC OF Karlovy Vary.\n\nVe volbách roku 1990 zasedl do české části Sněmovny národů Federálního shromáždění (volební obvod Západočeský kraj) za OF, kam nastoupil jako náhradník za odstoupivší Martu Kubišovou. Byl jedním ze spoluzakladatelů Meziparlamentního klubu demokratické pravice. Po rozkladu OF v roce 1991 přešel do poslaneckého klubu Občanské demokratické strany. Ve volbách roku 1992 přešel do Sněmovny lidu. Ve Federálním shromáždění setrval do zániku Československa v prosinci 1992. Pocházel z Karlových Varů. Během působení ve federálním parlamentu se stal aktérem vnitrostranické aféry, kdy vyzval k tomu, aby z funkce náměstka českého ministra pro privatizaci odešel jeho stranický kolega Michal Soukup, který byl předtím předsedou karlovarské privatizační komise. Byl členem výboru pro životní prostředí a po volbách v roce 1992 členem hospodářského výboru.\nByl autorem návrhu na zákaz KSČ a jejích následovníků.\n\nPo odmítnutí podpisu tzv. lustračního zákona vyzval v otevřeném dopisu Alexandra Dubčeka, aby odstoupil z funkce, předsedy Federálního shromáždění. V roce 1991 byl na studijním pobytu v USA pořádaném vládní agenturou USIA.. V roce 1990 zabránil prodeji Divadla Vítězslava Nezvala v Karlových Varech neexistující společnosti YT&T Toronto (byla dvakrát zrušena pro neplacení daní).\n\nV komunálních volbách roku 1994 kandidoval na nevolitelném místě do zastupitelstva Karlových Varů za ODS jako nezávislý.\n\n"}
{"id": "825017", "url": "https://cs.wikipedia.org/wiki?curid=825017", "title": "Jiří Jílek", "text": "Jiří Jílek\n\nJméno a příjmení Jiří Jílek má více nositelů:\n\n"}
{"id": "825018", "url": "https://cs.wikipedia.org/wiki?curid=825018", "title": "Moucha (film, 1986)", "text": "Moucha (film, 1986)\n\nMoucha (v původním anglickém znění \"The Fly\") je americký filmový horor s prvky sci-fi z roku 1986, který režíroval (a zároveň se podílel na scénáři) David Cronenberg. V hlavních rolích se představili Jeff Goldblum, Geena Davisová a John Getz. Jde o remake staršího stejnojmenného snímku z roku 1958, avšak zachovává pouze základní ideu – vědce, jehož organismus se sloučí s mouchou domácí při teleportačním experimentu. Masky Brundlouchy – hybrida mouchy a Brundla vytvořil Chris Walas, jenž za ně obdržel Cenu akademie (Oscara).\n\nSeth Brundle, geniální a samotářský vědec se seznámí s novinářkou Veronicou Quaife na večírku pořádaném společností Bartok Science Industries, která zároveň dotuje jeho výzkum. Seth vezme Veronicu do skladiště, které mu slouží jako laboratoř i domov a ukáže jí svůj projekt, jenž má změnit svět: sadu „telepodů“ - teleportů, které umožňují přenést předměty z jednoho podu do druhého. Teleporty fungují na principu atomárního rozkladu a syntézy daného objektu. Veronice chvíli trvá, než jí dojde, o jaký převratný vynález se jedná. Hodlá jej zveřejnit, ale vědec je proti, jeho dílo ještě není hotové, nedokáže transportovat organickou hmotu a živá stvoření. Veronica souhlasí, že zdokumentuje Brundlovu práci. První pokus s přenosem paviána se nezdaří, řídící počítač v cílovém podu stvoří jen krvavou masu.\n\nCharismatický fyzik Veronicu přitahuje a tak s ním naváže vztah. Její soukromí však stále narušuje Stathis Borans, její bývalý arogantní partner a šéfredaktor časopisu Particle. Seth experimentuje dál, teleportuje část syrového bifteku a pak jej osmaží. Veronica jej ochutná a porovná s neteleportovanou částí. Jeho chuť je velmi umělá, ale je to pokrok. Nakonec Brundle dosáhne svého cíle a podaří se mu poslat z jednoho telepodu do druhého dalšího paviána, který se zdá být v pořádku. To však musí potvrdit několikatýdenní testy. Seth navrhne Veronice romantický večer a ona souhlasí. Když ale nalezne na stole poštu - velkou obálku s časopisem Particle, na jehož titulní straně je vyobrazen Brundle, je jí jasné, že Borans se pokouší o další podraz. Omluví se Sethovi a jde si to se svým bývalým milencem vyřídit.\n\nStathis Borans nejprve Brundleovi nepřikládal důležitost, ale když zaregistroval zápal své bývalé přítelkyně, prověřil si ho. Musí uznat, že je to ve svém oboru velká kapacita, měl dokonce blízko k Nobelově ceně za fyziku. Chce zveřejnit kusé zprávy o Sethově projektu, ale Veronica trvá na tom, že jen ona zná veškeré detaily. Nakonec dojdou ke kompromisu.\nMezitím si Brundle v laboratoři není jist, jestli jej Veronica nechce opustit a vrátit se k Boransovi. Posílen alkoholem se rozhodne teleportovat sám sebe, aniž by počkal na výsledky testů paviána. Do telepodu se však dostane obyčejná domácí moucha a počítač neví, jak naložit se dvěma různými tvory v jednom telepodu. Rozhodne se pro fúzi – sloučení v jeden organismus – Brundlouchu (angl. Brundlefly). Brundle vyleze ze druhého teleportu zdánlivě v pořádku. Záhy si však uvědomí velký nárůst síly, výdrže a sexuální potence. Věří, že proces přenesení jej očistil a vylepšil jeho tělo. Zanedlouho se však u něj začnou projevovat násilnické sklony a Veronica jej upozorňuje, že se něco nepodařilo, čemuž vědec odmítá uvěřit. Uvědomí si pravdu poté, co si před koupelnovým zrcadlem odtrhne nehet na ruce. Zkontroluje záznamy počítače a zjistí, že došlo ke sloučení na molekulárně-genetické úrovni.\n\nBěhem několika dalších týdnů se Brundle stále více přeměňuje, odpadávají mu části těla (zuby, uši) a jeho vzhled stále méně připomíná člověka. Přijme fakt, že se stal Brundlouchou a začne demonstrovat specifika mouchy, např. lezení po zdech a po stropě a vyzvracení silných enzymů do jídla k jeho rozpuštění. Veronica vše natáčí na kameru. Brundloucha si uvědomuje své slábnoucí lidské aspekty a naopak sílící primitivní instinkty hmyzu, které přestává ovládat. Aby je oslabila a získala více lidských elementů, instaluje v laboratoři třetí telepod k přenosu dvou lidí.\n\nVeronica s hrůzou zjišťuje, že je se Sethem těhotná a není si jista, jestli se to stalo před nebo po jeho teleportaci. Rozhodne se pro potrat a Borans ji doprovází v noci ke svému známému doktorovi, jenž jej má provést. Brundloucha vnikne do místnosti a unese Veronicu. Prosí ji, aby si dítě nechala, ale Veronica má strach, že porodí mutanta. Borans vnikne s puškou do Sethovy laboratoře, aby zachránil Veronicu, ale je vážně zraněn Brundlouchou, která mu nablije korozivní enzymy na levou ruku a pravou nohu. Chystá se vyzvracet dávku enzymů na jeho tělo, když jej zastaví Veronica.\n\nBrundloucha jí pak odhalí svůj poslední zoufalý plán, teleportuje sebe a Veronicu s nenarozeným dítětem, čímž dojde ke sloučení všech do jedné entity. Vyděšená Veronica se vehementně brání a přitom odtrhne Brundlouše spodní čelist. Brundloucha se definitivně transformuje do hmyzí podoby, uvězní Veronicu v telepodu č. 1 a sama vleze do telepodu č. 2. Stathis Borans se dokáže vzchopit natolik, že odstřelí kabel od telepodu, v němž se nachází Veronica a osvobodí ji. Brundloucha to zaregistruje a rozbije silné sklo svého telepodu. Nestihne však včas vylézt a počítač provede přenos Brundlouchy s částí teleportu. Z cílového telepodu se s námahou vyplazí stvůra obsahující mix Brundlouchy a teleportu a tiše žádá Veronicu, aby ukončila její trápení, přikládá si Boransovu pušku k hlavě. Zdrcená Veronica to odmítá, ale nakonec zmáčkne spoušť a stvůru zabije.\n\nFilm \"Moucha\" získal cenu Oscar za nejlepší masky v roce 1987, byl to jediný Oscar, na nějž byl film nominován. Mnoho žánrových fanoušků a filmových kritiků v té době soudilo, že vystoupení Jeffa Goldbluma si vyslouží nominaci na Oscara za nejlepší mužský herecký výkon v hlavní roli , ale nestalo se tak. Filmový kritik Gene Siskel se následně vyjádřil, že k nominaci nedošlo, neboť starší hlasující členové akademie obecně neoceňují hororové filmy.\n\nFilm také vyhrál cenu Saturn v několika kategoriích – za nejlepší hororový film, nejlepšího herce (Jeff Goldblum) a nejlepší masky (Chris Wallas).\n\nByl rovněž nominován na cenu Hugo v kategorii „Best Dramatic Presentation“.\n\nNominace na cenu BAFTA v kategoriích nejlepší speciální efekty a nejlepší postavy.\n\n\nDavid Cronenberg se inspiroval pro design telepodů Setha Brundla motorovým cylindrem svého motocyklu Ducati 450 Desmo.\n\n"}
{"id": "825021", "url": "https://cs.wikipedia.org/wiki?curid=825021", "title": "Evropská basketbalová federace", "text": "Evropská basketbalová federace\n\nEvropská basketbalová federace, zkráceně FIBA Europe (: ), je evropská sportovní organizace, která sdružuje národní basketbalové svazy evropských států, nebo jejich zemí a celků.\n\nVznikla v roce 1950 a sídlí v německém Mnichově. K roku 2017 sdružovala 52 národních svazů. Vrcholným orgánem je Valné shromáždění, které se schází jednou ročně a v němž má každý člen jeden hlas. Mezi zasedáními řídí organizaci jím volený 25členný výkonný výbor na čtyřleté období (2014–2018). FIBA Europe je členem Mezinárodní basketbalové federace (FIBA).\n\nNa funkční období 2014–2018 se prezidentem stal turecký funkcionář Turgay Demirel, výkonným ředitelem bývalý český basketbalista Kamil Novák, jenž dříve zastával funkci generálního sekretáře, a viceprezidenty pak Belgičan Cyriel Coomans, Ital Dino Meneghin a Ukrajinec Oleksandr Volkov.\n\nDříve funkci prezidenta plnil také Islanďan Ólafur Rafnsson.\n\n\n\n"}
{"id": "825022", "url": "https://cs.wikipedia.org/wiki?curid=825022", "title": "Tunel Sveti Ilija", "text": "Tunel Sveti Ilija\n\nTunel Sveti Ilija ( ) se nachází ve Splitsko-dalmatské župě v Chorvatsku na státní silnici D76. Spojuje pobřeží u letoviska Baška Voda s dalmatským vnitrozemím za pohořím Biokovo (Imotska krajina) a s chorvatskou dálnicí A1. Je to jediný tunel v Evropě ražený v krasovém masívu.\n\nTunel se nazývá dle stejnojmenné hory v pohoří Biokovo (Sv. Ilija – 1642 m n. m.), v jehož masívu je proražen. Je také v Chorvatsku tunelem s nejvyšším nadložím, které je vysoké více než 1300 metrů. Šířka tunelu činí 11 metrů a vozovka s dvěma jízdními pruhy je široká 7,7 metru. Na jižní, přímořské straně tubusy ústí u obce Bast nad letoviskem Baška Voda. Na vnitrozemské, severní straně u osady Rastovac u Zagvozdu.\n\nTunel se začal budovat v roce 2008 a o dva roky později byl proražen. V roce 2011 se práce téměř zastavily kvůli nedostatku financí a nevyřešeným majetkovým sporům na severní straně. Stavbu čtyřproudových přístupových komunikací na obou stranách tunelu převzala společnost Hrvatske autoceste (HAC), která začátkem prosince 2012 začala s výstavbou komunikací a stanovila lhůtu dokončení asfaltování do konce téhož roku.\n\nV lednu 2012 se začala stavět silnice od severního portálu k dálničnímu exitu Zagvozd (2,5 km) a o měsíc později byly zahájeny práce i na jižní straně. Silnice od jižního portálu tunelu se napojuje na Jadranskou magistrálu u letoviska Baško Polje (Autocamp Alem). Během listopadu 2012 probíhaly dokončovací práce a následně byl tunel vybaven signalizačním, ventilačním a bezpečnostním zařízením.\n\nSvou délkou přes 4200 metrů se jedná o čtvrtý nejdelší tunel v Chorvatsku (po dálničních tunelech Mala Kapela, Sveti Rok a silničním tunelu Učka).\n\nZ důvodu nedostatku financí a nevyřešených majetkových sporů byl termín otevření tunelu již několikrát odložen. Na konci srpna 2012 již bylo odkoupeno více než 90 % potřebných pozemků. Tunel byl slavnostně otevřen 8. července 2013 i přes protesty a demonstrace místních obyvatel, kteří nesouhlasili se zpoplatněním jeho průjezdu.\n\nPoplatek za průjezd byl od 1.1.2018 zrušen.\n\nJako důvod zrušení poplatku byla uvedena skutečnost, že nikde jinde v Chorvatsku se neplatí poplatek za použití přístupových cest k vjezdu na dálnici.\nCena za jeden průjezd v HRK vč. DPH. Stav k 31.12.2017:\n"}
{"id": "825031", "url": "https://cs.wikipedia.org/wiki?curid=825031", "title": "John Cusack", "text": "John Cusack\n\nJohn Paul Cusack (* 28. června 1966 Evanston, Illinois) je americký herec, producent a scenárista. Do roku 2012 se objevil ve více než 50 filmech, včetně titulů \"Cesta Natty Gannové\", \"Řekni cokoliv...\", \"Tenká červená linie\", \"Con Air\", \"V kůži Johna Malkoviche\", \"Pokoj 1408\", \"2012\" a \"Vražda v Šanghaji\".\n\nNarodil se roku 1966 v illinoiském Evanston do irsko-americké rodiny. Matka Ann Paula „Nancy“ Cusacková (rozená Carolanová) je bývalá učitelka matematiky a politická aktivistka. Otec Dick Cusack (1925–2003) vlastnil filmovou produkční společnost a byl hercem, kterými se stali také Cusackovi čtyři sourozenci Ann, Joan, Bill a Susie. Otec pracoval také jako tvůrce dokumentárních snímků. Rok studia strávil na Newyorské univerzitě.\n\nJako fanoušek podporuje baseballové kluby Chicago Cubs a Chicago White Sox. Opakovaně byl také přítomen utkáním Chicago Bears a na finále Stanley Cupu, v němž bojoval klub Chicago Blackhawks.\n\nŘadu let provozuje kickboxing pod trenérským vedením bývalého mistra světa Benny Urquideze. Spolupráci s ním navázal v rámci přípravy role ve filmu \"Řekni cokoliv...\" a je držitelem šestého stupně černého pásku v Urquidezem založeném systému ukidokan kickboxu.\n\nV letech 2005–2009 články přispíval do \"The Huffington Post\", včetně rozhovoru s Naomi Kleinovou. Odmítavě se vyjádřil k válce v Iráku a pohrdlivě také na adresu vlády George W. Bushe, když její pohled na svět označil za \"„deprimující, prokorupční, nezákonný a tragicky absurdní“\".\n\nV březnu 2008 došlo k zatčení a uvěznění Emily Leathermanové pro stalking před Cusackovým domem v Malibu. 10. října 2008 jí byla nařízena povinná psychiatrická léčba s pětiletou zkušební dobou a udělen desetiletý zákaz přiblížení se k herci, jeho domu a místům výkonu jeho zaměstnání.\n\n"}
{"id": "825032", "url": "https://cs.wikipedia.org/wiki?curid=825032", "title": "Zasvěcená panna", "text": "Zasvěcená panna\n\nZasvěcená panna je v katolické církvi žena, která po předepsané přípravě přijala od diecézního biskupa zasvěcení k životu v panenské čistotě mimo řeholní společenství. Je vázána slibem čistoty, ne však chudoby ani poslušnosti (jako řeholnice). Příslušnice stavu zasvěcených panen (ordo virginum) používají zkratku OV umisťovanou za jménem.\n\nPrvní zmínky o zasvěcených pannách pocházejí z 2. století. Zasvěcenou pannou byla řada světic z doby pronásledování křesťanů před vydáním milánského ediktu, například sv. Blandýna († 177), sv. Apolónie († 249), sv. Anežka Římská († 304) nebo sv. Valentýna († 308). Od 4. století se počet zasvěcených panen zvyšoval.\n\n\n"}
{"id": "825034", "url": "https://cs.wikipedia.org/wiki?curid=825034", "title": "OV", "text": "OV\n\nSpojení písmen O a V může mít různé významy:\n\n"}
{"id": "825036", "url": "https://cs.wikipedia.org/wiki?curid=825036", "title": "Heptatriakontan", "text": "Heptatriakontan\n\nHeptatriakontan (CH(CH)CH) (sumární vzorec CH) je uhlovodík patřící mezi alkany, má 37 uhlíkových atomů v molekule.\n"}
{"id": "825037", "url": "https://cs.wikipedia.org/wiki?curid=825037", "title": "Oktatriakontan", "text": "Oktatriakontan\n\nOktatriakontan (CH(CH)CH) (sumární vzorec CH) je uhlovodík patřící mezi alkany, má 38 uhlíkových atomů v molekule.\n"}
{"id": "825040", "url": "https://cs.wikipedia.org/wiki?curid=825040", "title": "Nonatriakontan", "text": "Nonatriakontan\n\nNonatriakontan (CH(CH)CH) (sumární vzorec CH) je uhlovodík patřící mezi alkany, má 39 uhlíkových atomů v molekule.\n"}
{"id": "825052", "url": "https://cs.wikipedia.org/wiki?curid=825052", "title": "Sportovní gymnastika na letních olympijských hrách", "text": "Sportovní gymnastika na letních olympijských hrách\n\nSportovní gymnastika na letních olympijských hrách byla zařazena od jejich znovuzaložení v roce 1896. Úvodních třicet dva let soutěžili pouze muži. V roce 1928 se na amsterodamských hrách poprvé objevily také ženy, a to ve sportovní gymnastice.\n"}
{"id": "825053", "url": "https://cs.wikipedia.org/wiki?curid=825053", "title": "Pavol Benčo", "text": "Pavol Benčo\n\nPavol Benčo (* 17. dubna 1955 Šurany) je bývalý slovenský fotbalista, obránce.\n\nOdchovanec Šuran. Hrál za Spartak Trnava, BZVIL Ružomberok a Plastiku Nitra. V československé lize nastoupil ve 137 utkáních a dal 1 gól.\n\n"}
{"id": "825055", "url": "https://cs.wikipedia.org/wiki?curid=825055", "title": "Hynek Glos", "text": "Hynek Glos\n\nHynek Glos (* 20. září 1973 Praha) je český fotograf.\n\nNarodil se v Praze. Vystudoval Střední průmyslovou školu zeměměřickou. Pokračoval ve studiu fotografie na Pražské fotografické škole. Působil v časopisech ANO, Mladá fronta DNES a Lidové noviny (2001–2008). V současné době (2012) pracuje v redakci časopisu Euro.\n\nJe dlouholetým fotografem Dejvického divadla.\n\n\n\n"}
{"id": "825056", "url": "https://cs.wikipedia.org/wiki?curid=825056", "title": "Kamil Chatrnúch", "text": "Kamil Chatrnúch\n\nKamil Chatrnúch (26. října 1953 Dolná Streda – 26. října 2002 Močenok) byl slovenský fotbalista, obránce a fotbalový trenér.\n\nV československé lize hrál za Jednotu Trenčín (1977-1978) a Plastiku Nitra (1981-1989). Nastoupil ve 175 ligových utkáních a dal 10 gólů. V nižších soutěžích hrál i za Slovan Galanta, Slovan Hlohovec a ZŤS Martin.\n\nByl asistentem Mikuláše Komanického v FC Nitra.\n\n\n"}
{"id": "825060", "url": "https://cs.wikipedia.org/wiki?curid=825060", "title": "Zoltán Molnár", "text": "Zoltán Molnár\n\nZoltán Molnár (14. března 1953 – 2. listopadu 2018 Nitra) byl slovenský fotbalový záložník, trenér a činovník. Na začátku 3. tisíciletí byl krátce předsedou FC Nitra.\n\nV československé lize hrál za Slavii Praha a Plastiku Nitra. V československé lize nastoupil ve 156 utkáních a dal 19 gólů. V nižších soutěžích hrál i za Slovan Duslo Šaľa. Za třetiligovou Šaľu nastoupil také ve středu 9. března 1977 v přátelském utkání s Dynamem Kyjev (mj. vítěz Poháru vítězů pohárů 1974/75), které domácí před zaplněným stadionem senzačně vyhráli 1:0, když autorem jediné branky byl Zoltán Molnár.\n\nPocházel z Rece a v dorosteneckém věku hrál za Slovan Bratislava. Závěr hráčské kariéry strávil v nižších rakouských soutěžích. Po skončení hráčské kariéry se stal trenérem. Na začátku 3. tisíciletí vedl také Nitru.\n\n\n"}
{"id": "825063", "url": "https://cs.wikipedia.org/wiki?curid=825063", "title": "Pásnice", "text": "Pásnice\n\nPásnice může označovat:\n"}
{"id": "825064", "url": "https://cs.wikipedia.org/wiki?curid=825064", "title": "Mária Kapitulíková", "text": "Mária Kapitulíková\n\nMária Kapitulíková (* 30. října 1940) byla slovenská a československá politička, po sametové revoluci československý poslankyně Sněmovny národů Federálního shromáždění za Kresťanskodemokratické hnutie.\n\nVe volbách roku 1990 zasedla za KDH do slovenské části Sněmovny národů (volební obvod Středoslovenský kraj). Ve Federálním shromáždění setrvala do voleb roku 1992.\n\n"}
{"id": "825066", "url": "https://cs.wikipedia.org/wiki?curid=825066", "title": "Ján Valent", "text": "Ján Valent\n\nJán Valent (* 27. prosince 1957) je bývalý slovenský fotbalista, obránce. Po skončení aktivní kariéry působí v Šale jako fotbalový funkcionář.\n\nV československé lize hrál za Plastiku Nitra. Nastoupil ve 40 ligových utkáních. V nižší soutěži hrál i za Slovan Duslo Šala.\n\n\n"}
{"id": "825068", "url": "https://cs.wikipedia.org/wiki?curid=825068", "title": "Ještěrka turecká", "text": "Ještěrka turecká\n\nJeštěrka turecká (\"Anatololacerta oertzeni\") je druh jihoevropské ještěrky.\n\nJe hojně rozšířena v Turecku, na Rhodu a Ikarii. Žije na skalkách, v suchých křovinách, sadech, obydlených místech i ve volné přírodě. Areál rozšíření zahrnuje polohy u hladiny moře až po nadmořskou výšku 2000 metrů.\n\nMěří 10 až 20 centimetrů, barva hnědá až šedá s modrým ocasem. Živí se mravenci, pavouky a jinými malými bezobratlými. Přezimuje od listopadu do března.\n\n"}
{"id": "825069", "url": "https://cs.wikipedia.org/wiki?curid=825069", "title": "Zdeno Miškolci", "text": "Zdeno Miškolci\n\nZdeno Miškolci (* 17. listopadu 1956) je bývalý slovenský fotbalista, útočník.\n\nV československé lize hrál za Plastiku Nitra a ZVL Žilina. Nastoupil v 75 ligových utkáních a dal 7 ligových gólů.\n\n\n"}
{"id": "825072", "url": "https://cs.wikipedia.org/wiki?curid=825072", "title": "Heim ins Reich", "text": "Heim ins Reich\n\nHeim ins Reich (česky \"domů do říše\") je slogan objevující se od roku 1920 ve spojení s právem na sebeurčení pohraničních německých oblastí bývalého Rakouska-Uherska a používaný zejména v době německého nacionalismu jako politické heslo.\n\nV roce 1921/1922 vydalo nakladatelství v Düsseldorfu (Verlag Dobler) časopis \"Heim ins Reich\". Časopis se zabýval připojením Německého Rakouska (Deutschösterreich) a právem na sebeurčení pohraničních oblastí Čech, Moravy a Slezka provincie bývalého Rakouska-Uherska, které se staly v 1918 části nového státu Československa. V roce 1923 se objevila v Grazu velkým nákladem mapa s nápisem \"Heim ins Reich! Friedensverträge sind nur Menschenwerk!\" (Domů do říše! Mírové smlouvy jsou jen lidské dílo!)\nRakousko-Německý národní spolek v Berlíně (Österreichisch-Deutsche Volksbund in Berlin) vlastnil od roku 1924 nakladatelství jménem \"Heim ins Reich\", které až do podzimu 1933 vydávalo měsíčně časopis pod tímto heslem a propagovalo v časopise také připojení Rakouska k Německu.\n\nV roce 1925 se konalo ve Vídni veřejné prohlášení NSDAP k připojení Rakouska a právě pod tímto heslem byly rozvěšeny plakáty k tomuto prohlášení.\nHeslo bylo použito například také v dopise pro Hitlera ze 17. dubna 1934 známém pod \"Saarbrücker Bekenntnissynode\" proti \"Gleichschaltung\" evangelických církví nacionalistickým státem.\nPři hlasování v roce 1935 bylo heslo použito znovu. Během sárského hlasování padala i jiná podobná hesla: „Deutsche Mutter, heim zu dir“ nebo „Nichts wie hemm“ (\"Německá matko, domů k tobě\" nebo \"Nic než domov\").\n\nKonrad Henlein použil heslo 15. března 1938 v jednom ze svých provolání, které zakončil slovy:\n\"„Wir wollen als freie deutsche Menschen leben! Wir wollen wieder Frieden und Arbeit in unserer Heimat! Wir wollen heim ins Reich! Gott segne uns und unseren gerechten Kampf.“\"\n\nSlogan se stal brzy oblíbeným heslem a nebyl používán jen v případě připojení Sudet a Rakouska k Německé říši, jak se v případě Sudet a „Anschlussu“ Rakouska stalo.\n\nHeslo používal i Adolf Hitler při přesídlovací akci etnických Němců za účelem vytvoření Velkoněmecké říše. \nJeště před vypuknutím druhé světové války, tj. v období od Mnichova 1938 do konce srpna 1939, bylo nuceno odejít ze Slovenska a z Maďarskem okupovaných území (jižní Slovensko, Podkarpatská Rus) téměř 65 tisíc osob do českých zemí.\nPrvní konkrétní kroky se objevily v roce 1939 po uzavření paktu mezi Hitlerem a Stalinem. Praktický průchod přesídlovací politiky prováděl Hlavní sociální úřad pro etnické Němce (VOMI - Hauptamt Volksdeutsche Mittelstelle). Tento státní úřad Národně socialistické německé dělnické strany se zabýval všemi záležitostmi etnických Němců. Od roku 1941 byl VOMI pod kontrolou SS a byl veden převážně Němci z pobaltských oblastí. Do anektovaných oblastí říšské župy Povartí a Západního Pruska přesídlila VoMi do roku 1940 kolem jednoho milionu tzv. Volksdeutsche.\n\nPřesídlovací politika postihla také obyvatelstvo Jižního Tyrolska z Itálie, baltické Němce, Volyňské Němce z bývalého východního Polska a od roku 1940 Němce z Besarábie, Bukoviny a Dobrudže, Haliče a Občiny Kočevje ze Slovinska. Některé skupiny etnických Němců na těchto územích žily po staletí. Přesídlení Němci dostávali jako odškodné půdu na zabraném území v Polsku, Protektorátu Čechy a Morava nebo na území Dolního Štýrska.\n\n5. září 1940 uzavřela Třetí říše smlouvu se Sovětským svazem o přesídlení pobaltských Němců. V říjnu následovaly smlouvy s pobaltskými státy Estonskem, Litvou a Lotyšskem, jejichž území byla v roce 1940 připojena k Sovětskému svazu. Na konci roku 1939 proběhly dohody s Itálií (21. října a 21. prosince) za účelem přesídlení Němců z Jižního Tyrolska na území Třetí říše. 22. října 1939 došlo k dohodě s Rumunskem, kde se jednalo o Němce z Besarábie, Dobrudži a Bukoviny.\n\nBěhem druhé světové války se pokoušelo hnutí etnických Němců v Lucembursku pod heslem „Heim ins Reich“ o připojení Lucemburska k Třetí říši. Příslušníci hnutí byli přesvědčeni, že patří k německému národu. Většina obyvatelstva odmítla stát se součástí Říše, což vedlo ze strany Německa k těžkým sankcím a útlaku. Téma je zpracováno v dokumentárním filmu „Heim ins Reich“ (režie Claude Lahr) z roku 2004 a patří mezi nejúspěšnější lucemburskou filmovou produkci.\n\nV létě 1943 byl jmenován státním ministrem pro Čechy a Moravu K. H. Frank. V Protektorátu zřídil SS-Ansiedlungsstab (osídlovací štáb), který zajišťoval veškerou kolonizační politiku. Ještě v posledních měsících války bylo usídleno v oblasti severovýchodně od Prahy kolem 1 300 německých kolonistů. Plány na vysídlení českého obyvatelstva se začaly realizovat již v roce 1940, kdy bylo na poradě německých zemských radů stanoveno vytvoření tzv. německého zemského mostu, při kterém mělo být poněmčeno území od Litoměřic ku Praze. Dále bylo schváleno vytvoření německého koridoru, který povede přes Prahu, Brno a Olomouc až k Ostravě. Na jižní Moravě měly být osídleny oblasti jižně od Brna, které měly být propojeny s rakouskými župami. Český národ měl být postupně rozdělován do malých izolovaných celků a asimilován německým živlem. V praxi byla tato politika zahájena jako rozšiřování vojenských cvičišť v oblasti Milovic, Brd a na Drahanské vrchovině. Násilné vysídlení v oblasti Vyškovska, Boskovicka a Blanenska začalo roku 1941. Bylo při něm vystěhováno 33 obcí a své domovy nuceno opustit přes 18 tisíc obyvatel. Od roku 1942 probíhala největší vysídlovací akce na území Čech, při které bylo v několika etapách vysídleno na 65 obcí s více jak 30 000 obyvateli z oblasti Benešovska, Neveklovska a Sedlčanska.\n\n \n\n\n"}
{"id": "825073", "url": "https://cs.wikipedia.org/wiki?curid=825073", "title": "Marie Kaplanová", "text": "Marie Kaplanová\n\nMarie Kaplanová (25. listopadu 1928 – 23. dubna 2014) byla česká křesťanská aktivistka a politička, po sametové revoluci československá poslankyně Sněmovny národů Federálního shromáždění za KDS.\n\nJejí matkou byla Amálie Svobodová, katolická spisovatelka. Marie Kaplanová v mládí hrála dobře na klavír a vystudovala v ústavu anglických panen ve Štěkni, kde se naučila anglicky a francouzsky. Působila pak jako zahraniční korespondentka. Podílela se na založení pobočky YMCA. Jejím manželem se stal Jiří Kaplan (* 1925), absolvent Matematicko-fyzikální fakulty Univerzity Karlovy. Měli spolu deset dětí.\n\nV době totality byla její rodina známa svou nadstandardní angažovaností ve prospěch potřebným a v podzemní církvi včetně spolupráce s politickým disentem a potlačovanou občanskou společností. V jejich bytě se odehrálo mnoho veřejných aktivit jako založení sdružení \"Dílo koncilové obnovy\", které bylo na jaře 1968 jedním z prvních signálů změn ve společnosti, a uvedení ekumenického hnutí Taizé do Československa.\n\nVe volbách roku 1990 zasedla do české části Sněmovny národů Federálního shromáždění (volební obvod Jihočeský kraj) za KDS, respektive za volební koalici Křesťanská a demokratická unie (KDU), kterou vytvořila KDS společně s Československou stranou lidovou (a dalšími menšími subjekty). Poté, co se tato koalice rozpadla, přešla Kaplanová do samostatného poslaneckého klubu, který utvořila KDS společně s pravicovou Liberálně demokratickou stranou. Ve Federálním shromáždění setrvala do voleb roku 1992.\n\nDne 7. listopadu 1997 založila, spolu s městem Mníšek pod Brdy, obecně prospěšnou společnost \"Magdaléna\", jejímž cílem je poskytování léčebně resocializačního programu pro osoby závislé na návykových látkách.\n\nZemřela v dubnu 2014. Poslední rozloučení s Marií Kaplanovou se konalo 30. dubna 2014 v chrámu Panny Marie před Týnem v Praze. Pohřbena byla na Vinohradském hřbitově v Praze.\n\nV roce 2014 jí byla udělena Cena Václava Bendy (in memoriam).\n\n"}
{"id": "825074", "url": "https://cs.wikipedia.org/wiki?curid=825074", "title": "Marvin Hamlisch", "text": "Marvin Hamlisch\n\nMarvin Frederick Hamlisch (2. června 1944 – 6. srpna 2012) byl americký hudební skladatel. Byl jedním z jedenácti lidí, kteří získali ocenění Emmy, Grammy, Oscar a Tony, jedním ze dvou lidí, kteří kromě těchto čtyř cen získali ještě Pulitzerovu cenu (druhým byl Richard Rodgers) a dvakrát též získal cenu Zlatý glóbus.\n\n\n"}
{"id": "825080", "url": "https://cs.wikipedia.org/wiki?curid=825080", "title": "Alfonz Višňovský", "text": "Alfonz Višňovský\n\nAlfonz Višňovský (* 12. července 1956 Vranov nad Topľou) je bývalý slovenský fotbalista, obránce. Po skončení aktivní kariéry působí jako trenér a fotbalový funkcionář.\n\nV československé lize hrál za Slovan Bratislava a Plastiku Nitra. Nastoupil v 55 ligových utkáních. Gól v lize nedal. V nižších soutěžích hrál i za Iskru Matador Bratislava.\n\n\n"}
{"id": "825081", "url": "https://cs.wikipedia.org/wiki?curid=825081", "title": "Jozef Klokner", "text": "Jozef Klokner\n\nJozef Klokner (* 31. března 1955) je slovenský regionální politik, po sametové revoluci československý poslanec Sněmovny národů a Sněmovny lidu Federálního shromáždění za Kresťanskodemokratické hnutie.\n\nV letech 1975-1980 vystudoval Slovenskou vysokou školu technickou v Bratislavě, obor pozemní stavby. V období let 1980-1984 pak pracoval v \"Okresním stavebním podniku Pezinok\" jako projektant a stavbyvedoucí. V letech 1984-1990 byl zaměstnancem \"Okresního stavebního podniku Trnava\" jako výrobní inspektor na odboru řízení výroby.\nVe volbách roku 1990 zasedl za KDH do slovenské části Sněmovny národů (volební obvod Západoslovenský kraj). Ve volbách roku 1992 přešel za KDH do Sněmovny lidu. Ve Federálním shromáždění setrval do zániku Československa v prosinci 1992. V parlamentu působil v branně-bezpečnostním výboru.\n\nPak byl živnostníkem a v letech 1993-1994 jednatelem dceřiné společnosti podniku Hydrostav Bratislava. Mezi roky 1994-1997 pracoval pro firmu \"Biotech Trnava\" jako obchodně-ekonomický manažer a v letech 1997-2003 ve firmě \"SMM Trnava\" na postu náměstka pro marketing. V období let 2004-2006 byl přednostou na Krajském úřadu pro silniční dopravu a pozemní komunikace v Trnavě. V letech 2006-2007 se vrátil do soukromého sektoru jako pracovník firmy \"EKZ Hlohovec\" pro technickou a inženýrskou přípravu staveb. V období let 2007-2008 byl nezaměstnaný, pak mezi roky 2008 a 2010 nastoupil do firmy \"Pro Vita Nova Trnava\", opět jako inženýrský pracovník. Od roku 2010 je přednostou obvodního úřadu v Trnavě.\n\nV parlamentních volbách na Slovensku v roce 2010 neúspěšně kandidoval za KDH na 63. místě kandidátní listiny. Stejně tak neúspěšně kandidoval v parlamentních volbách v roce 2012. Byl aktivní i v regionální politice. V krajských volbách roku 2005 postoupil jako kandidát KDH a pravicových stran do 2. kola volby župana Trnavského kraje se ziskem 33 % hlasů. Nakonec ale nebyl zvolen. V krajských volbách roku 2009 byl za KDH zvolen zastupitelem Trnavského kraje.\n\n"}
{"id": "825084", "url": "https://cs.wikipedia.org/wiki?curid=825084", "title": "Eva Ryšavá", "text": "Eva Ryšavá\n\nEva Ryšavá, za svobodna Celbová (* 8. března 1975 v Náchodě), je bývalá česká volejbalistka a česká reprezentantka v plážovém volejbalu, mistryně Evropy v plážovém volejbalu z let 1996 a 1998, bronzová medailistka z mistrovství světa 2001, účastnice LOH 2000 (osmifinále) a LOH 2004 (osmifinále). V současnost je trenérkou volejbalu.\n\nDvanáct let byla její beachvolejbalovou partnerkou Soňa Nováková. V roce 2005 obě porodily dítě a v roce 2006 se znovu vrátily na beachvolejbalové kurty. V roce 2007 kvůli dalšímu mateřství Novákové vytvořila Ryšavá pár s Šárkou Nakládalovou, ovšem výsledkově se jim nedařilo, a tak sezónu dohrála s Terezou Petrovou. V roce 2008 plánovaly s Novákovou obnovení spolupráce s cílem kvalifikovat se na LOH 2008 do Pekingu, ale Ryšavé v tom zabránilo vleklé zranění kolene. Posléze ukončila aktivní kariéru.\n\nV sezóně 2006/07 se s VK KP Brno stala vítězkou české extraligy. Následující sezónu hrála za VK KP Prostějov, ovšem v lednu 2008 si pochroumala koleno.\n\nV září 2004 se v Olomouci provdala za dlouholetého přítele Jana Ryšavého. V červnu 2005 se jí narodil syn Jan.\n"}
{"id": "825087", "url": "https://cs.wikipedia.org/wiki?curid=825087", "title": "Kostel Nejsvětější Trojice (Praha, Spálená ulice)", "text": "Kostel Nejsvětější Trojice (Praha, Spálená ulice)\n\nKostel Nejsvětější Trojice ve Spálené ulici na Novém Městě v Praze je barokní trojlodní budova s věží z roku 1713 postavená podle projektu Octavia Broggia jako součást později zrušeného kláštera řádu trinitářů, neboli Řádu nejsvětější Trojice pro vykupování zajatců, katolického řádu, jehož posláním bylo tehdy především vykupovat křesťany z tureckého zajetí. Kostel je chráněn jako kulturní památka České republiky a nalézá se v bezprostřední blízkosti Pedagogické fakulty Univerzity Karlovy v Praze. \n\nKostel byl založen na místě bývalého židovského hřbitova, jenž tu vznikl roku 1254, aby byl poté roku 1478 zrušen a jeho pozemek rozparcelován. Posléze tu vzniklo několik domů, z nichž dva, pro budoucí výstavbu klíčové, získaly šosovní hodnotu a byly v roce 1708 odkoupeny trinitáři, jimž již o tři roky dříve císař Leopold I. povolil zřízení konventu. Samotný kostel i sousední klášterní budova (směrem k Lazarské ulici) byly postaveny v letech 1708–1713 na místě dvou zmíněných obytných domů na základě projektu Octavia Broggia a pod vedením stavitelů Kryštofa Dientzenhofera a Jana Jiřího Aichbauera mladšího. Donátorem celé stavby byl nejvyšší mincmistr Království českého a mecenáš umění, baron Jan Ignác Putz z Adlersthurmu s manželkou Terezií Klárou Freislebenovou z Bischhofenu. Samotná stavba doznala oproti původnímu Broggiovu návrhu určitých změn, jmenovitě vypuštění oratoří v lodi a přístavba vysunutého kněžiště, které se mělo nacházet pod plánovanou věží, o čemž bylo rozhodnuto v roce 1710. Roku následujícího nabyly jiné podoby i klenby - kupolí s lucernou měl být vybaven pouze ústřední prostor, kolem kněžiště měly být též vystavěny symetrické sakristie. Nápadné je, že podobně řešena je i kupole poutního kostela sv. Máří ve Chlumu, kde také působil Kryštof Dientzenhofer. Nabízí se tedy domněnka, že za toutéž myšlenkou stojí jeden autor, a že změny tedy vznikly na jeho popud. Konvent byl vybudován pravděpodobně nejpozději roku 1716, tedy nanejvýš tři roky po vysvěcení chrámu.\n\nRoku 1783 byl v rámci náboženských reforem císaře Josefa II. klášter trinitářů zrušen a kostel uzavřen, prostor konventu byl přeměněn v kasárna. Věřící si však, podpořeni iniciativou tehdejšího provinciála trinitářského řádu, vymohli znovuotevření chrámu. Roku 1784 sem byla přenesena fara od tehdy zrušeného kostela sv. Martina ve zdi. Odtamtud pochází také renesanční cínová křtitelnice (datovaná letopočtem 1552) a gotické dveře do sakristie, pobíjené železnými pásky. Přenesení fary bylo motivováno zejména skutečností, že zatímco Staré město pražské disponovalo na sklonku 18. století osmi farními kostely, Nové město pražské pouze čtyřmi. Kromě toho farnosti u kostela sv. Martina ve zdi příslušelo více domů na Novém městě nežli na Starém městě pražském (50 domů oproti 64 domům). První bohoslužby v nově uspořádané farnosti se uskutečnily první adventní neděli roku 1784. Ačkoli po třech letech proběhly v územním vymezení farní osady jisté změny, počet staroměstských domů podléhající zdejší farnosti zůstal zachován. Zatímco ve svatomartinském kostele byly dříve veškeré bohoslužby slouženy v češtině, u Nejsvětější Trojice ve Spálené dominovala němčina, a to včetně hlavních kázání, výjimku představovaly pouze ranní veskrze česky sloužené mše. Tento stav se měl změnit roku 1785, kdy byla již i kázání pouze česká.\n\nKostel se dočkal nové fasády roku 1896, naposledy zatím roku 1991, kdežto budova bývalého trinitářského konventu, členěná do Lazarské ulice, byla zbořena roku 1889. Farní budova byla postavena roku 1784 podle plánu Pavla Wiedhoffa v raně klasicistním stylu, přičemž bylo využito staršího domu, stylově na pomezí renesance a baroka. Kolem roku 1850 vymaloval farní interiéry Josef Navrátil, jeho malby byly ovšem při pozdějších úpravách zabíleny. V roce 1881 byl postaven domek s bytem pro zvoníka na místě dřívější umrlčí komory, roku 1902 pak byla přízemní část fary přetvořena v byt pro kaplana. V 60. letech 20. století byla na faře provedena řada úprav interiéru, změněny byly například krytiny nebo dveře. \n\nPatronem kostela a fary byl sbor obecních starších královského hlavního města Prahy. Na počátku 80. let 19. století se k této farní osadě hlásilo 5170 katolíků, 141 nekatolíků a 796 židů. Mezi léty 1784 - 1948 tu působilo celkem devět duchovních správců, prvním byl P. Václav Jiskra a posledním P. Josef Jiřičný. Od února roku 2006 kostel slouží jako farní pro slovenskou řeckokatolickou obec v Praze.\n\nOriginálně pojatá vrcholně barokní budova stojí na téměř čtvercovém půdorysu s věží nad presbytářem a bohatě zdobeným dvouetážovým vstupním průčelím, charakteristicky vertikálně trojděleným, a je obrácena do Spálené ulice. Z původních plánů architekta Broggia je patrné, že na fasádových pilastrech zamýšlel korintské hlavice, třebaže mínil v druhé etáži použít iónské; nakonec to však nebylo zrealizováno a hlavice zůstaly v jednom stylu. Boční osy ohraničuje vždy hlavice pilastrů, jež nesou plně vyvinuté kladí, jen lehce přerušené nad okny bočních os segmentovaným vzdutím. Vypuklé erbovní štíty donátorů, Jana Ignáce Putze a jeho manželky, v oválných kartuších a dedikační nápis jsou umístěny nad hlavním vchodem do kostela, nad nimi na fasádě v pásu pod korunní římsou je vyzlacen latinský nápis o zasvěcení kostela DIVAE SANCTAE TRINITATIS. Edikulový portál má plně vyvinuté kladí, které hlásá pamětní nápis donátorů: IOANNES IGNATIVS ET THERESIA / BARONES DE PVTZ / ECCLESIAM FIERI FECEREVNT. Ve druhé etáži jsou postranní osy již jen nahrazeny volutově stočenými křídly. Za volutami jsou umístěny sokly, kde se nachází vlevo socha sv. Jana z Mathy s otrokem, vpravo pak sv. Felixe z Valois s parožím. Střední část vymezenou pilastry, které nesou opět plné kládí a ukončuje segmentový štít (v tympanonu s Božím okem v oblacích), prolamuje polokruhově ukončené okno. Vlevo od vstupu do kostela, za krátkým úsekem ohradní zdi s polokruhovou brankou, stojí silně poškozená socha sv. Judy Tadeáše z roku 1734, snad z dílny Matyáše Bernarda Brauna. Vpravo vedle kostela stojí socha Jana Nepomuckého, nespolehlivě řazená mezi práce Josefa Michaela Brokofa. s darovacím nápisem trinitářů z roku 1719 (chronogram ovšem sochu datuje do doby o čtyři roky pozdější) na soklu, umístěná v moderní kubistické edikule. \n\nPod kostelem jsou dvě klenuté prostory podzemní krypty řeholníků a dobrodinců, které byly otevřeny a zdokumentovány v letech 1982–1983. Jedná se o běžnou součást řádových kostelů barokní doby (podobné najdeme u Panny Marie Vítězné i Panny Marie Sněžné, u sv. Klimenta v Klementinu, u sv. Mikuláše na Malé Straně, u Panny Marie na Karlově a ještě u mnohých jiných chrámů). Ačkoli se řádová kronika trinitářů, vytištěná v Praze roku 1726, nedochovala a ani rukopis zdejšího faráře Michaela Maxe Willera z roku 1835 s názvem \"Heiligste Trinität\" není k nalezení, z odkazů a závětí příznivců kláštera lze jasně vypozorovat, že krypty existovaly dvě - první klášterní, konventní, \"crypta conventus\", druhá chrámová, \"crypta ecclesiae\". V první jmenované se zřejmě nacházely, jak se lze důvodně domnívat, především hroby řádových představených. Těch jich během osmdesáti let stačilo v Praze působit dvacet. V některých případech nejsou známa ani jejich jména, nejčastěji se dají identifikovat dle podpisů na listinách a odkazů v inventářích, z těchto zkoumání se ukázalo, že zastávaly hodnosti představený řádu (\"minister generalis\"), představený české řádové provincie (\"minister provincialis\") či představený pražského konventu (\"minister conventus\"). Z těch, jejichž jména jsou známa, vynikají především Joannes à Cruce, spoluzakladatel české odnože řádu, Joannes à S. Anthonasio či Martínus ab Ascensione Domini, všichni Španělé a řádoví mistři; řádoví bratři byly v kryptě pohřbíváni jen výjimečně. Nápis u mrtvých, uvádějící jejich jméno, titul, věk, případně datum narození či úmrtí, je většinou latinský, méně často německý. Při zkoumání krypty byly nalezeny dvě vcelku zachované kostry, které byly podrobeny dalšímu zkoumání. Zjistilo se tak, že jde v obou případech o muže, v jednom zhruba třicetiletého, v druhém zesnulého v 20 - 30 letech. Krátkolebost, která u nich byla zjištěna, je pro dané historické období naprosto typická.\n\nVnitřek má charakter centrální stavby o 9 klenebních polích se stejně velkým presbytářem na východní straně. 3 × 3 klenební pole jsou téměř stejně vysoká, oddělená pasy a sklenutá střídavě plackami a klášterními klenbami na čtyři štíhlé sloupy s vykousnutými hranami a výraznými hlavicemi. Prostřední loď je nepatrně širší a nad středním polem je kupole s lucernou vyčnívající nad střechu. Zařízení je většinou z druhé poloviny 18. století, drobná křtitelnice z roku 1552 a kované dveře do sakristie z 15. století pocházejí z kostela sv. Martina ve zdi.\n\nDeset cenných původních oltářů ve formě mramorové menzy s vyřezávanými akantovými rámy obrazů bylo vysvěceno roku 1713 a vzácně se dochovalo. Jsou to mimo hlavní oltář oltář Immaculaty, oltář Ecce Hommo, oltář sv. Michala de Sanctis, oltář sv. Anny, oltář sv. Jana z Mathy a sv. Felixe z Valois, oltář archanděla Michaela, oltář sv. Josefa (sv. Rodiny), oltář sv. Jana Křtitele (Křtu Páně). Ikonograficky významné jsou olejomalby řádových světců a spoluzakladatelů řádu v kartuších na bočních stranách, sv. Jana z Mathy a sv. Felixe z Valois, jimž se zjevuje anděl s křesťanskými otroky, které mají vykoupit z tureckého otroctví. Další oltář je zasvěcen španělskému trinitáři sv. Michaelu de Sanctis, zobrazenému se Spasitelem, jemuž se klaní a ukazuje na své srdce (zemřel 1624). Třetí oltář sv. Anny Samétřetí je zasvěcen svaté rodině stejně jako oltář sv. Josefa. Oltář sv. Jana Křtitele zobrazuje Křest Kristův. Neméně významná je ve dřevě řezaná a polychromovaná socha Krista Trpitele z téže doby.\n\nK architektonickému řešení interiérů jsou přičítány i nástěnné malby z roku 1779. Nalézá se tu několik zpodobení Boha - na klenbě kněžiště je zobrazován jako Trojjediný, mezi kněžištěm a kupolí Samojediný, v kupoli jako Veliký nad padlými anděly. Dalšími zpodobnění na různých místech interiéru jsou Mocný, bořící zdi Jericha (nyní zabíleno), Svatý, zjevující se Mojžíšovi, Pán života a smrti, přijímající Noemovu oběť po potopě, Stvořitel prvních lidí, Spravedlivý, s příběhem Jonáše, Trestající svatokrádež Heliodorovu, Bůh přijímající oběť Ábelovu, Prozřetelný, s nalezeným Mojžíšem na břehu Nilu a Divuplný s obrácením sv. Pavla. Mřížka oddělující kněžiště není původní, pochází až z 19. století, obdobně jako podlaha z cementových dlaždic. V sakristii jsou dnes valené klenby s pětiokými výsečemi. \n\nNěkteré obrazy a sochy byly v letech 1777–1780 vyměněny a kostel v duchu dobové zbožnosti vymalován malířem Antonínem Schlachterem. Fresky utrpěly zejména havarijním stavem střechy a statickým poškozením (popraskáním) kleneb v době uzavření kostela pro výstavbu metra v 80. letech 20. století, několikrát byly neodborně obnoveny a restaurovány. Například roku 1879 je restauroval akademický malíř König, silně poškozené části při tom přemaloval ornamentální malbou, což nebývá hodnoceno jako řešení nejvhodnější. V téže době bylo celé zařízení kostela demontováno a vystěhováno do nedalekého Emauzského kláštera. Kazatelna z roku 1770 představuje zajímavou řezbářskou práci pozdního baroka.\n\nZmínku zasluhují i novorenesanční varhany z konce 19. století, na čelní straně positivu zdobeny původním rokokovým ornamentem. Již od roku 1885 vypracovávali v zádušním úřadu pražském plán na rekonstrukci starých varhan v patronátních kostelích, případě jejich nahrazení novými, zejména pro chatrný stav starých strojů a kvůli nedostatku jejich neúplných spodních oktáv. Pověřená komise rozhodla, že v naléhavosti pořízení nových strojů je kostel ve Spálené co do priority na čtvrtém místě. Již nových varhan se tak u nejsvětější Trojice dočkali roku 1894. Prvním, kdo se jich mohl ujmout, byl varhaník Bohumil Vacek. \n\n\n\n"}
{"id": "825088", "url": "https://cs.wikipedia.org/wiki?curid=825088", "title": "Milan Srňanský", "text": "Milan Srňanský\n\nMilan Srňanský (* 12. března 1957) je bývalý slovenský fotbalista.\n\nV lize hrál za Plastiku Nitra. V československé lize nastoupil ve 48 utkáních a dal 2 góly.\n\n"}
{"id": "825090", "url": "https://cs.wikipedia.org/wiki?curid=825090", "title": "Jan Kobylka", "text": "Jan Kobylka\n\nJan Kobylka (* 14. prosince 1940 Praha) je český psycholog a psychoterapeut a bývalý politik, po sametové revoluci československý poslanec Sněmovny národů Federálního shromáždění za Občanské fórum, později za ODS.\n\nProfesí je psycholog, publikuje odborné studie. Vystudoval Filozofickou fakultu Univerzity Karlovy (obor psychologie). Působí jako konzultant, trenér a psychoterapeut. Specializuje se na oblast managementu a klinickou psychologii, diagnostiku firem a institucí a poradenskou práci pro vrcholové orgány.\n\nVe volbách roku 1990 zasedl do české části Sněmovny národů Federálního shromáždění (volební obvod Praha) za OF. Po rozkladu OF v roce 1991 přešel do poslaneckého klubu Občanské demokratické strany. Ve Federálním shromáždění setrval do voleb roku 1992.\n\nV letech 1990-1992 zasedal za ČSFR v parlamentním shromáždění Rady Evropy.\n\n"}
{"id": "825092", "url": "https://cs.wikipedia.org/wiki?curid=825092", "title": "Divoký srdce", "text": "Divoký srdce\n\nDivoký srdce je studiové album české rockové skupiny Hudba Praha. Album v roce 1996 vydalo vydavatelství Bonton.\nV roce 2004 vyšlo album v reedici. Po tomto albu následovalo velké české turné které bylo zakončeno 6. listopadu 1996 vystoupením v pražské Lucerně. Skupina se dobrovolně rozpadla, ale v roce 2001 se znovu obnovila. Po tomto albu nese název nová, ne příliš známá Ambrožova skupina.\n\n"}
{"id": "825093", "url": "https://cs.wikipedia.org/wiki?curid=825093", "title": "Alfonsův žaltář", "text": "Alfonsův žaltář\n\nAlfonsův žaltář ( \"The Alphonso Psalter\") je středověký iluminovaný rukopis uložený v Britské knihovně (Additional 24686).\n\nPráce na žaltáři započaly okolo roku 1283 ku příležitosti zásnub anglického prince Alfonse s Markétou, dcerou holandského hraběte Florise V.\nAlfons pár měsíců před dynastickou svatbou zemřel a žaltář s heraldickými znaky obou zemí byl dokončen po deseti letech ke sňatku Alfonsovy sestry Alžběty a Jana Holandského.\n"}
{"id": "825095", "url": "https://cs.wikipedia.org/wiki?curid=825095", "title": "Curiosity (rozcestník)", "text": "Curiosity (rozcestník)\n\nCuriosity může být:\n\n\n"}
{"id": "825097", "url": "https://cs.wikipedia.org/wiki?curid=825097", "title": "Shooting at the Moon", "text": "Shooting at the Moon\n\nShooting at the Moon je druhé sólové studiové album Kevina Ayerse, jediné za doprovodu skupiny The Whole World. Jeho nahrávání probíhalo od dubna do září 1970 ve studiu Abbey Road Studios v Londýně. Album produkovali, stejně jako jeho předchozí album, Ayers a Peter Jenner a vyšlo v říjnu 1970 u vydavatelství Harvest Records.\n\nAutorem všech skladeb je Kevin Ayers.\n"}
{"id": "825098", "url": "https://cs.wikipedia.org/wiki?curid=825098", "title": "Vyšetřovací výbor Ruské federace", "text": "Vyšetřovací výbor Ruské federace\n\nVyšetřovací výbor Ruské federace ( – \"Sledstvennyj komitět Rossijskoj Feděracii\", zkracováno \"Sledkom\") je hlavní vyšetřovací úřad Ruské federace, který nahrazuje dřívější Vyšetřovací výbor Generálního prokurátora Ruské federace. Pracuje od 15. ledna 2011 a je podřízen přímo prezidentu Ruské federace. Od 21. ledna 2011 stojí v jeho čele předseda Alexandr Bastrykin. Vyšetřovací výbor je někdy označován za obdobu amerického Federálního úřadu pro vyšetřování.\n\nÚřad má zhruba devatenáct tisíc zaměstnanců nepočítaje vojenské vyšetřovatele, kterých jsou přibližně dva tisíce. Hlavní sídlo úřadu je v Moskvě, hlavním městě federace.\n\n"}
{"id": "825101", "url": "https://cs.wikipedia.org/wiki?curid=825101", "title": "Libor Kostya", "text": "Libor Kostya\n\nLibor Kostya (* 1. května 1946) byl československý voják ČSLA a politik slovenské národnosti z českých zemí, po sametové revoluci poslanec Sněmovny národů Federálního shromáždění za Komunistickou stranu Československa, později za KSČM.\n\nV letech 1976-1979 se jistý kapitán Libor Kostya uvádí jako voják ČSLA a velitel 1. tankového pluku Strašice.\n\nVe volbách roku 1990 zasedl do české části Sněmovny národů (volební obvod Jihočeský kraj) za KSČ (KSČS), která v té době byla volným svazkem obou republikových komunistických stran. Po jejím postupném rozvolňování se rozpadla na samostatnou stranu na Slovensku a v českých zemích. V roce 1991 proto Kostya přešel do poslaneckého klubu KSČM. Za KSČM (respektive za koalici Levý blok) obhájil mandát ve volbách roku 1992. Ve Federálním shromáždění setrval do zániku Československa v prosinci 1992. V parlamentu se orientoval na bezpečnostní a vojenskou tematiku. Ve volbách 1992 kandidoval s podporou \"Sdružení vojáků z povolání\", které před volbami vyzvalo parlamentní strany k začlenění svých předáků na kandidátní listiny, přičemž jedinou formací, jež tuto výzvu vyslyšela, byl Levý blok.\n\nV roce 1992 na 2. sjezdu KSČM podpořil Josefa Mečla v jeho výzvě k razantní reformě strany, změně názvu a orientaci na levý politický střed. Patřil ale k menšině takto smýšlejících delegátů. Sjezd potom sám hodnotil následovně: „\"Jsem spokojen s tím, že sjezd přes časovou tíseň přijal všechny základní dokumenty, tj. program, stanovy i ekonomický systém tak, jak si uložil. Tyto dokumenty potvrzují kurs přeměny KSČM v moderní levicovou stranu, který byl zahájen již na I. sjezdu. Otázkou ovšem pro mne zůstává, zda v dané situaci plně využil všech možností a historické šance, aby v tomto procesu postoupil co nejdál\".“\n\n"}
{"id": "825104", "url": "https://cs.wikipedia.org/wiki?curid=825104", "title": "Jiří Motyčák", "text": "Jiří Motyčák\n\nJiří „Monty“ Motyčák (* 8. září 1979 Bílovec) je český písničkář, textař a multiinstrumentalista.\n\nNarodil se ve městě Bílovci, kde prožil i své dětství.\n\n\n\n\n"}
{"id": "825105", "url": "https://cs.wikipedia.org/wiki?curid=825105", "title": "There's a Riot Goin' On", "text": "There's a Riot Goin' On\n\nThere's a Riot Goin' On je páté studiové album americké skupiny Sly & the Family Stone. Jeho nahrávání probíhalo v letech 1970-1971 ve studiu Record Plant Studios v kalifornském Sausalitu. Producentem alba byl Sly Stone a vyšlo 20. listopadu 1971 u vydavatelství Epic Records. V žebříčku 500 nejlepších alb všech dob se album umístilo na 99. místě.\n\nAutorem všech skladeb je Sly Stone.\n"}
{"id": "825107", "url": "https://cs.wikipedia.org/wiki?curid=825107", "title": "Jozef Košnár", "text": "Jozef Košnár\n\nJozef Košnár (27. května 1933 Nové Mesto nad Váhom - 27. září 2008 Bratislava) byl slovenský ekonom a vysokoškolský pedagog, po sametové revoluci československý politik, poslanec Sněmovny národů Federálního shromáždění za Komunistickou stranu Slovenska, později za Stranu demokratické levice, v 90. letech poslanec Národní rady SR.\n\nV roce 1958 absolvoval Vysokou školu ekonomickou (dnešní Ekonomická univerzita v Bratislavě). V roce 1962 dosáhl titulu kandidát věd a roku 1983 se stal doktorem věd. Od roku 1956 působil na VŠE v Bratislavě jako odborný asistent, později jako docent v oboru ekonomické teorie. Stal se i vedoucím katedry a proděkanem. V letech 1985-1991 zastával post děkana Národohospodářské fakulty VŠE Bratislava.\n\nVe volbách roku 1990 byl zvolen do slovenské části Sněmovny národů (volební obvod Bratislava) za KSS, která v té době byla ještě slovenskou územní organizací celostátní Komunistické strany Československa (KSČS). Postupně se ale osamostatňovala a na rozdíl od sesterské strany v českých zemích se transformovala do postkomunistické Strany demokratické levice. Košnár proto přešel do klubu SDĽ. Ve Federálním shromáždění setrval do voleb roku 1992.\n\nVe volbách v roce 1992 usedl za SDĽ do Slovenské národní rady, která se v roce 1993 po vzniku samostatného Slovenska přetvořila v Národní radu Slovenské republiky, coby nejvyšší zákonodárný sbor. V parlamentních volbách na Slovensku roku 1994 byl zvolen poslancem Národní rady Slovenské republiky za koalici Spoločná voľba, jejíž součástí se Strana demokratické levice stala.\n\nOd roku 1998, po odchodu z aktivní politiky, vyučoval na Katedře veřejných financí Ekonomické univerzity v Bratislavě. Zúčastňoval se vědeckých konferencí, publikoval šest odborných monografií, četné učebnice a odborné články. Byl externím spolupracovníkem Slovenské akademie věd. Byl ženatý, měl dvě děti. V roce 2001 získal Řád Ľudovíta Štúra za „\"přínos v oblasti veřejných financí a při prosazování národně-státních zájmů Slovenské republiky\".“\n\n"}
{"id": "825109", "url": "https://cs.wikipedia.org/wiki?curid=825109", "title": "Eleonora Bretaňská (1275–1342)", "text": "Eleonora Bretaňská (1275–1342)\n\nEleonora Bretaňská ( \"Aliénor de Bretagne\", 1275 – 16. května 1342) byla šestnáctá abatyše kláštera ve Fontevraud a po svém skonu klášteru odkázala bohatě iluminovaný \"Graduál\", dnes uložený v depozitáři knihovny v Limoges.\n\nNarodila se jako jedna z dcer bretaňského vévody Jana II. a Beatrix, dcery anglického krále Jindřicha III. Již v útlém dětství vstoupila do kláštera v Amesbury, kde byla pochována její příbuzná jmenovkyně, celoživotně vězněná Eleonora Bretaňská a své stáří s pověstí světice tam trávila i její babička Eleonora Provensálská. Roku 1290 odešla Eleonora do Fontevraud, kde složila sliby a roku 1304 se zde stala abatyší.\n\n"}
{"id": "825110", "url": "https://cs.wikipedia.org/wiki?curid=825110", "title": "Apokalyptičtí jezdci", "text": "Apokalyptičtí jezdci\n\nApokalyptičtí jezdci jsou čtyři jezdci na koních, o nichž se zmiňuje kniha Zjevení svatého Jana: .\n\nJezdci vyjíždějí při rozlomení prvních čtyř ze sedmi pečetí, které uzavírají svitek předaný Beránkovi (Kristu). Beránek se pouští do rozlamování jednotlivých pečetí a při každém zlomení kniha popisuje události, které v důsledku toho nastanou. V případě prvních čtyř pečetí vyjíždějí apokalyptičtí jezdci:\n\n\nKniha Zjevení dále pokračuje: „těm jezdcům byla dána moc, aby čtvrtinu země zhubili mečem, hladem, morem a dravými šelmami.“\n\nJelikož je kniha Zjevení v dějinách nejčastěji interpretována jako kniha popisující průběh světových dějin nebo ještě spíše poslední dny světa, jsou apokalyptičtí jezdci symbolem přicházejícího konce a utrpení, které Bůh na lidi v onen čas má poslat.\n\nSe zpracováním motivu apokalyptických jezdců se lze setkat nejen v různých literárních a výtvarných podání biblických příběhů v celé kulturní historii křesťanského světa, ale na mnoha místech v novodobé kulturní tvorbě, např. v knize Terryho Pratchetta a Neila Gaimana Dobrá znamení (\"Good omens\"), v seriálu Simpsonovi (závěr 18. dílu 10. série, \"Simpsonovské biblické příběhy\"), Červený trpaslík (epizoda \"Pistolníci z Apokalypsy\"), ve hře Darksiders, apod. Symbolika apokalyptických jezdců pro lidská utrpení a katastrofy je inspirací celé řady názvů z různých oblastí kulturní sféry, zahrnující kinomatografii (např. film Čtyři příšerní jezdci z Apokalypsy), televizní tvorbu (např. seriál Místo činu (epizoda 425 z r. 1999 \"Die apokalyptischen Reiter\", česky pod názvem \"Čtyři jezdci z Apokalypsy\"), hudbu (název německé metalové kapely Die Apokalyptischen Reiter, píseň <nowiki>\"The Four Horsemen\"</nowiki> z alba Kill 'Em All od skupiny Metallica), i výtvarné umění. S apokalyptickými jezdci se lze setkat i v 5.řadě seriálu Supernatural (Lovci duchů). Ve hře Far cry 5 je rodina Seedova referována jako 4 jezdci z Apokalypsy (Joseph jako smrt, Jacob Válka, John hladomor a Faith mor)\n"}
{"id": "825111", "url": "https://cs.wikipedia.org/wiki?curid=825111", "title": "Antalya (provincie)", "text": "Antalya (provincie)\n\nAntalijská provincie (turecky \"Antalya ili)\" je provincie ve Středomořské oblasti Turecka. Jejím hlavním městem je Antalya, ve které žije přes milión obyvatel. Antalijská provincie je sevřená mezi pohořím Taurus a Antalijským zálivem Středozemního moře. Sousedí s provinciemi (od západu k východu) Muğla, Burdur, Isparta, Konya, Karaman a Mersin.\n\nAntalijská riviéra je oblíbeným cílem turistů a příjmy z cestovního ruchu jsou významnou složkou hospodářství provincie.\n"}
{"id": "825113", "url": "https://cs.wikipedia.org/wiki?curid=825113", "title": "Ladislav Kováč (politik)", "text": "Ladislav Kováč (politik)\n\nLadislav Kováč (* 24. září 1935 Humenné) byl slovenský a československý politik, po sametové revoluci poslanec Sněmovny národů Federálního shromáždění za Verejnosť proti násiliu, později za ODÚ-VPN.\n\nV roce 1953 absolvoval gymnázium a roku 1958 Vysoké učení technické v Brně, kde studoval na stavebního inženýra. Pracoval pak na různých postech v \"Okresním stavebním podniku Spišská Nová Ves\". Po roce 1968 byl pronásledovaný za své politické postoje a přišel o cestovní pas. Za normalizace se věnoval sportu. Působil jako trenér sjezdového lyžování a podílel se na zbudování umělé lyžařské dráhy, v profesním životě zastával za normalizace jen nižší posty. V roce 1989 se stal tajemníkem Okresního koordinačního výboru VPN.\n\nVe volbách roku 1990 zasedl za VPN do slovenské části Sněmovny národů (volební obvod Východoslovenský kraj). V roce 1991, v souvislosti s rozkladem VPN, přestoupil do poslaneckého klubu jedné z nástupnických formací ODÚ-VPN. Ve Federálním shromáždění setrval do voleb roku 1992. V parlamentu působil v branně-bezpečnostním výboru.\n\n"}
{"id": "825114", "url": "https://cs.wikipedia.org/wiki?curid=825114", "title": "Ladislav Kováč", "text": "Ladislav Kováč\n\nJméno a příjmení Ladislav Kováč má více nositelů:\n\nPodobné\n"}
{"id": "825116", "url": "https://cs.wikipedia.org/wiki?curid=825116", "title": "Patrice Leconte", "text": "Patrice Leconte\n\nPatrice Leconte (* 12. listopadu 1947, Paříž, Francie) je francouzský režisér a scenárista.\n\nLeconte vyrostl v Tours a v období 1970 až 1995 pracoval jako autor a ilustrátor obrázkových příběhů pro Pilote. V roce 1975 debutoval jako režisér a v roce 1978 natočil první ze série satirických snímků \"Les Bronzés\" o skupině lidí na dovolené v Club Méditerrané, která měla úspěch u francouzských diváků. V roce 1997 byl jeho film \"Ridicule\" nominován na Oscara. V roce 2000 vyšla jeho autobiografie \"Je suis un imposteur\".\n\n\n"}
{"id": "825117", "url": "https://cs.wikipedia.org/wiki?curid=825117", "title": "Pentagon (počítač)", "text": "Pentagon (počítač)\n\nPentagon je jedna z ruských verzí počítače Sinclair ZX Spectrum. Jedná se o variantu, která má proti svému vzoru mnoho odlišností, ale je oblíbenější, než Scorpion ZS-256, který původní ZX Spectrum zachycuje věrněji. Jednou z jeho odlišností je, že přerušení negeneruje na začátku vykreslování obrazu, ale na konci vykreslování obrazu,<ref name=\"ZXM3-4/99\"></ref> čímž se jeví jako rychlejší.\n\nPočítač existuje ve čtyřech verzích:\n\nProtože se jedná o počítač, který si lidé stavěli doma, vzniklo pro něj mnoho rozšíření, jako rozšíření paměti na 256 KiB, 512 KiB, 1 MiB nebo 4 MiB, tyto úpravy jsou pak zmiňovány pod samostatnými názvy Pentagon 256, Pentagon 512, Pentagon 1024 a Pentagon 4096. Úprava Pentagon 256 se běžně nepoužívá. Tyto úpravy používají ke stránkování paměti bity portu 32765 (šestnáctkově 7FFD), které nejsou využity v původním Spectru 128.\n\nPočítač je emulován i s různými paměťovými rozšířeními emulátorem Spectaculator. Procesorová deska GMX umožňuje emulaci počítače na jiných počítačích kompatibilních se ZX Spectrem.\n\nNásledníkem původního Pentagona je Pentagon 1024SL.\n\n\nProtože procesor Z80 umožňuje adresovat pouze 64 KiB paměti, je celá paměť počítačů Pentagon 128K rozdělena na stránky o velikosti 16 KiB, které se připínají do adresového prostoru procesoru. Od adresy 0 do 16383 je připojena jedna ze čtyř stránek paměti ROM, od adresy 16384 do 32767 je připojena stránka č. 5 paměti RAM od adresy 32768 do adresy 49151 je připojena stránka č. 2 paměti RAM a ad adresy 49152 do adresy 65535 je možné připojit kteroukoli z osmi stránek paměti RAM, včetně stránek č. 2 a č. 5. Počítač má dvě videoram, jednu umístěnou ve stránce č. 5 a druhou umístěnou ve stránce č. 7.\nKe stránkování paměti je použit port 32765, význam jednotlivých bitů hodnoty odeslané na tento port je následující:\n\nTR-DOS ROM a ZX LPRINT III ROM není možné přistránkovat pomocí portu 32765, přistránkovávají se automaticky při skoku na danou adresu v ROM.\n\n\n"}
{"id": "825118", "url": "https://cs.wikipedia.org/wiki?curid=825118", "title": "Wacław Grzybowski", "text": "Wacław Grzybowski\n\nWacław Grzybowski (4. května 1887, Zamiechów - 30. prosince 1959 Paříž) byl polský politik a filozof. V letech 1927-1935 byl poslancem polského Sejmu a velvyslancem v Praze, od července 1936 do sovětské invaze do Polska 17. září 1939 byl velvyslancem v Moskvě. Jako velvyslanci mu byla před invazí do Polska předložena nóta rušící smlouvu mezi Polskem a Sovětským svazem. Grzybowski ji odmítl převzít a následně opustil SSSR.\n"}
{"id": "825121", "url": "https://cs.wikipedia.org/wiki?curid=825121", "title": "Drang nach Osten", "text": "Drang nach Osten\n\nDrang nach Osten ( ) byl pojem, který byl poprvé použit v 19. století k pojmenování německé expanze do slovanských zemí. Tento název se stal mottem německého nacionalistického hnutí ke konci 19. století.\nV některých historických rozpravách kombinuje „Drang nach Osten“ historické německé osídlování východní Evropy, středověké vojenské expanze germánských rytířů, germanizační strategie a válečný konflikt novověkých německých států, jako je nacistický lebensraum. Drang nach Osten byl jedním z podstatných elementů německého nacionalismu a jednou z částí nacistické ideologie. 7. února 1944 Adolf Hitler řekl: \"Je to východním směrem, stále a pouze na východ, kam se musí naše lidská rasa rozšířit. Je to směr, který pro expanzi německých obyvatel nařídila sama příroda.\"\n\nPoprvé použil termín „Drang nach Osten“ polský novinář Julian Klaczko v roce 1849. Je však sporné, jestli i on sám tento termín vymyslel. Protože je tento pojem používán v německém tvaru v angličtině, polštině, ruštině, češtině i dalších jazycích, došlo se k závěru, že je jeho původ německý.\n\nDrang nach Osten souvisí se středověkým německým osídlováním východu (\"Ostsiedlung\"). Tato „východní kolonizace“ se týkala rozšiřování německé kultury, jazyka, států a osídlování východní a severní Evropy obývané Slovany a Balty. \n\nPopulační nárůst ve vrcholném středověku vedl ke stěhování lidí z oblastí Svaté říše římské, a to Porýní, Vlámska a Dolního Saska, na východ na méně zalidněné baltské území a do Polska. Tyto přesuny byly podporovány německou šlechtou, slovanskými králi a vévody a středověkou církví. Většina kolonizace proběhla na úkor polabských Slovanů a pohanských Baltů. \n\nPrávě v těchto přesunech obyvatelstva má své kořeny budoucí stát Prusko, který byl pojmenován po podmaněných Prusech. Řád německých rytířů, který byl pozván Konrádem Mazovským do severního Polska na konci středověku, asimiloval a násilně proměnil většinu obyvatel jižních baltských pobřeží. \n\nRusko a Švédsko si nakonec podrobily země zabrané germánskými rytíři v Estonsku a Livonsku. Po rozdělení Polska mezi Prusko, Rakousko a Rusko na konci 18. století získalo Prusko většinu západního Polska. Prusové a později Němci se zapojili do germanizace na polském území.\n\nTento pojem se stal ústředním bodem programu německého nacionalistického hnutí v roce 1891 se založením Alldeutschen Verbandes dle slov: „Der alte Drang nach dem Osten soll wiederbelebt werden\" („Starý Drang nach Osten musí být oživen“). Nacistické Německo uplatnilo tento slogan během sudetské krize v roce 1938 označením Čechů jako „slovanské obranné zdi proti Drang nach Osten“.\n\nNavzdory \"Drang nach Osten\" probíhaly přesuny obyvatel i opačným směrem, protože lidé z málo vyvinutých venkovských oblastí na východě byli přitahováni prosperujícími průmyslovými regiony v západním Německu. Tento fenomén byl známý pod pojmem \"Ostflucht\", doslova „útěk z východu“.\n\nNový Drang nach Osten byl vyzván německými nacionalisty, aby šel v protikladu s polským „Drang nach Westen“ („touha po západu“). První světová válka skončila Versailleskou smlouvou, díky které větší část provincií Německé říše, např. Poznaňsko, Západní Prusko a Horní Slezsko, připadla druhé Polské republice; západopruské město Gdaňsk se stalo svobodným městem Gdaňsk. Polské noviny Wprost v srpnu roku 2002 použily oba termíny „Drang nach Osten“ a „Drang nach Westen“ jako nadpisy k článkům o energetické společnosti RWE ovládající polskou společnost STOEN a o polské migraci do východního Německa.\n\n„Drang nach Westen“ je také ironický název kapitoly v knize Erica Josepha Goldberga \"Struggle for Empire\", která poukazovala na „chybějící“ východní ambice Ludvíka II. Němce, který místo toho rozšiřoval své království směrem na západ.\n\nAmerický profesor historie Henry Cord Meyer, syn německých přistěhovalců, ve své knize „Drang nach Osten: Bohatství myšlenky sloganu v německo-slovanských vztazích, 1849 - 1990“ tvrdí, že slogan „Drang nach Osten“ má s největší pravděpodobností svůj původ v slovanských zemích, kde byl také využívanější než v Německu: „hlavní oblastí rozšíření tohoto sloganu byl slovanský svět.“ Ve skutečnosti většina německých vzdělanců odmítla tento slogan jako pouhou panslovanskou agitaci proti Německu.“ Byl „hlavní částí historiografie a propagandy Sovětského bloku. [...] I když toto pojetí nalezlo rozsáhlé přijetí v slovanské historiografii od druhé světové války, neznamenalo to, že je opravdu správné. Tato fráze je často používána k doložení kontinuity základního rysu německé historie od 11. století do současnosti; je úzce spojena se slovanskými stereotypy o německém národním charakteru.“\n\nS rozvojem romantického nacionalismu v 19. století začali polští a ruští intelektuálové odkazovat k německému \"Ostsiedlung\" jako k \"Drang nach Osten\". Německá říše a Rakousko-Uhersko pokoušely rozšířit svou moc na východ; Německo získáním vlivu v upadající Osmanské říši (Východní otázka) a Rakousko-Uhersko získáním území na Balkáně (Bosna a Hercegovina).\n\nAdolf Hitler, diktátor nacistického Německa v letech 1933 – 1945, se dožadoval „Drang nach Osten“, aby získal území pro německé kolonisty na úkor východoevropských národů (\"Lebensraum\"). Tento pojem se rozšířil natolik, že se mohl v zahraničních novinách objevovat bez vysvětlení. Jeho východní vojenské akce během druhé světové války byly zpočátku úspěšné. Wehrmacht dobyl Polsko, baltské země, Bělorusko, Ukrajinu a většinu evropského Ruska; k odstranění slovanských národů z těchto zemí a k jejich náhradě Němci byl vytvořen Generalplan Ost. \n\nNeúspěch tohoto plánu byl zapříčiněn zejména nedostatkem Němců, kteří by se skutečně na východě chtěli usadit. Osady založené během války nepřijímaly kolonisty z Altreichu (starého jádra německé říše), ale hlavně východoevropské Němce přesídlené ze sovětských sfér podle paktu Ribbentrop-Molotov, a také Poláky, které nacisté považovali za germanizované. Sovětský svaz však od roku 1943 začal odvracet německá vítězství a nacistické Německo bylo spojenci v roce 1945 poraženo.\n\nNásledek \"Ostsiedlung\" byl ukončen po druhé světové válce. V letech 1945 – 48 bylo německé obyvatelstvo vyhoštěno za linii Odra-Nisa. Tato hranice byla ustanovena po druhé světové válce rozhodnutím postupimské konference. Masivní vyhoštění německých obyvatel z východu bylo odůvodněné jako zvrácení „Drang nach Osten“.\n\n„Historické Východní Německo“, které bylo zemí baltských obyvatel (Prusů), kteří byli kolonizováni a začleňováni německým „Drang nach Osten“, bylo rozděleno mezi Polsko, Rusko, a Litvu a osídleno místní populací. Linie Odra-Nisa byla poválečnými německými státy (Východním a Západním Německem i sjednoceným Německem) přijata jako východo-německá hranice. Byly tak svrženy všechny plány znovu-rozšíření nebo znovu-osídlení území za touto hranicí. Prusové byli ve 13. století přemoženi germánskými rytíři a postupně se během následujících století přizpůsobovali. Pruský jazyk zanikl v 17. století nebo na začátku 18. století.\n\n"}
{"id": "825122", "url": "https://cs.wikipedia.org/wiki?curid=825122", "title": "Thorbjörn Fälldin", "text": "Thorbjörn Fälldin\n\nThorbjörn Fälldin, plným jménem \"Nils Olof Torbjörn Fälldin\" (24. dubna 1926 – 23. července 2016, Ramvik, Švédsko), byl švédský politik. Byl premiérem Švédska v letech 1976-1978 a 1979-1982 a předsedou Strany středu (\"Centerpartiet\") v letech 1971-1985. Byl prvním politikem, kterému se ve Švédsku podařilo přerušit vládu sociálních demokratů, která trvala nepřetržitě od roku 1932 (s výjimkou sto dní v roce 1936) a skončila právě až Fälldinovým nástupem do funkce předsedy vlády v roce 1976.\n\nZačínal jako farmář a po odchodu z politiky v roce 1985 se k hospodaření na rodinné farmě také vrátil. Farmaření ho přivedlo do Strany středu (do roku 1958 nesla název Agrární strana).\n\nRopná krize roku 1973 způsobila ve Švédsku první vážnější ekonomické potíže od druhé světové války, což otřáslo hegemonií sociálních demokratů. Ve volbách roku 1976 sice socialisté zvítězili se 42,7 procenty hlasů, zatímco Strana středu získala jen 24,1 procenta hlasů, nicméně ztratili ve švédském parlamentu (Riksdagu) většinu, naopak blok menších pravicových a středových stran byl prvně po čtyřiceti letech schopen sestavit vládu. Do čela koaličního kabinetu Strany středu, Lidové liberální strany (\"Folkpartiet liberalerna\") a konzervativních Umírněných (\"Moderaterna\") se postavil právě Fälldin. Za dva roky se však vláda rozpadla, když se neshodla v otázce využívání jaderné energie (Strana středu zastávala silně protijaderný postoj), načež vznikla menšinová vláda Lidové liberální strany s Olla Ulstenem v čele.\n\nVe volbách roku 1979 tři pravicové strany získaly v parlamentu znovu většinu, byť již jen jednoho hlasu (175:174) a obnovili původní tříčlennou koalici včele s Fälldinem, přestože nejsilnější pravicovou stranou se ve volbách stali konzervativci (Umírnění). Napětí mezi Fälldinem a Umírněnými také vládu nakonec předčasně rozbilo (1981), když konzervativci odvolali svou podporu kabinetu kvůli Fälldinově daňové politice, již označili za přespříliš levicovou. Fälldin sestavil menšinový kabinet s Lidovou liberální stranou, ale možnost manévrovat měl již malou. V následujících volbách roku 1982 triumfovali sociální demokraté a Olof Palme ustavil svůj druhý levicový kabinet. Strana středu ve volbách navíc silně oslabila (15,5 procenta hlasů), Fälldin začal čelit silné vnitrostranické kritice, načež se roku 1985 stáhl z politiky.\n\n"}
{"id": "825123", "url": "https://cs.wikipedia.org/wiki?curid=825123", "title": "Pentagon 1024SL", "text": "Pentagon 1024SL\n\nPentagon 1024SL je ruská varianta počítače Sinclair ZX Spectrum. Autorem počítače je Alexej Sergejevič Žabin. Návrh počítače vychází z původního počítače Pentagon. Počítač existuje ve verzi 1.4 a ve verzi 2.2. Počítač obsahuje zvukový čip AY-3-8910, interface pro Kempston joystick, tiskový interface ZX Lprint III a disketový řadič Beta Disk.\n\nDále existují experimentální verze 2.666 a 2.666 LE, k těmto verzím ale neexistuje dokumentace, informace jsou k nalezení pouze na diskusních fórech.\n\n\nProtože procesor Z80 umožňuje adresovat pouze 64 KiB paměti, je celá paměť rozdělena na stránky o velikosti 16 KiB, které se připínají do adresového prostoru procesoru.\n\nV této verzi je stránkování paměti RAM kompatibilní se stránkováním počítače Kay 1024.\n\nKe stránkování paměti jsou použity porty 32765 a 8189 (šestnáctkově 7FFD a 1FFD, dekódovány jako 01xxxxxxxxxxxx01 a 00xxxxxxxxxxxx01). Význam jednotlivých bitů hodnoty odeslané na port 32765 je následující:\n\nVýznam jednotlivých bitů hodnoty odeslané na port 8189 je následující:\n\nV této verzi je stránkování paměti RAM kompatibilní se stránkováním rozšířeními původního Pentagona Pentagon 256, Pentagon 512 a Pentagon 1024.\n\nKe stránkování paměti jsou použity porty 32765 a 61431 (šestnáctkově 7FFD a EFF7). Význam jednotlivých bitů hodnoty odeslané na port 32765 je následující:\n\nVýznam jednotlivých bitů hodnoty odeslané na port 61431 je následující:\n\n\nNávrh stránkování paměti není úplně kompletní. Paměť do 1 MiB autor navrhl stránkovat stejně jako o verze 2.2, pro stránkování nad 1 MiB navrhoval použít nový port, jehož funkce by byla povolována bitem 5 portu 61431/EFF7, případně dále rozšířit funkci stávajícího stránkovacího portu 32765/7FFD. Ke stránkování nově vznikajících klonů ZX Spectra Velesoft navrhl použít nové a u všech klonů stejné porty. Na dotaz ohledně dostupnosti autor informoval, že vývoj varianty bez LE dále nebude pokračovat. Současně s tím autor informoval, jaké ROM počítač používá (logo.rom nebo logo2666.rom, gluk.rom, basic128.rom, basic48.rom, trdos610.rom).\n\n"}
{"id": "825125", "url": "https://cs.wikipedia.org/wiki?curid=825125", "title": "Boršov (hrad, okres České Budějovice)", "text": "Boršov (hrad, okres České Budějovice)\n\nHrad Boršov je zaniklý hrad nad řekou Vltavou jižně od Boršova nad Vltavou a Reuterova pomníku. Od roku 1963 je chráněn jako kulturní památka.\n\nPřímo o hradu nemáme žádné dochované písemné prameny. Dobu jeho existence tak můžeme usuzovat pouze podle nepřímých dokladů. V roce 1261 je uváděn Albert z Boršova, o něco později se objevuje i jeho bratr Beneš z Boršova. Přesná doba existence hradu není známa. Nicméně v roce 1290 při prodeji Boršova klášteru ve Vyšším Brodě není uváděn, takže v této době již pravděpodobně neexistoval.\n\nZ hradu se toho do současnosti příliš nedochovalo. Podle terénních náznaků můžeme usoudit, že hradní jádro mělo tvar lichoběžníka. Obranu hradu ze tří stran zajišťovaly místy zdvojené valy, na zbývající čtvrté straně pak sráz spadající do Vltavy. Z důvodů chybějících zbytků zdiva se dá usoudit, že veškerá zástavba byla ze dřeva. Dnes zde můžeme najít především zbytky valů. V minulosti se usuzovalo, že opevnění pochází ze 6. století, nicméně tuto hypotézu se podařilo archeologům vyvrátit.\n\nMísto, kde hrad stával, je dostupné po červené turistické značce od Zátkova mlýnu u Boršova nad Vltavou a pokračující podél Vltavy na Třísov. U lokality se od ní odděluje červená odbočka k Reuterovu pomníku. Na mapách je místo označeno názvem \"Na Pasekách\".\n\n"}
{"id": "825127", "url": "https://cs.wikipedia.org/wiki?curid=825127", "title": "Josef Garfinkel", "text": "Josef Garfinkel\n\nJosef Garfinkel ( יוסף גרפינקל) (naroz. 23. července 1956) je profesorem prehistorické a biblické archeologie na Hebrejské univerzitě v Jeruzalémě.\n\nJosef (Josi) Garfinkel se narodil roku 1956 v Haifě. Je kurátorem Muzea jarmucké kultury v kibucu Ša'ar ha-Golan. Garfinkel se specializuje na protohistorické období Blízkého Východu, ve kterém byla založena nejstarší vesnická sídla a vzniklo zemědělstvi. Prováděl archeologický výzkum na mnoha neolitických a chalkolitických nalezištích. Je autorem 12 knih a více než sta odborných článků.\nOd roku 2007 řídí vykopávky opevněného města Churvat Keijafa (spolu se Sa'arem Ganorem). Toto naleziště je datováno do přelomu 11. a 10. století př. n. l. tedy počátku království. V sezóně 2008 byl nalezen ostrakon s nápisem v protokanaánskem písmu, který je zřejmě nejstarším dosud objeveným hebrejským nápisem.\n\n\n\n"}
{"id": "825129", "url": "https://cs.wikipedia.org/wiki?curid=825129", "title": "Kvorum", "text": "Kvorum\n\nKvorum ( \"Кворум\", občas přepisováno jako \"Quorum\") je ruská varianta počítače Sinclair ZX Spectrum.\n\nPočítač existuje v pěti variantách:\n\nKlávesnice počítače Kvorum 64 je popsána jak znaky latinky, tak znaky cyrilice. Počítač Kvorum 128 má vyvedeny porty pro Kempston joystick a Sinclair joystick, tiskárnu a magnetofon a má vyvedenu sběrnici procesoru. Proti ZX Spectru 128 má možnost připojit místo ROM nultou stránku paměti RAM. Počítač Kvorum 128+ je rozšířený o vestavěný řadič disketové jednotky a má nové grafické režimy. Zvukový čip je AY-3-8910.\n\n\nPoužívané porty\n\n"}
{"id": "825130", "url": "https://cs.wikipedia.org/wiki?curid=825130", "title": "Carl Bildt", "text": "Carl Bildt\n\nNils Daniel Carl Bildt (* 15. července 1949 Halmstad) je švédský pravicový politik. V letech 1991–1994 byl premiérem Švédska. Od roku 2006 je ministrem zahraničních věcí ve vládě Fredrika Reinfeldta. V letech 1986–1999 byl předsedou konzervativní Umírněné strany.\n\nBěhem své premiérské éry vyjednal vstup Švédska do Evropské unie. V 90. letech sehrál významnou úlohu v balkánském konfliktu, byl zvláštním zmocněncem OSN pro bývalou Jugoslávii a jedním ze spolupředsedajících Daytonské mírové konference roku 1995.\n\nJako ministr zahraničí v roce 2012 podpořil prodej švédských zbraní do Saúdské Arábie a označil Saúdskou Arábii za spřátelenou zemi.\n\n"}
{"id": "825133", "url": "https://cs.wikipedia.org/wiki?curid=825133", "title": "CNO cyklus", "text": "CNO cyklus\n\nCNO cyklus je jedním ze způsobů, jak může probíhat přeměna vodíku na helium (tj. termonukleární fúze) v jádrech hvězd, nesoucí název podle toho, že při něm vznikají různé izotopy uhlíku, dusíku a kyslíku (viz popis).\n\nJedná se o hlavní zdroj energie hvězd o hmotnostech vyšších než 1,5 hmotností Slunce. Výhradně tímto způsobem probíhá syntéza helia v nitrech hmotnějších hvězd spektrálních tříd O V a B V (nejteplejší hvězdy), jejichž počáteční hmotnosti přesahují 8 hmotností Slunce, mají daleko bouřlivější život a v období hlavní posloupnosti setrvávají daleko kratší dobu (v případě těch nejtěžších jde jen o několik milionů let).\n\nUhlíkové jádro C reaguje s volným protonem neboli jádrem atom vodíku H. Uvolňuje se foton gama a vzniká jádro N, které je ale nestabilní a rozpadá se radioaktivním beta rozpadem na pozitron, neutrino a jádro atomu uhlíku C. Toto jádro přijme další proton. Dochází ke vzniku jádra N a k vyzáření fotonu. Jádro atomu dusíku opět reaguje stejným způsobem s dalším protonem. Vzniká foton a kyslíkové jádro O, které je nestabilní a rozpadá se beta rozpadem na jádro N. Toto jádro přijme poslední proton a rozpadá se na dvě atomová jádra: C, které je použito pro další reakci a He - výsledný produkt termonukleární fúze.\n\nK objevu CNO cyklu přispěli v první řadě James Chadwick, který v roce 1932 objevil neutron (do té doby se totiž myslelo, že helium tvoří čtyři protony - dnes již víme, že ho tvoří dva protony a dva neutrony), a Fritz Houtermans a Robert Atkinson, kteří již o tři roky dříve dokázali, že kvantové tunelování umožňuje jadernou syntézu v nitrech hvězd. Na konci 30. let, kdy už měli fyzikové hlubší znalosti o jaderných reakcích, se pak německo-americký fyzik Hans Bethe zaměřil na procesy probíhající v nitrech hvězd. Začal hledat jakousi přestupní stanici, díky které by se ze čtyř protonů stalo jádro hélia. Uvědomoval si, že se musí jednat o lehká jádra (s malým nábojem), protože do takových se budou protony snáze protunelovávat. Zkoumal tedy postupně stále těžší atomy a zjišťoval, jak na protony reagují. Ukázalo se, že tím správným atomem je uhlík. Právě to je prvek, u nějž dochází ke složitému CNO cyklu. Hans Bethe objevil také druhý způsob termonukleární reakce – proton-protonový cyklus. Oba dva uveřejnil ve své práci roku 1939, v níž představuje proces, jakým v Slunci vzniká energie (u něj převládá proton-protonový cyklus).\n"}
{"id": "825137", "url": "https://cs.wikipedia.org/wiki?curid=825137", "title": "Hilvarenbeek", "text": "Hilvarenbeek\n\nHilvarenbeek je obec v Nizozemsku v provincii Severní Brabantsko. Leží na jihu Nizozemska u hranic s Belgií. V roce 2012 zde žilo 15 047 obyvatel.\n\n"}
{"id": "825141", "url": "https://cs.wikipedia.org/wiki?curid=825141", "title": "Vitalij Kutuzov", "text": "Vitalij Kutuzov\n\nVitalij Vladimirovič Kutuzov (* 20. března 1980, Pinsk, Bělorusko) je běloruský fotbalista v současnosti hledající angažmá.\n\n"}
{"id": "825142", "url": "https://cs.wikipedia.org/wiki?curid=825142", "title": "Atletika na Letních olympijských hrách 2012 – hod oštěpem ženy", "text": "Atletika na Letních olympijských hrách 2012 – hod oštěpem ženy\n\nPřed startem soutěže byly platné rekordy následující:\n\nPozn. Všechny časy jsou v britském letním čase (UTC+1).\n\n\nV kvalifikaci měla každá z oštěpařek možnost tří pokusů, ze kterých se počítal nejlepší. Do finále postoupily přímo oštěpařky, které hodily alespoň 62 metrů (Q). Dodatečně postoupily tři oštěpařky s nejlepším výkonem (q), které limit nesplnily, aby byl počet účastnic finále doplněn na 12.\n\nDvanáctka finalistek měla k dispozici tři pokusy, ze kterých se počítal nejlepší. Osmička nejlepších pak měla k dispozici další tři pokusy. Nejlepší výsledek se počítal ze všech šesti pokusů.\n"}
{"id": "825143", "url": "https://cs.wikipedia.org/wiki?curid=825143", "title": "Dietrichsteinský palác (Hradčany)", "text": "Dietrichsteinský palác (Hradčany)\n\nDietrichsteinský nebo také Dromsdorfský palác, či Kleovský dům, je renesanční palác, který se nachází v Praze na Hradčanech, ulice Loretánská č. 176/7. Je chráněn jako kulturní památka České republiky\n\nV druhé polovině 16. století na místě dvou zpustlých gotických domů nechali Šlikové postavit vrcholně renesanční dům. Ten později získali Lobkovicové, kteří jej v 17. století pozdně renesančně přestavěli. Dům poté přešel do majetku Martiniců a poté v 80. letech 17. století Kolovratům. V roce 1741 získali objekt Ditrichštejnové. V 19. století se v paláci nacházelo několik bytů.\n\nVe 20. století byly interiéry několikrát přestavěny, ale ve dvou místnostech se zachovaly gotické klenby a ve druhém patře jsou pozůstatky barokních stropů z konce 17. století.\n\n"}
{"id": "825145", "url": "https://cs.wikipedia.org/wiki?curid=825145", "title": "Jean-Pierre Ricard", "text": "Jean-Pierre Ricard\n\nJean-Pierre kardinál Ricard (* 26. září 1944, Marseille) je francouzský římskokatolický kněz, arcibiskup Bordeaux a kardinál.\n\nV roce 1962 začal studovat seminář ve svém rodišti, rok strávil v Mali ve městě Bamako, později pokračoval ve studiích v semináři v Paříži. Kněžské svěcení přijal 5. října 1968 v Marseille, světitelem byl zdejší arcibiskup George Jacquot. Po dalších studiích získal licenciát z teologie. V arcidiecézi Marseille působil jako kaplan a farář v jedné z farností a také jako diecézní delegát pro seminaristy. V letech 1988 až 1991 byl generálním sekretářem diecézního synodu, od roku 1988 také generálním vikářem arcibiskupa Marseille, kterým byl tehdy kardinál Robert Coffy.\n\nV dubnu 1993 byl jmenován pomocným biskupem v Grenoblu, biskupské svěcení přijal 6. června téhož roku v Marseille. V červenci 1996 ho papež Jan Pavel II. jmenoval biskupem-koadjutorem v Montpellier. Po dvou měsících stanul v čele této diecéze. V listopadu 1999 byl zvolen místopředsedou Francouzské biskupské konference, v listopadu 2001 se stal jejím předsedou.\n\nV prosinci 2001 se stal arcibiskupem v Bordeaux, kde ve funkci nahradil zemřelého kardinála Eyta. Jeho kardinálské jmenování oznámil papež Benedikt XVI. v únoru 2006, v březnu téhož roku při konzistoři obdržel titul kardinála-kněze s titulární bazilikou svatého Augustina v Římě. V letech 2006 až 2011 byl místopředsedou Rady evropských biskupských konferencí.\n\n\n"}
{"id": "825147", "url": "https://cs.wikipedia.org/wiki?curid=825147", "title": "Juriga", "text": "Juriga\n\nPříjmení Juriga má více nositelů:\n"}
{"id": "825148", "url": "https://cs.wikipedia.org/wiki?curid=825148", "title": "Násloví", "text": "Násloví\n\nNásloví je začátek slova či začátek slovního kmene. Termín může označovat jak počáteční hlásku či písmeno, tak počáteční skupinu hlásek či písmen. Pro pozici uvnitř nebo na konci slova se obdobné jednoslovné termíny nepoužívají. \n\nNa násloví se v některých jazycích váže ráz, přízvuk nebo přídech, které tak slouží k oddělování slov v řeči. Výslovnost násloví bývá mnohdy ovlivněna též předcházejícím slovem (hláskové spodoby, spodoby znělosti). Vymizení hlásky v násloví se nazývalo sesutí či sesuvka (aphaeresis, afereze) (například výslovnost \"cera\" místo \"dcera\", \"šak\" místo \"však\", \"dycky\" místo \"vždycky\", \"de\" místo \"jde\"). Tyto spodoby se projevují v obecné mluvě a nářečích, ale také ve vývoji jazyka a diferenciaci slov (blesk/lesk, klopota/lopota). Opakem sesouvání je předsunutí protetické hlásky na začátek slova, zejména před samohlásky: kromě rázu se v obecné češtině používá například protetické v (okno/vokno), v některých nářečích (chodské, hanácké) protetické h (aby/haby), také hláska j na počátku některých českých slov (např. \"jablko\") je protetického původu. Francouzština používá protetické e (například \"esprit\" ze \"spiritus\"). V některých jazycích plní protetickou roli člen. \n\nZvukový dojem z určitého jazyka je značně ovlivněn tím, jaké hlásky nebo skupiny hlásek se nejčastěji vyskytují v násloví. Například čeština má v násloví nejčastěji p.\n\nPodle počátečních písmen jsou standardně slova abecedně řazena ve slovnících všeho druhu. \n\n \n"}
{"id": "825152", "url": "https://cs.wikipedia.org/wiki?curid=825152", "title": "Olivier Ducastel", "text": "Olivier Ducastel\n\nOlivier Ducastel (* 23. února 1962, Lyon) je francouzský režisér a scenárista.\n\nDucastel vyrostl v Rouenu. V Paříži studoval film a divadlo. Žije a pracuje s Jacquem Martineau, s kterým se seznámil v roce 1995. Spolu napsali a režírovali filmy převážně s LGBT tematikou.\n\n\n"}
{"id": "825153", "url": "https://cs.wikipedia.org/wiki?curid=825153", "title": "Avan Jogia", "text": "Avan Jogia\n\nAvan Tudor Jogia (* 9. února 1992, Vancouver, Britská Kolumbie, Kanada) je kanadský herec známý svojí rolí Becka Olivera v seriálu \"V jako Victoria\" a rolí Dannyho Desaie v seriálu \"Twisted\"\n\nNarodil se a vyrůstal ve Vancouveru v Britské Kolumbii v Kanadě. Jeho otec je brit, který emigroval do Kanady. Pochází z Gujarati Indian, velšské a německé generace. Do školy chodil ve Vancouveru, včetně Killarney Secondary School a King George Secondary School. V desátém ročníku se rozhodl věnovat herecké kariéře.\n\nJeho vůbec první role přišla v roce 2006, když si zahrál Dannyho Arauja, mladšího bratra dospívajícího transexuálního muže, ženy nebo transženy Gwena Araujo ve filmu \"Holka jako já – příběh Gwen Araujo\", který režírovala Agnieszky Hollandová. Objevil se jako Sam v seriálu televize The CW \"Mimoni v Americe\".\n\nV roce 2008 obdržel roli Champa ve filmu pro \"Gym Teacher: The Movie\" a roli Tajida v televizním filmu stanice Nickelodeon \"Spectacular!.\" Jogia hrál Bena Stark v seriálu \"Caprica\" a později v jeho spin-offu \"Battlestar Galactice\" pro Sci-Fi Channel.\n\nV březnu roku 2010 měl v USA a v prosinci 2010 v ČR na stanici Nickelodeon premiéru seriál \"V jako Victoria\", kde hraje jednu z hlavních rolí, Becka Olivera. Poté v roce 2011 hrál ve filmu \"Finding Hope Now\". Spolu s Daniella Monet moderoval v New Yorku dne 28. června 2011 premiéru \"Transformers 3\".\n\nZaložil také online PSA organizaci \"Straight But Not Narrow\", podporovanou jeho dobrým kamarádem Joshem Hutchersonem, která se zaměřuje na změnu postoje a názory mladých rovnoprávných lidí v LGBT kommunitě. Chytlavým heslem \"Jsme lidi, kteří mluví o klucích, kteří mají rádi kluky.\" (v angl. we're guys talking to guys about guys who like guys.).\n\nDne 11. června 2013 měl premiéru seriál stanice ABC Family \"Twisted\", ve kterém hrál roli Dannyho Desaie. Seriál byl zrušen po první řadě.\n\nV roce 2017 si zahrál v thrillerovém filmu \"The Drowning,\" po boku Julie Stiles. Dále se objevil v komedii \"The Outacast\" a ve filmu Lei Thompson \"The Year of Spectacular Men\". Ve stejném roce začal hrát v seriálu stanice Syfy \"Ghost Wars\". Na začátku roku 2018 byl však zrušen. V roce 2018 si zahrál a také poprvé zrežíroval film \"Paper Year.\"\n\n"}
{"id": "825155", "url": "https://cs.wikipedia.org/wiki?curid=825155", "title": "Ryksa Polská", "text": "Ryksa Polská\n\nRyksa/Adléta Polská (22. září 1013 – 21. května 1075) byla uherská královna, manželka Bély I.\n\nRyksa byla dcerou polského knížete a krále Měška II. a jeho manželky Richenzy Lotrinské. Tradičně se tato polská princezna označuje jako Ryksa, ale soudobé zdroje toto jméno nepotvrzují. Dnes se spíše předpokládá, že se jmenovala Adléta.\n\nKe sňatku s uherským knížetem Bélou I. došlo někdy v letech 1039 a 1043, když byl Béla na tažení proti pohanským kmenům v Pomořanech. V roce 1048 její manžel obdržel třetinu Uherska \"(Tercia pars Regni)\" jako apanáž od svého bratra, krále Ondřeje I., a manželé se tedy odebrali do Uher. V roce 1060 byl Béla korunován uherským králem poté, co svého bratra porazil a ten krátce poté zemřel.\n\nV srpnu 1063 začal mladičký německý král Jindřich IV. organizovat výpravu, která měla za cíl dosadit jeho švagra Šalamouna na uherský trůn. Béla přišel s návrhem, že odevzdá trůn Šalamounovi a ponechá si svoje dříve údělné knížectví. Po odmítnutí tohoto návrhu dal zesílit hradní posádky a svolat vojsko. Během pobytu v Dömösi však utrpěl těžké zranění, když se pod ním zřítila stavba trůnu. Přesto vytáhl do boje a během cesty svým zraněním podlehl. Na trůn nastoupil Šalamoun, kterého tam dosadil Jindřich IV. Bélovi synové, Gejza, Ladislav a Lampert, podobně jako před lety jejich otec, našli útočiště v Polsku.\n\n\n"}
{"id": "825159", "url": "https://cs.wikipedia.org/wiki?curid=825159", "title": "Daniel Ange", "text": "Daniel Ange\n\nDaniel Ange (* 5. října 1932, Brusel) je francouzský katolický kněz, řeholník a spisovatel.\n\nZákladní školu navštěvoval ve Švýcarsku, období Druhé světové války prožil na Korsice, střední školu dokončil v Anglii. V roce 1950 vstoupil do kláštera benediktýnů v Clervaux v Luxemburku. V roce 1957 se stal členem klášterní komunity \"Panna chudých\" (\"Vierge des Pauvres\"), poté žil 12 let mezi nejchudšími ve Rwandě. Po návratu do Evropy v roce 1971 se setkal s počátky charismatické obnovy a tzv. \"nových komunit\". Pět let prožil jako poustevník na jihu Francie (1976–1981). V roce 1981 dostal od Boha mimořádné povolání nést evangelium mládeži a přijal kněžské svěcení. V roce 1984 založil mezinárodní školu modlitby a evangelizace \"Mládí – Světlo\" (\"Jeunesse - Lumière\") s myšlenkou, kterou často opakoval Jan Pavel II.: „Prvními apoštoly mladých jsou – mladí“.\n\nV roce 2012 dělí svůj čas mezi službu mládeži v Jeunesse – Lumiére a na misiích a kontemplativním životem v poustevně. Uskutečnil více než 220 evangelizačních cest do 42 zemí čtyř kontinentů. Angažuje se také v dialogu mezi katolickou a pravoslavnou církví.\n\nDaniel Ange je autorem více než 50 knih s křesťanskou tematikou (spirituální teologie, Církev, nová evangelizace, mladí svědkové víry, velcí svědkové víry dneška Pavel VI. a Jan Pavel II, svatí Terezie z Lisieux a Jan Křtitel, evangelizace mládeže). Mladým lidem se snaží přiblížit Ježíše i je samé, odpovědět jim na životně důležité otázky a touhu po pravdě a kráse.\n\nDne 24. dubna 2009 obdržel Daniel Ange titul doktorát honoris causa na Katolické univerzitě v Lublinu.\n\nŠkola \"Jeunesse Lumiére\" působí od roku 2004 i v polské Lodži pod názvem \"Katolická škola kontemplace a evangelizace Děti světla\" (\"Katolicka Szkoła Kontemplacji i Ewangelizacji Młodych Dzieci Światłości\"). Od roku 2005 je také v Itálii v diecézi Firenze jako \"„Ti, kdo vyhlížejí velikonoční ráno“\" (\"„Sentinelle del Mattino di Pasqua“\"). Absolventi Jeunesse-Lumiére v Čechách založili občanské sdružení \"Přátelé Jeunesse Lumiére\" s cílem podporovat a šířit křesťanské hodnoty školy.\n\n vyšlo:\n\n"}
{"id": "825161", "url": "https://cs.wikipedia.org/wiki?curid=825161", "title": "Ola Ullsten", "text": "Ola Ullsten\n\nStig Kjell Olof „Ola“ Ullsten (23. června 1931 – 28. května 2018) byl švédský politik, představitel středové Lidové liberální strany (\"Folkpartiet liberalerna\"), jíž byl v letech 1978–1983 předsedou. V letech 1978–1979, 361 dní, byl premiérem Švédska. V letech 1979–1982 byl ministrem zahraničních věcí v 2. a 3. vládě Thorbjörna Fälldina. Po skončení politické kariéry působil v diplomacii, sloužil jako švédský velvyslanec v Kanadě, Itálii a Vatikánu.\n\nRopná krize roku 1973 způsobila ve Švédsku první vážnější ekonomické potíže od druhé světové války, což otřáslo hegemonií sociálních demokratů. Ve volbách roku 1976 sice socialisté zvítězili se 42,7 procenty hlasů, nicméně ztratili ve švédském parlamentu (Riksdagu) většinu, naopak blok menších pravicových a středových stran byl prvně po čtyřiceti letech schopen sestavit vládu. Vznikl koaliční kabinet Strany středu, Lidové liberální strany a konzervativních Umírněných (\"Moderaterna\"). V té době byl předsedou Lidové liberální strany Per Ahlmark a Ullsten proto získal jen funkci státního sekretáře pro mezinárodní spolupráci. Za dva roky se však vláda rozpadla, když se neshodla v otázce využívání jaderné energie (Strana středu zastávala silně protijaderný postoj). V rámci politické krize padl Ahlmark jako předseda strany a do čela nastoupil Ullsten. On také sestavil jednobarevnou menšinovou vládu složenou z politiků Lidové liberální strany a nestranických ministrů.\n\nVe volbách roku 1979 tři pravicové strany získaly v parlamentu znovu většinu, byť již jen jednoho hlasu (175:174) a obnovili původní tříčlennou koalici včele s Fälldinem. V této vládě se stal Ullsten ministrem zahraničí. Roku 1981 kabinet opustili konzervativci, kvůli sporům o daňovou politiku. Fälldin sestavil menšinový kabinet své Strany středu a Ullstenovy Lidové liberální strany, Ullsten v něm zůstal na pozici šéfa diplomacie. Ve volbách roku 1982 Lidová liberální strana silně oslabila (5,9 procenta hlasů) a Ullsten tak roku 1983 opustil křeslo šéfa strany i vysokou politiku. Zamířil do diplomatických služeb.\n\n"}
{"id": "825162", "url": "https://cs.wikipedia.org/wiki?curid=825162", "title": "Lew Rockwell", "text": "Lew Rockwell\n\nLlewellyn Harrison \"Lew\" Rockwell mladší (* 1. července 1944) je americký libertariánský politický komentátor, aktivista, zastánce rakouské školy a předseda Ludwig von Mises Institutu.\n"}
{"id": "825165", "url": "https://cs.wikipedia.org/wiki?curid=825165", "title": "Kostel Nejsvětější Trojice (Praha, Trojická ulice)", "text": "Kostel Nejsvětější Trojice (Praha, Trojická ulice)\n\nKostel Nejsvětější Trojice \"v Podskalí\" je římskokatolický farní kostel uprostřed bývalé pražské obce Podskalí, na Novém Městě v Praze 2, Trojické ulici. Jedná se o prostou, původně gotickou, barokně přestavěnou budovu s věží z roku 1782. Je chráněn jako kulturní památka České republiky.\n\nGotická kaple zasvěcená sv. Ondřejovi (podle jiných pramenů sv. Antonínovi) vznikla snad na základech starší stavby počátkem 14. století, je doložena roku 1358 a byla nazývána kaplí všech řemeslníků. Má se za to, že sloužila potřebám řemeslníků, kteří po 25 let pracovali na stavbě blízkého Emauzského kláštera a podle některých badatelů byl ve svých proporcích zmenšenou kopií klášterního chrámu. Za husitských válek byla vypálena a při obnově roku 1460 dostala nové patrocinium Nejsvětější Trojice.\n\nNáročnější barokní přestavba podle plánů P. I. Bayera z roku 1724 se neuskutečnila, ale roku 1728 byla loď výrazně prodloužena a kostel přestavěn, závěr nicméně zůstal zachován. Roku 1751 byla k jižní stěně přistavěna čtvercová kaple Kalvárie a v letech 1781-1782 věž a patrně také osmiboká sakristie. Roku 1871 byl kostel opraven a přistavěno zádveří ke vchodu na kruchtu..\n\nJednolodní podlouhlá stavba s pětibokým gotickým závěrem, osmibokou sakristií na východním a s věží na západním konci. Presbytář není oddělen vítězným obloukem, nepravou klenbu v pěti polích oddělených pasy tvoří dřevěná omítaná konstrukce. Nad portálkem do sakristie byly objeveny zbytky gotické fresky. Prostorná kruchta je podklenuta i zaklenuta plackou, stejně jako kaple Kalvárie.\n\nMobiliář kostela je vrcholně barokní z poloviny 18. století, titulní obraz sv. Trojice na hlavním oltáři je patrně starší. Nad průměr vyniká oltář v kapli Kalvárie. V kostele je řada náhrobních kamenů z 16.-18. století. Na věži jsou dva zvony od Brikcího z Cimperka z let 1559 a 1594, s českými a latinskými nápisy..\n\n"}
{"id": "825172", "url": "https://cs.wikipedia.org/wiki?curid=825172", "title": "Německá východní kolonizace", "text": "Německá východní kolonizace\n\nNěmecká východní kolonizace (německy \"Ostsiedlung\" či \"Ostkolonisation\") byla středověká německá kolonizace střední a východní Evropy probíhající převážně v 9. až 14. století. Probíhala z relativně přelidněných oblastí převážně západní Evropy, resp. Svaté říše římské (dnešní Německo, Rakousko, Nizozemsko, Belgie, východní Francie, severní Itálie či Švýcarsko) a umožnila tak zúrodnit relativně pusté oblasti. Při této kolonizaci byly , někdy i násilím germanizovány a asimilovány kmeny polabských a některých pobaltských Slovanů.\n\nKolonizace zasáhla obrovské území, táhnoucí se od území Estonska na severu až do Slovinska na jihu, na jihovýchodě až do Sedmihradska (Burzenland). Na některých územích \"Ostsiedlung\" proběhl jako důsledek teritoriální expanze Svaté říše římské, resp. řádu německých rytířů.\n\n"}
{"id": "825175", "url": "https://cs.wikipedia.org/wiki?curid=825175", "title": "Milani", "text": "Milani\n\nItalské příjmení Milani má více osob:\n\n"}
{"id": "825176", "url": "https://cs.wikipedia.org/wiki?curid=825176", "title": "Ollie Halsall", "text": "Ollie Halsall\n\nPeter John „Ollie“ Halsall (14. března 1949 Southport, Anglie, Velká Británie − 29. května 1992 Madrid, Španělsko) byl britský levoruký kytarista a vibrafonista. Na konci roku 1965 spoluzaložil skupinu Timebox, ve která hrál do jejího rozpadu v roce 1970. Následovalo tříleté období se skupinou Patto a krátké krátce také hrál ve skupině Tempest. V letech 1975–1976 hrál se skupinou Boxer. Byl rovněž dlouholetým členem doprovodné skupiny Kevina Ayerse. Byl také jedním z členů fiktivní skupiny The Rutles.\n\nV roce 1980 jednorázově vystoupil s velšským hudebníkem a skladatelem Johnem Calem. V roce 1985 se stal stálým členem jeho doprovodné skupiny, a to nejprve jako baskytarista, avšak brzy si nástroj vyměnil s Davidem Youngem a stal se tak sólovým kytaristou.\n\n"}
{"id": "825181", "url": "https://cs.wikipedia.org/wiki?curid=825181", "title": "Falklandské dependence", "text": "Falklandské dependence\n\nFalklandské dependence () byly zámořským územím Spojeného království, které zahrnovalo ostrovy v jižním Atlantském oceánu jižně od Falkland a britský sektor Antarktidy. Z praktických důvodů byly spravovány z Port Stanley na Falklandách, ale z politického a finančního hlediska nebyly jejich součástí. Stálé sídlo místní správy Grytviken na ostrově Jižní Georgie bylo založeno v roce 1909.\n\nVznikly patentem Velké Británie v roce 1843, který byl následně revidován v letech 1876, 1892, 1908, 1917 a 1962. Rozsah území se v průběhu času měnil. Na opakované dotazy Norska mezi lety 1905 - 1907 Velká Británie neustále připomínala že území mezi 35. a 80. poledníkem západní délky je předmětem britských zájmů a vydala k tomu další patent v roce 1908, který rozšířil Falklandské dependence o Jižní Sandwichovy ostrovy a Grahamovu zemi a zahrnoval území jižně od 50. rovnoběžky mezi 20. a 80. poledníkem západní délky. V roce 1917 byla severní hranice západně od 50. poledníku posunuta k 58. rovnoběžce. V roce 1962 bylo z Falklandských dependencí na základě Antarktického smluvního systému vyčleněno Britské antarktické území. Po vstupu Spojeného království do Evropských společenství v roce 1973 získaly Falklandské dependence status Zvláštního území Evropské unie podle Římských smluv. V roce 1985 byly Falklandské dependence zcela osamostatněny od Falkland přejmenovány na Jižní Georgii a Jižní Sandwichovy ostrovy.\n\nOd roku 1946 vycházely poštovní známky pro Falklandské dependence s textem \"Falkland Islands Dependencies\". Do roku 1962 vyšlo 37 známek, které zobrazovaly místní prostředí, případně se jednalo o společné emise britské oblasti. Poté je nahradily známky Jižní Georgie. Od roce 1980 do roku 1985 vycházely opět známky označené textem Falklandských dependencí. Načež je definitivně nahradily známky Jižní Georgie a Jižních Sandwichových ostrovů.\n"}
{"id": "825182", "url": "https://cs.wikipedia.org/wiki?curid=825182", "title": "Kostel svatého Vojtěcha (Nové Město)", "text": "Kostel svatého Vojtěcha (Nové Město)\n\nKostel svatého Vojtěcha v Praze stojí ve Vojtěšské ulici na Novém Městě, jihovýchodně od Národního divadla. Gotický, barokně přestavěný kostel slouží jako farní. Je chráněn jako kulturní památka České republiky.\n\nKostel vznikl snad ještě ve 13. století, při založení osady Zderazské předměstí či V Jirchářích. Původní stavba patrně tvoří dnešní boční loď. Po založení Nového města byl kostel rozšířen o hlavní loď, 1367 se připomíná fara a 1413 škola. V letech 1671-1693 byl barokně přestavěn, přistavěna kaple sv. Kříže a sakristie, změněna okna a fasády. V letech 1874-1876 byl opraven, presbytář regotizován a pořízeny nové varhany. K regotizaci lodi už nedošlo.\n\nJádrem stavby je hlavní loď z poloviny 14. století, k níž se postupně přistavovaly různé kaple a přístavky, takže celek působí velmi nepravidelně. Hlavní loď s jednoduchou sedlovou střechou se sanktusníkem a s barokním štítem na západě má pětiboký gotický závěr s opěráky, tři pole křížové klenby a barokní předsíň. K severní stěně přiléhá užší boční loď, snad původní kostelík, se třemi poli křížové klenby a rovným závěrem. S hlavní lodí je spojen barokními arkádami s vrchní emporou. K severní straně boční lodi jsou přistavěny dvě barokní kaple, nižší z nich s lucernou na střeše. K jižní stěně hlavní lodi přiléhá sakristie a farní budova. Hlavní průčelí je poměrně prosté s velkým oknem v ose lodi a plasticky zdobeným hlavním vchodem se sochou sv. Vojtěcha z konce 17. století. Vpravo od hlavního vchodu je edikula se sochou sv. Jana Nepomuckého (kolem 1740). Ve zdi mezi farou a školou jsou dva náhrobní kameny z let 1599 a 1640.\n\nZařízení je většinou novogotické, kazatelna a dva boční oltáře jsou z doby kolem 1740. V čele boční lodi na neogotickém oltáři je polychromovaná pozdně gotická dřevěná socha Panny Marie Zderazské z konce 15. století. Byla sem přenesena ze zbořeného kostela sv. Petra a Pavla u kláštera křižovníků Božího hrobu na Zderaze. Hlavní oltář je z roku 1875 podle návrhu J. Patzolda. Na něm je obraz sv. Vojtěcha (patrona jirchářů) od P. Maixnera a sochy od E. Veselého. Cínová křtitelnice s pozdějším víkem má český nápis s datem 1493. Pod kruchtou jsou zbytky gotických fresek. Na klenbě hlavní lodi jsou malby z první poloviny 16. století (Madona, Beránek, Apoštolové, Čeští patroni).\n\nZa kostelem stojí samostatná zděná hranolová zvonice, která prošla během časů výraznými změnami. Byla založena spolu s kostelem a hřbitovem, přízemí zvonice sloužilo jako márnice. Ve stěně směrem ke kostelu je patrný zazděný vstup do schodiště, které probíhalo v síle přes metr tlusté zdi a do doby Josefa II. se tudy chodilo na zvonici; dnešní schodiště neexistovalo ani průraz skrze klenbu. Od počátku do 16. století měla zvonice jen přízemní část s dřevěným zvonovým patrem se třemi zvony. Umíráček je patrně starší dílo, které bylo roku 1611 přelito a je tu dodnes.\n\nOd počátku 17. století měla zvonice již vysokou kamennou část se dvěma okny ze stran a po jednom okně zepředu a zezadu, dřevěná konstrukce původní zvonice je dodnes vestavěná uvnitř a střecha byla dlátková bez lucerny. Z barokní doby má zvonice lucernu, okna jsou ve spodní části zazděná, takže jsou nižší, a mají žaluzie. Bylo zrušeno vnitřní schodiště v síle stěny a zazděno. Když byl hřbitov za vlády Josefa II. zrušen, zanikla i funkce márnice, v přízemí byla probourána klenba do 1. patra a postaveno dřevěné schodiště. Dodnes je zvonice funkční a zvoní se tu stále na ranní bohoslužbu vždy v neděli od 8:30 a pak na poledne od 12:00.\n\n\nV letech 1874–1877 byl zdejším varhaníkem Antonín Dvořák (1841–1904). Na fasádě nalevo od vchodu je umístěna pamětní deska s textem: \"V tomto kostele působil v letech 1874–77 hudební skladatel Antonín Dvořák jako varhaník\", v pozadí textu je notová osnova a houslový klíč.\n\nV kostele působil také biskup Kajetán Matoušek v letech 1949–1994.\n\n\n\n"}
{"id": "825183", "url": "https://cs.wikipedia.org/wiki?curid=825183", "title": "Ladislav Kováč (ministr)", "text": "Ladislav Kováč (ministr)\n\nLadislav Kováč (* 9. dubna 1932 Závažná Poruba) je slovenský vysokoškolský pedagog, biochemik, biolog a politik, po sametové revoluci slovenský ministr školství za VPN.\nVystudoval biochemii na Univerzitě Karlově. Působil pak na Univerzitě Komenského v Bratislavě. Za normalizace byl odstaven z pedagogických postů a působil nejprve v Psychiatrické léčebně Pezinok, později v Ústavu pro fyziologii hospodářských zvířat v Ivanke pri Dunaji.\n\nV letech 1967–1989 působil jako hostující profesor v USA, Německu, Francii, Švédsku a Argentině. Po sametové revoluci se zapojil do slovenské politiky. V období prosinec 1989 - září 1990 byl ministrem školství, mládeže a tělesné výchovy (respektive ministrem školství, vědy, mládeže a sportu) ve vládě Milana Čiče a první vládě Vladimíra Mečiara. Ve volbách roku 1990 zasedl do Sněmovny lidu Federálního shromáždění (volební obvod Západoslovenský kraj) za VPN. Již v červnu 1990 ale na mandát poslance rezignoval a fakticky jej nevykonával.\n\nV letech 1991-1992 působil jako velvyslanec Československa při organizaci UNESCO v Paříži. Od roku 1993 opět působil jako profesor biochemie na Přírodovědecké fakultě Univerzity Komenského se zaměřením na kognitivní biologii. V letech 1996–1998 byl hostujícím badatelem na Ústavu Konrada Lorenze pro výzkum evoluce v Altenbergu v Rakousku. Je členem Slovenské akademické společnosti a za zahraničního člena ho přijala i Učená společnost České republiky. Zabývá se i politickými a sociálními studiemi. Vydal knihu \"Prírodopis komunizmu\".\n\n"}
{"id": "825185", "url": "https://cs.wikipedia.org/wiki?curid=825185", "title": "Johann Friedrich Gabriel Poppel", "text": "Johann Friedrich Gabriel Poppel\n\nJohann Friedrich Gabriel Poppel (14. května 1807, Norimberk – 6. srpna 1882, Ammerland u Starnberského jezera) byl německý rytec, mědirytec, ocelorytec, malíř a nakladatel.\nRyteckému řemeslu se vyučil u Johanna Fredericka Martina Geisslera v Norimberku a u Carla Ludwiga Frommela v Karlsruhe (1829). Na rok vycestoval (v zásadě na studijní pobyt) do Británie (navštívil Londýn) a do Francie – do Paříže.\nV roce 1833 se usadil v Karlsruhe, kde si otevřel první vydavatelství a oženil se se Sophií Franziskou roz. Albrechtovou, která mu roku 1834 porodila syna Christiana Friedricha Gustava. Od roku 1838 žil v Mnichově, s dlouhodobými přestávkami pro pracovní pobyty v Británii (1841 a 1845), s kratšími pobyty v Rakousku a v Čechách. Poppel se věnoval zejména městským vedutám v kresbě a ocelorytině. Vytvářel celá alba pohledů na významné stavby či města v Prusku, v Německu (např. Norimberk), Británii či Rakousku. Ilustroval vlastivědné či místopisné knihy jiných autorů (např. Ludwiga Langeho).\nNěkolika listy přispěl do alba pražských náměstí a budov, které vydával C. Würbs v tiskařském závodě A. Haase v Praze (1850).\n\nK jeho významným pracím patří ilustrace (ocelorytiny) pro alba německých měst s texty Ludwiga Langeho, vydané v Darmstadtu (1842), v němž se objevuje také pohled na město Cheb. Dále se k četným vedutám z Německa řadí například: \"Nový trh v Hannoveru“\" (1858) či \"Pohled na Řezno od Kalvárie“\" (snad 1860). Z alba rakouských měst se nejčastěji reprodukují listy s pohledy na vídeňské památky, \"Innsbruck\" či \"Salzburg\".\n\nV albu pražských vedut patří k nejznámějším \"Staroměstské náměstí\", \"Pohled na Prahu ze severu\", \"Kancelář zemského sněmu na Pražském hradě\", všechny z Haasova závodu (kolem 1850). Ze severočeských měst to je například \"Veduta města Děčína\" (po 1850), \"Pohled na hrad Střekov\" nebo celá série žánrových obrázků lázeňského života v Teplicích.\nPoppelovy grafické listy vlastní grafická sbírka Národní galerie v Praze a Národní muzeum.\n"}
{"id": "825186", "url": "https://cs.wikipedia.org/wiki?curid=825186", "title": "Marián Kováč", "text": "Marián Kováč\n\nMarián Kováč (* 6. února 1959 Krásny Brod) je bývalý slovenský a československý politik ukrajinské, respektive rusínské národnosti, po sametové revoluci poslanec Sněmovny národů Federálního shromáždění za Komunistickou stranu Slovenska, později za Stranu demokratické levice.\n\nJe ženatý, má syna a dceru.\n\nVe volbách roku 1990 byl zvolen do slovenské části Sněmovny národů (volební obvod Východoslovenský kraj) za KSS, která v té době byla ještě slovenskou územní organizací celostátní Komunistické strany Československa (KSČS). Postupně se ale osamostatňovala a na rozdíl od sesterské strany v českých zemích se transformovala do postkomunistické Strany demokratické levice. Kováč proto přešel do klubu SDĽ. Mandát obhájil ve volbách roku 1992. Ve Federálním shromáždění setrval do zániku Československa v prosinci 1992. Byl uváděn jako politik ukrajinské národnosti.\n\nV roce 1990 se za politiky účastnil výstupu na horu Rysy, čímž v polistopadových poměrech navázal na tradici těchto akcí, které ovšem byly za komunistického režimu doprovázeny připomínkou výstupu, provedeného na tuto horu Vladimirem Iljičem Leninem. Od roku 1993 do roku 1996 byl zaměstnancem Ministerstva obrany Slovenské repulbiky. V období let 1998–2002 byl aktivní v regionální politice, zasedal v městské radě a zastupitelstvu v Humenném. Podle jednoho zdroje ukončil členství v SDĽ v roce 2004 na protest proti sloučení se stranou SMER a stáhl se z politiky. V roce 2010 se ovšem Mgr. Marián Kováč uvádí jako okresní předseda SDĽ v okrese Humenné. V komunálních volbách roku 2014 kandidoval do obecního zastupitelstva v Humenném coby občanský kandidát s podporou Strany TIP.\n\n"}
{"id": "825192", "url": "https://cs.wikipedia.org/wiki?curid=825192", "title": "Michal Kováč (1951)", "text": "Michal Kováč (1951)\n\nMichal Kováč (* 22. září 1951) byl slovenský a československý politik, po sametové revoluci poslanec Sněmovny národů Federálního shromáždění za Verejnosť proti násiliu, později za HZDS.\n\nVe volbách roku 1990 zasedl za VPN do slovenské části Sněmovny národů (volební obvod Východoslovenský kraj). V roce 1991, v souvislosti s rozkladem VPN, přestoupil do poslaneckého klubu jedné z nástupnických formací HZDS. Mandát obhájil ve volbách roku 1992. Ve Federálním shromáždění setrval do zániku Československa v prosinci 1992. Uvádí se bytem Poprad.\n\n"}
{"id": "825194", "url": "https://cs.wikipedia.org/wiki?curid=825194", "title": "Graduál Eleonory Bretaňské", "text": "Graduál Eleonory Bretaňské\n\nGraduál Eleonory Bretaňské je iluminovaný rukopis obsahující gregoriánské chorály kláštera Fontevraud uložený v depozitáři knihovny ve francouzském Limoges. Vznikl v letech 1250-1260 v pařížské iluminátorské dílně Nicolase Lombarda. Dle tradice a erbů zobrazených z boku stránek je připisován Eleonoře Bretaňské, která byla šestnáctou abatyší ve Fontevraud a po svém skonu roku 1342 jej klášteru odkázala.\n\n"}
{"id": "825198", "url": "https://cs.wikipedia.org/wiki?curid=825198", "title": "Drahomíra Kovaříková", "text": "Drahomíra Kovaříková\n\nDrahomíra Kovaříková (* 2. října 1957) je česká politička, po sametové revoluci československá poslankyně Sněmovny národů Federálního shromáždění za Občanské fórum, později za Stranu československých podnikatelů, živnostníků a rolníků.\n\nVe volbách roku 1990 zasedla do české části Sněmovny národů Federálního shromáždění (volební obvod Západočeský kraj) za OF. Po rozkladu OF v roce 1991 přešla do frakce NOF (Nezávislí poslanci Občanského fóra). V roce 1992 pak přešla do poslaneckého klubu formace Strana československých podnikatelů, živnostníků a rolníků. Ve Federálním shromáždění setrvala do voleb roku 1992.\n\nV živnostenském rejstříku se uvádí jako podnikatelka a členka řídících orgánů několika firem, bytem Praha 5. V komunálních volbách roku 2010 kandidovala neúspěšně do zastupitelstva hlavního města Prahy za politickou formaci Strana soukromníků České republiky.\n\n"}
{"id": "825200", "url": "https://cs.wikipedia.org/wiki?curid=825200", "title": "Anna Popplewell", "text": "Anna Popplewell\n\nAnna Popplewell (celým jménem Anna Katherine Popplewell; * 16. prosince 1988, Londýn) je britská herečka, která se proslavila především rolí Zuzany Pevensiové z filmové série Letopisy Narnie. Významná je i její role v seriálu Království, kde hraje lady Lolu. Její první role byla ve filmu \"Frenchman's Creek\" z roku 1998.\n\nAnna Popplewell je nejstarší ze tří dětí Andrewa a Debry Popplewellových. Její matka je dermatoložka, která vystudovala Newnham College Cambridge. Anna se narodila v Londýně, hlavním městě Anglie. Má dva sourozence, taktéž herce: Lulu Popplewell (herečka Daisy ve filmu Láska nebeská), a Freddieho Popplewella (herec Michaela Darlinga ve filmu \"Petr Pan)\". Její dědeček z otcovy strany byl sir Oliver Popplewell, významný soudce a jejím strýc je hráč kriketu Nigel Popplewell. Navštěvovala North London Collegiate School, prestižní dívčí školu, a již od šesti let pravidelně navštěvovala herecké kurzy. V roce 2007 byla přijata na oxfordskou univerzitu, kde úspěšně vystudovala anglický jazyk a literaturu.\n\nOd roku 2005 chodila se svým kolegou z natáčení Narnie, Williamem Moseleyem. Vztah skončil rozchodem v roce 2007. 14. května 2016 v Londýně si pak po několika letech chození vzala Sama Carda.\n\nAnna začala hrát ve věku šesti let, když pravidelně chodila na hodiny herectví. Následně se účastnila i školních divadel. Profesionálně začala hrát až v roce 1998, kdy jí bylo deset let, její první role byla ve filmu \"Frenchman's Creek\". Další celovečerní film a s ním i nová role přišli v roce 1999 a jednalo se o roli ve filmu \"Mansfieldské sídlo\" (\"Mansfield Park)\", toho samého roku se začalo natáčet i \"The Little Vampire\", kde hrála vedlejší roli. Pak, po tříleté přestávce, si zahrála ve filmu \"Dívka s perlou\" se Scarlett Johansson. V roce 2001 se objevila jako Victoria v seriálu BBC \"Love in a Cold Climate.\"\n\nAle role, která ji proslavila nejen u dětí, přišla v roce 2005, kdy si zahrála Zuzanu Pevensiovou ve filmu Letopisy Narnie: Lev, čarodejnice a skříň. Nadále se angažovala i v pokračováních tohoto filmu, který je na motivy románů C. S. Lewise. Na další \"velkou\" roli si musela počkat až do roku 2013, kdy se začal natáčet seriál Království (Regin), kde si zahrála lady Lolu. Toto natáčení probíhalo v Irsku i v Kanadě.\n\n"}
{"id": "825201", "url": "https://cs.wikipedia.org/wiki?curid=825201", "title": "Žaltář svatého Ludvíka", "text": "Žaltář svatého Ludvíka\n\nŽaltář svatého Ludvíka ( \"Psautier de Saint Louis\") je iluminovaný rukopis z pařížské iluminátorské dílny, který zřejmě patřil do soukromého majetku krále Ludvíka IX. Obsahuje 260 pergamenových listů a je bohatě iluminován celkem 78 celostránkovými miniaturami a 8 figurálními iniciálami, které doprovází starozákonní texty. Iluminace jsou bohatě zlaceny a použité barvy jsou dávány do souvislosti s Ludvíkovou stavbou Sainte-Chapelle.\n\nPředpokládá se, že vznikl v letech 1260 až 1270 a že jej král Ludvík skutečně využíval při svých soukromých modlitbách a náboženských meditacích. Druhou variantou je názor odborníků z posledních let, že rukopis vznikl až v souvislosti se sňatkem Ludvíkova syna Filipa s Marií Brabantskou, tedy okolo roku 1274. Je uložený v depozitáři Francouzské národní knihovny v Paříži pod signaturou Ms. lat. 10525.\n"}
{"id": "825203", "url": "https://cs.wikipedia.org/wiki?curid=825203", "title": "Jie Š'-wen", "text": "Jie Š'-wen\n\nJie Š'-wen (zjednodušená čínština: 叶诗文; tradiční čínština: 葉詩文; Pchin-jin: Yè Shīwén) je čínská plavkyně, držitelka dvou zlatých medailí z Letních olympijských her 2012. Specializuje se na polohový závod.\n\npozn. AS – asijský rekord; NR – národní rekord ; WR – světový rekord\n"}
{"id": "825204", "url": "https://cs.wikipedia.org/wiki?curid=825204", "title": "Štefan Krištofík", "text": "Štefan Krištofík\n\nŠtefan Krištofík (* 23. června 1929) byl slovenský a československý politik, po sametové revoluci poslanec Sněmovny národů Federálního shromáždění za Kresťanskodemokratické hnutie.\n\nVe volbách roku 1990 zasedl za KDH do slovenské části Sněmovny národů (volební obvod Středoslovenský kraj).Ve Federálním shromáždění setrval do voleb roku 1992 .\n\n"}
{"id": "825206", "url": "https://cs.wikipedia.org/wiki?curid=825206", "title": "František Kubíček (poslanec 1990–1992)", "text": "František Kubíček (poslanec 1990–1992)\n\nFrantišek Kubíček byl slovenský a československý politik, po sametové revoluci poslanec Sněmovny národů Federálního shromáždění za Komunistickou stranu Slovenska, později za Stranu demokratické levice.\n\nVe volbách roku 1990 byl zvolen do slovenské části Sněmovny národů (volební obvod Středoslovenský kraj) za KSS, která v té době byla ještě slovenskou územní organizací celostátní Komunistické strany Československa (KSČS). Postupně se ale osamostatňovala a na rozdíl od sesterské strany v českých zemích se transformovala do postkomunistické Strany demokratické levice. Kubíček proto přešel do klubu SDĽ. Ve Federálním shromáždění setrval do voleb roku 1992.\n\n"}
{"id": "825209", "url": "https://cs.wikipedia.org/wiki?curid=825209", "title": "Michal Kurťák", "text": "Michal Kurťák\n\nMichal Kurťák (* 4. ledna 1957) je slovenský politik, po sametové revoluci československý poslanec Sněmovny národů Federálního shromáždění za Kresťanskodemokratické hnutie.\n\nVe volbách roku 1990 zasedl za KDH do slovenské části Sněmovny národů (volební obvod Východoslovenský kraj). Ve Federálním shromáždění setrval do voleb roku 1992.\n\nV parlamentních volbách na Slovensku roku 2002 neúspěšně kandidoval za KDH na 144. místě kandidátní listiny. Uváděl se tehdy jako elektrotechnik, bytem Humenné. V roce 2012 se Ing. Michal Kurťák stal okresním předsedou KDH v okrese Humenné. Zasedá v městském zastupitelstvu v Humenném.\n\n"}
{"id": "825210", "url": "https://cs.wikipedia.org/wiki?curid=825210", "title": "Maják (album)", "text": "Maják (album)\n\nMaják je studiové album české rockové skupiny Hudba Praha. Album vydalo v roce 1995 vydavatelství Bonton. V roce 2004 vyšlo album v reedici.\n"}
{"id": "825212", "url": "https://cs.wikipedia.org/wiki?curid=825212", "title": "Klášter Fontfroide", "text": "Klášter Fontfroide\n\nKlášter Fontfroide, celým názvem klášter Panny Marie z Fontfroide (\"Abbaye Sainte-Marie de Fontfroide\") je cisterciácké opatství poblíž jihofrancouzského města Narbonne v departementu Aude. Bylo založeno v roce 1093 původně jako benediktinské a v letech 1144-1145 přešlo k řádu cisterciáků. Během albigenské křížové výpravy byl klášter střediskem pravé katolické víry. Ve 2. polovině 12. století a v první polovině 13. století získal darem od Ermengardy z Narbonne a Olivera z Termes četné pozemky, které mu umožnily rozsáhlou výstavbu. V roce 1334 byl jeden ze zdejších opatů, Jacques Fournier, zvolen jako papež Benedikt XII. Mniši klášter opustili na počátku 20. století. Opatství je jedním z nejlépe zachovaných cisterciáckých klášterů 12. a 13. století a od roku 1862 je chráněno jako historická památka.\n\nVolba umístění kláštera neodpovídá zvyklostem tehdy mladého řádu benediktinů, kteří pro založení klášterů hledali osamělá a mimo civilizaci položená místa. Proč tomu tak nebylo v tomto případě, není známo ani vysvětleno. Klášter byl založen roku 1093, ještě před založením kláštera Cîteaux (1098), skupinou mnichů, kteří od Aymerica, hraběte z Narbonne obdrželi poblíž římského mostu neobdělávanou půdu. Zakládající mnichové se sice zpočátku řídili regulí sv. Benedikta, ale rostoucí obliba reformy Bernarda z Clairvaux se nevyhnula ani tomuto klášteru. Mateřským klášterem se stal klášter Grandselve severovýchodně od Toulouse. Jméno \"Fontfroide\" pochází z latinského \"fons frigidus\", tj. \"studený pramen\", který odpovídá zvyku cisterciáků zřizovat kláštery na vodních tocích.\n\nNejpozději v roce 1146 se klášter připojil k cisterciáckému řádu, snad i pod přímým vlivem Bernarda z Clairvaux, který podnikl cestu ke zdejším hrabatům a biskupům, a jehož cesta vedla v roce 1146 právě do Fontfroide. Ve stejném roce začala výstavba klášterního kostela. Podle jiných pramenů to bylo v roce 1157. Také křížová chodba a kapitulní sál pocházejí z 12. století. Severní galerie byla v 17 a 18. století doplněna o jedno patro. Její velké arkády zůstaly otevřené.\nDíky členství v cisterciáckém hnutí se opatství rychle stalo jedním z nejvýznamnějších míst řádu v jižní Francii. K podporovatelům kláštera patřili Gerard z Roussillonu, Alfons V. Aragonský nebo Vilém z Montpellieru, hrabě z Toulouse. V roce 1151 nechal Ramon Berenguer IV. Barcelonský založit dceřiný klášter v Katalánsku. Klášter Poblet se stal prvním dceřiným klášterem Fontfroide a překonal svůj mateřský klášter ve významu a vlivu, neboť se stal pohřebištěm aragonských králů. Druhým dceřiným klášterem se stal v roce 1242 klášter Valbonne v jižní Francii.\n\nNa přelomu 12. a 13. století dosáhl význam kláštera svého vrcholu. V průběhu křížové výpravy proti albigenským patřil k nejvlivnějším centrům pravověrného učení a papež Inocenc III. jmenoval roku 1199 zdejšího opata Pierra de Castelnau a mnicha Raoula svými osobními legáty v boji proti heretikům. Válečné tažení na počátku 13. století znamenalo pro klášter přerušení stavební činnosti, ale po uzavření míru v roce 1229 výstavba opět pokračovala. Kostel z roku 1146 byl renovován a vyzdoben velkým kružbovým oknem, křížová chodba byla zaklenuta a její severní galerie zvýšena o patro.\n\nV roce 1348 zasáhla také Frontfroide černá smrt, při které zahynuly tři čtvrtiny mnichů. Od té doby jejich počet už nikdy nebyl větší.\nV roce 1334 byl Jaques Fournier, bývalý zdejší opat a pozdější biskup v Pamiers a Mirepoix zvolen papežem jako Benedikt XII., v pořadí třetí avignonský papež. Nechal vystavět nejstarší a v přísně cisterciáckém duchu provedenou část papežského paláce v Avignonu. Pravděpodobně za působení tohoto opata na počátku 14. století]byla jižní strana lodi rozšířena o pět kaplí čtvercového půdorysu. Opatství hrálo významnou roli ještě v 15. století v době velkého velkého schizmatu. Kvůli rostoucímu bohatství a mísení se do světských záležitostí už od 13. století ztrácel klášter svého původního přísně cisterciáckého ducha.\n\nV 17. a obzvláště v 18. století proběhly četné přestavby a stavební úpravy. Dormitorium laických bratrů bylo přestavěno na část pro návštěvy a obytnou část pro opata, vznikla oranžérie ve vnitřním dvoře, byly založeny terasovité zahrady a postaven nový velký portál.\n\nPoslední mnichové opustili Fontfroide v roce 1791. Klášterní budovy přečkaly Velkou francouzskou revoluci bez velkých ztrát. Klášter byl obnoven v roce 1858, kdy se zde usídlila malá komunita mnichů ze Sénanque. Poslední opat zemřel roku 1895 a klášter byl definitivně uzavřen v roce 1901. Poslední mnichové odešli do Španělska a budovy zůstaly opuštěny do roku 1908. Klášter v dražbě zakoupila skupina umělců a tím ho zachránila před zchátráním. Následovaly četné restaurátorské zásahy a opravy. Vznikly nové vitráže, umělecká kovářská výzdoba, sochy a basreliéfy na zdech a v zahradách.\n\nV roce 1990 bylo jižně od kostela na místě původního hřbitova vybudováno rozárium s více než 3000 růžemi.\n"}
{"id": "825224", "url": "https://cs.wikipedia.org/wiki?curid=825224", "title": "Ladislav Kvasnička", "text": "Ladislav Kvasnička\n\nLadislav Kvasnička (23. února 1927 Beluša – 25. března 2002) byl slovenský lékař, psychiatr a politik, po sametové revoluci československý poslanec Sněmovny národů Federálního shromáždění za Kresťanskodemokratické hnutie, v 90. letech poslanec Národní rady SR.\n\nPůsobil jako lékař a dětský psychiatr. Patřil mezi zakladatele pedopsychiatrické sekce Slovenské psychiatrické společnosti J. E. Purkyně. Specializoval se rovněž na speciální pedagogiku mentálně postižených a drogově závislých. Podílel se na vzniku časopisu \"Špeciálna pedagogika\" roku 1973. Ve volném čase se věnoval malování a spisovatelské činnosti.\nVe volbách roku 1990 zasedl za KDH do slovenské části Sněmovny národů (volební obvod Západoslovenský kraj).Ve Federálním shromáždění setrval do voleb roku 1992.\n\nVe volbách v roce 1992 usedl za KDH do Slovenské národní rady, která se v roce 1993 po vzniku samostatného Slovenska přetvořila v Národní radu Slovenské republiky, coby nejvyšší zákonodárný sbor. Zde zasedal do konce funkčního období roku 1994. Zemřel při dopravní nehodě.\n\n"}
{"id": "825227", "url": "https://cs.wikipedia.org/wiki?curid=825227", "title": "Sklolaminát", "text": "Sklolaminát\n\nSklolaminát je kompozitní materiál, tvořený skleněnými vlákny (tkaninou) a vytvrzenou umělou pryskyřicí (polymerem). Vyznačuje se velkou pevností, odolností vůči chemikáliím i počasí, nízkou hmotností i cenou a dobrými hygienickými vlastnostmi. Jako pryskyřice se užívají epoxidy, termosety (polyester, vinylester) nebo termoplasty.\n\nNěkdy se užívá i anglický název \"fiberglass\" nebo zkratka GRP (\"Glass Reinforced Plastic\").\n\nSklolaminátové výrobky i polotovary se vyrábějí natíráním nebo stříkáním pryskyřice do formy (případně na kopyto). Skelná vlákna se mohou na vrstvu pryskyřice přikládat ručně, obvykle jako tkanina, anebo mohou být krátká vlákna přimíšena přímo do pryskyřice. Aby se sklolaminát na formu nepřichytil, natírá se forma nějakým separačním voskem, případně se nejprve obalí tenkou fólií. Vytvrzení probíhá buď samovolně, anebo při zvýšené teplotě. Aby se zabránilo tvorbě bublin, používá se někdy vakuové tváření.\n\nRecyklace sklolaminátu je komplikovaná a neekonomická.\n\na mnoho jiných.\n\nPro velmi náročná použití (např. v letectví) se skleněná vlákna nahrazují karbonovými, která jsou lehčí i pevnější, ale také daleko dražší.\n\nVlastnosti:\n\nPevnost v tahu: 70-90 MPa\n\nPevnost v ohybu: 120-140 MPa\n"}
{"id": "825233", "url": "https://cs.wikipedia.org/wiki?curid=825233", "title": "Fuglhaus", "text": "Fuglhaus\n\nFuglhaus (též \"Fuglhauz\" nebo \"Flukhauz\") je zaniklý hrad asi 1,5 km od obce Klec nad stejnojmenným rybníkem v nadmořské výšce 425 metrů. Od roku 1963 je chráněn jako kulturní památka. \n\nPrvní písemná zmínka o obci Klec pochází z roku 1383, kdy byla v držení pánů ze Stráže. Hrad nechal pravděpodobně postavit její další majitel, Oldřich z Ústí, někdy po roce 1395. Roku 1410 od něj hrad koupil Jan z Ústí, jehož potomci na hradě poskytovali úkryt lapkům, kteří škodili na rožmberských panstvích. Jejich aktivity ukončil až Oldřich II. z Rožmberka, když hrad roku 1435 dobyl a vypálil. Poškozený hrad nechal opravit Jan z Ústí, který ho opětovně získal. Brzy poté je hrad uváděn v majetku pánů ze Stráže, kteří ho po roce 1465 připojili ke strážskému panství, ale ještě roku 1596 je popisován jako v dobrém stavu. Až potom byl hrad definitivně opuštěn a část skály, na které stál, byly v 19. století odtěžena k výstavbě blízké Bašty.\n\nDo současnosti se z hradu dochovaly pouze terénní nerovnosti v podobě valů, příkopů a malého fragmentu zdi. V obraně hradu byl důležitý přiléhající rybník, který poskytoval také vodu pro vodní příkop za vnějším valem. Další přibližně půlkruhový val chránil hradní jádro. Mezi oběma valy se pravděpodobně nacházelo předhradí. Jádro snad obíhal parkán, ale pro přesnější představu o jeho podobě chybí informace. Během archeologických výzkumů zde byla nalezena řada keramických střepů.\n\n\n"}
{"id": "825234", "url": "https://cs.wikipedia.org/wiki?curid=825234", "title": "Ponorková pošta", "text": "Ponorková pošta\n\nPonorková pošta byla používána výjimečně ve válečných dobách, vesměs v první polovině 20. století.\n\nV době blokády námořních přístavů nepřítelem byly často ponorky jediným způsobem, jak blokádou proniknout a do přístavu dodat poštu. Takové poštovní zásilky pak byly nazývány ponorková pošta, ponorkové dopisy. \n\nPrvní záznam tzv. ponorkové polní pošty je spojen s rakouským válečným námořnictvem (K. u k. Kriegsmarine) během I. světové války. Rakušané měli 31 ponorek, které byly očíslovány 1 – 53. Řada jich byla potopena. Námořnici v ponorkách (posádky nebyly velké) používali druh polní pošty z ponorek. Zachovalo se jí velice málo.\nDalší takové využití bylo zaznamenáno v roce 1916, tehdy byly dopisy doručovány z Německa do USA ještě před vstupem USA do války. Tehdy byly využity německé obchodní ponorky \"Deutschland\" a \"Bremen\". Ponorková pošta existovala i při občanské válce v Španělsku roku 1938, kdy byla některá pobřeží blokována frankistickou armádou. \n\n"}
{"id": "825236", "url": "https://cs.wikipedia.org/wiki?curid=825236", "title": "Mikroregion Žulovsko", "text": "Mikroregion Žulovsko\n\nMikroregion Žulovsko je svazek osmi obcí v povodí řeky Vidnávky. Svazek obcí vznik oficiálně v roce 2003, avšak obce spolu spolupracovaly již řadu let předtím. Mikroregion může těžit z turistického ruchu, který sem přinášejí nedaleké Rychlebské hory.\n\n"}
{"id": "825237", "url": "https://cs.wikipedia.org/wiki?curid=825237", "title": "Slovenská církevní provincie", "text": "Slovenská církevní provincie\n\nSlovenská provincie římskokatolické církve byla zřízena roku 1977 a existovala do 31. března 1995, kdy byla rozdělena na Košickou provincii a Bratislavsko-trnavskou provincii.\n\nSkládala se z těchto diecézí:\n\nVětšina Slovenska spadala před vznikem Československa k Ostřihomské a Jagerské provincii.\n\nV Československu za první republiky sídlily dvě církevní provincie, česká v Praze a moravská v Olomouci, na Slovensku samostatná církevní provincie až do roku 1977 neexistovala. Prvorepubliková vláda usilovala o to, aby se hranice církevních provincií přizpůsobily státním hranicím (části území Československa spadaly do působnosti polských a maďarských biskupů). K dohodě však nedošlo a mnichovská krize pak dořešení zabránila.\n\nPapežská bula „Ad ecclesiastici regiminis incrementum“ ze dne 2. září 1937, o zevní delimitaci československých diecézí, prohlásila slovenské diecéze (Košickou, Rožňavskou a Spišskou z Jagerské provincie a Báňskobystřickou, Nitranskou, Mukačevskou a Prešovskou z Ostřihomské provincie) za přímo podřízené apoštolskému Stolci. Současně byly části Rožňavské a Košické diecéze ležící na území Maďarského království vyňaty z těchto diecézí a rovněž přímo podřízeny apoštolskému Stolci prostřednictvím expozitur, a bylo potvrzeno vynětí území trnavské apoštolské administratury z ostřihomské arcidiecéze a rovněž vynětí 45 farností diecéze Satumarské. Veškeré farnosti byzantského obřadu na československém státním území, dosud rozdělené do diecézí společně s římskokatolickými farnostmi, podřídila bula řeckokatolické diecézi Mukačevské.\n\nZa Pražského jara 1968, kdy došlo k částečné obnově církevního života, Vatikán zpočátku váhal a s návrhem na zřízení slovenské církevní provincie s arcibiskupstvím v Bratislavě a převedení některých území z působnosti polských biskupů pod české a moravské diecéze tak přišel až po sovětské okupaci, na podzim 1968. Československá strana a vláda dlouho odolávaly snahám státního církevního sekretariátu o zahájení jednání, v březnu 1969 byro ÚV KSČ na přípravu jednání přistoupilo, ale již v dubnu 1969 rozhodlo o zastavení příprav. K jednáním došlo v roce 1972, Vatikán však vyžadoval v rámci změn hranic provincií zřízení nové provincie zvýšení počtu biskupů (ve hře bylo zřízení nových diecézí v západních Čechách a na severní Moravě), na což stát nepřistoupil, pokud Vatikán nezakročí proti tajně působícím biskupům a katolickým emigrantům. Delegace se pak v červenci 1976 dohodly na zřízení nové Slovenské církevní provincie se sídlem v Trnavě a na úpravě hranic diecézí podle státních hranic Československa. Jednání byla završena v září 1977, předsednictvo ÚV KSČ dohodu schválilo v říjnu 1977 a příslušná papežská bula byla publikována k 30. prosinci 1977.\n"}
{"id": "825241", "url": "https://cs.wikipedia.org/wiki?curid=825241", "title": "Lubomír Ledl", "text": "Lubomír Ledl\n\nLubomír Ledl (* 23. července 1952 Zlín) je český levicový politik, za normalizace funkcionář SSM, po sametové revoluci československý poslanec Sněmovny národů Federálního shromáždění za KSČ, pak za KSČM, později místopředseda Strany demokratického socialismu, v letech 2010 až 2014 zastupitel Hlavního města Prahy.\n\nV mládí cestoval, vzhledem k zaměstnání svého otce strávil dětství v Praze, Varšavě, rodném Zlíně i v Tunisku. Vystudoval Právnickou fakultu Univerzity Karlovy a působil v mezinárodních mládežnických organizacích. Byl vedoucím oddělení rozvojových zemí Ústředního výboru SSM a po tři roky pracoval v Budapešti ve Světové federaci mládeže. Od roku 1985 tajemník ÚV SSM pro mezinárodní činnost. Počátkem roku 1989 se stal místopředsedou výboru československé veřejnosti pro lidská a občanská práva. Ovládá sedm jazyků.\nVe volbách roku 1990 zasedl do české části Sněmovny národů Federálního shromáždění (volební obvod Praha) za KSČ (KSČS), která v té době byla volným svazkem obou republikových komunistických stran. Po jejím postupném rozvolňování se rozpadla na samostatnou stranu na Slovensku a v českých zemích. V roce 1991 proto Ledl přešel do poslaneckého klubu KSČM. Ve Federálním shromáždění setrval do voleb roku 1992.\n\nBydlí v Praze 10, je rozvedený, má dvě děti. V letech 2006 - 2010 byl členem ZMČ Praha 10 za KSČM, kde působil na postu předsedy kontrolního výboru. Je členem Centra teoretických a strategických studií KSČM a tajemníkem Česko-čínské obchodní a průmyslové komory. Zastává post místopředsedy Strany demokratického socialismu. Ta spolupracuje s KSČM a umisťuje své kandidáty na její kandidátní listiny. Ledl za KSČM kandidoval ve volbách do Evropského parlamentu roku 2009, ale nacházel se až na 15. místě kandidátní listiny a nebyl zvolen. V senátních volbách roku 2010 se pokoušel o zvolení za člena horní komory českého parlamentu za Senátní obvod č. 22 - Praha 10, coby kandidát Strany demokratického socialismu navržený KSČM. Obdržel ale jen necelých 6 % a nepostoupil do 2. kola.\n\nVe volbách do Zastupitelstva hl. m. Prahy v roce 2010 byl zvolen členem ZHMP na kandidátce KSČM pro období 2010 - 2014. Byl členem klubu zastupitelů KSČM. V komunálních volbách v roce 2014 se pokoušel jako člen SDS na kandidátce KSČM obhájit post zastupitele Hlavního města Prahy, ale neuspěl (stal se pouze prvním náhradníkem). Zato se však stal zastupitelem Městské části Praha 10.\n\nVe volbách do Evropského parlamentu v roce 2014 kandidoval jakožto člen Strany demokratického socialismu na 8. místě kandidátky KSČM, ale neuspěl.\n\nVe volbách do Senátu PČR v roce 2014 kandidoval jakožto člen Strany demokratického socialismu za KSČM v obvodu č. 21 – Praha 5. Se ziskem 4,02 % hlasů skončil na 7. místě a nepostoupil tak ani do druhého kola. V komunálních volbách v roce 2018 kandidoval jako člen SDS na kandidátce KSČM do Zastupitelstva hlavního města Prahy, ale neuspěl (strana se do zastupitelstva vůbec nedostala). Neobhájil ani mandát zastupitele městské části Praha 10.\n\nVe volbách do Evropského parlamentu v květnu 2019 kandidoval jako člen SDS na 10. místě kandidátky KSČM, ale nebyl zvolen.\n\n"}
{"id": "825248", "url": "https://cs.wikipedia.org/wiki?curid=825248", "title": "Šabac", "text": "Šabac\n\nŠabac (v srbské cyrilici Шабац) je město v západním Srbsku. Nachází se na hranici centrálního Srbska a Vojvodiny, (na řece Sávě), v historickém regionu Mačva, jehož je ekonomickým i kulturním centrem. Je také střediskem Mačvanského okruhu.\n\nMěsto je napojeno na železniční síť, prochází přes něj několik klíčových silnic a nedaleko se nachází i dálnice Záhřeb-Bělehrad. Významný je také místní přístav. Průmysl je orientován převážně na potravinářství (zastoupena jsou ovšem ale i další odvětví, např. dřevovýroba, či stavebnictví), neboť okolní půda je velice úrodná. Po roce 1990 však Šabac jako jedno z průmyslově nejvyspělejších měst těžce strádal; nejprve ekonomickou krizí, později mezinárodními sankcemi a nakonec bombardováním. Uzavřeny byly četné závody.\n\nVe středověku byl Šabac znám jako významná pevnost na jižním okraji Uher, kde často probíhaly střety mezi Turky a rakouskými vojsky.\n\nV roce 2011 žilo v Šabaci 52 822 obyvatel. V opštině Šabac (okolí města) pak něco přes sto tisíc lidí.\n"}
{"id": "825250", "url": "https://cs.wikipedia.org/wiki?curid=825250", "title": "Pierrefonds", "text": "Pierrefonds\n\nPierrefonds může být:\n\n"}
{"id": "825253", "url": "https://cs.wikipedia.org/wiki?curid=825253", "title": "Soňa Matochová", "text": "Soňa Matochová\n\nSoňa Matochová (* 3. srpna 1962 Brno) je česká právnička, bývalá československá politička, po sametové revoluci poslankyně Sněmovny národů Federálního shromáždění za HSD-SMS.\n\nVe volbách roku 1990 byla zvolena za HSD-SMS do české části Sněmovny národů (volební obvod Jihomoravský kraj). Hnutí HSD-SMS na jaře 1991 prošlo rozkolem, po němž se poslanecký klub rozpadl na dvě samostatné skupiny. Matochová proto v květnu 1991 přestoupila do klubu Hnutí za samosprávnou demokracii - Společnost pro Moravu a Slezsko 1. Ve Federálním shromáždění setrvala do voleb roku 1992. Ve volbách do Sněmovny národů Federálního shromáždění v roce 1992 kandidovala neúspěšně v Jihomoravském kraji na kandidátní listině KDU-ČSL.\n\nPůsobí jako právnička, publikuje práce v oboru harmonizace českého práva s EU, překládá z angličtiny. K roku 2011 se uvádí jako právnička Ústavního soudu České republiky.\n\n"}
{"id": "825256", "url": "https://cs.wikipedia.org/wiki?curid=825256", "title": "Parrésia", "text": "Parrésia\n\nParrésia : Revue pro východní křesťanství je vědecký časopis, který vychází od roku 2007 v rámci edice Pro Oriente. Dědictví křesťanského Východu v nakladatelství Pavel Mervart ve spolupráci s Ústavem východního křesťanství Husitské teologické fakulty Univerzity Karlovy Praha.\n\nVěnuje se východnímu křesťanství v celé jeho šíři (meziodborově) a je jediným akademickým periodikem svého druhu v Čechách a na Slovensku. Ve spolupráci s předními českými i světovými odborníky se kromě otázek teologických zaměřuje také na dějiny, kulturu či politické souvislosti života východních církví. \n\nŠéfredaktoři: Michal Řoutil a Pavel Milko.\n\n\n"}
{"id": "825260", "url": "https://cs.wikipedia.org/wiki?curid=825260", "title": "Piaristická kolej (Most)", "text": "Piaristická kolej (Most)\n\nPiaristická kolej Narození Páně v Mostě existovala v letech 1768–1872/1887.\n\nDvorním dekretem z 1. srpna 1768 byla v Mostě založena čtyřletá nižší škola. O její založení se zasloužilo město Most, někteří měšťané a zvláště měšťan Anton Elias, který novému ústavu odkázal 15 000 zlatých (donace z 5. ledna 1766).\n\nPiaristé pak v Mostě založili i svou kolej Narození Páně. Tato latinská škola vykazovala značné úspěchy, a proto byl 28. února 1781 přeměně ústav na úplné šestitřídní gymnázium. Počet studentů stále stoupal a úroveň zdejšího piaristického školství byla skutečně ve své době vysoká.\n\nV roce 1803 bylo rozhodnuto, že filozofické studium, které bylo dvouletou přípravou po studium na univerzitě, bude zřízeno kromě Prahy, kde existovalo již od vzniku Karlovy univerzity, i ve všech diecézích v Čechách. Protože v této době bylo piaristické školství již na vysoké úrovni, byli piaristé v oblibě u císařského dvora a bylo rozhodnuto, že „filozofie“ bude zbudována při nejlepší piaristické koleji v litoměřické diecézi. Nejvyšším rozhodnutím bylo 25. března 1803 nařízeno zřídit v Českých Budějovicích, Litomyšli, Plzni a Mostě filozofické studium. Filozofie měla především sloužit k výchově dorostu duchovenstva, a proto měl nad ní dozor vždy diecézní biskup. Dodatkem bylo pak roku 1804 oznámeno, že vedle kandidátů bohosloví musí toto dvouleté studium absolvovat i ti absolventi gymnázií, kteří chtějí pak dále studovat na univerzitě práva nebo medicínu.\n\nV čele filozofického studia byl nominálně diecézní biskup, fakticky pak vicedirektor, člen příslušné piaristické koleje. Biskup litoměřický – Václav Leopold Chlumčanský (1802–1815), pak pražský arcibiskup do roku 1830) se mosteckou filozofii svědomitě staral, přijížděl pravidelně každý rok buď ke zkouškám, nebo i jindy, přihlížel přednáškám, předsedal při zkouškách atd. Stejnou péči věnoval filozofii i biskup Josef František Hurdálek. Studium filozofie bylo dvouleté, pouze v Praze při univerzitě bylo tříleté a tento třetí ročník při univerzitě museli absolvovat filozofové z „diecézních filozofií“.\n\nV době, kdy bylo v Mostě zřízeno filozofické studium, bylo původní sídlo koleje a školy z roku 1768 přeneseno již roku 1782 do zrušeného kláštera magdalenitek, kde bylo více prostoru. Tak od roku 1803 za vydatného přispívání města Mostu měli piaristé v Mostě hlavní školu, úplné gymnázium a filozofické studium. Vedle biskupského semináře v Litoměřicích se tím Most stal vlastně prvním dalším vysokoškolským městem v diecézi.\n\nPrvní úspěchy filozofického studia byly však brzy ohroženy napoleonskými válkami, hladem roku 1817, ale byl to především veliký požár v Mostě roku 1820, který způsobil konec mostecké „filozofie“. Tehdy ve městě vyhořelo 214 domů, kostely i piaristická kolej. Zničené a zchudlé město nebylo schopno nést dále náklady na filozofii, a proto rozhodnutím dvorské studijní komise ze dne 10. září 1821 byla filozofie v Mostě zrušena. Roku 1832 se pak dokonce uvažovalo i o zrušení gymnázia, ale tehdy byl ústav za vydatného přispění města udržen. Od školního roku 1849–1850 se gymnázium postupně rozšířilo na osmileté a byly zavedeny maturitní zkoušky.\n\nProtože dosavadní prostory nestačily, bylo roku 1860 gymnázium zvětšeno přistavěním druhého patra. Piaristé však od šedesátých let 19. století začali mít nedostatek vyučujících, a tak postupně začali na gymnázium přicházet světští (nečlenové piaristického řádu) profesoři. Roku 1872 se piaristé v Mostě vůbec vzdali správy ústavu, který byl od roku 1870 přeměněn na reálné gymnázium. Gymnázium převzalo roku 1872 město a od roku 1892 stát. Piaristé zůstali jen na hlavní škole. Piaristická kolej Narození Páně v Mostě pak roku 1887 zanikla.\n\nBudovy piaristů začaly postupně sloužit jako městská knihovna, muzeum a k dalším účelům.\n\n\n\n"}
{"id": "825261", "url": "https://cs.wikipedia.org/wiki?curid=825261", "title": "Seznam památných stromů v okrese Cheb", "text": "Seznam památných stromů v okrese Cheb\n\nToto je seznam památných stromů v okrese Cheb, v němž jsou uvedeny památné stromy na území okresu Cheb.\n\n"}
{"id": "825270", "url": "https://cs.wikipedia.org/wiki?curid=825270", "title": "Testament (hudební skupina)", "text": "Testament (hudební skupina)\n\nTestament je americká thrashmetalová skupina založená v roce 1983 pod názvem Legacy. Tento název skupina používala až do roku 1986. Následně se přejmenovala na Testament a pod tímto názvem hraje dodnes. Jediným členem, který ve skupině hraje od jejího založení až dodnes je kytarista Eric Peterson. Dále v současnosti skupinu tvoří zpěvák Chuck Billy, kytarista Alex Skolnick, baskytarista Greg Christian a bubeník Gene Hoglan. Své první album s názvem \"The Legacy\" vydala skupina v roce 1987 a dodnes vydala jedenáct studiových alb, přičemž posledním je \"The Brotherhood of the Snake\" z roku 2016.\n\n\n\n\n"}
{"id": "825273", "url": "https://cs.wikipedia.org/wiki?curid=825273", "title": "Symboly Moravskoslezského kraje", "text": "Symboly Moravskoslezského kraje\n\nSymboly Moravskoslezského kraje jsou znak, vlajka a logo. Znak a vlajku udělil kraji usnesením č. 13 ze dne 13. listopadu 2002 předseda Poslanecké sněmovny Parlamentu České republiky Lubomír Zaorálek. Logo, které ale není oficiálním symbolem, bylo schváleno Radou Moravskoslezského kraje v roce 2007(?).\n\nOficiální popis: \"„Čtvrcený štít, v prvním zlatém poli slezská orlice, ve druhém modrém poli moravská orlice, ve třetím modrém poli na zeleném trávníku stříbrný kůň v poskoku se zlatým sedlem a červenou pokrývkou provázený vlevo nahoře zlatou růží s červeným semeníkem a zelenými kališními lístky, čtvrté pole polcené, pravá půle stříbrno-červeně polcena, vlevo půl doleva obrácené zlaté orlice s červenou zbrojí.“\"\n\nVlajka kraje je heraldická, tzn. odvozená z krajského znaku prostým přepisem na list o poměru 2:3.\n\nOficiální popis: \"„Čtvrcený list. V horním žerďovém žlutém poli slezská orlice. V dolním žerďovém modrém poli na zeleném trávníku, širokém jednu osminu šířky pole, bílý kůň v poskoku se žlutým sedlem a červenou pokrývkou provázený za hlavou žlutou růží s červeným semeníkem a zelenými kališními lístky. V horním vlajícím modrém poli moravská orlice. Dolní vlající pole tvoří tři svislé pruhy, bílý, červený a modrý, v poměru 1:1:2; k červenému pruhu přiléhá půl k vlajícímu okraji obrácené žluté orlice s červenou zbrojí.“\"\n\nLogo je součástí jednotného vizuálního stylu kraje. Tvoří jej uzavřený elipsoidní tvar, symbol hory s TV vysílačem a zvlněný pruh. Nedílnou součástí loga je i text „Moravskoslezský kraj“ v několika jazykových mutacích (anglicky, německy, francouzsky, polsky, rusky a italsky). Logo kraje je ochrannou známkou zapsanou v rejstříku Úřadu průmyslového vlastnictví.\n\nPrvní a druhé pole znaku a vlajky zaujímají historické znaky Slezska a Moravy, na jejichž historických územích se kraj rozkládá. Přednost má slezská orlice, protože většina kraje leží ve Slezsku. Kůň s růží ve třetím poli je ostravský znak, znak sídla kraje. Ve čtvrtém poli bílý a červený pruh symbolizují Opavsko, zatímco polovina žluté orlice Těšínsko.\n\nElipsoidní tvar v logu kraj symbolizuje samostatnou entitu, symbol hory s televizním vysílačem je společný pro Lysou horu a Praděd, nejvyšší vrcholy v kraji a zvlněný pruh uprostřed má více významů (řeka, dálnice, cesta k prosperitě).\n\nPo vzniku krajů v dnešní podobě (s účinností od 1. ledna 2001) začali v březnu téhož roku o symbolech jednat zastupitelé tehdejšího Ostravského kraje. Podle kritérií podvýboru pro heraldiku a vexilologii poslanecké sněmovny připravil heraldik Jan Tejkal koncepci krajských symbolů. V prvním poli byla slezská orlice, ve druhém moravská a ve třetím kompletní znak krajského města Ostravy. 12. dubna 2001 vypsala Rada Ostravského kraje veřejnou soutěž na čtvrté pole znaku. Z 32 návrhů vyhodnotila na červencové schůzi rada (již) Moravskoslezského kraje jako nejlepší návrh Miroslava Hirsche, který využíval znak Opavska a Těšínska, pro zářijové zasedání však doporučila, aby čtvrté pole obsahovalo motivy rozvodí, hory nebo industriální tematiku. Tento návrh zastupitelstvo přijalo, nicméně uložilo zástupci moravskoslezského hejtmana, aby návrhy doplněné o motiv půlené orlice opavské a těšínské dal ke zpracování odborníkům z oblasti heraldiky a vexilologie. Jan Tejkal připravil 10 návrhů, které 22. listopadu 2001 posoudila rada kraje a doporučila variantu spojených, půlených orlic, moravské a slezské. 13. prosince se však zastupitelstvo na žádném návrhu nedohodlo. Rada poté doplnila deset návrhů o dva návrhy výtvarníka a kunsthistorika Rudolfa Kouby (polcené pole s deriváty znaku Těšínského a Opavského knížectví) a o návrh heraldika Jiřího Loudy (žluté pole s modrým vlnitým břevnem, černým ozubeným kolem v horní a zkříženými hornickými kladívky v dolní části). Žádný návrh nebyl doporučen.\n\n28. března 2002 zastupitelstvo v tajném hlasování ve třech kolech vybralo návrh Jana Tejkala. Varianta s polceným čtvrtým polem, jehož (heraldicky) pravé pole bylo stříbrno-červeně polcené a v levé, modré polovině byla půl, doleva obrácené zlaté orlice s červenou zbrojí, zvítězila nad návrhem Jiřího Loudy jen o jeden hlas (33:32). Návrh znaku projednal 23. října 2002 Podvýbor pro heraldiku a vexilologii a usnesením č. 341/2002 ze dne 6. listopadu Výbor pro vědu, vzdělání, mládež a tělovýchovu doporučil udělení symbolů kraji. Rozhodnutím č. 13 ze dne 13. listopadu 2002 udělil kraji symboly předseda Poslanecké sněmovny Lubomír Zaorálek. Slavnostní předání dekretu do rukou hejtmana Moravskoslezského kraje Evžena Tošenovského proběhlo v místnosti státních aktů Poslanecké sněmovny dne 9. ledna 2003.\n\n\n"}
{"id": "825275", "url": "https://cs.wikipedia.org/wiki?curid=825275", "title": "Arithmometr", "text": "Arithmometr\n\nArithmometr byl mechanický počítací stroj, který si dal roku 1820 patentovat francouzský vynálezce a podnikatel Thomas de Colmar. Po různých zdokonaleních jej začal roku 1851 vyrábět a až do roku 1887 neměl konkurenta. Arithmometr se vyráběl v řadě variant a uměl sečítat a odečítat šesti- nebo osmimístná čísla, střadač měl deset až dvacet míst. Posuvný vozík se střadačem umožňoval i poloautomatické násobení a dělení. \n\nArithmometr pracoval na principu Leibnizova ozubeného válce s devíti zuby odstupňované délky, který zabíral do sběrného kola, jehož pohyb se přenášel na příslušný kotouček střadače. Jednotlivé číslice se zadávaly posunutím ozubeného válce podél jeho osy pomocí páčky na panelu arithmometru. Když byl celý operand zadán, pracovník otočil kličkou a každé z kol pootočilo odpovídající kotouček střadače o příslušný počet zubů. Ve střadači byl ošetřen i přenos jednotky do vyššího řádu, kdykoli kotouček přešel z 9 na 0, takže otočením kličky se zadané číslo skutečně přičetlo nebo odečetlo od obsahu střadače. \n\nZároveň se v dolní řadě čítacích kotoučků na vozíku počítal počet otočení kličkou. Násobení potom probíhalo tak, že pracovník zadal násobenec a otočil kličkou tolikrát, kolik byla nejnižší číslice násobitele. Pak vozík ručně zvedl, posunul o jednu pozici doprava a postup opakoval pro vyšší číslice násobitele. Nakonec se na čítači otáček objevil celý násobitel a ve střadači součin. Podobně (s odčítáním) probíhalo i dělení. Černé knoflíky na obou koncích vozíku sloužily ke zvedání vozíku a k vynulování obou čítačů.\n\nPřístroje byly precizně zpracované, jednoduché a spolehlivé, ovšem také poměrně nákladné: arithmometr podle provedení stál v roce 1855 od 250 do 500 franků. Přesto se jich do roku 1915 prodalo přes pět tisíc kusů. Po vynálezcově smrti roku 1870 výrobu vedla vdova, syn a další dědicové. \n\nKoncem 19. století dostal arithmometr konkurenty: počítací stroj švédsko-ruského vynálezce Odhnera a dalších, takže kolem roku 1900 už podobné strojky vyrábělo několik výrobců v Německu, v USA a ve Velké Británii a na arithmometr připadala jen polovina celkové produkce.\n\n"}
{"id": "825278", "url": "https://cs.wikipedia.org/wiki?curid=825278", "title": "Bible svatého Ludvíka", "text": "Bible svatého Ludvíka\n\nBible svatého Ludvíka ( \"La Bible de Saint Louis\") je bohatě iluminovaný rukopis vyrobený ve Francii během let 1226-1234.\n\nZdá se, že byl vyroben na zakázku ovdovělé francouzské královny Blanky Kastilské, která je také na jednom z listů společně se svým synem Ludvíkem zobrazena. Z majetku Ludvíka se rukopis dostal do držení kastilského krále Alfonse X. a poprvé je zmíněn v jeho závěti roku 1282. Rukopis se skládá ze tří dílů, z nichž dva jsou nyní v majetku katedrály v Toledu a třetí v Pierpont Morgan Library v New Yorku. \n"}
{"id": "825283", "url": "https://cs.wikipedia.org/wiki?curid=825283", "title": "Vondračka", "text": "Vondračka\n\nVondračka je bývalá hospodářská a viniční usedlost na území Prahy 2, původně zvaná Beptovka. Je jedinou zachovanou usedlostí a zároveň i nejstarším dochovaným domem na pražských Vinohradech. Nachází se na adrese Perucká 13, čp. 61. Je chráněna jako kulturní památka České republiky a spadá do městské památkové zóny Vinohrady, Žižkov, Vršovice.\n\nBudova je patrová na obdélném půdorysu s valbovou střechou. Stavba je původně barokní, později přestavěná v klasicistním slohu. Z původní barokní podoby se zachovala čtvercová dřevěná věžička s cibulovou bání, a dřevěné střešní vikýře. \n\nKolem poloviny 18. století koupil již stávající předměstskou usedlost bohatý novoměstský měšťan Karel Leopold Bepta. K usedlosti tehdy patřily rozsáhlé polnosti a vinice. Pozemky sahaly v západní části až k dnešním Nuselským schodům. Majitel zde založil v roce 1755 i kapli Svaté rodiny, která se zachovala až do současnosti.\n\nKarel Leopold Bepta neměl žádné přímé potomky, majetek byl po jeho smrti v roce 1769 rozdělen a poté rozprodán na několik dílů. Tehdejší usedlost \"Beptovku\" zakoupil továrník Hynek Vondráček (1789). Ten nařídil zbourat vše kromě obytné budovy, tu naopak rozšířil, vinice změnil na zahradu, pozemek nechal obehnat novou ohradou s kovanou vstupní bránou. Nechal také původní budovu přestavět v klasicistním slohu. Od roku 1838 byla usedlost nazývána \"Vondračka\" a takto je známá do dnešní doby.\n\nMajitelé \"Vondračky\" se od druhé poloviny 19. století střídali. Od roku 1853 ji vlastnil Felix Bílý, po něm od roku 1882 Marie Bílá-Oraská (po ní se usedlostí říkalo \"Oraska\", název se však neujal). Majitelé se částečně vrátili k původnímu hospodaření, v polovině 19. století byly naproti obytné budově vybudovány dlouhé chlévy. Od roku 1917 se stala vlastníkem Františka Černá.\n\nPočátkem 50. let 20. století \"Vondračku\" vlastnili Pavel a Arnošt Dietzové. V tomto období se usedlost dostala do vlastnictví státu, byla ve velmi špatném stavu a dokonce se uvažovalo o její demolici. K tomu nicméně nedošlo, v roce 1952 bylo rozhodnuto o rekonstrukci a přestavbě na byty. V květnu roku 1954 proběhla přestavba podle návrhu arch. Jana Faigla. Částečnou změnou vnitřní dispozice vznikly v domě čtyři bytové jednotky. \"Vondračka\" byla poté zařazena do bytových rezerv ministerstva kultury. Od roku 1964 je Vondračka pod památkovou ochranou.\n\nV roce 1990 byla bývalá usedlost \"Vondračka\" navrácena v restituci potomkům posledních majitelů – rodině Dietzů.\n\n\n\n"}
{"id": "825284", "url": "https://cs.wikipedia.org/wiki?curid=825284", "title": "Kirill Děnisov", "text": "Kirill Děnisov\n\nKirill Georgijevič Děnisov (* 25. ledna 1988 Zlatoust-36, Sovětský svaz) je ruský zápasník–judista.\n\nS judem/sambem začínal v 7 letech v rodném Trjochgornym (dříve Zlatoust-36) pod vedením Vladimira Fedičkina. Od roku 2007 se vrcholově připravuje v Čeljabinsku pod vedením Dmitrije Morozova. V ruské seniorské reprezentaci se pohybuje od roku 2008 ve střední váze do 90 kg. V roce 2012 se kvalifikoval na olympijské hry v Londýně. Ve čtvrtfinále vyřadil spolufavorita Iliase Iliadise z Řecka, ale v semifinále nečekaně zaváhal s Kubáncem Asley Gonzálezem. V boji o třetí místo podlehl po hantei Japonci Masaši Nišijamovi a obsadil páté místo.\n\nV roce 2016 se kvalifikoval na olympijské hry v Riu a v ruské nominaci uhájil pozici reprezentační jedničky. Na olympijské hry však nevyladil optimálně formu. V úvodním kole s Ázerbándžáncem Mammadali Mehdijevem se v poslední minutě normální hrací doby dopustil dvou taktických chyb v boji o úchop a v prodloužení se nechal po kombinaci o-soto-gari+tani-otoči hodit na ippon. Po olympijských hrách v Riu startuje ve vyšší polotěžké váze do 100 kg.\n\n\n\n\n"}
{"id": "825286", "url": "https://cs.wikipedia.org/wiki?curid=825286", "title": "Henry Cow", "text": "Henry Cow\n\nHenry Cow byla britská experimentální hudební skupina, kterou založili na Cambridgeské universitě Fred Frith a Tim Hodgkinson v roce 1968. Tito dva členové byli jedinými, kteří ve skupině vydrželi po celou dobu její existence. Dále se ve skupině prostřídalo kolem patnácti dalších hudebníků. Skupina vydala celkem pět studiových alb; z toho dvě společná se skupinou Slapp Happy. Skupina se rozpadla 1978. Byla rovněž součástí hnutí Rock in Opposition.\n\n\n"}
{"id": "825288", "url": "https://cs.wikipedia.org/wiki?curid=825288", "title": "Kulové panorama", "text": "Kulové panorama\n\nKulové panorama nebo sférické panorama nebo v jistém případě malá planeta je prezentace panoramatické fotografie v rovinném charakteristickém zkreslení. V obrazu jsou zastoupeny všechny úhly pohledu, které jsou vidět z místa pořízení. Oproti panoramatu cylindrickému (válcovému) je doplněno vrchlíkem i podstavou, tedy pohledem kolmo nad fotoaparát a pod fotoaparát.\n\nInteraktivní trojrozměrné panoramatické snímky mají obrazový úhel 360 stupňů horizontálně a 180° vertikálně. K dosažení zvláštních efektů si může autor vybrat různé způsoby projekce nebo způsoby rámování. Například do krychlového panoramatu složeného z šesti virtuálních stran krychle, takzvaná ekvidistantní válcová projekce zobrazí snímek dvojrozměrně ve vertikální obrazové ose pod obrazovým úhlem 180° ve formátu s poměrem stran 2:1. Tato projekce se využívá například při zobrazení povrchu Zeměkoule na mapě světa. Pomocí stereografické projekce se silným zkreslením středu snímku se prostor nebe protáhne na všech stranách do nekonečna. Po odstranění zbytku obrazu tak vznikne snímek „malé planety na obloze“.\n\nKulová panoramata se mohou pořídit různými technikami. Přitom se rozlišují dvě kategorie: momentní snímky (momentky, okamžité snímky) nebo a snímky v požadovaném časovém úseku.\n\nPro momentní snímky kompletních sférických panoramat se používá skupina více fotoaparátů, které zachycují různé směry a jsou spouštěny společně. Samozřejmě může dojít k paralaxi, protože není možné provést všechny záběry se stejnou vstupní pupilou (zjednodušeně z jednoho bodu). Neúplné sférické panorama může být provedeno s jednorázovým systémem zvaným \"One-Shot-System\", který využívá jeden fotoaparát s kulatým nebo parabolickým zrcadlem, které zobrazí celé prostředí s výjimkou toho, které je hned za fotoaparátem. Následně musí být na snímcích matematicky odstraněno zkreslení.\n\nSnímky v požadovaném časovém úseku mohou být provedeny jediným fotoaparátem, a to buď pořízením několika jednotlivých snímků nebo pomocí rotujícího panoramatického fotoaparátu.\n\nPři pořizování několika snímků se musí mezi jednotlivými záběry fotoaparát otáčet, případně naklápět. Vhodným zařízením (často nesprávně označovaným jako nodální adaptér) umožňuje otáčení a naklápění tak, aby se dosáhlo stejného umístění vstupní pupily objektivu mezi jednotlivými snímky a zamezilo špatnému promítnutí perspektivy. Počítačové programy na vytváření panoramat (například Hugin) poskládá jednotlivé snímky k sobě geometricky správně a pokud je to možné, odstraní rozdíly na jednotlivých přechodech. Z panoramatické fotografie lze vytvořit kulovou panoramatickou fotografii zvanou \"malá planeta\" v grafickém editoru jako je například Adobe Photoshop.\n\nS pomocí 360° panoramatického fotoaparátu vybaveném objektivem typu rybí oko s vertikálním záběrem 180° se kulové panorama dosáhne relativně přímou cestou.\n\nKvalitně pořízené fotografie se mohou prohlížet například v programu FSPViewer.\n\n\n\n"}
{"id": "825296", "url": "https://cs.wikipedia.org/wiki?curid=825296", "title": "Chrám svaté Sofie (Novgorod)", "text": "Chrám svaté Sofie (Novgorod)\n\nChrám svaté Sofie () čili chrám Boží Moudrosti je pravoslavný chrám, nacházející se v areálu Novgorodského dětince v ruském Velikém Novgorodu. Byl postaven v letech 1045 až 1050. Je nejstarším zachovalým křesťanským chrámem na ruském území, který byl vybudován slovanským obyvatelstvem.\n\nByl postaven v letech 1045–1050 v staroruském architektonickém stylu, který byl typický pro 11. století. Stal se symbolem novgorodské moci a demokracie. Hlavní kupole nad chrámem je pozlacená, ostatní jsou postříbřené. Další pozoruhodností chrámu jsou bronzová Magdeburská vrata, vyrobená mezi lety 1152–1154 v románském stylu, na nichž jsou vyobrazeni východofranští kněží a biblické výjevy. Fresky v chrámu patří mezi nejkrásnější v Rusku. Zajímavou je freska císaře Konstantina a jeho matky svaté Heleny. Ikonostas je vyzdobený ikonami známých ruských mistrů z 16. století. Chrám byl v roce 1929 uzavřen a změněn na muzeum ateismu. Během nacistické okupace (1941–1944) byl poškozen, později byl zrekonstruován.\n\nChrám byl roku 1991 vrácen ruské pravoslavné církvi a znovu se v něm konají pravoslavné bohoslužby. V letech 2005–2007 proběhla rozsáhlá rekonstrukce kupolí. Na nejvyšší kupoli byl roku 2007 opět nainstalován holub, symbol svatého Ducha, ke kterému se váže stará legenda.\n\nRoku 1570 vyplenil Ivan Hrozný město a obyvatelstvo zmasakroval. Holub, který seděl na kupoli chrámu sv. Žofie, hrůzou zkameněl. Bohorodička jednomu z mnichů vyjevila, že holub byl poslán pro útěchu těžko zkoušených obyvatel města a dokud holub z kříže nesletí, bude město pod jeho ochranou. V srpnu 1941, když obsadila město nacistická vojska a chrám byl poškozen, kříž i s holubem si jako trofej odvezli do Španělska vojáci Modré divize, bojující po boku německých vojsk. Roku 2002 poslala pravoslavná církev do Madridu poselství, v němž požadovala vrácení kříže s holubem. Slavnostní akt navrácení se uskutečnil roku 2004 v moskevské katedrále Krista Spasitele za přítomnosti vysokých španělských a ruských představitelů. Na pozlacenou kupoli se vrátila kopie kříže s holubem.\n"}
{"id": "825298", "url": "https://cs.wikipedia.org/wiki?curid=825298", "title": "Canon EOS 5D Mark III", "text": "Canon EOS 5D Mark III\n\nCanon EOS 5D Mark III je digitální jednooká zrcadlovka s CMOS fullframe snímačem o rozlišení 22,3 megapixelu. Tento fotoaparát, který je následovníkem typu EOS 5D Mark II byl představen 2. března 2012, k pětadvacátému výročí představení kinofilmového fotoaparátu EOS 650 a ještě týž měsíc byl uveden do prodeje. Maloobchodní cena byla v USA stanovena na 3.499 dolarů, v České republice se prodával za 79.990 Kč. V roce 2016 se prodával za 75.000,- Kč. V srpnu 2016 byl představen nástupce Canon EOS 5D Mark IV (99.990,- Kč).\n\n\nDne 13. dubna 2012 firma Canon oficiálně přiznala, že v tmavých prostorách ovlivňuje svit LCD displeje funkci expozimetru. Firma poté zastavila distribuci tohoto fotoaparátu, aby mohla závadu opravit i u těch kusů, které již byly zavezeny do maloobchodů. U všech těl expedovaných po prvním květnovém týdnu je neduh opravený už z výroby. Problém vyřešila záplata z černé lepicí pásky.\n\nOficiální stránky Canonu\n"}
{"id": "825299", "url": "https://cs.wikipedia.org/wiki?curid=825299", "title": "Mikael Håfström", "text": "Mikael Håfström\n\nJan Mikael Håfström (* 1. července 1960 Lund) je švédský filmový režisér a scenárista.\n\nRežijním debutem na filmovém plátně se v roce 1995 stal snímek \"Vendetta\". Upozornil na sebe však až švédským dramatem z roku 2003 nazvaným \"Zlo mezi námi\", o problematickém životě středoškolského studenta na internátní koleji Stjärnsberg, kde panuje šikana. Za tento počin získal nominaci na Oscara za nejlepší cizojazyčný film. Roku 2005 se ujal natáčení thrilleru \"Hra s nevěrou\", premiérové práce v americké produkci, kde do hlavních rolí obsadil Cliva Owena a Jennifer Anistonovou.\n\nO dva roky později v roce 2007 zrežíroval mysteriózní horor \"Pokoj 1408\", jako adaptaci povídky Stephena Kinga. Roli zvídavého spisovatele, píšícího o strašidelných místech, si zahrál John Cusack a postavu ředitele hotelu ztvárnil Samuel L. Jackson. Roku 2010 se ujal dalšího romantického thrilleru \"Smrt v Šanghaji\", opět s Cusackem v hlavní roli, jehož protihráčkou se stala Číňanka Kung Li. Roku 2011 přidal do své filmografie exorcistický thriller \"Obřad\", jemuž se stal předlohou román Matta Baglia. V titulní postavě se objevil Anthony Hopkins.\n\nPrvní manželkou byla producentka Anna Anthonyová. Po rozvodu se podruhé oženil s Kelly Dennisovou.\n\n\n"}
{"id": "825300", "url": "https://cs.wikipedia.org/wiki?curid=825300", "title": "Chris Cutler", "text": "Chris Cutler\n\nChris Cutler (* 4. ledna 1947 Washington, D.C., USA) je britský bubeník a hudební teoretik.\n\nNarodil se v USA, ale v roce 1948 přesídlil spolu se svými rodiči do Anglie. Svou první skupinu založil v roce 1963; hráli cover verze skladeb od skupin The Shadows a The Ventures. V letech 1971-1978 hrál ve skupině Henry Cow. V roce 1978 založil vydavatelství Recommended Records. V letech 1978-1981 byl členem skupiny Art Bears a následně hrál deset let ve skupině Cassiber. V letech 1983-1986 hrál s News from Babel a 1987-1989 hrál ve skupině Pere Ubu. Již dříve hrál ve skupině The Pedestrians, kterou vedl frontman Pere Ubu David Thomas. V roce 1997 založil skupinu The Science Group; ta se však rozpadla dva roky po jejím založení. Spolupracoval s mnoha dalšímu hudebníky, mezi které patří i John Greaves, René Lussier, Jean Derome, Tom Cora, Aksak Maboul, The Residents, The Work, Duck and Cover, Les 4 Guitaristes de l'Apocalypso-Bar, Kalahari Surfers, Hail, Biota, Gong nebo Brainville 3. V roce 2009 koncertoval s českou houslistkou Ivou Bittovou.\n\n\nChris Cutler vystoupil na 8. pražských jazzových dnech a to nejprve v duetu s Fredem Frithem (25. května 1979 v Lucerně) a poté se skupinou Art Bears (26. května 1979 tamtéž).\n\n"}
{"id": "825304", "url": "https://cs.wikipedia.org/wiki?curid=825304", "title": "Rychlebské zatopené lomy", "text": "Rychlebské zatopené lomy\n\nRychlebské zatopené lomy jsou rozmístěny v okolí Žulové, Vápenné a Vidnavy v Rychlebských horách. Jedná se převážně o bývalé žulové a kaolinové lomy. Ve většině lomů je čistá voda a lze se zde koupat, ale pouze na vlastní nebezpečí. \n\nNachází se u Vápenné nedaleko osady Zelená hora na úpatí Žulového vrchu. Lom je celkem skrytý, a tak není příliš využívaný ke koupání. Lom je jednou z nejvýznamnějších lokalit raka říčního.\n\nBrankopy, též Žulový vrch, se nachází východně od Vápenné téměř na vrcholu Žulového vrchu (718 m n. m.). Lom byl vybudován kamenickým družstvem z Vápenné.\n\nJeden z nejkrásnějších lomů v kraji se nachází nedaleko Vidnavy. Okolí připomíná ve zmenšeném měřítku krajinu okolo Velkých kanadských jezer. Dříve se zde těžil kaolin, a tak jsou břehy i blízké okolí zabarveny do bíla.\n\nJeden z nejvyhledávanějších lomů se nachází u obce Černá Voda. Tento lom je lehce odlišitelný od ostatních lomů svojí typickou kolmou stěnou. V jeho okolí se nachází několik stále funkčních lomů, což toto místo dělá zajímavé. \nStachlovický lom patří k těm menším lomům ale koupání je zde jedno z nejpohodovějších. Ovšem již delší dobu je zde zelená voda. Tento lom je jako jediný vybaven lanovkou na skákání do vody.\n\nProstředím i na pohled krásný lom může zaujmout svým uzavřeným tvarem. Nachází se nedaleko Žulové. Těžba zde byla ukončena v roce 1998, ale uvažovalo se i o znovuotevření tohoto lomu pro těžbu, neúspěšně. Avšak dnes zde zbyla kovárna a přístřešek pro hrubou kamenickou výrobu. \n\nLom Vaněk se nachází za Skorošicemi směrem na Javorník. Tento lom je zde opravdu pojem pro svoji uzavřenost, a tak je velmi vyhledávaný pro koupání i táboření.\n\nTento lom se nachází nedaleko Vápenné. Ze zdejších lomů je to nejznámější žulový lom. Jako jediný má u vchodu pomník zakladateli Janu Vycpálkovi. V lokalitě lomu Vycpálek jsou volně k nalezení až 12 cm velké plovoucí tmavě červené hessonity – granáty.\n\n"}
{"id": "825306", "url": "https://cs.wikipedia.org/wiki?curid=825306", "title": "Pavel Měrák", "text": "Pavel Měrák\n\nPavel Měrák (* 21. srpna 1949) byl český a československý politik, po sametové revoluci poslanec Sněmovny národů Federálního shromáždění za KSČ, pak za KSČM.\n\nVe volbách roku 1990 zasedl do české části Sněmovny národů Federálního shromáždění (volební obvod Severomoravský kraj) za KSČ (KSČS), která v té době byla volným svazkem obou republikových komunistických stran. Po jejím postupném rozvolňování se rozpadla na samostatnou stranu na Slovensku a v českých zemích. V roce 1991 proto Měrák přešel do poslaneckého klubu KSČM. Mandát obhájil ve volbách roku 1992 za KSČM, respektive za koalici Levý blok, do níž KSČM přistoupila. Ve Federálním shromáždění setrval do zániku Československa v prosinci 1992.\n\n"}
{"id": "825320", "url": "https://cs.wikipedia.org/wiki?curid=825320", "title": "Angelo Comastri", "text": "Angelo Comastri\n\nAngelo kardinál Comastri (* 17. září 1943, Sorano) je italský římskokatolický kněz, arcikněz baziliky sv. Petra, generální vikář státu Vatikán a kardinál.\n\nPochází z chudé toskánské rodiny. Lyceum a seminář studoval ve Viterbu. Ve studiu pokračoval v Římě na Papežské lateránské univerzitě, kde získal licenciát z teologie. Kněžské svěcení přijal 11. března 1967, poté byl jmenovaný vicerektorem diecézního semináře v Pitigliano. V roce 1968 začalo jeho působení v Kongregaci pro biskupy. O tři roky později se stal rektorem semináře ve své diecézi v Toskánsku.\n\n25. července 1990 ho papež Jan Pavel II. jmenoval biskupem diecéze Maritima-Piombino, biskupské svěcení přijal 12. září téhož roku (Jeho biskupským heslem se stal biblický citát: \"Bůh je láska\"). Od roku 1996 do roku 2005 byl arcibiskupem prelátem Loreta a papežským delegátem Loretánské svatyně. Byl předsedou komise Velkého jubilea roku 2000 italské biskupské konference. V roce 2003 dával ve Vatikánu duchovní cvičení za přítomnosti Jana Pavla II. 6. února 2005 ho Jan Pavel II. jmenoval generálním vikářem státu Vatikán. V předvečer smrti Jana Pavla II. pronesl slova často citovaná světovými tiskovými agenturami:\n\nV roce 2006 byl autorem textů ke křížové cestě v římském Koloseu. Dne 31. října 2006 ho papež Benedikt XVI. jmenoval arciknězem baziliky sv. Petra a předsedou Svatopetrské huti. Při konsistoři 24. listopadu 2007 se stal členem kardinálského kolegia.\n\n\n"}
{"id": "825329", "url": "https://cs.wikipedia.org/wiki?curid=825329", "title": "Kuba na Letních olympijských hrách 2012", "text": "Kuba na Letních olympijských hrách 2012\n\nKubu na Letních olympijských hrách v roce 2012 v Londýně reprezentovala výprava 109 sportovců (65 mužů a 44 žen) ve 13 sportech.\n\n"}
{"id": "825330", "url": "https://cs.wikipedia.org/wiki?curid=825330", "title": "Lajos Mészáros", "text": "Lajos Mészáros\n\nLajos Mészáros, též Ľudovít Mészáros (* 3. dubna 1955 Jelka) je slovenský právník a soudce Ústavního soudu Slovenské republiky, maďarské národnosti, bývalý politik, po sametové revoluci československý poslanec Sněmovny národů Federálního shromáždění za Maďarskou občanskou stranu, koncem 90. let poslanec Národní rady SR za Stranu maďarské koalice.\n\nV roce 1978 absolvoval Právnickou fakultu Univerzity Komenského v Bratislavě. Od roku 1990 působil jako soukromý advokát ve vlastní advokátní kanceláři v Dunajské Stredě.\nVe volbách roku 1990 kandidoval do slovenské části Sněmovny národů (volební obvod Západoslovenský kraj) za formaci Maďarská nezávislá iniciativa, která kandidovala společně s hnutím Verejnosť proti násiliu. Mandát ale nabyl až dodatečně jako náhradník v únoru 1992. V té době již VPN neexistovalo a Meszáros nastoupil do poslaneckého klubu jedné z nástupnických stran - ODÚ-VPN, přičemž stranicky byl členem Maďarské občanské strany. Ve Federálním shromáždění setrval do voleb roku 1992.\n\nI v 90. letech se angažoval v Maďarské občanské straně. Působil jako advokát v Dunajské Stredě. Byl členem Etického výboru Advokátní komory. V roce 1992 se účastnil valného zhromáždění NATO v Kanadě. Jako právník pomáhal při založení několika soukromých škol a podílel se na tvorbě zákonů. V parlamentních volbách na Slovensku roku 1998 byl zvolen poslancem Národní rady Slovenské republiky za Stranu maďarské koalice. Působil jako člen ústavněprávního výboru, později i jeho předseda a člen mandátového a imunitního výboru. V roce 2000 byl jmenován soudcem Ústavního soudu Slovenské republiky, přičemž v únoru 2007 ho prezident jmenoval do této funkce i na další funkční období.\n\n"}
{"id": "825337", "url": "https://cs.wikipedia.org/wiki?curid=825337", "title": "Kung Li", "text": "Kung Li\n\nKung Li, čínsky tradičně 鞏俐, zjednodušeně 巩俐, pinyin Gǒng Lì (* 31. prosince 1965 Šen-jang) je čínská herečka. Na mezinárodní scénu vstoupila spoluprací s čínským režisérem Čang I-mouem a podílela se na přiblížení čínské kinematografie evropskému a americkému divákovi.\n\nObdržela několik ocenění pro nejlepší herečku – dvakrát Golden Rooster, Hundred Flowers Awards, cenu na festivalu v Cannes, Cenu spolku newyorských filmových kritiků, Volpi Cup na Benátském festivalu, stejně jako Kameru za přínos na Berlinale.\n\nV roce 1996 se vdala za singapurského podnikatele Ooi Hoe Soeng a o dvanáct let později obdržela singapurské občanství.\n\nNarodila se roku 1965 v Šen-jangu, hlavním městě provincie Liao-ning, jako nejmladší z pěti sourozenců. Otec byl profesorem ekonomie a matka, která ji porodila ve čtyřiceti letech, pracovala jako učitelka. Vyrostla v subprovinčním městě Ťi-nan, která je metropolí provincie Šan-tung.\n\nV roce 1985 začala studovat na Ústřední akademii dramatického umění v Pekingu, kterou absolvovala roku 1989. Během studií ji vybral režisér Čang I-mou do titulní role svého debutového snímku \"Rudé pole\".\n\nHereckým debutem se v roce 1987 stal film \"Rudé pole\", který natočil režisér Čang I-mou. V dalším období se stala jeho partnerkou a také se objevila v několika jeho snímcích, které jí přinesly mezinárodní uznání. V roce 1990 se jednalo o drama \"Ju Dou\". Mezinárodní pozornost na sebe upoutala rolí v čínském filmu, jenž získal nominaci na Oscara \"Vyvěste červené lampiony\" Za výkon ve snímku \"The Story of Qiu Ju\" byla v roce 1992 vyhlášena nejlepší herečkou na Benátském filmovém festivalu. V řadě postav z raného období hrála nešťastné oběti, jejichž duše byly zneužity.\n\nV roce 1993 obdržela Cenu spolku newyorských kritiků za roli ve snímku režiséra Čchena Kchaj-ke nazvaném \"Sbohem má konkubíno\". Jednalo se o první větší spolupráci s jiným režisérem, než s Čang I-mouem. Stejný rok získala Kameru Berlinale, ocenění na 43. ročníku berlínského festivalu.\n\nV červnu 1998 přijala francouzský řád Řád umění a literatury. O dva roky později se stala předsedkyní mezinárodní poroty jubilejního 50. ročníku Berlínského filmového festivalu. V roce 2006 zhodnotil \"Premiere Magazine\" její výkon ve snímku \"Sbohem má konkubíno\" jako 89. nejlepší všech dob.\n\nDíky mezinárodnímu věhlasu, který jí do určité míry zajišťoval imunitu, začala kritizovat politiku cenzury v Čínské lidové republice. Filmy \"Sbohem má konkubíno\" a \"The Story of Qiu Ju\" byly zpočátku v Číně zapovězeny poté, co vládní kritika směřovala k málo zahaleným scénám na plátně. Ze sexuálního obsahu snímku \"Ju Dou\" čínská cenzura usoudila, že film \"„špatně působí na fyzické a duševní zdraví mladých lidí.“\"\n\nVzhledem k nedostatečné znalosti angličtiny se herečka řadu let vyhýbala hollywoodským produkcím. V první větší roli anglicky mluveného snímku se objevila v roce 2005, když sehrála krásnou ale pomstychtivou dívku Hacumomo ve filmu \"Gejša\". Kritiky jejího výkonu byly všeobecně příznivé. K dalším rolím v angličtině patřily filmy \"Čínský hlavolam\" (1997), \"Miami Vice\"  (2006) a \"Hannibal – Zrození\" (2007).\n\nV roce 2008 namluvila audioprůvodce „Peking“ pro společnosti Louis Vuitton a Soundwalk, za nějž získala Audie cenu pro nejlepší původní dílo (2009).\n\nAmerická kapela Red Hot Chili Peppers nazvala na singlu „Scar Tissue“ jejím jménem stranu B „Gong Li“. Skladba nepojednává o herečce samotné, ale čínsky znějící název byl vybrán pro čínský zvuk nahrávky.\n\n"}
{"id": "825345", "url": "https://cs.wikipedia.org/wiki?curid=825345", "title": "Zedd", "text": "Zedd\n\nAnton Zaslavski (rusky: Антон Игоревич Заславский; narozen 2. září 1989), známý spíše pod přezdívkou Zedd (zɛd), je rusko-německý hudebník, hudební producent a DJ. Zaměřuje se převážně na žánr electro house, ale čerpá také z progressive house, dubstepu či klasické hudby. Mezi jeho nejznámější produkce patří písně \"Clarity\", která se umístila na osmém místě v hitparádě Billboard Hot 100 a na prvním místě hitparády US Hot Dance Club Play; a \"Break Free\", která se vyšplhala na čtvrté místo v Billboard Hot 100 a na první místo hitparády Dance/Electronic Songs. Také vyhrál Cenu Grammy za nejlepší taneční nahrávku na 56. ročníku Cen Grammy za píseň \"Clarity\".\n\nAnton Zaslavski se narodil 2. září 1989 ve městě Saratov v Rusku. Ve třech letech se přestěhoval do města Kaiserslautern v Německu, kde později započal svou kariéru. Jeho rodiče byli oba hudebníci. Jeho otec Igor Zaslavski je kytarista a učitel na škole a jeho matka učí na klavír. Ve čtyřech letech začal hrát na klavír a ve dvanácti na bubny. Má staršího bratra jménem Arkadi.\n\n"}
{"id": "825347", "url": "https://cs.wikipedia.org/wiki?curid=825347", "title": "Morrow County", "text": "Morrow County\n\nMorrow County je název dvou okresů ve Spojených státech amerických:\n"}
{"id": "825348", "url": "https://cs.wikipedia.org/wiki?curid=825348", "title": "Svinárský potok", "text": "Svinárský potok\n\nSvinárský potok je malý vodní tok na území Chráněné krajinné oblasti Bílé Karpaty ve Zlínském kraji nedaleko hranice se Slovenskem. Je pravostranným přítokem řeky Klanečnice, do níž se vlévá ve vesnici Květná, která je součástí obce Strání. Plocha jeho povodí je 8,08 km² a spadá do povodí Váhu. Správcem toku jsou Lesy České republiky, oblastní správa toků Vsetín.\n\nPotok protéká Straňanskou kotlinou a jeho břehy jsou téměř po celé jeho délce zalesněny.\n\nNa jeho levém údolním svahu se nachází přírodní památka Mechnáčky. Jeho voda je hodnocena jako čistá až po vesnici Květná, kde ji znečišťují zejména Moravské sklárny Květná. Asi 200 metrů před jeho ústím do Klanečnice začíná tvrdá kamenná úprava jeho toku a při soutoku je vysoký kamenný stupeň.\n\nV lokalitě U Cicůrku se nachází odběrné místo vody zásobující obec Strání. Voda se odtud vede podzemním potrubím do vodárny asi o 300 metrů níže, kde se upravuje na vodu pitnou. Vodárna byla zprovozněna roku 2003, neboť místní studny vyhloubené v jílu zachycují převážně jen povrchovou vodu a často vysychají, což ještě více zhoršily zemědělské zásahy v krajině v okolí obce, především meliorace, scelení polí a odstranění mezí a stromů. V tomto místě potokem protéká 50 litrů vody za sekundu, přičemž vodárna běžně odebírá 7 l/s po dobu 12 hodin denně.\n\nPotok je součástí pstruhového revíru Klanečnice 1, jehož pramenné části jsou chovné, ovšem rybolov je zde zakázán. Na březích potoka žijí ptáci skorec vodní \"(Cinclus cinclus)\" a ledňáček říční \"(Alcedo atthis)\".\n\nU silničního mostu se v řečišti potoka objevují výchozy drobně až středně zrnitého flyše javorinského souvrství vlárského vývoje bělokarpatské jednotky, které pokračují asi 100 metrů proti proudu. Mocnost turbiditních rytmů se pohybuje v rozsahu od 3 do 340 cm, v průměru 30 cm. Poměr pískovců k jílovcům v rytmu je 4:1. Modrošedé a hnědošedé pískovce mají mocnost od 2 do 300 cm, převážně tmavě zelenošedé, nevápnité jílovce se střípkovitým rozpadem mají mocnost od 1 do 80 cm, přičemž převládají jílovcové vložky do 10 cm. V jílovcích se téměř nevyskytují mikrofosílie společenstev nanoplanktonu, podle nalezených schránek dírkonošců lze usuzovat na původ ve svrchní křídě až spodním paleocénu.\n\n\n"}
{"id": "825349", "url": "https://cs.wikipedia.org/wiki?curid=825349", "title": "Linn County", "text": "Linn County\n\nLinn County je název čtyř okresů ve Spojených státech amerických:\n\n"}
{"id": "825350", "url": "https://cs.wikipedia.org/wiki?curid=825350", "title": "Curry County", "text": "Curry County\n\nCurry County je název dvou okresů ve Spojených státech amerických:\n"}
{"id": "825355", "url": "https://cs.wikipedia.org/wiki?curid=825355", "title": "Texas County", "text": "Texas County\n\nTexas County je název dvou okresů ve Spojených státech amerických:\n"}
{"id": "825356", "url": "https://cs.wikipedia.org/wiki?curid=825356", "title": "Seminole County", "text": "Seminole County\n\nSeminole County je název tří okresů ve Spojených státech amerických:\n"}
{"id": "825357", "url": "https://cs.wikipedia.org/wiki?curid=825357", "title": "Pottawatomie County", "text": "Pottawatomie County\n\nPottawatomie County je název dvou okresů ve Spojených státech amerických:\n\n"}
{"id": "825358", "url": "https://cs.wikipedia.org/wiki?curid=825358", "title": "Pontotoc County", "text": "Pontotoc County\n\nPontotoc County je název dvou okresů ve Spojených státech amerických:\n"}
{"id": "825359", "url": "https://cs.wikipedia.org/wiki?curid=825359", "title": "Pawnee County", "text": "Pawnee County\n\nPawnee County je název tří okresů ve Spojených státech amerických:\n"}
{"id": "825360", "url": "https://cs.wikipedia.org/wiki?curid=825360", "title": "Osage County", "text": "Osage County\n\nOsage County je název tří okresů ve Spojených státech amerických:\n"}
{"id": "825361", "url": "https://cs.wikipedia.org/wiki?curid=825361", "title": "Noble County", "text": "Noble County\n\nNoble County je název tří okresů ve Spojených státech amerických:\n"}
{"id": "825362", "url": "https://cs.wikipedia.org/wiki?curid=825362", "title": "Kiowa County", "text": "Kiowa County\n\nKiowa County je název tří okresů ve Spojených státech amerických:\n"}
{"id": "825363", "url": "https://cs.wikipedia.org/wiki?curid=825363", "title": "Hughes County", "text": "Hughes County\n\nHughes County je název dvou okresů ve Spojených státech amerických:\n"}
{"id": "825364", "url": "https://cs.wikipedia.org/wiki?curid=825364", "title": "Harper County", "text": "Harper County\n\nHarper County je název dvou okresů ve Spojených státech amerických:\n"}
{"id": "825365", "url": "https://cs.wikipedia.org/wiki?curid=825365", "title": "Grady County", "text": "Grady County\n\nGrady County je název dvou okresů ve Spojených státech amerických:\n"}
{"id": "825366", "url": "https://cs.wikipedia.org/wiki?curid=825366", "title": "Custer County", "text": "Custer County\n\nCuster County je název šesti okresů ve Spojených státech amerických:\n"}
{"id": "825367", "url": "https://cs.wikipedia.org/wiki?curid=825367", "title": "Slevová karta", "text": "Slevová karta\n\nSlevová karta je karta, která opravňuje ke slevě. Na základě předložení (tj. ukázání) karty před vyúčtováním (tj. v případě služeb před vyžádáním si účtu nebo v případě produktů před samotnou platbou) získá držitel(ka) takové karty slevu či výhodu. Zároveň je pro slevovou kartu charakteristické to, že ji lze využít u více smluvních partnerů (tj. na více místech, v různých oborech) a ne pouze u jedné firmy (tzn. ne jen v jedné dané obuvi nebo u jedné značky oděvů, apod.). Čerpání slev a výhod držiteli karet je množstevně a časově neomezeno až do doby expirace jejich slevové karty.\n\nNa slevové kartě je vždy uvedeno logo nebo název firmy, která karty vydává a zároveň sdružuje poskytovatele slev a výhod. Poskytnutí slev a výhod držitelům karet je ošetřeno ve smlouvě mezi partnerem (tj. poskytovatelem slev a výhod) a firmou, která vydává slevové karty.\n"}
{"id": "825370", "url": "https://cs.wikipedia.org/wiki?curid=825370", "title": "Tetrakontan", "text": "Tetrakontan\n\nTetrakontan (CH(CH)CH) (sumární vzorec CH) je uhlovodík patřící mezi alkany, má 40 uhlíkových atomů v molekule.\n"}
{"id": "825372", "url": "https://cs.wikipedia.org/wiki?curid=825372", "title": "Hentetrakontan", "text": "Hentetrakontan\n\nHentetrakontan (CH(CH)CH) (sumární vzorec CH) je uhlovodík patřící mezi alkany, má 41 uhlíkových atomů v molekule.\n"}
{"id": "825377", "url": "https://cs.wikipedia.org/wiki?curid=825377", "title": "Dotetrakontan", "text": "Dotetrakontan\n\nDotetrakontan (CH(CH)CH) (sumární vzorec CH) je uhlovodík patřící mezi alkany, má 42 uhlíkových atomů v molekule.\n"}
{"id": "825379", "url": "https://cs.wikipedia.org/wiki?curid=825379", "title": "Ivan Panáč", "text": "Ivan Panáč\n\nIvan Panáč (* 26. září 1965) je bývalý československý fotbalista, záložník.\n\nV československé lize nastoupil ve 27 utkáních za TJ Vítkovice. Ve druhé lize hrál za VTJ Tábor (v rámci ZVS), Ostroj Opava, Baník Havířov a VP Frýdek-Místek. Jeho posledními kluby byly Biocel Vratimov a TJ Suché Lazce.\n\n"}
{"id": "825382", "url": "https://cs.wikipedia.org/wiki?curid=825382", "title": "Tomáš Kosňovský", "text": "Tomáš Kosňovský\n\nTomáš Kosňovský (* 13. srpna 1965, Ostrava) je bývalý český fotbalista, záložník.\n\nV lize hrál za DAC Dunajská Streda a Škodu Plzeň. V československé lize nastoupil v 18 utkáních.\n\n"}
{"id": "825384", "url": "https://cs.wikipedia.org/wiki?curid=825384", "title": "Jiří Struhala", "text": "Jiří Struhala\n\nJiří Struhala (* 16. ledna 1962) je bývalý československý fotbalista.\n\nV lize hrál za TJ Vítkovice. V československé lize nastoupil ve 3 utkáních.\n\n"}
{"id": "825385", "url": "https://cs.wikipedia.org/wiki?curid=825385", "title": "Zdeněk Páleník", "text": "Zdeněk Páleník\n\nZdeněk Páleník (* 9. března 1957) je bývalý československý fotbalista, obránce.\n\nV lize hrál za FC Union Cheb a TJ Vítkovice. V československé lize nastoupil ve 44 utkáních a dal 2 góly. Ve druhé lize hrál za TJ Sklo Union Teplice.\n\n"}
{"id": "825386", "url": "https://cs.wikipedia.org/wiki?curid=825386", "title": "Maďarsko na Letních olympijských hrách 2012", "text": "Maďarsko na Letních olympijských hrách 2012\n\nMaďarsko na Letních olympijských hrách v roce 2012 v Londýně reprezentovala výprava 152 sportovců (93 mužů a 59 žen) v 21 sportech.\n\n"}
{"id": "825387", "url": "https://cs.wikipedia.org/wiki?curid=825387", "title": "Michal Botlík", "text": "Michal Botlík\n\nMichal Botlík (* 2. dubna 1956) je bývalý československý fotbalista.\n\nV lize hrál za Slavii Praha. V československé lize nastoupil ve 13 utkáních a dal 1 gól. Ve druhé lize hrál za Dynamo České Budějovice.\n\n"}
{"id": "825388", "url": "https://cs.wikipedia.org/wiki?curid=825388", "title": "Piaristická kolej (Kadaň)", "text": "Piaristická kolej (Kadaň)\n\nPiaristická kolej sv. Michala v Kadani existovala v letech 1802–1823.\n\nV prostorách bývalého kadaňského minoritského kláštera zřídili piaristé, kteří sem přišli z Doupova a z Ostrova u Karlových Varů, kolej sv. Michala a při ní vzniklo roku 1802 vyšší a nižší gymnázium. Historicky se jedná o první kadaňské gymnázium.\n\nNež byly postaveny nové objekty pro klášter a gymnázium, bydleli profesoři a studenti ve městě v soukromí. Gymnaziální kaple byla vysvěcena až 7. října 1805. Piaristická kolej v Kadani a její gymnázium mělo ve své době výbornou pověst a mezi jeho studenty bylo i několik později významných osobností světského i církevního života. Kolej však zanikla již roku 1823 a gymnázium zároveň s ní.\n\nV roce 2013 byla na budově bývalé piaristické koleje odhalena pamětní deska na počest zakladatele, prvního ředitele Gymnázia, piaristického kněze a vzdělance P. Hieronyma Ultsche († 1823). \n\n\n\n"}
{"id": "825390", "url": "https://cs.wikipedia.org/wiki?curid=825390", "title": "Radek Zálešák", "text": "Radek Zálešák\n\nRadek Zálešák (* 26. března 1964) je bývalý československý fotbalista.\n\nV lize hrál za Slavii Praha. V československé lize nastoupil v 64 utkáních a dal 1 gól.\n\n"}
{"id": "825391", "url": "https://cs.wikipedia.org/wiki?curid=825391", "title": "Mrtvý muž", "text": "Mrtvý muž\n\nMrtvý muž ( \"Dead Man\") je americký westernový film z roku 1995, napsaný a režírovaný Jimem Jarmuschem. Ve filmu účinkuje Johnny Depp, Gary Farmer, Billy Bob Thornton, Iggy Pop, Crispin Glover, John Hurt, Michael Wincott, Lance Henriksen a Robert Mitchum. Je řazen do žánru psychedelického westernu.\n\nVe filmu se vyskytuje několik odkazů na poezii Williama Blaka, hlavní postava hraná Johnny Deppem se jmenuje William Blake. Soundtrack k filmu složil Neil Young.\n\n"}
{"id": "825394", "url": "https://cs.wikipedia.org/wiki?curid=825394", "title": "Starý pecky (a tak dál...)", "text": "Starý pecky (a tak dál...)\n\nStarý pecky (a tak dál…) je kompilace české rockové skupiny Hudba Praha. Album vydalo v roce 1994 vydavatelství Reflex Records. Na albu se nachází písně z předchozího alba Maelström, dále písně převzaté od bývalé Ambrožové skupiny Jasná páka, na kterou Hudba Praha navazovala.\n"}
{"id": "825395", "url": "https://cs.wikipedia.org/wiki?curid=825395", "title": "Piaristická kolej (Liberec)", "text": "Piaristická kolej (Liberec)\n\nPiaristická kolej U sv. Kříže v Liberci existovala v letech 1837-1843.\n\nPražský arcibiskup V. L. Chlumčanský odkázal sumu 140 tisíc zlatých ke zřízení prvních dvou reálných škol v Liberci a Rakovníku. K tomuto odkazu byl přidán i peněžitý obnos libereckého měšťana H. Tille – 24 tisíc zlatých. Město Liberec koupilo pak v Novém městě dům č. 264/1, který upravilo na byty profesorů reálky. K této budově bylo přistavěno křídlo, v němž byla umístěna reálka, mající tehdy tři ročníky.\n\nPodle poslední vůle arcibiskupa Chlumčanského byli k vedení reálky povoláni piaristé. Dne 8. října 1837 byla reálka v Liberci slavnostně otevřena. Prvním rektorem se stal P. Antonín Felix Rohn (* 1790 v Liberci) a s ním tvořili další čtyři piaristé první profesorský sbor reálky. Po rektoru Rohnovi se stal druhým rektorem P. Viktor Gaunersdorfer. Liberecká kolej nesla název \"U sv. Kříže\".\n\nPiaristé se však v Liberci dostali brzy do finančních nesnází, chyběly dokonce i peníze na výplatu profesorů. Proto se řád roku 1843 vzdal vedení tohoto ústavu. Ústav pak převzali premonstráti ze Strahova. Tím skončila krátká doba existence piaristického domu v Liberci.\n\n\n\n"}
{"id": "825397", "url": "https://cs.wikipedia.org/wiki?curid=825397", "title": "Štefan Zajac (fotbalista)", "text": "Štefan Zajac (fotbalista)\n\nŠtefan Zajac (* 11. dubna 1961) je bývalý slovenský fotbalista.\n\nHrál za ZŤS Košice, VTJ Tábor, Slavii Praha a ZVL Žilina. V československé lize nastoupil v 66 utkáních a dal 12 gólů.\n\n"}
{"id": "825400", "url": "https://cs.wikipedia.org/wiki?curid=825400", "title": "Vladimír Mikan", "text": "Vladimír Mikan\n\nVladimír Mikan (* 17. srpna 1948) je medicínský biochemik z Jičínska, bývalý český a československý politik, po sametové revoluci poslanec České národní rady a Sněmovny národů Federálního shromáždění za Občanské fórum, později za Občanské hnutí.\n\nBěhem sametové revoluce byl aktivní v Občanském fóru na Jičínsku. Po sametové revoluci se v rámci procesu kooptací do ČNR stal poslancem České národní rady. Ve volbách roku 1990 pak zasedl do české části Sněmovny národů Federálního shromáždění (volební obvod Východočeský kraj) za OF. Po rozkladu OF v roce 1991 přešel do poslaneckého klubu Občanského hnutí. Ve Federálním shromáždění setrval do voleb roku 1992.\n\nV letech 1991-1992 zasedal za ČSFR v parlamentním shromáždění Rady Evropy.\n\nV komunálních volbách roku 2002 byl ing. Vladimír Mikan (54 let, profesí biochemik) zvolen do zastupitelstva obce Brada-Rybníček na Jičínsku coby bezpartijní kandidát. Mandát obhájil v komunálních volbách roku 2006, nyní uváděn jako primář nemocnice Jičín, opět coby bezpartijní. V Oblastní nemocnici Jičín působí jako primář oddělení klinické biochemie.\n\n"}
{"id": "825403", "url": "https://cs.wikipedia.org/wiki?curid=825403", "title": "Ján Berešík", "text": "Ján Berešík\n\nJán Berešík (* 29. října 1956) je bývalý slovenský fotbalista. Po skončení aktivní kariéry působí jako trenér na regionální úrovni.\n\nV československé lize hrál za ZVL Žilina. Nastoupil v 86 ligových utkáních a dal 8 gólů. V nižších soutěžích i za TŽ Třinec, ZŤS Martin a ZZO Čadca.\n\n\n"}
{"id": "825406", "url": "https://cs.wikipedia.org/wiki?curid=825406", "title": "István Miklós", "text": "István Miklós\n\nIstván Miklós (* 13. února 1958) byl slovenský a československý politik, maďarské národnosti, po sametové revoluci poslanec Sněmovny národů za hnutí Együttélés.\n\nVe volbách roku 1990 kandidoval do slovenské části Sněmovny národů (volební obvod Středoslovenský kraj) za hnutí Együttélés, respektive za koalici Együttélés a Maďarské křesťanskodemokratické hnutí. Mandát nabyl až dodatečně jako náhradník v prosinci 1990. Ve Federálním shromáždění setrval jen do března 1991, kdy rezignoval. Nastoupil pak místo něj Zoltán Boros.\n\n"}
{"id": "825407", "url": "https://cs.wikipedia.org/wiki?curid=825407", "title": "František Vogner", "text": "František Vogner\n\nFrantišek Vogner (25. března 1850 Vraclav – 23. listopadu 1930 Litomyšl) byl český učitel, sbormistr a hudební skladatel.\n\nVystudoval reálku ve Vysokém Mýtě a učitelský ústav v Hradci Králové. Svou učitelskou dráhu začínal v Morašicích, ale již v roce 1871 odešel do Litomyšle, kde pak strávil celý svůj život. \n\nPůsobil jako sbormistr mužského pěveckého sdružení \"Vlastimil\", při \"Spolku paní a dívek\" založil \"Pěvecký sbor dámský\" a v roce 1875 ještě také \"Sbor venkovských hudebníků laiků\". S těmito tělesy uvedl řadu koncertů na nichž zazněla zejména díla Bedřicha Smetany a Zdeňka Fibicha.\n\nJako skladatel byl velmi plodný. Největší oblibě se těšily jeho vokální skladby, sbory, koledy a drobné církevní skladby. Mnoho jich vyšlo tiskem v časopise \"Česká hudba\". Pro amatérská tělesa, která vedl, psal přístupné skladby vycházející z lidových nápěvů. Zabýval se výukou zpěvu ve školách a zkomponoval i několik dětských zpěvoher.\n\nPsal kritiky a odborné články do časopisů. Pro svou literární činnost používal šifru \"Fer.\"\n\nJeho pozůstalost je uložena v litomyšlském museu.\n\n\n\n"}
{"id": "825409", "url": "https://cs.wikipedia.org/wiki?curid=825409", "title": "Sasko-lauenburský palác", "text": "Sasko-lauenburský palác\n\nSasko-lauenburský palác je označení užívané pro dvojici původně renesančních domů na pražských Hradčanech na Hradčanském náměstí, č. 63/9 (Rožmberský dům) a 62/10 (Kapitulní archiv). Oba domy jsou chráněny jako kulturní památky. Jednotícím prvkem budov je téměř shodná fasáda jejich průčelí.\n\nBudova vlevo (č. 63/9), nazývaná někdy také \"Rožmberský dům\", \"Kolovratský palác\" nebo \"Kapitulní dům\", patřila ve 14. století Rožmberkům, kteří ji po požáru roku 1451 nechali znovu postavit renesančně. Koncem 16. století získali budovu Kolowratové, za nichž vznikla bohatá sgrafitová výzdoba zachovaná v nádvoří.\n\nBudova vpravo (č. 62/10), sama někdy označovaná jako \"Sasko-lauenberský dům\" nebo i jako \"Kapitulní archiv\", je v základech gotický dům, ve kterém žil od roku 1372 až do své smrti v roce 1399 stavitel Petr Parléř. Kolem roku 1596 byly obě budovy přestavěny na třípodlažní renesanční palác.\n\nV roce 1632 získal palác sňatkem s Annou Magdalénou rozenou z Lobkovic, vdovou po Zbyňku Novohradském z Kolovrat, Julius Jindřich Sasko-lauenburský. V roce 1717 byl prodán pražské metropolitní kapitule, poté byly obě budovy v roce 1737 upraveny pražským stavitelem A. V. Spannbruckerem barokně a jejich fasády byly sjednoceny.\n"}
{"id": "825410", "url": "https://cs.wikipedia.org/wiki?curid=825410", "title": "Nadace Partnerství", "text": "Nadace Partnerství\n\nNadace Partnerství je česká environmentální nadace, která už od roku 1990 pomáhá lidem starat se o životní prostředí. Poskytuje granty, nabízí odborné služby a inspiruje obce, vládní i nevládní organizace i jednotlivce v zájmu a péči o trvale udržitelný rozvoj.\n\nZakladateli Nadace Partnerství jsou americké nadace \"C.S. Mott Foundation\", \"German Marshall Fund\" a \"Rockefeller Brothers Fund\", které se v roce 1990 spojily a založily program \"Environmental Partnership for Central Europe\". Jeho cílem je podpořit ochranu životního prostředí a posílit demokracii v postkomunistických zemích. Zpočátku byla pomoc založená pouze na grantování a stážích z USA a supervizi prováděla washingtonská kancelář \"German Marshall Fund\". \n\nVe třetí dekádě své existence zaměstnává Nadace partnerství kolem 60 lidí. Zahájila intenzivní nabídku programů v \"Otevřené zahradě\" pro firmy a veřejnost; třetí desítku \"Festivalů otevřených sklepů\"; vytvořila dva projekty přeshraniční spolupráce na rozvoj a propagaci cykloturistiky a kampaň \"Stromy svobody\", která podporuje hledání, ošetření a výsadbu Stromů svobody ke 100 letům vzniku Československé republiky.\n\n\nJejí stěžejní téma je zkvalitňování veřejných prostranství a zelené stavění. V rámci tohoto svého cíle v roce 2013 slavnostně zahájila provoz vzdělávacího a poradenského centra Otevřená zahrada, která získala řadu ocenění. Například v soutěži Stavba roku 2013 - zvláštní Cenu ministra životního prostředí za energeticky úspornou stavbu; v soutěži Český energetický a ekologický projekt 2012 Cenu MŽP, Cenu Skypaper za mimořádný ekologický, společenský a estetický přínos stavby a titul ČEEP 2012; Cenu Nadace ABF a Centra pasivního domu. Momentálně je Otevřená zahrada vyhledávaný prostor, které nabízí jak odpočinek v centru Brna, tak prostor pro soukromé i veřejné akce a vzdělávací programy pro všechny věkové skupiny.\n\nKaždý rok vyhlašuje celostátní anketu Strom roku a spolu s Nadací Charty 77 prestižní environmentální Cenu Josefa Vavrouška, rozvíjí Moravské vinařské stezky, Labské stezky a trasy Eurovelo, dále založila tradici Festivalu otevřených sklepů. Od roku 2011 je brněnským koordinátorem soutěže Do práce na kole. V rámci kterého zjišťuje prostřednictvím on-line dotazníku, ve kterém městě se cyklisté cítí nejlépe, tzv. Cyklobarometr. V roce 2018 spustila certifikaci pro zaměstnavatele Cyklozaměstnavatel, protože právě doprava do zaměstnání je klíčová ve zklidňování dopravy zejména ve větších městech. Další aktivitou kampaně je založení certifikace Cyklisté vítáni, která vypovídá o kvalitě služeb ubytovacích a stravovacích zařízení, kempů a turistických cílů, poskytujících perfektní zázemí pro cyklisty. Od roku 2015 organizuje Nadace Partnerství v Brně s Fakultou sociálních studií Masarykovy univerzity nejstarší environmentální filmový festival EKOFILM. Prostřednictvím Partnerství o.p.s poskytuje služby pro obce, kraje, správy CHKO, školy i firmy. \n\n"}
{"id": "825411", "url": "https://cs.wikipedia.org/wiki?curid=825411", "title": "AGS-17", "text": "AGS-17\n\nAGS-17 (rusky \"Avtomatičeskij Granatomjot Stankovyj\") \"Plamja\" (\"plamen\") je automatický granátomet, který byl do výzbroje sovětské armády zaveden v polovině sedmdesátých let 20. století. Jeho výroba probíhá v Rusku dodnes\n\nZbraň nemá tak vysokou kadenci a i ráži má menší než americký granátomet Mk 19. Funguje na principu využití zpětného rázu. Zásobování probíhá prostřednictvím pásu, nábojové pásy jsou obvykle v bubnech po 29 nábojích, které se nasazují zprava na blok závěru. Granáty se používají tříštivotrhavé (HE) nebo tříštivé. Prázdné nábojnice vypadávají spodní částí. Díky velkému dostřelu má AGS-17 palebnou účinnost mnohem větší než minomety a díky střelbě dávkami není nijak omezující poměrně malá velikost třicetimilimetrových granátů.\n\nJeho je použití univerzální, podobně jako amerického Mk 19. Může být umístěn jak na trojnožce, tak instalován na bojových vrtulnících nebo na obrněných transportérech BTR-60, BTR-70 a BTR-80. Ve velkém byl používán v Afghánistánu, kde vzhledem k možnosti využití velkého náměru mohl být uplatněn při bojích v horském terénu.\n\nAutomatický granátomet AGS-17 ráže 30mm je účinná zbraň určená hlavně proti živé síle, ničení kulometů, bezzákluzových a protitankových kanónů a lehce opancéřovaných vozidel. Obsluhu tvoří střelec a dva pomocníci. Granátomet AGS-17 se nachází ve výzbroji armád mnoha zemí včetně Armády České republiky.\n\n\n"}
{"id": "825413", "url": "https://cs.wikipedia.org/wiki?curid=825413", "title": "Guy Aldonce de Durfort de Lorges", "text": "Guy Aldonce de Durfort de Lorges\n\nGuy Aldonce de Durfort, duc de Lorges (22. srpen 1630 – 22. říjen 1702) byl francouzský šlechtic a voják. Dosáhl titulu Maršál Francie.\n\nGuy Aldonce byl čtvrtým synem Guye Aldonce de Durforta (1605–1665), markýze z Durasu, hraběte Rozanu a Lorges, který nosil hodnost \"maréchal de camp\", a Élisabeth de La Tour d'Auvergne, dcery Henriho de La Tour d'Auvergne (sestry Turenna).\n\nOtcův bratr, Jacques Henri de Durfort de Duras, také získal hodnost \"Maršál Francie\". Je možné, že sláva jejich strýce hrála velkou roli ve vojenské dráze Jacquese-Henriho a Guye Aldonce.\n\nVe válce o dědictví falcké velel francouzskému vojsku v Němcích od roku 1690 do roku 1695. Dne 27. září 1692 porazil 4000 císařských jezdců pod velením Friedricha Karla, vévody württembersko-winnentálského; následující rok (1693) obsadil město Heidelberg.\n\nOženil se s Gabriellou de Frémont, dcerou strážce královských klenotů. Mnozí z jeho přátel považovali sňatek za společensky nevyrovnaný, že si vzal ženu z vrstvy sociálně daleko nižší, ale sňatek byl šťastný a i jeho zeť Saint-Simon, který neschvaloval sňatky z rozdílných tříd, souhlasil, že Gabrielle byla obdivuhodnou ženou. Měli spolu jednoho syna a pět dcer.\n\nMarie Gabrielle de Durfort de Lorges, jeho nejstarší dcera, se vdala za Saint-Simona. Jiná dcera, Geneviève, si vzala Antoina Nompara de Caumonta, vévodu z Lauzunu. Saint-Simon svého tchána ve svých pamětech příjemně vychvaluje, popisuje ho jako muže s pevnými zásadami, upřímného, čestného, dobráckého, opravdového a nejdůvěryhodnějšího muže svého života. Svému zeti dodával dobře využitelné materiály pro jeho paměti, obzvláště o počátcích vztahu mezi Ludvíkem XIV. a Madame de Maintenon.\n\nPodle Saint-Simona byla jeho smrt zapříčiněna operací ledvinových kamenů: nezkušený chirurg operaci pokazil a Guy Aldonce zemřel v agónii, kterou přestál s velkou odvahou.\n"}
{"id": "825415", "url": "https://cs.wikipedia.org/wiki?curid=825415", "title": "Jindřich Protiva", "text": "Jindřich Protiva\n\nJindřich Protiva (1902 – ) byl český meziválečný fotbalista, obránce.\n\nHrál za SK Slavia Praha a FC Viktoria Plzeň. Se Slavií získal v roce 1925 mistrovský titul. V roce 1933 sehrál za Plzeň jubilejní 600. utkání, počítaje v to i přátelská utkání. Kariéru ukončil v roce 1935 kvůli zranění.\n\n"}
{"id": "825417", "url": "https://cs.wikipedia.org/wiki?curid=825417", "title": "Říšský komisariát Kavkaz", "text": "Říšský komisariát Kavkaz\n\nŘíšský komisariát Kavkaz ( ) bylo teoretické politické rozdělení a plánovaný civilní okupační režim Německa v dobytých územích na Kavkazu během 2. světové války. Na rozdíl od ostatních čtyř plánovaných říšských komisariátů měly být experimenty na Kavkazu provedeny pro různé formy autonomie „domorodých skupin“.\n\nŘíšský komisariát Kavkaz teoreticky zahrnoval Zakavkazsko a Předkavkazí, stejně tak jižní části Ruska až k řece Volze. Hlavními městy byly mimo jiné Rostov, Krasnodar a Majkop na západě, Stavropol, Astrachaň, Elista, Machačkala na východě, Groznyj, Nalčik, Vladikavkaz, Jerevan a Baku na jihu. Civilní správa tohoto území byla v Tbilisi v Gruzii.\n\nAlfred Rosenberg tvrdil, že by se měl Říšský komisariát Kavkaz jmenovat „říšská rezidence“ a že by každá část komisariátu jako Gruzie a Arménie měla být pojmenována jako „Země“ a měla by dostat status „státního subjektu“ pod německou ochranou. Po invazi do Sovětského svazu byly také vytvářeny plány pro vytvoření proněmeckých klientských států na Kavkazu a byly zřízeny „osvobozenecké výbory“ Ázerbájdžánu, Gruzie a Arménie. 15. dubna 1942 jim byl udělen status „plnoprávných spojenců“ Německa. Těmto třem proto-vládám a těm v Předkavkazí bylo Adolfem Hitlerem během německého postupu do Kavkazu přikázáno, aby urovnaly své územní spory. Dále v případě, že by šlo Turecko do války proti Německu, Alfred Rosenberg těmto vládám slíbil územní rozšíření na úkor Turecka.\n\nRosenberg uvedl, že primárním německým cílem na tomto území bylo získat neomezený přístup k dodávkám ropy z Majkopu a Grozného. Přestože Hitler s tímto stanovením souhlasil, odmítl návrhy na zřízení volně řízené konfederace na Kavkaze. Místo toho věřil, že by území s historií vzájemně válčících států a národů muselo být podrobeno velmi přísné kontrole. Při určování, že by musel být Kavkaz v každém případě oddělen od Ruska, však nerozhodl, jestli by musel být připojen k Německu, ani jakou formu německé správy by musel mít. Návrhy týkající se autonomie národností Kavkazu byly radši přijaty od armády než od Rosenberga, po kterém Hitler požadoval, aby zrušil všechny konkrétní sliby národní nezávislosti z oficiálních vojenských prohlášení, aby nedošlo k žádným závazným slibům. Jednotkám bylo nařízeno, aby s domorodci zacházeli jako s přáteli a na nucené práce byli najímáni jen Rusové a Ukrajinci.\n\nRosenberg nakonec tvrdil, že by měl post komisaře dostat někdo ze strany novinářů a jeho dlouholetý přítel a kolega baltský Němec \"Stabsleiter\" Arno Schickedanz doporučil Hermanna Göringa. Dr Hermann Neubacher, bývalý starosta Vídně a zvláštní vyslanec loutkového Řeckého státu, měl pracovat po boku s Schickedanzem na regionálních ekonomických záležitostech. Schickedanz údajně trávil mnoho času zkoumáním nákresů svého budoucího paláce v Tbilisi.\n\nPlánovači teoretizovali o možném postupu do západního Kazachstánu, aby zajistili východní hranice. Německé plány o dobytí západního Kazachstánu jistě existovaly s cílem pomoci Afrikakorps při africkém tažení a s dodatečným záměrem získání Persie.\n\nV souvislosti s těmito plány němečtí armádní plánovači vymysleli nějaké operace k představení operace Barbarossa ve větším měřítku, a to rozšířením na území Kavkazu, do Turecka, Iráku a Persie. Také během invaze generála Kleista do Kavkazu (operace Blau) byly přítomné německé jednotky (včetně arabských, kavkazských a středo-asijských dobrovolnických skupin SS), jejichž cílem bylo obsadit Kavkaz a Střední Asii rozšiřováním sil Erwina Rommela v Alexandrii přes Blízký východ. Ve vztahu k německo-perské invazi byl 18. ledna 1942 podepsán třístranný vojenský pakt, kde se tři země Osy dohodly na vypracování operační demarkační linie na 70° východní délky (západně od Bombaje).\n\nDošlo k boji o moc mezi jeruzalémským muftím Mohammadem Aminem al-Husaynim a bývalým ministerským předsedou Iráku Rashidem Ali al-Gaylanim .\n\nPlánování se neposunulo o moc dále než k předběžným diskuzím a návrhům zaznamenaných v písemné podobě kvůli postupu sil Rudé armády během války. Historik Norman Rich tvrdí, že krátké trvání německé okupace na Kavkaze znamená, že strategie, které Němci zrealizovali, neposkytují mnoho údajů o dlouhodobé budoucnosti regionu, pokud by byl pod kontrolou států fašistické osy.\n\nHitler svým strategickým myšlením pověřil Turecko rolí spojence chránícího německé jižní křídlo proti zbytkům poraženého SSSR. 17. března 1941 prohlásil Hitler v diskuzi s Franzem Halderem a Adolfem Heusingerem, že by Turecko mělo získat území na Kavkazu (možná celý Kavkaz) jako odměnu za pomoc Ose, i přestože mělo být území využíváno Němci.\nV srpnu roku 1941 navrhl Hitler tureckému velvyslanci v Berlíně Hüsrevu Geredovi, že by Turecko mohlo zabrat turkická území Sovětského svazu V polovině roku 1942 byl Franz von Papen, německý velvyslanec v Ankaře, napaden tureckým premiérem Şükrü Saracoğlem a ministrem zahraničních věcí Numanem Menemencioğlu kvůli budoucnosti tureckých menšin v SSSR. Turecké plány představovaly zřízení řady nárazníkových států podél budoucí turecko-německé hranice a rozšíření vlivu nad těmito státy. Hitler však nebyl připraven na územní ústupky před tím, než se země přidala k Ose.\n\nŘíšský komisariát Kavkaz měl být rozdělen mezi sedm \"Generalkommissariate\", které by byly dále rozděleny na několik \"Sonderkommissariaten\" a \"Kreiskommissariate\", a ty zase dále na \"Raions\". Administrativní sídlo mělo být v Tbilisích.\n\nHlavní město: Tbilisi\nHlavní město: Baku\nHlavní město: Krasnodar\nHlavní město: Woroschilowgrad (Stavropol)\nHlavní město: Ordschonikidse (Vladikavkaz)\nHlavní město: Jerevan\nHlavní město: Astrachaň\n\n\n"}
{"id": "825420", "url": "https://cs.wikipedia.org/wiki?curid=825420", "title": "Jména mezinárodních vlaků v Československu", "text": "Jména mezinárodních vlaků v Československu\n\nJména mezinárodních vlaků v Československu.\nVarianty jako \"Balt-Orient\", \"Balt-Orient-Express\" a \"Balt-Orient Express\" nebo \"Praga\" (přepis z ruštiny) a \"Praha\" jsou zde považovány za totéž jméno.\n\nPojmenované mezinárodní vlaky stále vznikají a zanikají. Stejně se poněkud mění jejich časová poloha a trasy, zejména zkracováním a prodlužováním. Následují jména mezinárodních vlaků z roků existence Československa, které stavěly i na jeho území. Nejsou tedy např. zahrnuté vlaky, které se z vnitrostátních staly mezinárodními až rozpadem Československa (\"Slovenská strela, Košičan aj.\"). Trasy jsou uvedeny především pro období existence Československa, alternativy tras jsou označené lomítkem, prodloužení jen v některých letech nebo pouhé přímé vozy závorkou.\n\n\n\n\n\n\n\nZde je stav od 20. května 1968 v abecedním pořadí:\n\n\"Adriatica, Balt-Orient, Berlinaren, Bohemia, Favorit\" (tehdy objížděl Prahu), \"Hutník, Mamaia, Metropol, Neptun, Nord-Orient, Ostravan, Ostsee-Express, Pannonia, Polonia, Sanssouci, Sassnitz-Express, Saxonia, Trans-Balkan, Vindobona, Západní expres.\"\n"}
{"id": "825421", "url": "https://cs.wikipedia.org/wiki?curid=825421", "title": "Jozef Mišura", "text": "Jozef Mišura\n\nJozef Mišura (* 18. ledna 1931 Ružomberok) je bývalý slovenský a československý politik, po sametové revoluci poslanec Sněmovny národů Federálního shromáždění za Komunistickou stranu Slovenska, později za Stranu demokratické levice.\n\nVystudoval Obchodní akademii v Trenčíně a pak Právnickou fakultu a Vysokou školu ekonomickou. V letech 1950-1952 pracoval v Ružomberských papírnách, pak absolvoval základní vojenskou službu. V roce 1954 nastoupil coby provozní účetní, daňový referent a vedoucí právního oddělení do podniku \"Severoslovenské celulózky a papírny\". V roce 1958 se stal místopředsedou Místního národního výboru v Ružomberku. Byl rovněž poslancem MNV, poslancem ONV Liptovský Mikuláš i poslancem a členem rady KNV Banská Bystrica. Od roku 1976 pracoval v Severoslovenských celulózkách a papírnách, nyní jako odborný asistent podnikového ředitele. V roce 1977 se stal ředitelem závodu Supra a v roce 1978 obchodním náměstkem podnikového ředitele. Angažoval se v regionální tělovýchově jako předseda fotbalového oddílu a předseda TJ SCP Ružomberok. Byl aktivní v odborech jako člen Ústředního výboru odborového svazu chemie Praha. Zasedal také v předsednictvu Okresního výboru SSM v Liptovském Mikuláši a byl předsedou organizace Svazarmu v Ružomberku.\n\nVe volbách roku 1990 byl zvolen do slovenské části Sněmovny národů (volební obvod Středoslovenský kraj) za KSS, která v té době byla ještě slovenskou územní organizací celostátní Komunistické strany Československa (KSČS). Postupně se ale osamostatňovala a na rozdíl od sesterské strany v českých zemích se transformovala do postkomunistické Strany demokratické levice. Mišura proto přešel do klubu SDĽ. Ve Federálním shromáždění setrval do voleb roku 1992.\n\nBydlí v Ružomberku, je ženatý, má dva syny. V letech 1992-1995 byl obchodním zástupcem firma CTI s.r.o., pak v období let 1996-2002 působil v Rbk jako vedoucí skupiny prodeje bytů. Od roku 2003 působí jako vedoucí Klubu důchodců. V roce 2011 mu městské zastupitelstvo v Ružomberku udělilo Cenu města.\n\n"}
{"id": "825422", "url": "https://cs.wikipedia.org/wiki?curid=825422", "title": "Kostel svatého Bartoloměje (Frymburk)", "text": "Kostel svatého Bartoloměje (Frymburk)\n\nKostel sv. Bartoloměje je nápadnou dominantou Frymburku. Kaple či kostel zde jistě stály již před rokem 1277, kdy je na závěti Vítka z Krumlova uveden jako svědek frymburský plebán Přebyslav. V roce 1305, již po vymření krumlovské větve Vítkovců, daroval Jindřich z Rožmberka kostel premonstrátům z blízkého kláštera v rakouském Schläglu (Drkolná), kteří patronátní právo nad frymburskou farou drželi až do roku 1946. Z raně ani vrcholně gotické fáze stavby se nedochovaly nejspíše žádné nadzemní konstrukce. Velmi pozdně gotická východní část, obsahující presbitář se síťovou klenbou (sedilemi a sanktuářem) a třípatrovým přístavkem obsahujícím podzemní kostnici, sakristii ve zvýšeném přízemí a pokladnici/oratoř v patře je datována na jedom z opěráků letopočtem 1550. Po Švédském plenění během třicetileté války byla loď kostela v letech 1649 - 1652 zvýšena a zaklenuta, což připomíná mramorový pamětní reliéf v lodi nad severním vstupem. Z této doby ze dochoval také hlavní oltář od Jana Woratha, který pracoval mj. na oltářích klášterního kostela ve Schläglu a kostela sv. Víta v Českém Krumlově.V průběhu baroka a rokoka přibyly ještě boční oltáře Sv. Linharta, Krista Trpitele a Panny Marie. V téže době v závěru lodi vyrostla i zpěvácká kruchta a dodnes dochované varhany. V roce 1866 zachvátil městečko požár, při kterém na kostele shořely naštěstí jen krovy a padající kříž z vrchu původí věžní báně, prorazil gotickou klenbu presbitáře a propálil oltářní plátna. Během následné obnovy získal kostel dodnes charakteristický extrémně nízký krov a, v té době moderní, vysokou špičatou věž. Poslední stavební úpravy - generální rekonstrukce - se kostel dočkal na konci devadesátých let 20. století za P. Michala Tkáče. 3/4 dílem k této rekonstrukci přispěli odsunutí obyvatelé, nadace Renovabis, Premonstrátský klášter Schlägl, nadace Kirche in Not a soukromí dárci z řad odsunutých obyvatel. \n\n"}
{"id": "825432", "url": "https://cs.wikipedia.org/wiki?curid=825432", "title": "Arsen Galsťan", "text": "Arsen Galsťan\n\nArsen Galsťan ( ) nebo Arsen Galstjan ( ), (* 19. únor 1989 v Nerkin Karmir'Achpjuru, Sovětský svaz) je ruský zápasník judista arménské národnosti, olympijský vítěz z roku 2012.\n\nNarodil se v malé obci Nerkin Karmir'Achpjur (Podzemní červený pramen) nedaleko Berdu v dnešní Arménii. V 7 letech se s rodinou přestěhoval do kavkazské autonomní republiky Adygejsko patřící do Ruské federace. S judem začal v Majkopu a později pokračoval v Krasnodaru pod vedením Olega Romanova. V reprezentaci spolupracuje s Ezio Gambou\n\nStabilním členem seniorské reprezentace se stal v roce 2009. O nominaci na velké akce soupeřil především s kabardincem Beslanem Mudranovem. V roce 2012 ho Gamba upřednostnil pro start na olympijských hrách v Londýně. Na olympijský turnaj nepřijel jako hlavní favorit na zlatou medaili, ale po taktické a fyzické stránce byl výborně připraven. V prvním a ve druhém kole si bez potíží poradil s outsidery startující na základě pozvánky MOV. Ve čtvrtfinále zvládl hru nervů s Jihokorejcem\nČchö Kwang-hjunem na praporky a v semifinále stál proti dvojnásobnému mistru světa Uzbeku Rišadu Sabirovovi. V roce 2012 v lednu Sabirova porazil a na olympijském turnaji své lednové vítězství potvrdil v prodloužení kontrachvatem. Ve finále se utkal s Japoncem Hiraokou. Jeho finálový soupeř zápas nezvládl po taktické stránce, po minutě boje kontroval jeho kontrachvat (uči-mata-gaeši) na ippon a získal zlatou olympijskou medaili.\n\nV roce 2013 laboroval s kolenem. Účastnil se pouze Letní univerziády v Kazani, kde před domácím publikem vybojoval stříbrnou medaili. Od roku 2015 se prosazuje ve vyšší pololehké váze.\n\n"}
{"id": "825433", "url": "https://cs.wikipedia.org/wiki?curid=825433", "title": "Jaroslav Mlčák", "text": "Jaroslav Mlčák\n\nJaroslav Mlčák (* 16. února 1938 Ostrava) je český lékař a bývalý politik, po sametové revoluci československý poslanec Sněmovny národů Federálního shromáždění za Občanské fórum, později za ODS.\n\nMaturoval na dvanáctileté škole, pak nastoupil ke studiu na Vojenské lékařské akademii v Hradci Králové. Zde ale byl na základě zjištění vojenské kontrarozvědky za své politické názory vyloučen ze studia. Jako věřící křesťan nesouhlasil s komunistickým režimem. Dva roky potom pracoval v Ostravě jako horník. Díky spolupracovníkům se mu podařilo dostal zpět na vysokou školu. V roce 1964 absolvoval Lékařskou fakultu Univerzity Karlovy v Hradci Králové. V roce 1963 se oženil a po absolvování školy nastoupilů jako sekundární lékař na interně v podniku Nová huť Klementa Gottwalda. Pak byl závodním lékařem v strojírenském závodě. Během pražského jara byl politicky aktivní a pak za normalizace odešel do jižních Čech (Borovany). Zde pracoval do roku 1973 jako obvodní lékař a pak přešel do obce Osvětimany, opět jako obvodní lékař. V roce 1974 zemřela jeho manželka a on pak vychovával dvě děti. V roce 1981 se podruhé oženil. Od roku 1988 byl v invalidním důchodu, prodělal totiž tři infarkty. Podepsal Chartu 77 a provolání Několik vět. Čelil pak policejní prohlídce domácnosti. Těsně před pádem režimu se podílel na organizování veřejné debaty mezi studenty a představiteli Okresního výboru KSČ.\n\n17. listopadu 1989 shodou okolností vyrazil do Prahy. Jel tam zkontaktovat Emanuela Mandlera, o jehož platformu Demokratická iniciativa měl zájem. Večer téhož dne náhodně prošel centrem Prahy, ale demonstraci a následný zásah komunistických bezpečnostních složek proti demonstrantům minul. Podílel se na vzniku Občanského fóra v Uherském Hradišti. Pracoval v obvodní komisi pro vyšetření zločinů Státní bezpečnosti.\n\nVe volbách roku 1990 zasedl do české části Sněmovny národů Federálního shromáždění (volební obvod Jihomoravský kraj) za OF. Po rozkladu OF v roce 1991 přešel do poslaneckého klubu Občanské demokratické strany. Mandát obhájil ve volbách roku 1992. Ve Federálním shromáždění setrval do zániku Československa v prosinci 1992. V parlamentu působil v období od voleb 1992 do zániku ČSFR jako předseda poslaneckého klubu ODS. V roce 1993 patřil mezi skupinu bývalých poslanců FS, kteří požadovali svolání mimořádného kongresu ODS.\n\nPo vzniku samostatné České republiky nastoupil do diplomacie. V únoru 1993 vystoupil z ODS a od listopadu 1993 se stal velvyslaneckým radou ve Vídni, kde setrval do června 1998. Mezitím ale v senátních volbách roku 1996 neúspěšně kandidoval do horní komory českého parlamentu za Senátní obvod č. 81 - Uherské Hradiště coby kandidát Demokratické unie. V letech 1997-1998 přivítal vznik Unie svobody, ale podle svých slov z roku 2004 tato strana svou šanci promarnila. Po návratu z diplomatických služeb žije na penzi v Újezdci.\n\nV roce 2002 se účastnil v Luhačovicích setkání bývalých federálních poslanců. Stále se angažuje ve veřejném životě. Podepsal petici Akce D.O.S.T.. A roku 2011 podepsal otevřený dopis kritický vůči ministrovi zahraničních věcí Karlovi Schwarzenbergovi.\n\n"}
{"id": "825435", "url": "https://cs.wikipedia.org/wiki?curid=825435", "title": "Kanoistika na Letních olympijských hrách 2012 - K4 1000 metrů muži", "text": "Kanoistika na Letních olympijských hrách 2012 - K4 1000 metrů muži\n\nSoutěž čtyřkajaku mužů (1000 m) na Letních olympijských hrách 2012 v Londýně se konala od 7. do 9. srpna v lokalitě Dorney Lake (Eton Dorney).\n\nPozn. Všechny časy jsou v britském letním čase (UTC+1).\nNejrychlejší posádka z každé rozjížďky postoupila do finále, zbylé do semifinále.\n\nPrvních šest posádek postoupilo do finále.\n"}
{"id": "825437", "url": "https://cs.wikipedia.org/wiki?curid=825437", "title": "Divoká Maryna", "text": "Divoká Maryna\n\nDivoká Maryna je česká komedie z roku 1919 režiséra Vladimíra Slavínského. Film byl jeho prvním samostatným počinem a zároveň prvním filmem vydaným studiem POJAFILM, které založil společně s Aloisem Jalovcem. \n\nVe své době byl film označen jako \"...nejpodařenější dosud česká filmová veselohra...\".\n\nFilmový materiál je považován za ztracený.\n\nFilmový podnikatel pozná v Praze tvrdohlavou dívku Marynu, dá se najmout za čeledína na statek jejího otce a získá nakonec její srdce, když předtím změnil její neústupnou povahu.\n"}
{"id": "825439", "url": "https://cs.wikipedia.org/wiki?curid=825439", "title": "1919 ve filmu", "text": "1919 ve filmu\n\nRok 1919 je spojen s mnoha filmovými událostmi. Následující seznam je jejich přehledem.\n\n\nČesko\nSvět\n\n       \"Další filmy roku 1919 naleznete\" \n\nČesko\n\nSvět\n\n\n"}
{"id": "825446", "url": "https://cs.wikipedia.org/wiki?curid=825446", "title": "Tuta", "text": "Tuta\n\nTuta mohla být uherská královna, manželka Petra Orseola. Někteří historici mají za to, že se jednalo o ženu, která je zmiňována jako \"královna Tuta\", zakladatelka kláštera v Subenu. Žádné zdroje však nedokazují, že se jednalo o uherskou královnu nebo snad manželku krále Petra.\n"}
{"id": "825450", "url": "https://cs.wikipedia.org/wiki?curid=825450", "title": "Juraj Molnár", "text": "Juraj Molnár\n\nJuraj Molnár (* 23. ledna 1961) byl slovenský a československý politik, po sametové revoluci poslanec Sněmovny národů Federálního shromáždění za Slovenskou národní stranu.\n\nVe volbách roku 1990 zasedl za SNS do slovenské části Sněmovny národů (volební obvod Bratislava). Ve Federálním shromáždění setrval do voleb roku 1992.\n\nV roce 1994 navštívil Slovanský sjezd konaný při sjezdu nacionalistické Liberálně-demokratické strany Ruska v Moskvě. Vedení strany pak tvrdilo, že Molnár tam jel bez vědomí Slovenské národní strany. Koncem roku 1994 je uváděno, že předseda SNS Ján Slota navrhl, aby Molnár opustil kvůli kumulací postů funkci místopředsedy strany. Molnár totiž tehdy byl zvolen do dozorčí rady Všeobecné úvěrové banky za stát (Fond národního majetku).\n\n"}
{"id": "825454", "url": "https://cs.wikipedia.org/wiki?curid=825454", "title": "Sarolt z Transylvanie", "text": "Sarolt z Transylvanie\n\nSarolt (asi 950 - asi 1008) byla manželka Gejzy I. a uherská velkokněžna. Byla dcerou vládce Transylvánie Gyuly II. a zřejmě vyznávala pravoslaví.\n\nSarolt měla na manžela silný vliv, což jí dovolovalo ovlivňovat státní záležitosti. Katoličtí misionáři ji neměli v oblibě a kroniky ji obviňují z nepřiměřeného pití a dokonce zabití. S Gejzou měla Sarolt syna Štěpána a několik dcer, z nichž jedna byla možná manželkou Boleslava Chrabrého.\n\nPo smrti Gejzy v roce 997 chtěl vést uherské kmeny místo jejího syna Štěpána její vzdálený příbuzný Koppány, který se s ní chtěl oženit. Byl však poražen a brzy poté byl Štěpán korunován prvním uherským králem.\n\n"}
{"id": "825456", "url": "https://cs.wikipedia.org/wiki?curid=825456", "title": "Víťazoslav Moric", "text": "Víťazoslav Moric\n\nVíťazoslav Moric, uváděn též jako Víťazoslav Móric (* 2. dubna 1946), je slovenský politik, po sametové revoluci československý poslanec Sněmovny národů a Sněmovny lidu Federálního shromáždění a předseda Slovenské národní strany, v 90. letech poslanec Národní rady SR, později předseda odštěpenecké strany Slovenská národná koalícia - Slovenská vzájomnosť.\n\nNa ustavujícím sněmu Slovenské národní strany v Žilině 19. května 1990 byl zvolen předsedou SNS. Předsednický post zastával do března 1991. V rámci strany představoval radikální proud, i když v prvních měsících existence strany SNS oficiálně nenastolila požadavek samostatného státu, pouze předpokládala velmi volný česko-slovenský svazek. Jeho odchod z čela strany a nástup Jozefa Prokeše měl pak stranu posunout ke konstruktivnější roli v politice. I nadále ale zůstal Moric významným politikem SNS.\n\nVe volbách roku 1990 zasedl za SNS do slovenské části Sněmovny národů (volební obvod Středoslovenský kraj). Ve volbách roku 1992 přešel do Sněmovny lidu. Ve Federálním shromáždění setrval do zániku Československa v prosinci 1992.\n\nV parlamentních volbách na Slovensku roku 1994 byl zvolen poslancem Národní rady Slovenské republiky za SNS. Mandát obhájil v parlamentních volbách na Slovensku roku 1998 a v parlamentu zasedal do konce funkčního období, tedy do roku 2002. V roce 1998 mu byl udělen Řád Andreje Hlinky. V září 2000 ho parlament zbavil imunity. Byl tehdy vyšetřován pro podezření, zda jeho výroky na adresu Romů nebyly podněcováním rasové nesnášenlivosti.\nV roce 2005 se rozešel se svou stranou a stal se předsedou odštěpenecké formace Slovenská národná koalícia - Slovenská vzájomnosť. Za ní kandidoval neúspěšně v parlamentních volbách na Slovensku roku 2006. Uváděn je jako podnikatel, bytem Martin. V roce 2010 se zmiňuje jako podnikatel a majitel firmy \"ŽOS Vrútky\", která spolupracuje se státem.\n\nV roce 2011 si zaregistroval politickou stranu Obyčajní ľudia (respektive změnil tak název své dosavadní formace Slovenská národná koalícia - Slovenská vzájomnosť), která sice názvem upomíná na parlamentní skupinu Obyčajní ľudia, kterou vede Igor Matovič, ale ve skutečnosti šlo o krok namířený proti Matovičovi. Slovenská média uváděla, že Moric ve skutečnosti novou stranu rozvíjet nehodlá a mělo jít jen o takticky krok. Matovičova strana vzniklá se sdružení Obyčajní ľudia nakonec přijala název OBYČAJNÍ ĽUDIA a nezávislé osobnosti.\n\n"}
{"id": "825459", "url": "https://cs.wikipedia.org/wiki?curid=825459", "title": "Jan Smolka", "text": "Jan Smolka\n\nJan Smolka (17. prosince 1908 v Židenicích – ?) byl československý meziválečný fotbalový útočník a trenér. Byl také účastníkem protifašistického odboje a politickým vězněm. Jeho starší bratr Josef Smolka byl rovněž prvoligovým fotbalistou.\n\nV lize hrál za AC Sparta Praha, AFK Bohemians, SK Náchod, SK Slavia Praha a SK Židenice. V první lize vystřídal pět klubů, ale celkem odehrál jen čtyři desítky zápasů. Na vině byly především chronické potíže s kolenem.<br>\n\nŠikovný útočník, který byl společně se svým bratrem Josefem jedním z prvních produktů židenické juniorky, vůbec prvního mládežnického celku na Moravě. Do prvního týmu naskočil už v dorosteneckém věku a v roce 1926 se už jako stabilní hráč základní sestavy podílel na titulu mistra Moravy a amatérského mistra republiky.<br>\n\nRok na to si šikovnou pravou spojku vyhlédla pražská Sparta, za niž nakonec vstřelil pět branek v osmi ligových zápasech. Nejprve byl však poslán na rozehrání do Bohemians, kde nastřílel ve dvanácti zápasech jedenáct gólů. Pak jej začaly pronásledovat problémy s kolenem a kluby si jej předávaly jako horký brambor. V sezoně 1930/31 nastoupil v lize hned za tři týmy – Bohemians, Náchod a Slavii. V sešívaném dresu odehrál jediný zápas, ale dokázal v něm skórovat.<br>\n\nPo přechodu Židenic k profesionálům se v roce 1932 vrátil a pomohl týmu k historickému postupu do první ligy, v níž pak ještě stihl patnáct zápasů. V klubu později působil i jako funkcionář a trenér.\n\nV letech 1946 a 1948–1949 byl trenérem SK/Zbrojovky Židenice.\n\n"}
{"id": "825460", "url": "https://cs.wikipedia.org/wiki?curid=825460", "title": "Synadene Byzantská", "text": "Synadene Byzantská\n\nSynadene Byzantská (maďarsky: \"Szünadéné\"; 1058 – asi 1082) byla manželka krále Gejzy I. a uherská královna. Její křestní jméno není známo, a tak je nazývána svým příjmením. Jejím otcem byl byzantský vůdce Theodoulos Synadenos a matkou jeho manželka, sestra byzantského císaře Nikeforose III.\n\nOkolo roku 1065 se vdala za Gejzu a stala se jeho druhou manželkou. Spolu pak měli tři děti, syna Almoše a dvě dcery. Její manžel zemřel v roce 1077. Synadene ho přežila, ale o jejím dalším osudu není nic známo.\n"}
{"id": "825461", "url": "https://cs.wikipedia.org/wiki?curid=825461", "title": "Ladislav Šubrt", "text": "Ladislav Šubrt\n\nLadislav Šubrt byl český meziválečný fotbalista, záložník.\n\nV lize hrál za SK Slavia Praha a SK Náchod. V letech 1929–1931 získal se Slavií třikrát mistrovský titul.\n\n"}
{"id": "825462", "url": "https://cs.wikipedia.org/wiki?curid=825462", "title": "Ján Morovič", "text": "Ján Morovič\n\nJán Morovič (* 17. července 1945 Šaľa) je slovenský vysokoškolský pedagog, kybernetik a politik KDH, po sametové revoluci československý poslanec Sněmovny národů Federálního shromáždění za Verejnosť proti násiliu, později za ODÚ-VPN.\n\nJe ženatý, má čtyři děti. Bydlí v bratislavském Starém Městě. V letech 1962-1967 vystudoval SVŠT v Bratislavě, obor informatika. V letech 1976-1980 pak na této škole ještě absolvoval doktorandské studium na katedře aplikované kybernetiky. V letech 1997-2002 se habilitoval na Univerzitě Konštantína Filozofa v Nitře. V letech 1968-1971 byl vedoucím oddělení simulace a biomedicínských metod ve Výpočetní laboratoři Slovenské plánovací komise. V období let 1971-1973 působil na postu výzkumného pracovníka ve Výzkumném ústavu využití výpočetní techniky v řízení v Bratislavě, pak od roku 1973 do roku 1976 zastával funkci výzkumného pracovníka ve výpočetním středisku na Farmaceutické fakultě Univerzity Komenského v Bratislavě, v letech 1976-1980 pracoval v Ústavu aplikované kybernetiky v Bratislavě a v letech 1980-1985 působil v zahraničí, v Mezinárodním výzkumném ústavu pro systémovou analýzu v rakouském Laxenburgu. V období let 1986-1990 pracoval jako samostatný výzkumný pracovník v Institutu řízení v Bratislavě.\n\nVe volbách roku 1990 zasedl za VPN do slovenské části Sněmovny národů (volební obvod Bratislava). Na jaře 1991 v souvislosti s rozkladem VPN přestoupil do poslaneckého klubu jedné z nástupnických formací ODÚ-VPN. Ve Federálním shromáždění setrval do voleb roku 1992.\n\nV letech 1990-1998 byl prezidentem City University Bratislava, kterou zakládal a která působí jako manažerská škola. V období let 2000-2002 byl výkonným ředitelem firmy PLAUT Slovensko, s.r.o., pak od roku 2002 do roku 2005 zastával funkci externího poradce státního tajemníka na ministerstvu zemědělství SR, byl rovněž poradcem na ministerstvu dopravy. V letech 2003-2009 byl mimořádným profesorem na Katolické univerzitě v Ružomberku, kde po roce 2009 působí jako výzkumný a vědecký pracovník.\n\nPostupně se zapojil do činnosti KDH. V roce 2002 se stal členem Rady KDH, členem Krajské rady KDH a krajským volebním koordinátorem při parlamentních volbách na Slovensku roku 2002. V parlamentních volbách na Slovensku roku 2006 neúspěšně kandidoval za KDH na 138. místě kandidátní listiny. Uvádí se jako docent ústavu a mimořádný profesor Katolické univerzitě v Ružomberku. V květnu 2012 se na Okresním sněmu OC KDH Bratislava I stal kandidátem do Rady KDH.\n\n"}
{"id": "825466", "url": "https://cs.wikipedia.org/wiki?curid=825466", "title": "Ludvík Motyčka", "text": "Ludvík Motyčka\n\nLudvík Motyčka (* 7. července 1932 Nedakonice) byl český a československý politik, po sametové revoluci český ministr stavebnictví a poslanec Sněmovny národů Federálního shromáždění za KDU-ČSL, v 90. letech poslanec České národní rady a Poslanecké sněmovny.\n\nPůsobil jako stavební technik. Z politických důvodů byl v roce 1951 před maturitou vyloučen ze studií na gymnáziu a povolán do vojenských oddílů PTP. V roce 1959 absolvoval Fakultu stavebního inženýrství Vysokého učení technického v Brně. V období let 1960–1989 pracoval na technických postech u podniku Pozemní stavby a Silnice Brno. Od roku 1968 byl členem Československé strany lidové. V 80. letech byl součástí reformního, obrodného křídla v rámci lidové strany. V období let 1982–1989 zastával post předsedy Městského výboru ČSL v Brně. V říjnu 1989 řídil schůzi reformního křídla lidovců v restauraci Savarin v Praze. V květnu 1989 vyslovil na schůzi ČSL veřejně nedůvěru tehdejšímu vedení strany.\nZapojil se pak do průběhu sametové revoluce v Brně, byl členem vedení Občanského fóra. Zastával i vládní posty. V prosinci 1989 se stal českým ministrem výstavby a stavebnictví ve vládě (vláda Josefa Korčáka, Ladislava Adamce, Františka Pitry a Petra Pitharta a vláda Petra Pitharta). Na tomto postu setrval do zrušení ministerstva v prosinci 1990.\n\nVe volbách roku 1990 zasedl do české části Sněmovny národů Federálního shromáždění (volební obvod Jihomoravský kraj) za KDU-ČSL. Ve Federálním shromáždění setrval do voleb roku 1992. Ve volbách roku 1992 byl z KDU-ČSL zvolen do České národní rady, která se pak po vzniku samostatné České republiky transformovala do Poslanecké sněmovny, kde setrval až do roku 1996.\n\nV letech 1989–1996 zasedal v předsednictvu KDU-ČSL. V letech 1993–1995 byl předsedou poslaneckého klubu KDU-ČSL.\n\nV senátních volbách roku 1996 kandidoval neúspěšně do horní komory českého parlamentu za senátní obvod č. 58 - Brno-město, coby kandidát KDU-ČSL, ale získal jen necelých 11 % hlasů a nepostoupil do druhého kola.\n\n"}
{"id": "825467", "url": "https://cs.wikipedia.org/wiki?curid=825467", "title": "Kanoepolo", "text": "Kanoepolo\n\nKanoepolo, méně často i Kajakpolo (anglicky \"Canoe polo,\" německy Kanupolo), je kolektivní sport a míčová vodní hra, která se hraje na kajacích. Jde o jednu z oficiálních disciplin Mezinárodní kanoistické federace. Spadá pod kanoistiku.\n\nCílem hry je nastřílet co nejvíce gólů do soupeřovy branky, která je zavěšena 2m nad vodou. V každém týmu hraje maximálně 5 hráčů s možností až 3 střídajících hráčů, kteří musí být v prostoru za zadní brankovou čarou.\n\n\nNejstarší zmínky o hře na kanoích s míčem jsou doloženy z Velké Británie v roce 1875. V roce 1926 prezentovala německá federace \"kanupolo\" jako nový sport. O rok později se odehrálo první Mistrovství Německa. Nejprve se hrálo na mnohem větších hřištích odpovídajících velkostí fotbalovému hřišti a střílelo se na fotbalové branky. Jeden poločas trval až 40 minut.\n\nV roce 1987 byla odehrána první ukázková hra, v návaznosti vydala Mezinárodní kanoistická federace první pravidla v roce 1990 - to lze považovat za počátek moderního kanoepola. Tato pravidla s drobnými obměnami a doplňky platí až do dnešních dob. První mistrovství světa se odehrálo v roce 1994 v Sheffieldu.\n\n\n"}
{"id": "825475", "url": "https://cs.wikipedia.org/wiki?curid=825475", "title": "Leopold Figl", "text": "Leopold Figl\n\nLeopold Figl (2. října 1902 – 9. května 1965) byl rakouský křesťanskodemokratický politik, představitel Rakouské lidové strany (\"Österreichische Volkspartei\" – ÖVP). Byl kancléřem Rakouska v letech 1945–1953. V letech 1953–1959 byl ministrem zahraničních věcí ve vládě Julia Raaba. V letech 1959–1962 byl předsedou rakouského parlamentu (\"Nationalrat\").\n\nVe 30. letech byl členem agrárního hnutí \"Bauernbund\". V Dollfussově éře byl členem paravojenské organizace Ostmärkische Sturmscharen. Po anšlusu byl nacisty uvězněn v koncentračním táboře Dachau. Propuštěn byl v květnu 1943. V roce 1944 byl znovu zatčen a umístěn do koncentračního tábora Mauthausen. V únoru 1945 byl odsouzen za \"velezradu\" k trestu smrti, rozsudek však nebyl do konce války vykonán. Po osvobození byl ruskou vojenskou správou požádán, aby organizoval distribuci potravin ve Vídni. Začal se angažovat i politicky, když 14. dubna 1945 obnovil Bauernbund a záhy ho zapojil do ÖVP, která vznikla 17. dubna. V prosincových volbách roku 1945 ÖVP zvítězila se 49,8 procenty hlasů (sociální demokraté měli 44,6 %, komunisté 5,4 %). Přestože Figl mohl sestavit jednobarevnou vládu, nabídl socialistům velkou koalici, čímž vytvořil model, který v Rakousku fungoval až do roku 1966. Figl nabídl účast i rakouským komunistům, neboť sovětská vojska byla stále v Rakousku – získali ovšem vzhledem k překvapivě špatnému volebnímu výsledku jen jedno ministerské křeslo, takže nezabránili rakouské orientaci spíše na západ, která se projevila přijetím Marshallova plánu roku 1947 (komunistický ministr následně z vlády odešel). V následující vládě vedené Juliem Raabem se pro své dobré renomé u Sovětů stal Figl ministrem zahraničí. Byl jedním z klíčových tvůrců Rakouské státní smlouvy (\"Österreichische Staatsvertrag\"), která byla podepsána roku 1955 na vídeňském zámku Belvedere zástupci USA, SSSR, Francie, Velké Británie a rakouské vlády. Smlouva zaručovala odchod Rudé armády z Rakouska a plné obnovení jeho suverenity. Historickým se stala Figlova slova na balkóně Belvederu po podepsání smlouvy: \"\"Österreich ist frei!\"\" (\"\"Rakousko je svobodné!\"\") (Ve skutečnosti slova nepronesl na balkóně, ale uvnitř jednacího sálu, tisk však větu spojil s fotografií Figla na balkoně, jak mává papíry smlouvy).\n\n"}
{"id": "825477", "url": "https://cs.wikipedia.org/wiki?curid=825477", "title": "Nacistické experimentování na lidech", "text": "Nacistické experimentování na lidech\n\nNacistické experimenty na lidech byly série lékařských pokusů na mnoha vězních, a to především Židech (včetně židovských dětí) z celé Evropy, ale v některých případech i na Romech, sovětských válečných zajatcích a handicapovaných ne-židovských Němcích. Tyto pokusy byly prováděny nacistickým Německem v koncentračních táborech převážně na počátku 40. let během 2. světové války a holokaustu. Vězni byli k těmto experimentům donuceni. Obvykle byly důsledkem lékařského mučení smrt, zohyzdění nebo trvalé následky. V Osvětimi a jiných táborech byli vybraní vězni pod vedením Dr. Eduarda Wirthse vystaveni různě nebezpečným pokusům, které byly určeny na pomoc německým vojákům v bojových situacích, na vývoj nových zbraní, pomoc při zotavení vojenského personálu a na podporu rasové ideologie opírající se o nacistické Německo. Dr. Aribert Heim prováděl podobné pokusy v Mauthausenu. Carl Vaernet je známý prováděním pokusů na vězních homosexuálech ve snaze vyléčit homosexualitu. Odpor ke spáchaným zločinům vedl ke vzniku Norimberského zákoníku lékařské etiky.\n\nPodle obžalob u Norimberských soudů se jednalo o tyto druhy experimentů:\n\nPokusy na dětech dvojčatech byly prováděny proto, aby poukázaly na určité podobnosti a odlišnosti v genetice dvojčat. Hlavní představitel experimentů byl Josef Mengele, který od roku 1943–1944 provedl pokusy téměř na 1 500 párech vězněných dvojčat v Osvětimi. Asi 200 osob tyto studie přežilo. Na Mnichovské univerzitě studoval filosofii a lékařství se zaměřením na antropologii a paleontologii. Mengele uvedl: „Tento jednoduchý politický koncept (nacismus) se nakonec stal rozhodujícím faktorem v mém životě“. Mengelův nově získaný obdiv k „jednoduchému politickému konceptu“ ho vedl ke kombinování studia medicíny a politiky.\nZískal doktorát za práci s názvem \"Rassenmorphologische Untersuchung des vorderen Unterkieferabschnitts bei vier rassischen Gruppen\" („Rasový morfologický výzkum přední sekce spodní čelisti u čtyř rasových skupin“), která ukázala, že lidská rasa může být identifikována podle tvaru čelisti. Nacisty Mengelova studie velice zaujala, a tak byl 30. května 1943 převezen do německého koncentračního tábora v Osvětimi, který se nacházel v okupovaném Polsku. Mengele nebyl jediným doktorem v Osvětimi a ani nebyl nejvyšším lékařem. Osvětim měl na starosti lékař kapitán SS Dr. Eduard Wirths. Mengele v táboře prováděl genetické pokusy na dvojčatech. Dvojčata byla uspořádána podle věku a pohlaví a během experimentů byla držena v kasárnách. Dvojčatům byly například do očí vpichovány injekce pro změnu barvy, a dokonce byla sešívána, aby vznikla siamská dvojčata.\n\nOd září 1942 do prosince 1943 byly prováděny pokusy v koncentračním táboře Ravensbrück v zájmu německých ozbrojených sil. Šlo o studie kostí, svalů, regeneraci nervů a kostní transplantace z jedné osoby na druhou. Části kostí, svalů a nervů byly odstraňovány bez použití anestetik. V důsledku těchto operací trpěly oběti intenzivními bolestmi, zmrzačením a trvalou invaliditou.\n\nV polovině roku 1942 v Baranavičy v Polsku byly pokusy prováděny v malé budově za soukromým domem důstojníka SS Dr. Wichtmannem. „Jedenáctiletý nebo dvanáctiletý kluk tam byl připoután k židli tak, že se nemohl hýbat. Nad ním bylo mechanizované kladivo, které po intervalu několika sekund dopadalo na jeho hlavu.“ Chlapec byl dohnán k šílenství.\n\nV roce 1941 provádělo \"Luftwaffe\" pokusy se záměrem objevit prostředky na prevenci a léčbu podchlazení. Jedna studie nutila subjekty, aby vydržely v nádrži ledové vody až pět hodin.\n\nDalší studie umístila nahé vězně na několik hodin ven na vzduch o teplotě −6 °C. Kromě zkoumání fyzických jevů experimentátoři také vyhodnocovali různé metody znovu zahřátí přeživších.\n\nPokusy zmrazení/podchlazení byly prováděny pro nacistické vrchní velitelství k nasimulování podmínek, při kterých armády trpěly na Východní frontě. Německá armáda byla špatně připravena na tak chladné počasí. Mnoho experimentů bylo prováděno na zajatých ruských vojácích. Nacisty totiž zajímalo, jestli jim jejich genetika umožňuje větší odolnost proti mrazu. Hlavním dějištěm byly koncentrační tábory Dachau a Osvětim. Dr. Sigmund Rascher, lékař SS se sídlem v Dachau, podal zprávu přímo Heinrichu Himmlerovi a zveřejnil výsledky mrazivých experimentů v roce 1942 na lékařské konferenci \"Medical Problems Arising from Sea and Winter\" („Zdravotní problémy vzniklé z moře a zimy“). V důsledku těchto experimentů údajně zemřelo přibližně 100 lidí.\n\nOd února 1942 do dubna 1945 byly prováděny experimenty v koncentračním táboře Dachau k prověření očkování na léčbu malárie. Zdraví vězni byli infikováni komáry nebo injekcemi s výtažky mukózních žláz samiček komárů. Po nakažení byly na vězních testovány různé léky a zkoumána jejich účinnost. Na tyto pokusy bylo použito více než 1 000 lidí a více než polovina jich na následky zemřela.\n\nOd září 1939 do dubna 1945 bylo prováděno mnoho experimentů v koncentračních táborech v Sachsenhausenu, Natzweileru a dalších, aby se přišlo na nejúčinnější léčbu ran způsobených yperitem. Testované subjekty byly záměrně vystaveny hořčičnému plynu a dalším látkám (např. Lewisitu) a utrpěly tak vážné popáleniny. Rány obětí pak byly testovány, aby se přišlo na to, jak nejefektněji popáleniny od hořčičného plynu zacelit.\n\nOd července 1942 do září 1943 byly prováděny experimenty se sulfonamidy (syntetickými antimikrobiálními látkami) v Ravensbrücku, aby se zjistila jejich účinnost. Poranění byla infikována bakteriemi, jako jsou \"Streptokok\", \"Clostridium perfringens\" a \"Clostridium tetani\". Oběh krve byl přerušen svázáním krevních cév na obou koncích rány, aby byl vytvořen stav podobný tomu na bojišti. Infekce byla léčena sulfonamidy a dalšími látkami, aby se prozkoumala jejich účinnost.\n\nOd července do září 1944 byly prováděny experimenty v koncentračním táboře Dachau. Zkoumali tam různé metody, jak přeměnit mořskou vodu na pitnou. Například 90 Romů trpělo nedostatkem potravy a dostávalo k pití jen mořskou vodu od Dr. Hanse Eppingera. Byli tak dehydrovaní, že olizovali čerstvě setřené podlahy, aby se dostali k pitné vodě.\n\nZákon o prevenci geneticky vadných potomků byl schválen 14. července 1933. Zlegalizoval nedobrovolnou sterilizaci osob s onemocněním, které bylo dědičné: schizofrenie, alkoholová závislost, šílenství, slepota, hluchota a fyzické deformace. Do dvou let bylo sterilizováno 1 % obyvatel mezi 17–24 lety. Do 4 let bylo sterilizováno 300 000 pacientů. Od března 1941 do ledna 1945 byly prováděny pokusy se sterilizací v Osvětimi, Ravensbrücku i na dalších místech Dr. Carlem Claubergem.\nCílem experimentů bylo vyvinout takovou metodu sterilizace, která by mohla být použita ke sterilizaci miliónů lidí a zabrala by minimum času a úsilí. Pokusy byly prováděny pomocí rentgenového záření, chirurgie a různých léků. Byly sterilizovány miliony obětí. Kromě těchto pokusů sterilizovala nacistická vláda 400 000 lidí v rámci svého programu nucené sterilizace. Nitroděložní injekce, o kterých se spekulovalo, že obsahují jód a dusičnan stříbrný, byly úspěšné, avšak měly nežádoucí účinky, jako bylo krvácení z pochvy, silné bolesti břicha a rakovina děložního čípku. Oblíbenou volbou sterilizace se tedy stala radiační léčba. V důsledku určitého množství ozáření nebyl člověk schopný vyprodukovat vajíčka nebo spermie. Záření bylo prováděno prostřednictvím podvodu. Vězni byli přivedeni do místnosti, kde vyplnili formuláře, což trvalo asi 2–3 minuty. Během té doby byla podávána „radiační léčba“, a tak byli vězni zcela neplodní, aniž by o tom věděli. Mnoho jich utrpělo těžké popáleniny.\n\nOd prosince 1943 do října 1944 byly prováděny pokusy s jedy v koncentračním táboře Buchenwald, aby se prozkoumala působnost různých jedů. Tyto jedy byly tajně podávány pokusným lidem v potravě. Oběti zemřely v důsledku otravy, nebo byly okamžitě zabity a podrobeny pitvě. V září 1944 byly stříleny jedovatými náboji, trpěly a často zemřely.\n\nAsi od listopadu 1943 do ledna 1944 byly prováděny pokusy v koncentračním táboře Buchenwald, aby se otestoval vliv různých farmaceutických přípravků na popáleniny fosforem. Tyto popáleniny byly způsobeny vězňům fosforem ze zápalných bomb.\n\nPočátkem roku 1942 byli použiti vězni v koncentračním táboře Dachau Sigmundem Rascherem k experimentům, které měly pomoc německým pilotům, kteří se museli katapultovat ve vysokých nadmořských výškách. Nízkotlaká komora obsahující tyto vězně byla použita k simulaci podmínek v nadmořských výškách až 20 000 m. Říkalo se, že Rascher prováděl vivisekce na mozcích obětí, které přežily počáteční experiment. 80 z 200 lidí zemřelo přímo a ostatní byli popraveni.\n\nSpousta lidí zemřela následkem nacistických experimentů, zatímco mnoho jiných bylo po pokusech zavražděno kvůli pitvě. Ti, co přežili, byli často znetvořeni, trpěli trvalou invaliditou, slabými těly a orgány a byli psychicky rozrušeni. 19. srpna 1947 byli lékaři chycení spojeneckými silami postaveni před soud v procesu USA vs. Karl Brandt et al., který je známý jako Proces lékařů. U soudu se několik lékařů bránilo, že neexistuje žádné mezinárodní právo týkající se zdravotního experimentování.\n\nOtázka informovaného souhlasu byla dříve v německé medicíně v roce 1900 sporná, kdy Dr. Albert Neisser infikoval pacienty (hlavně prostitutky) syfilidou bez jejich vědomí. Přes Neisserovu podporu z většiny akademické obce bylo veřejné mínění řízené psychiatrem Albertem Mollem proti Neisserovi. Zatímco měl být Neisser pokutován královským disciplinárním soudem, Moll vyvinul „právně založenou pozitivistickou teorii vztahu pacient-doktor“, která však nebyla německým právním řádem přijata. Nakonec ministr pro náboženské, vzdělávací a lékařské záležitosti vydal směrnici, že lékařské zákroky jiné než pro diagnózu, léčení a imunizaci byly vyloučeny, a to za okolností pokud byl člověk nezletilý nebo neměl pravomoc z jiných důvodů, nebo pokud člověk nedal svůj jednoznačný souhlas po jasném vysvětlení možných negativních následků po zásahu. Nebylo to však právně závazné.\n\nDr. Leo Alexander a Dr. Andrew Conway Ivy vypracovali desetibodové memorandum s názvem Permissible Medical Experiment („Přípustný lékařský experiment“), které se stalo známé jako Norimberský zákoník. Sbírka zákonů požaduje taková kriteria jako dobrovolný souhlas pacientů, zamezení zbytečné bolesti a utrpení, přesvědčení, že zákrok neskončí smrtí nebo postižením. Zákoník nebyl citovaný proti žádnému obviněnému a nikdy se nedostal do německých ani amerických lékařských pravidel.\n\nVyužití poznatků z nacistického výzkumu, například o účinnosti fosgenového plynu, se ukázalo být jako sporné a představuje etické dilema pro moderní lékaře, kteří nesouhlasí s metodami, díky nimž byla tato data získána. Podobná diskuze vznikla s použitím výsledků z testování biologických zbraní Jednotkou 731 Japonské císařské armády. Nicméně výsledky z Jednotky 731 USA utajovalo až do té doby, než doktorům byla udělena milost.\n\n\n\n"}
{"id": "825479", "url": "https://cs.wikipedia.org/wiki?curid=825479", "title": "Raphaël Varane", "text": "Raphaël Varane\n\nRaphaël Varane (* 25. dubna 1993) je francouzský fotbalista a reprezentant, který v současné době nastupuje za španělský klub Real Madrid. V zápasech hraje především na postu středního obránce, může ovšem nastoupit i jako střední záložník. Disponuje především rychlostí, předvídáním, vedením míče a čistou hrou. V 18 letech se mu podařilo skórovat proti týmu Rayo Vallecano, čím se stal nejmladším cizincem, který kdy skóroval ve španělské lize. Co se týče herního projevu tohoto fotbalisty, vyznačuje se na jeho věk velmi dobrou orientací v poli a již v devatenácti letech se zařadil mezi obránce světové třídy.\n\nVarane se narodil ve francouzském městě Lille. Když mu bylo sedm, začal jeho fotbalovou kariéru v městské části Lille, kde hrál pro zdejší tým AS Hellemmes.\n\nPo dvou letech strávených v tomto klubu se rozhodl v roce 2002 podepsat smlouvu s francouzským klubem RC Lens, i přes zájem většího rivalského klubu Lille OSC. Jelikož Raphaela považovali za velký objev, poslali ho do fotbalového centra v Lille (Centre de Préformation de Football) blízko Liévin. Dva roky strávil tím, že přes týden trénoval v tomto centru a přes víkendy hrál za Lens.\n\nPo tomto období se opět věnoval jenom svému klubu a rychle pokořil některé klubové i světové rekordy. V sezoně 2008/09 se spoluhráčema Thorgan Hazard a Geoffrey Kondogbia, hráli s týmem pod 16 let se kterým vyhráli \"Championnat National des 16 ans\". V následující sezoně Varaneho povolali do týmu pod 19 let,i-přesto že byl dva roky mladší než jeho spoluhráči. V sezoně 2010/11 Raphael podepsal svou první profesionální smlouvu. Následně byl povoláván na lavičku pro několik zápasů hlavního A-mužstva. Odehrál svůj první zápas v prvním ligovém zápasu, kde vyhráli 2–0 nad klubem JA Drancy. Nastoupil v dalších devíti utkánách, ve kterých prohrál pouze jednou.\n\nLigový titul v sezóně 2013/14 sice nezískal (vyhrálo jej Atlético Madrid), ale stal se vítězem Ligy mistrů UEFA po finálové výhře 4:1 po prodloužení v derby právě nad Atléticem Madrid. Rovněž vyhrál s Realem Copa del Rey 2013/14 (španělský pohár).\n\nVarane hrál za francouzské mládežnické výběry v kategoriích do 18 a 21 let. Zúčastnil se kvalifikace na Mistrovství Evropy hráčů do 21 let 2013 konaného v Izraeli, kde Francie obsadila s 21 body první místo v konečné tabulce skupiny 9. Varane skóroval 14. listopadu 2011 proti Slovensku (výhra 2:0) a 7. září 2012 proti témuž soupeři (prohra Francie 1:2). Francie se na závěrečný šampionát neprobojovala přes baráž, v níž vypadla po výsledcích 1:0 doma a 3:5 venku s Norskem. Varane zařídil vítězství 1:0 v prvním domácím utkání 12. října 2012.\n\nOd roku 2013 obléká dres francouzského národního A-mužstva. Debutoval 22. března 2013 v domácím kvalifikačním utkání proti Gruzii. Odehrál kompletní střetnutí, které skončilo vítězstvím Francie 3:1. 26. března čelil se spoluhráči na Stade de France Španělsku, soupeř si odvezl výhru 1:0 a vrátil se na čelo kvalifikační skupiny I.\n\nTrenér Didier Deschamps jej nominoval na Mistrovství světa 2014 v Brazílii. Francouzi byli vyřazeni na šampionátu ve čtvrtfinále Německem po porážce 0:1.\n\n30. ledna 2013, asistent trenéra v klubu Real Madrid Aitor Karanka mluvil o Varanem po náročném zápasu proti Barceloně (známý jako El Clásico), kde Raphael vstřelil nádherný gól hlavou. Aitor Karanka řekl: \"\"Je jasné,že Varane nosí na ramenech výbornou hlavu a doufám, že se bude zlepšovat.\"\"\nNásledující den byl Raphael španělskými médii charakterizovaný jako \"Real Madrid's Lion\" (= Lev Realu Madrid).\nBývalý francouzský obránce Frank Leboeuf věří, že Raphael má potenciál být větší legendou Realu Madrid než byl Fernando Hierro, řekl reportérům: \"\"Mnoho z vás ho přirovnává k Hierrovi kvůli jeho technice, ale když si to tak vezmete, Raphael je silnější a ještě mnohem rychlejší.\"\"\n\n"}
{"id": "825480", "url": "https://cs.wikipedia.org/wiki?curid=825480", "title": "Adléta Švábská", "text": "Adléta Švábská\n\nAdléta Švábská († 1090) byla manželka krále Ladislava I. a uherská královna. Jejím otcem byl Rudolf Švábský a matkou jeho druhá manželka Adéla Savojská.\n\nAdléta se narodila v 60. letech 11. století. Okolo roku 1078 se vdala za krále Ladislava Uherského, který tak souhlasil s podporou jejího otce v boji proti císaři Jindřichovi IV. V roce 1079 zemřela Adlétina matka, o rok později zemřel v bitvě u Elsteru i její otec.\n\nS manželem měla Adléta dvě děti:\n\n\nAdléta zemřela v květnu 1090 a její manžel ji přežil o pět let. Pohřbená byla ve Veszprému, kde je i její náhrobní kámen.\n"}
{"id": "825482", "url": "https://cs.wikipedia.org/wiki?curid=825482", "title": "Výjezd parní stříkačky k ohni", "text": "Výjezd parní stříkačky k ohni\n\nVýjezd parní stříkačky k ohni je krátkometrážní, český dokumentární film Jana Kříženeckého z roku 1898. Jedná se o jeden z prvních českých filmů vůbec.\n\nKrátký, skoro minutový film zabírá pohled na běžný život, respektive na jízdu hasičskému vozu k požáru.\n"}
{"id": "825485", "url": "https://cs.wikipedia.org/wiki?curid=825485", "title": "Julius Raab", "text": "Julius Raab\n\nJulius Raab (29. listopadu 1891 – 8. ledna 1964) byl rakouský křesťanskodemokratický politik. V letech 1953–1961 byl kancléřem Rakouska. V letech 1951–1963 byl předsedou Rakouské lidové strany (\"Österreichische Volkspartei\" – ÖVP).\n\nPřed válkou byl členem paravojenské pravicové organizace Heimwehr, posléze fašistické dolfussovské organizace Vaterländische Front. Do parlamentu byl zvolen roku 1927 za dolnorakouskou křesťansko-sociální stranu. Proslul zde antisemitskými výlevy, roku 1931 například nazval předsedu rakouských sociálních demokratů Otto Bauera \"drzé židovské prase\". Čtyři týdny před anšlusem byl předsedou vlády Kurtem von Schuschniggem jmenován ministrem hospodářství. Po vstupu nacistů do Rakouska byl politicky odstaven, nikoli však perzekvován, nikdy se nezapojil do hnutí odporu.\n\nV roce 1945 se stal členem prozatímní vlády Karla Rennera, která se vytvořila v sovětské okupační zóně. Roku 1945 též spoluzakládal ÖVP. Po jejím vítězství ve volbách v prosinci 1945 se stal předsedou jejího poslaneckého klubu v parlamentu. Svou pozici ve straně neustále posiloval především přes prezidentství ve vlivné Hospodářské komoře. Patřil mezi největší obhájce volného trhu a minimálních státních zásahů do ekonomiky. Roku 1951 se stal předsedou ÖVP, po volbách roku 1953 rakouským kancléřem. Do roku 1961 sestavil 4 kabinety, vždy zvolil velkou koalici se sociálními demokraty a ctil tak neformální celospolečenský konsensus zavedený svým předchůdcem Leopoldem Figlem, byť Raab měl vůči sociálním demokratům větší odstup. Během jeho předsednictví vládě podepsal roku 1955 s velmocemi klíčovou Rakouskou státní smlouvu, která zajišťovala odchod Rudé armády z Rakouska a jeho plnou státní suverenitu. Raab navázal poměrně dobré vztahy se Sověty na základě deklarované neutrality Rakouska ve Studené válce. Roku 1961 opustil pozici kancléře i předsedy ÖVP.\n\nBrusatti, Alois (1986). \"Julius Raab: eine Biographie in Einzeldarstellungen.\" R. Trauner. ISBN 3-85320-366-3.\n\n"}
{"id": "825486", "url": "https://cs.wikipedia.org/wiki?curid=825486", "title": "Carlo Caffarra", "text": "Carlo Caffarra\n\nCarlo kardinál Caffarra (1. června 1938, Samboseto di Busseto – 6. září 2017) byl italský římskokatolický kněz, arcibiskup v Bologni a kardinál.\n\nStudoval v semináři ve Fidenze, kněžské svěcení přijal 2. července 1961. Ve studiích pokračoval na Papežské univerzitě Gregoriana, kde získal doktorát z kanonického práva a také na Accademia Alfonsiana v Římě, kde získal doktorát z morální teologie. Přednášel na několika katolických vysokých školách, mj. lékařskou etiku. V letech 1974 až 1984 se podílel na práci Mezinárodní teologické komise a byl konsultorem Kongregace pro nauku víry. V roce 1980 byl jmenován prvním rektorem Papežského institutu Jana Pavla II. pro studium manželství a rodiny. Zřídil pobočky tohoto institutu ve Španělsku, USA a Mexiku. Podílí se na činnosti hnutí Comunione e Liberazione.\n\nV září 1995 byl jmenován arcibiskupem ve Ferraře. Biskupské svěcení mu udělil 21. října 1995 kardinál Giacomo Biffi (arcibiskup v Bologni). Stal se členem vedení Papežské rady pro rodinu a Papežské akademie pro život. V prosinci 2003 vystřídal kardinála Biffiho na arcibiskupském stolci v Bologni. V únoru 2006 oznámil papež Benedikt XVI. jeho kardinálskou nominaci, která byla dovršena na konzistoři 24. března 2006. Zde obdržel titul kardinála-kněze s titulárním kostelem San Giovanni dei Fiorentini.\n\n\n"}
{"id": "825487", "url": "https://cs.wikipedia.org/wiki?curid=825487", "title": "Miroslav Konrád", "text": "Miroslav Konrád\n\nMiroslav Konrád (17. červen 1945, České Budějovice) je český akademický malíř. Pracuje v oblasti malby, akvarelu a artprotisu. Vystavoval ve Švýcarsku, Německu, Francii, v USA, v Kanadě, v Itálii, v Rakousku, v Polsku, v Chorvatsku a Brazílii. Svými obrazy je zastoupen jak v soukromých, tak státních sbírkách v Česku i ve světě.\n\nV roce 1996 získal 1. cenu francouzského města Saint-Malo za akvarel \"Solidor en Peinture\". Roku 2000 pak obdržel cenu Salvador Dali International.\n\nV roce 1969 absolvoval studijní pobyt v Paříži na pozvání francouzského malíře Jeana Bazaina. V letech 1970-1976 studoval Akademii výtvarných umění v Praze, speciální školu figurální a krajinářské malby prof. Jana Smetany.\n\nRoku 2005 publikoval knihu svých veršů a akvarelů: \"Vnímání – ilustrace akvarelu šeptaným veršem\". Ilustroval sbírku básní Davida Jana Žáka Na břiše svítání (2006) a knihy Jana Šmída Obrázky z Provence (podruhé vydána 2008) a Obrázky z Champagne (2010).\n\n\n\n\n\n\n\n\n\n\n"}
{"id": "825490", "url": "https://cs.wikipedia.org/wiki?curid=825490", "title": "Eva Emingerová", "text": "Eva Emingerová\n\nEva Emingerová-Dostálová (* 19. října 1963 Benešov u Prahy) je bývalá československá reprezentantka ve volejbalu, dnes jazzová zpěvačka. Účinkovala na 20 různých hudebních albech, natočila celkem 6 vlastních sólových alb.\n\nPochází z hudební rodiny, její otec byl profesionální klarinetista. Nejprve zpívala v otcově kapele, od roku 1990 \nzačala vystupovat se Swing Bandem Ferdinanda Havlíka, vystupovala zde například i s\nJiřím Suchým. Později se stala členkou skupiny Classic Jazz Collegium trumpetisty Luboše (Boba) Zajíčka. Později vystupovala i s dalšími významnými českými jazzovými orchestry jako byli Originální Pražský Synkopický Orchestr Pavla Klikara nebo známá jazzová kapela Steamboat Stompers. Dnes vystupuje se svým vlastním čtyřčlenným orchestrem.\n\nMá tři děti.\n\n\n"}
{"id": "825491", "url": "https://cs.wikipedia.org/wiki?curid=825491", "title": "Alfons Gorbach", "text": "Alfons Gorbach\n\nAlfons Gorbach (2. září 1898, Imst – 31. července 1972, Graz) byl rakouský křesťanskodemokratický politik, představitel Rakouské lidové strany (\"Österreichische Volkspartei\" - ÖVP). Byl kancléřem Rakouska v letech 1961–1964. V letech 1945–1953 a 1956–1961 byl předsedou rakouského parlamentu (\"Nationalrat\"). Pa anšlusu byl nacisty vězněn v koncentračních táborech Dachau a Flossenbürg.\n\n"}
{"id": "825492", "url": "https://cs.wikipedia.org/wiki?curid=825492", "title": "Harrachovský palác", "text": "Harrachovský palác\n\nHarrachovský palác, zvaný též Goldbergovský dům či palác U Zelené louky, je barokní městská budova stojící v ulici Jindřišská č. 939-II/20, na Novém Městě, Praha 1. Je chráněn jako kulturní památka České republiky.\n\nNa místě dnešního paláce stávaly starší domy, nejstarší z doby gotický jak dokládají sklepní prostory. Majitelé domů se často střídali, a to zejména v období třicetileté války.\n\nPo roce 1765 vznikl sjednocením domů na tomto místě měšťanský dům. V 18. století byl majitelem domu mimo jiné také Václav Ignác hrabě Deym ze Stříteže. Ten paláce užíval hlavně k hospodářským účelům, jako sýpku apod. Hrabě Deym však také vlastnil jiný novoměstský palác, dnes známý jako Deymovský palác.\n\nK přestavbě největšího rozsahu s rozšířením paláce o další objekty se zasloužil komerční rada Jiří Tobiáš Goldberg z Kholbergu a byla dokončena pravděpodobně kolem roku 1770. V roce 1777 došlo ještě k upravovám průčelí. Autorem projektu je Antonín Schmidt, jak bylo nově prokázáno, nikoli Ignác J. N. Palliardi, jemuž byla stavba mylně přičítána.\n\nPo dalších několika šlechtických a především pak měšťanských majitelích palác získal František Arnošt hrabě z Harrachu. Svůj název dostal po tomto svém posledním majiteli po roce 1856.\n\nV současné době slouží jako sídlo několika firem, v dolní části jsou obchody (obuv Baťa). V budově se také nachází interaktivní Muzeum Smyslů. \n\nFirma Baťa prostřednictvím své realitní společnosti zahájila v únoru 2015 přestavbu a dostavbu paláce podle projektu architektonického ateliéru AV 19. Plánovaný termín dokončení je červenec 2016.\n\n"}
{"id": "825497", "url": "https://cs.wikipedia.org/wiki?curid=825497", "title": "Prci, prci, prcičky: Kniha lásky", "text": "Prci, prci, prcičky: Kniha lásky\n\nPrci, prci, prcičky: Kniha lásky je americká teen komedie z roku 2009 režiséra Johna Putche, vydána pouze na DVD. Jde o sedmý díl ze série Prci, prci, prcičky. Příběh sleduje tři teenagery Roba Shearsona (Bug Hall), Marshalla Lubetskeho (Brandon Hardesty) a Nathana Jenkylla (Kevin M. Horton) , kteří objevili poničenou \"Knihu lásky\" a snaží se ji za pomoci Jimmova táty (Eugene Levy) dát zase do pořádku.\n\nHerci Rosanna Arquette, Steve Railsback, C. Thomas Howell, Tim Matheson a režisér Jim Wynorski mají ve filmu malá camea.\n\n"}
{"id": "825505", "url": "https://cs.wikipedia.org/wiki?curid=825505", "title": "Michael Fokt", "text": "Michael Fokt\n\nMichael Fokt (* 23. června 1975, Praha) je český fotograf, novinář, publicista a překladatel. Na pražské Karlově univerzitě vystudoval Přírodovědeckou fakultu – obor zoologie. Je známý svými fotografiemi zvířat a makrofotografiemi, za které je laureátem první ceny v soutěži Czech Press Photo.\n\nMichael Fokt zasvětil studiu a fotografii zvířat téměř celý svůj profesionální život. Jeho velkým vzorem je práce přírodovědce a dokumentaristy Davida Attenborougha. Své materiály o přírodních krásách světa proto zpracovává se smyslem pro souvislosti a vysvětlení vzájemných vztahů. Jeho doménou jsou časosběrné fotografické dokumenty, ve kterých se snaží zachytit rozmanité aspekty živočišné říše a odhalit tak jejich skryté pohledy či informace.\n\nNení mu lhostejné, co se děje s naší planetou a děsí ho, jak rychle se vytrácí jednotlivé živočišné druhy. Velice si váží práce lidí v zoologických zahradách, a proto se intenzivně věnuje jejich popularizaci. V roce 2011 se zaměřil na reintrodukci nosorožců tuponosých severních zpět do volné africké přírody. Jedinou nadějí na přežití těchto nejohroženějších savců světa je práce odborníků ze Zoo ve Dvoře Králové. Výsledkem jeho cest byl článek, který vyšel v českém vydání mezinárodního časopisu GEO. Jeden ze snímků pak následně převzalo dalších jedenáct redakcí tohoto magazínu z celého světa.\n\nMichael Fokt spolupracuje s mezinárodním časopisem GEO, s českými geografickými magazíny, s Českou televizí a také s Českým rozhlasem 2, je V.I.P. autorem on-line vydání National Geographic. Se svou ženou Markétou tvoří autorskou dvojici. Společná cestovatelská témata zpracovávají formou ucelených reportáží. Michael Fokt se také věnuje popularizaci vědeckých témat, především z lékařských a přírodovědných oborů. Publikoval též v prestižním odborném časopise Canadian Journal of Zoology.\n\nMichael Fokt je autorem mnoha publikací o přírodě určených malým i velkým čtenářům. V roce 2008 v nakladatelství Academia vydal dosud nejrozsáhlejší publikaci o Zoologických zahradách České republiky a okolních zemí do vzdálenosti 50 km od naší hranice. U předních českých vydavatelství každoročně vydává kalendáře převážně s přírodní tematikou.\n\n\nZ anglického jazyka pro česká nakladatelství přeložil přibližně sto knižních titulů. Michael Fokt se věnuje též lektorské činnosti v oblasti fotografie.\n\n\n"}
{"id": "825509", "url": "https://cs.wikipedia.org/wiki?curid=825509", "title": "Narthex", "text": "Narthex\n\nNarthex, též chrámová předsíň je vstupní prostor u hlavního vchodu do kostela. U raně křesťanských a raně středověkých bazilik může označovat také nádvoří obehnané sloupy.\n\nSlovo \"narthex\" pochází ze starořeckého slova \"νάρθηξ\" (narthēx), které znamená prut. Jak se tento termín přenesl na architektonický prvek, není zcela objasněno. Snad pochází původně z označení běžecké dráhy ohraničené pruty.\nTermínem narthex se označuje v raně křesťanských a byzantských bazilikách prostor ve formě úzké jednopodlažní předsíně spojené arkádami s lodí kostela. Pokud se prostor nalézá uvnitř kostela, označuje se jako \"esonarthex\", pokud se nachází vně fasády stavby, jedná se o \"exonarthex\". Tento stavební prvek se objevuje ojediněle též na Západě jako čtvercové atrium (srovnatelné s ambitem středověkých klášterů) před kostelem. Převážně je napojeno na západní stranu kostela a sloužilo při obřadech křtů, pokud nebylo k dispozici baptisterium, pro zpovědi a nebo také pro sňatky. U klasických románských bazilik a u gotických katedrál se vstupní hala termínem narthex neoznačuje. U arménské klášterní architektury se jako varianta narthexu rozvinul stavební prvek zvaný \"gavit\".\n\nNarthex se objevil v raném křesťanství poprvé v Římě u Lateránské baziliky jako křížová předsíň v době vlády císaře Konstantina I., který v letech 313-319 nechal u Lateránského paláce vystavět první velkou křesťanskou baziliku. Ve své formě je pozůstatkem původního prostylu, ve kterém byla často kašna pro rituální omývání před vstupem do kostela. Tyto rituální očisty jsou přítomny doposud v islámu. Později se z velkého atriového nádvoří vyvinula tato zmenšená forma předsíně.\n\nNarthex měl bezpochyby liturgickou úlohu, což ale nevylučuje i jiné možnosti využití: např. sloužil jako noční útočiště při velkých poutích, při katechumenátu, pro shromáždění uchazečů o křest nebo kajícníků, kteří byli dočasně vyloučeni z účasti na svátosti. Zaručeně se v tomto prostoru odehrávaly exorcismus, usmíření s kajícníky, nebo ceremonie předcházející křtu.\n"}
{"id": "825510", "url": "https://cs.wikipedia.org/wiki?curid=825510", "title": "Ober-Grafendorf", "text": "Ober-Grafendorf\n\nOber-Grafendorf je obec v Rakousku ve spolkové zemi Dolní Rakousy v okrese Sankt Pölten-venkov. Žije zde obyvatel.\n\n"}
{"id": "825513", "url": "https://cs.wikipedia.org/wiki?curid=825513", "title": "Tears in Heaven", "text": "Tears in Heaven\n\nTears in Heaven je píseň, kterou v roce 1992 napsali Eric Clapton a Will Jennings pro film \"Rush\". Jde o pomalou bluesrockovou baladu, jejíž inspirací byla smrt Claptonova syna Conora. Ten nešťastnou náhodou vypadl v březnu 1991 z 53. poschodí newyorského mrakodrapu. \"Tears in Heaven\" je jeden z Claptonových nejúspěšnějších singlů, dosáhl na druhé místo americké singlové hitparády Billboard Hot 100. Singl získal tři ceny Grammy, a to v kategoriích: píseň roku, nahrávka roku a nejlepší mužský popový zpěv.\n"}
{"id": "825514", "url": "https://cs.wikipedia.org/wiki?curid=825514", "title": "Raymond Leo Burke", "text": "Raymond Leo Burke\n\nRaymond Leo kardinál Burke (* 30. června 1948, Richland Center) je americký římskokatolický kněz, bývalý arcibiskup Arcidiecéze Saint Louis, vysoký úředník římské kurie a kardinál. V letech 2008 – 2014 byl prefektem Nejvyššího tribunálu Apoštolské signatury. 8. listopadu 2014 byl jmenován patronem Maltézského řádu.\n\nKardinál Burke je řazen k nejkonzervativnějším kardinálům. Je příznivcem tridentské liturgie, kterou nejen podporuje, ale také sám slouží.. Je autorem řady ostrých vystoupení proti interrupcím a propotratovým politikům a nositelem řady pro-life ocenění.\n\nŘadí se mezi hlavní odpůrce návrhů kardinála Kaspera „liberalizovat pastorační praxi“ ve věci přijímání rozvedených a znovusezdaných katolíků a ve věci homosexuálních vztahů. Podílel se na knize \"Setrvat v pravdě Kristově\" (tzv. „knize pěti kardinálů“), která s Kasperem a jeho návrhy ostře polemizuje.\n\nKořeny rodiny současného kardinála jsou katolicko-protestantské. Otec, syn irských emigrantů, pocházel z tradiční katolické rodiny s prvky irské zbožnosti (hluboká úcta k eucharistii, mariánský kult). Matka Maria Burke byla původně baptistka, která však pod vlivem manžela a irského katolického duchovního Bernarda McKevitta nedlouho po sňatku konvertovala ke katolické víře.\n\nRodina Burkeových se věnovala farmářství. Rodiče Raymonda Burke vlastnili mléčnou farmu, na které společně žily tři rodinné generace. Na farmě žila i sestra jeho otce, která od narození trpěla Downovým syndromem. Sám Raymond již od mala zakoušel těžkou práci na farmě, kde musel pomáhat úplně každý člen rodiny. Během dětství poznal co je to obracení sena, sklizeň ovoce a zeleniny a dojení krav. Jako malý neměl práci na farmě rád, toužil spíše po životě ve městě. V dospělosti ji však docenil, protože ho dle jeho slov naučila zatnout zuby.\n\nKdyž bylo Raymondovi osm let, jeho otec zemřel na rakovinu mozku. Ztrátu otce nesl velmi těžce. Častá návštěva kněze a jeho duchovní pomoc rodině, která prožívala ztrátu nejbližšího, jej nakonec přiměla k tomu, že sám začal uvažovat o kněžském povolání. Ve čtrnácti letech vstoupil do nižšího semináře Svatého Kříže v La Crosse.\n\nOd roku 1966 studoval na Catholic University of America ve Washingtonu, kde byl po dokončení bakalářského studia filosofie a teologie díky vynikajícím studijním výsledkům přijat ke studiu na Gregoriánské univerzitě v Římě po jejímž dokončení přijal z rukou papeže Pavla VI. 29. června 1975 kněžské svěcení. Po návratu do USA působil v katedrální farnosti sv. Josefa v La Crosse ve státě Wisconsin. V roce 1980 ho diecézní biskup vyslal zpět do Říma, aby pokračoval ve studiích kanonického práva, která zakončil doktorátem roku 1984. Během svého studia byl činný v překladatelské komisi, která vytvořila anglický překlad Kodexu kanonického práva. V disertační práci se věnoval psychickým překážkám uzavření manželství (tj. překážkám svátostné platnosti manželského svazku) a díky diskuzi, kterou vyvolal mezi odborníky dal otázce procesu \"annulací\" manželských svazků v této disciplíně jasná pravidla.\n\nPo návratu ze studií zastával post moderátora kurie a vicekancléře diecéze La Crosse, vedle toho zasedal také v Severoamerické společnosti pro kanonické právo. Roku 1989 byl papežem Jana Pavlem II. jmenován do Nejvyššího tribunálu Apoštolské signatury jako obhájce svazku. Zajímavostí bylo, že se jednalo o vůbec nejmladšího člena a zároveň historicky prvního Američana v tomto úřadu. Ke jmenování Burkea do této funkce vedla papeže především jeho pravověrnost a erudice v oboru, které si vážil vzhledem k tomu, že v oblasti kanonicko-právní měl sám během svého pontifikátu nesmírné problémy, které nakonec vyvrcholily v bostonské arcidiecézi roku 2002 aférou Spotlight.\n\nRoku 1993 od papeže obdržel titul kaplana Jeho svátosti. V závěru roku 1994 byl jmenován biskupem v La Crosse a 6. ledna 1995 ho papež Jan Pavel II. vysvětil biskupa. 2. prosince 2003 se stal arcibiskupem v St. Louis, vystřídal kardinála Rigaliho, který rezignoval po dovršení kanonického věku. Během období své služby diecézního biskupa se mohl pochlubit funkční diecézí. Obnovil nižší seminář v La Crosse, ve kterém kdysi sám studoval, nechal pečlivě prověřovat každého kandidáta kněžství, scházel se s rodinami, ze kterých jednotliví kandidáti pocházeli a díky tomu se v diecézi La Crosse a následně i arcidiecézi St Louis mohl těšit největšímu počtu kněžského dorostu v USA. Nevyhnul se však ani odporu disidentského kléru, který odmítal svého biskupa poslouchat, ve dvou případech byl Burke nucen dotyčné kněze, kteří odmítali respektovat katolické učení a liturgické předpisy, suspendovat.\n\nBěhem působení v St. Louis se také rozhodl pro podporu tridentské mše, kterou jednak začal sám sloužit, ale také uveřejnil v diecézních novinách inzerát vyzývající ke vstupu do semináře i zájemce o sloužení tohoto starobylého římského ritu. Na tento popud začal v jeho diecézi působit tradicionalistický Institut Krista Krále, kterému dal Burke na předměstí k dispozici celou farnost, která byla tou dobou téměř nefunkční. Pod vedením Institutu se však zanedlouho stala největší farností ve městě.\n\n27. června 2008 ho papež Benedikt XVI. jmenoval prefektem Nejvyššího tribunálu Apoštolské signatury a 10. července 2010 byl jmenován členem Kongregace pro bohoslužbu a svátosti. Dne 20. října 2010 se arcibiskup Burke ocitl na seznamu nových kardinálů, jejich jmenování se uskutečnilo na konsistoři 20. listopadu téhož roku. Jeho titulárním kostelem je Sant'Agata dei Goti.\n\nDne 8. listopadu 2014 byl papežem Františkem jmenován patronem Maltézského řádu a zároveň zbaven funkce prefekta Nejvyššího tribunálu apoštolské signatury. Tato skutečnost je široce vnímána jako degradace z předchozího úřadu. V listopadu 2016 byl navíc odvolán z postu člena Kongregace pro bohoslužbu a svátosti. V září 2016 v reakci na předcházející dvě synody o rodině a posynodální apoštolskou adhortaci papeže Františka \"Amoris laetitia\", adresoval papeži spolu dalšími třemi kardinály (Meisner, Brandmüller, Caffarra) dopis, ve kterém společně s nimi žádal objasnění \"dubií\" obsažených ve výrocích o osobách církevně sezdaných, z toho občansky rozvedených a znovu občansky sezdaných a pojetí objektivního zla v této věci v osmé kapitole zmíněné adhortace. Po dvou měsících trvajícího nereagování Apoštolského stolce se rozhodli tento dopis zveřejnit, vyvolalo to okamžitě velmi rozporuplné reakce ze strany vatikánských církevních orgánů. Děkan římské roty Pio Vito Pinto dokonce pohrozil, že Burke a s ním i ostatní tři kardinálové mohou být pro své pochybnosti o legitimitě papežova učení zbaveni kardinálské hodnosti.\n\n\n\n"}
{"id": "825520", "url": "https://cs.wikipedia.org/wiki?curid=825520", "title": "Najdangín Tüvšinbajar", "text": "Najdangín Tüvšinbajar\n\nNajdangín Tüvšinbajar (* 1. června 1984) je mongolský zápasník-judista, olympijský vítěz z roku 2008.\n\nPochází z obce Sajchan vzdálené 500km od hlavního města Ulánbátaru. Odmala se věnoval činnostem, kterým se mongolští (nomádští) chlapci věnují - jída na koni, zápas (böch), lukostřelba. Do školy dojížděl denně 30km na kole. Na střední škole byl přeborníkem v zápasu böch a v 18 letech se stal mistrem provincie Bulgan v tomto zápasnickém stylu. Po skončení střední školy se přesunul do Ulánbátaru, kde se seznámil s pravidly juda. Dostal se do tréninkového programu a v roce 2006 poprvé reprezentoval svojí zemi na významné akci.\n\nV roce 2008 startoval na olympijských hrách v Pekingu. Kde na úvod dostal nalosovaného obhájce zlaté olympijské medaile Japonce Keidži Suzukiho. Z velkého jména si hlavu nelámal a po minutě ho útokem na nohy nabral na ramena a povalil na záda. Podobným způsobem se dostal až do finále a nakonec i celý turnaj vyhrál. Po olympijských hrách vyšlo najevo, že bojoval pod injekcemi tlumích bolest a záhy se podrobil operaci právého kolene. Sezona 2009 tak vynechal.\n\nV roce 2010 IJF zavedla pravidlo zákazu útoku na nohy soupeře aby přinutila judisty provádět klasické techniky. Judo totiž v té době připomínalo zápas ve volném stylu. Tyto změny se dotkly prakticky všech judistů, někteří dokonce ukončili kariéru. Tüvšinbajar se dokázal přizpůsobit a v roce 2012 se opět kvalifikoval na olympijské hry v Londýně. Probojoval se až do semifinále, kde se utkal s Jihokorejcem Hwang Hui-tem. Ujal se těsného vedení, ale při jednom z mnoha ne-waza si zlomil levé koleno. V zápalu boje souboj dokončil, ale do finále proti Rusu Chajbulajevovi nastoupil přes velké bolesti. Rus ho dlouho trápit nenechal a poslal technikou morote-seoi-nage na ippon. Získal stříbrnou olympijskou medaili. Na tatami se vrátil znovu až po roce. V roce 2016 startoval na olympijských hrách v Riu, ale napotřetí na olympijskou medaili nedosáhl. Jeho vystoupení v turnaji ukončil hned v úvodním kole Kubánec José Armenteros, který ho porazil na yuko technikou joko-guruma.\n\n\n\n\n"}
{"id": "825524", "url": "https://cs.wikipedia.org/wiki?curid=825524", "title": "Milan Muška", "text": "Milan Muška\n\nMilan Muška (* 6. března 1953) je slovenský politik, dlouholetý starosta Vranova nad Topľou a vedoucí pracovník Združenie miest a obcí Slovenska, po sametové revoluci československý poslanec Sněmovny národů Federálního shromáždění za Komunistickou stranu Slovenska, později za Stranu demokratické levice.\n\nAbsolvoval humanitní směr na SVŠ Vranov nad Topľou, pak vystudoval Strojnicko-elektrotechnickou fakultu Vysoké školy dopravní v Žilině (obor strojírenská technologie, specializace dopravní stroje a manipulační zařízení). Od svých 25 let pracoval v místní samosprávě. Stal se výrobně technickým náměstkem Okresního podniku komunálních služeb ve Vranově nad Topľou, po pěti letech se zde stal ředitelem. V letech 1984-1990 zastával post předsedy Městského národního výboru ve Vranově nad Topľou.\n\nVe volbách roku 1990 byl zvolen do slovenské části Sněmovny národů (volební obvod Východoslovenský kraj) za KSS, která v té době byla ještě slovenskou územní organizací celostátní Komunistické strany Československa (KSČS). Postupně se ale osamostatňovala a na rozdíl od sesterské strany v českých zemích se transformovala do postkomunistické Strany demokratické levice. Muška proto přešel do klubu SDĽ. Ve Federálním shromáždění setrval do voleb roku 1992. V parlamentu působil ve výboru pro životní prostředí, zasazoval se o dokončení vodního díla Gabčíkovo. Zakládal \"Svaz měst a obcí ČSFR\" a stal se jeho místopředsedou. V roce 1990 byl také spoluzakladatelem a místopředsedou Združenie miest a obcí Slovenska.\n\nPo odchodu z parlamentu pracoval po dva roky jako vedoucí obchodní divize soukromé firmy, po dvě volební období byl za SDĽ v letech 1994-2002 primátorem (starostou) Vraného nad Topľou. Zároveň v Združenie miest a obcí Slovenska předsedal regionálnímu sdružení a angažoval se v sportovním a turistickém ruchu (prezident Asociace tělovýchovných jednot a klubů Slovenské republiky). Po dobu dvou let rovněž vyučoval externě veřejnou správu na katedře politologie Prešovské univerzity v Prešově.\n\nOd roku 2003 zastával post ústředního ředitele kanceláře ženie miest a obcí Slovenska a od roku 2006 výkonného místopředsedy vykonávajícího i kompetence ústředního ředitele. V rámci tripartity jedná za toto sdružení s vládou ohledně chystaných zákonů.\n\n"}
{"id": "825529", "url": "https://cs.wikipedia.org/wiki?curid=825529", "title": "Balonová pošta", "text": "Balonová pošta\n\nBalonová pošta je dnes komerční, filatelistickou záležitostí, ovšem v 19. století byla používána před nástupem pošty letecké zejména ve válečných dobách. Jako příliš závislá na povětrnostních podmínkách a tedy nespolehlivá využívána často nebyla.\n\nZ roku 1859 je evidován první pokus s balonovou poštou v USA, kde byl ve městě Lafayette vyslán balon Jupiter.\n\nProkazatelně byly použity horkovzdušné balony Francouzi k přepravě pošty ve válečných letech 1870 až 1871 v obležené Paříži, tehdy v kombinaci s poštou holubí.\n\nBalonová polní pošta byla zorganizována počátkem roku 1915. Tehdy bylo z rakouské pevnosti Przemyšl vypuštěno 10 balonů bez lidské posádky s několika tisícovkami speciálně zhotovených dopisnic. Mimo nich byly vyslány 4 pozorovací balony s posádkou, i ty měly ve svých gondolách poštu. Tyto čtyři balony padly do ruského zajetí a polní poštu posléze dopravil k adresátům dánský Červený kříž.\n\nV období I. světové války bylo zřízeno několik vojenských balonových útvarů.\n\nPro filatelisty a propagaci balonového létání byly lety se zvlášť orazítkovanou poštou vypravovány např. během světových výstav poštovních známek včetně těch v Československu (Praga 1968, Praga 1978).\n\n\n"}
{"id": "825544", "url": "https://cs.wikipedia.org/wiki?curid=825544", "title": "Gymnázium Židlochovice", "text": "Gymnázium Židlochovice\n\nGymnázium Židlochovice je osmileté gymnázium nacházející se ve městě Židlochovice v Jihomoravském kraji. V roce 2012 mělo 8 tříd, 250 žáků, 22 pedagogů a 8 nepedagogických zaměstnanců. Jeho ředitelem je od roku 2018 Mgr. Jan Vybíral, zástupcem Mgr. Eduard Pataki. Jde o příspěvkovou organizaci Jihomoravského kraje.\n\nRoku 1993 město Židlochovice zažádalo o zřízení gymnázia. Jeho prvním ředitelem se stal 15. srpna 1994 Antonín Šerý. Gymnázium mělo 9 pedagogických zaměstnanců. V začátcích nemělo gymnázium vlastní budovu, působilo v prostorách základní školy, která mu zapůjčovala pomůcky a další předměty potřebné pro výuku. Po skončení prvního školního roku se gymnázium přemístilo do nové budovy, ve které působí dodnes.\n\nV roce 2007 prošla budova školy opravami – byla opravena fasáda, střecha včetně nových okapů, schodiště a vchod. Náklady na rekonstrukci (4,5 milionu korun) uhradil zřizovatel školy, Jihomoravský kraj.\nPo opravě střechy, včetně nových okapů, se opravy dočkala i fasáda. Poslední částí rekonstrukce byla demontáž původního schodiště a oprava vchodu. \n\nPři optimalizaci středních škol na jižní Moravě v roce 2011 v důsledku poklesu počtu studentů přicházejících na střední školy se uvažovalo o sloučení gymnázií v Židlochovicích a Hustopečích. Při projednávání optimalizace v krajském zastupitelstvu v září téhož roku vystoupil tehdejší náměstek hejtmana Stanislav Juránek s doplňovacím návrhem a toto sloučení se neuskutečnilo. Učinil tak ovšem až po silném občanském nesouhlasu rodičů žáků i regionální veřejnosti, jejichž připomínky zprvu vůbec nebral v potaz. \n\n\n"}
{"id": "825552", "url": "https://cs.wikipedia.org/wiki?curid=825552", "title": "Béla Novitzky", "text": "Béla Novitzky\n\nBéla Novitzky, též Vojtech Novitzký (* 4. března 1933), byl slovenský a československý politik maďarské národnosti, po sametové revoluci politik a poslanec Sněmovny národů za Maďarské křesťanskodemokratické hnutí, později vyloučen z MKDH, člen formace Maďarská ľudová strana.\n\nVe volbách roku 1990 zasedl do slovenské části Sněmovny národů (volební obvod Východoslovenský kraj) za Maďarské kresťanskodemokratické hnutie, respektive za koalici hnutí Együttélés a Maďarského křesťanskodemokratického hnutí. V lednu 1991 se spolu s několika dalšími politiky MKDH obrátili otevřeným dopisem na vedení strany s kritikou jejich taktiky, která měla být příčinou neúspěchu strany v komunálních volbách roku 1990. V dubnu 1991 na sjezdu MKDH utvořil Novitzky a další straničtí kritici \"Demokratickou frakci\", ale byli ze strany vyloučeni. Proti jejich vyloučení se ovšem v květnu 1991 postavila košická organizace MKDH s tím, že šlo o nelegální krok. Tehdy přešel Novitzky do poslaneckého klubu nazvaného Együttélés-Maďarské křesťanskodemokratické hnutí. V lednu 1992 požádal on a další kolegové o uznání samostatné parlamentní frakce MĽS. Ve Federálním shromáždění setrval do konce funkčního období parlamentu, tedy do voleb roku 1992.\n\n"}
{"id": "825553", "url": "https://cs.wikipedia.org/wiki?curid=825553", "title": "Cserszegtomaj", "text": "Cserszegtomaj\n\nCserszegtomaj je obec v Maďarsku, leží v župě Zala.\n\nRozkládá se na ploše 12,60 km² a v roce 2011 zde žilo 2 765 obyvatel.\n"}
{"id": "825563", "url": "https://cs.wikipedia.org/wiki?curid=825563", "title": "Anton Ondrejkovič", "text": "Anton Ondrejkovič\n\nAnton Ondrejkovič (* 11. dubna 1936) je slovenský důlní inženýr, předák hornických spolků, bývalý ředitel \"Dolu Handlová\" a bývalý politik, po sametové revoluci československý poslanec Sněmovny národů Federálního shromáždění za Verejnosť proti násiliu, později za HZDS.\n\nAbsolvoval Vysokou školu báňskou v Ostravě a od roku 1962 nastoupil do dolu Handlová. Působil jako důlní inženýr. Zde pracoval po celý svůj profesně aktivní život až do odchodu do penze roku 1999, přičemž od roku 1992 byl jmenován ředitelem tohoto důlního podniku. Za jeho působení se podnik transformoval na akciovou společnost a zavedl moderní těžební technologie. V roce 1999 se stal ředitelem úřadu Slovenské báňské komory. Za jeho úřadování se komora začala více zabývat podporou hornických spolků. Inicioval vznik Handlovského hornického spolku v roce 2006, jemuž od té doby trvale předsedá. Bydlí v Handlové. Do roku 1962 byl evidován jako spolupracovník československé vojenské rozvědky. Do roku 1969 byl členem KSS, pak vyloučen.\n\nVe volbách roku 1990 zasedl za VPN do slovenské části Sněmovny národů (volební obvod Středoslovenský kraj). V roce 1991, v souvislosti s rozkladem VPN, přestoupil do poslaneckého klubu jedné z nástupnických formací HZDS. Ve Federálním shromáždění setrval do voleb roku 1992. Politicky byl aktivní i později. V parlamentních volbách na Slovensku roku 1998 kandidoval za HZDS na 65. místě kandidátní listiny, ale nebyl zvolen. Je tehdy uváděn jako ředitel Dolu Handlová.\n\n"}
{"id": "825573", "url": "https://cs.wikipedia.org/wiki?curid=825573", "title": "Šumava (planetka)", "text": "Šumava (planetka)\n\n(2403) Šumava je planetka nacházející se v hlavním pásu asteroidů. Objevil ji český astronom Antonín Mrkos 25. září 1979. Byla pojmenována po českém pohoří Šumava. Kolem Slunce oběhne jednou za 4,07 let.\n\n\n"}
{"id": "825575", "url": "https://cs.wikipedia.org/wiki?curid=825575", "title": "Atletika na Letních olympijských hrách 2012 – hod oštěpem muži", "text": "Atletika na Letních olympijských hrách 2012 – hod oštěpem muži\n\nPřed startem soutěže byly platné rekordy následující:\n\nPozn. Všechny časy jsou v britském letním čase (UTC+1).\n\n\nV kvalifikaci měl každý z oštěpařů možnost tří pokusů, ze kterých se počítal nejlepší. Do finále postoupili přímo oštěpaři, kteří hodili alespoň 82 metrů (Q). Dodatečně postoupilo pět oštěpařů s nejlepším výkonem (q), kteří limit nesplnili, aby byl počet účastníků finále doplněn na 12.\n\nDvanáctka finalistů měla k dispozici tři pokusy, ze kterých se počítal nejlepší. Osmička nejlepších pak měla k dispozici další tři pokusy. Nejlepší výsledek se počítal ze všech šesti pokusů.\n"}
{"id": "825578", "url": "https://cs.wikipedia.org/wiki?curid=825578", "title": "Willgodt Theophil Odhner", "text": "Willgodt Theophil Odhner\n\nV letech 1864–1867 studoval na Královském technickém institutu ve Stockholmu, ale studium nedokončil a roku 1868 odešel do Sankt Petěrburgu. Pracoval u švédských strojírenských firem a roku 1885 založil vlastní firmu, která vyráběla přesné stroje (tiskařské, na výrobu cigaret aj.) a vědecké přístroje. Už roku 1871 opravoval arithmometr Thomase de Colmar a napadlo ho, že by se počítací stroje daly dělat jinak. Na své konstrukci pracoval mnoho let, až roku 1890 začal vyrábět počítací stroje s tzv. Odhnerovým kolem s výsuvnými zuby. Po jeho smrti firmu převzali synové a do roku 1918, kdy byla znárodněna, vyrobili 23 tisíc kusů. Mezitím začala podobné stroje vyrábět v licenci nebo jako „klony“ řada dalších firem (v SSSR pod značkou Felix) a ve 20. století zcela ovládly trh, dokud je v 70. letech nevytlačily elektronické kalkulačky. V Československu je vyráběla např. Nisa Proseč až do 80. let. Odhnerovy kalkulátory měly takový úspěch, že se jméno Odhner stalo obecným pojmenováním výrobku tohoto typu. Proto původní Odhnerova firma od roku 1907 vyráběla své kalkulátory pod značkou Original Odhner.\n\nOdhnerův hlavní vynález bylo zdokonalení principu ozubeného kola s proměnným počtem zubů. Tuto myšlenku měl už Leibniz a italský astronom G. Poleni (1709), zdokonalili ji francouzský lékař D. Roth (1841), Angličan D. I. Wertheimber (1843) a Američan F. S. Baldwin (1872). Odhner ji zjednodušil, technologicky domyslel a doplnil o mechanismus desítkového přenosu, takže jeho počítací stroje byly kompaktnější, levnější a spolehlivější. Na stejném principu se vyráběly i kontrolní pokladny aj.\n\nV těle kola je 9 radiálních drážek, v nichž se mohou pohybovat posuvné „zuby“ (\"Sprossen\" na vedlejším obrázku). Ty mají na sobě výstupky, které zapadají do drážky ve stavěcím prstenci (\"Stellring\"). Pohybem prstence vůči kolu se zuby vysouvají a zasouvají, čímž se nastavuje číslice. Při otáčce celého kola zaberou vysunuté zuby do čítače (vpravo dole) a číslici tak přičtou. Kromě 9 zubů jsou v kole ještě dva odpružené zuby, které může vysunout páčka (\"Zehnervorbereitungshebel\") sousedního kola, pokud je třeba udělat přenos do vyššího řádu. Jeden z těchto zubů funguje při sečítání, druhý při odečítání, podstatné ale je, že přenosová jednička se přičte až po přičtení sousední číslice, takže se mechanismus nemůže zaseknout.\n\n"}
{"id": "825579", "url": "https://cs.wikipedia.org/wiki?curid=825579", "title": "Fotografie v Japonsku", "text": "Fotografie v Japonsku\n\nJako v mnoha zemích byl vývoj techniky, řemesla a umění fotografie v Japonsku mimo jiné důsledkem změny technologie, zlepšování ekonomických podmínek a míry uznání fotografie jako svéprávné formy umění. Fotografie se v Japonsku vyvíjela za silné spoluúčasti a zájmu od počátků tohoto umění k úspěchům značného počtu Japonců ve světě fotografie do dnešních dní. Situaci ovlivnila izolace země, která byla stranou od okolního světa až do roku 1854. Jedním z průkopníků fotografie byl Švýcar Pierre Rossier, kterého na východ poslala londýnská firma Negretti and Zambra. Do tohoto umění zasvětil fotografy jako byli Ueno Hikoma, Horie Kuwadžiró nebo Maeda Genzó. První evropští turisté sem začali připlouvat v 70. letech 19. století a fotografie se začala rozvíjet komerčně. Pečlivě kolorované snímky zobrazovaly nejen staré Japonsko a jeho památky, ale také japonské zvyky, portréty japonských krasavic a samurajů. Přibližně 80. léta v japonské fotografii byla mezníkem, kdy začalo tvořit více japonských fotografů, například Kazumasa Ogawa, Adolfo Farsari, Raimund von Stillfried, Kimbei Kusakabe, Šin’iči Suzuki nebo Kózaburó Tamamura. Byli to oni, kdo připravili cestu pro tuto rychle rostoucí profesi během druhé poloviny 19. století. Fotografie v Japonsku byla časem přijata jako umělecká forma a dnes se japonští fotografové aktivně účastní na klíčových výstavách po celém světě.\n\nV Japonsku se nachází celá řada předních světových výrobců klasických i digitálních fotoaparátů a fotografické optiky, nespočet fotografických organizací a každoročně je udělováno několik fotografických ocenění.\n\nJaponsko se po izolaci otevřelo světu v roce 1854, v sedmdesátých let do země začali připlouvat první Evropané a začínal se tu rozvíjet fotografický průmysl – nové médium, které znázorňovalo Japonsko tak, jak by si ho poté představovali jeho návštěvníci. Za dvacet let vznikl obrovský rozmach zájmu o japonská fotoalba, která zpodobovala nejen staré Japonsko a jeho památky a podobně, ale také japonské zvyky, portréty japonských krasavic a samurajů.\n\nJako náměty pro svá díla si fotografové vybírali veduty známých míst nebo se věnovali studiovým záběrům představujícím místní tradice i lidské typy. Jejich typickým znakem bylo pečlivé ruční kolorování a albuminový papír opatřený názvem a firemní značkou.\n\nPierre Joseph Rossier (1829 – mezi 1883 a 1898) byl švýcarský průkopník fotografie a důležitou osobností v rané historii fotografie nejen díky svým snímkům, ale také kvůli zásadnímu vlivu jeho učení v počátcích japonské fotografie. Působil v Asii několik let, produkoval první obchodní fotografie v Číně, Filipínách, Japonsku a Siamu (nyní Thajsko). Byl prvním profesionálním fotografem v Japonsku, kde učil fotografy jako byli Ueno Hikoma, Horie Kuwadžiró (1831–1866), Maeda Genzó (1831–1906), ale i řadu méně známých příslušníků první generace japonských fotografů. Fotografoval převážně na albuminový papír, zhotovoval stereofotografie a carte de visite, komponoval portréty, městské scenérie a krajiny.\n\nPřibližně 80. léta v japonské fotografii byla mezníkem, kdy začalo tvořit více japonských fotografů, například Kazumasa Ogawa (1860 – 1929), Adolfo Farsari (1841 – 1898), Raimund von Stillfried (1839 – 1911), Kimbei Kusakabe (1841 – 1934), Šin’iči Suzuki (; 1835–1918) nebo Kózaburó Tamamura (; 1856 – 1923?). Přiřazení autorství fotografií autorovi nebo jeho studiu jen podle názvu se ukázalo jako obtížné. Je to částečně způsobeno vzájemným získáváním negativů mezi fotografy, a skutečností, že lidé kupující tyto fotografické suvenýry je sháněli často z různých ateliérů a pak je vkládali do společného alba. Například portrét \"Dcery úředníka\" se připisuje zároveň Adolfu Farsarimu, Kimbeiovi Kusakabeovi i Raimundovi von Stillfriedovi.\n\nUeno Hikoma (1838–1904) byl průkopníkem japonské fotografie známý jako \"otec japonské fotografie\". Je známý svými jemnými portréty, často významných japonských a zahraničních osobností a svými krajinářskými fotografiemi z Nagasaki a okolí. Ueno byl vůdčí postavou japonské fotografie devatenáctého století jak komerčně tak i umělecky úspěšný fotograf a instruktor. Do historie žánru suvenýrové fotografie se významně zapsala celá řada tehdejších fotografů na východě, například Adolfo Farsari, Kimbei Kusakabe, Raimund von Stillfried a řada dalších.\n\nAdolfo Farsari (1841–1898) byl italský fotograf, který pracoval v Jokohamě. Mezi jeho motivy patří zejména portréty, krajiny a typické stavby japonské architektury. Po krátké vojenské službě, včetně americké občanské války, se stal úspěšným podnikatelem a komerčním fotografem. Jeho fotografická práce byla vysoce ceněna, zvláště jeho ručně kolorované portréty a krajiny, které prodával převážně zahraničním obyvatelům i návštěvníkům země. Farsariho snímky byly široce distribuovány, prezentovány nebo publikovány v knihách a časopisech, někdy také jinými umělci a v jiných sdělovacích prostředcích, které formovaly zahraniční vnímání lidí a míst Japonska a do jisté míry ovlivnily také to, jak Japonec viděl sám sebe ve své zemi. Jeho studio, jedno z posledních pozoruhodných cizích studií v Japonsku, bylo jednou z největších a nejplodnějších komerčních fotografických firem v zemi. Především díky vysoké úrovni technických norem Farsariho a jeho podnikatelské schopnosti měla jeho práce významný vliv na vývoj fotografie v Japonsku.\n\nKazumasa Ogawa (1860–1929) byl významným publicistou, tiskařem, producentem suvenýrových, krajinářských a portrétních fotografií v Japonsku na konci 19. století. Stal se významným v oboru fotomechanického tisku. V roce 1884 otevřel první fotografický ateliér v Tokiu. O čtyři roky později založil firmu na výrobu suchých fotografických desek, v roce 1889 založil první japonský podnik, který tiskl metodou světlotisku. Pracoval jako editor pro \"Šašin Šinpó\" (写真新報, \"Fotografický časopis\") jediný dostupný fotografický časopis v té době a byl zakládajícím členem Japonské fotografické společnosti, která sbírala fotografie amatérů z celého Japonska. V roce 1891 pořídil 100 snímků nejatraktivnějších tokijských gejš u příležitosti oslav otevření mrakodrapu Rjóunkaku. V červenci roku 1891 uspořádal výstavu 100 albuminových portrétů gejš u příležitosti otevření mrakodrapu a návštěvníci hlasovali o nejoblíbenější gejšu. Portréty vytiskl v několika knihách. Jeho žákem a později asistentem byl T. Enami.\n\nT. Enami (1859 – 1929) v roce 1892 otevřel vlastní fotografické studio v Jokohamě. Jen o několik dveří opodál se nacházelo studio tehdy už dobře známého Kózaburóa Tamamury, autora snímků zvaných \"Jokohama šašin\" – velmi úspěšné série ručně kolorovaných fotografií, se kterým v průběhu několika let spolupracoval. Postupně se stal jedním z mála fotografů své doby, kteří pracovali ve všech populárních formátech, včetně výroby velkoformátových fotografií sestavených do takzvaného legendárního alba \"Yokohama Albums\". Postupem času se z něho stal nejplodnější japonský fotograf v oblasti fotografií malého formátu jako jsou stereofotografie a skleněných diapozitivů. Nejlepší z nich byly ručně jemně kolorované. Jeho snímky se objevovaly v různých knihách a časopisech s miliónovým nákladem. Série japonských stereofotografií nejméně tří velkých amerických vydavatelů se skládá výhradně ze snímků T. Enamiho.\n\nDalším průkopníkem byl Japonec Jokojama Macusaburó, který se věnoval také litografii a výuce fotografie. Je autorem celé řady autoportrétů a v 80. letech 19. století vymyslel techniku \"šašin abura-e\" (寫眞油繪 v dobovém zápisu 写真油絵 v moderním zápisu) neboli \"fotografický olejový obraz\". Při jejich výrobě se odstranila papírová podložka fotografie a na zbývající emulzi se pak malovalo olejovými barvami. Yokoyama s použitím této techniky vytvořil řadu děl. Bylo pak těžko rozeznat, zda se jedná o fotografii nebo olejomalbu. Byl prvním japonským fotografem, který vážně usiloval o stereofotografii. Rané snímky zařízení jeho ateliéru ukazují sedm kamer, z nichž dvě jsou stereoskopické.\n\nKatalog fotoateliéru Kimbeie Kusakabeho nabízel výběr z více než dvou tisíc motivů, představoval většinou pohlednice z populárních destinací, ale významnou roli suvenýrových fotografií hrály také portréty. Celkem 416 motivů z katalogu \"Views & Costumes of Japan. Beautfully Colored Transparencis, Magic Lantern Slides\" z roku 1893 ukazují tradiční japonské zvyky. Z nich absolutní většinu tvoří výhradně ženy při různých aktivitách, které byly běžné na suvenýrové fotografii. V 60. a na počátku 70. let byl asistentem Felice Beata a pravděpodobně pomáhal také Raimundovi von Stillfriedovi. Ručně koloroval jejich snímky do doby, než si v roce 1881 otevřel svou vlastní dílnu v Jokohamě ve čtvrti Benten-dóri. Kolem roku 1885 získal negativy Felice Beata a Stillfrieda a také Kuičiho Učidy. Kusakabe získal také některé negativy Hikomy Uena města Nagasaki. Od roku 1889 pak působil ve čtvrti Honmači a založil další pobočku v tokijské čtvrti Ginza. Jeho rukopis suvenýrových fotografií kopíruje styl práce Beata i Stillfrieda. V jeho nabídce fotografií však byla nalezena i díla z negativů jiných autorů – Kimbei kopíroval Beata, Stillfrieda i Adolfa Farsariho. Fotografie kopíroval na albuminový papír a ručně koloroval. Mnohé z nich mají na negativu anglicky natištěný titulek a katalogové číslo.\n\nKomerční popularita portrétů žen postavila fotografa v Japonsku před problém, že „slušné ženy“ často odmítaly být fotografovány. Vedly je k tomu dva hlavní důvody, prvním byla příliš realisticky zobrazená postava na fotografii, která byla považována za příliš smyslnou a ženské tělo by tak bylo k dispozici pro zákazníka, což bylo považováno za nevhodné. Na druhé straně svou roli hrály různé pověry mezi Japonci. Domnívali se, že portrétovanému bude vysáta životní míza a oslabeny jeho stíny. Proto musely být často fotografovány členové rodiny nebo v tradici stylu ukiyo-e během období Meidži známé jako \"bidžin\" (krásné ženy). Byly to většinou dívky, které pracovaly na veřejnosti jako \"júdžo\" (kurtizány), gejši\", nebo rašamen\" (prostitutky 羅紗緬) nebo dívky pracující v čajovnách. Žena, která na sobě pracovala, aby vypadala lépe a lépe se mohly prodávat fotografie, stala se fotomodelkou s vyšším platem. Právě kurtizány a gejši najdeme nejčastěji na fotografických vizitkách Kimbeie Kusakabeho. Ve větších městech začaly vznikat speicalizované obchody \"šašimpo\", které se specializovaly na obchod s fotografiemi gejš.\n\nFelice Beato (1833 nebo 1834–1907) byl britský fotograf a jedním z prvních fotografů, který fotografoval ve východní Asii a jeden z prvních válečných novinářských fotografů. Měl významný dopad na ostatní fotografy a jeho vliv v Japonsku, kde pracoval a učil se s mnoha jinými fotografy a umělci, byl obzvláště hluboký a trvalý. S Felicem Beatem a Raimundem von Stillfriedem spolupracoval jako fotografický asistent Kimbei Kusakabe, který později získal jejich negativy. Beato měl také blízký pracovní vztah s Uenem Hikomou. Během návštěvy Nagasaki Beato využíval Uenův ateliér a fotografoval svou mladší sestru a známé a obyvatele města. Beato také fotografoval samotného Uena u chrámu Daikódži a své fotografie si vzájemně vyměnili.\n\nFrank S. Matsura (1873–1913) byl japonský fotograf působící na počátku dvacátého století, který v roce 1901 odcestoval z Japonska do Ameriky, kde pořídil více než 1800 fotografií a skleněných desek.\n\nOpomenut nemůže být ani Erwin Dubský (1836–1909), příslušník starého českého, později moravského rodu Dubských z Třebomyslic a fregatní kapitán, který na svých cestách navštívil exotické krajiny Dálného Východu, a které zdokumentoval prostřednictvím jedinečné kolekce předmětů z Japonska, Číny a Severní Ameriky včetně podrobných deníkových zápisů, jejichž významná část je dodnes uložena v prostorách zámku v Lysicích. Jako nejvýznamnější expedice je označována ta do Japonska, kterou sám Erwin Dubský nazýval \"Cesta kolem světa na korvetě Erzherzog Friedrich\", a jež se datuje od nalodění 23. prosince 1873, vyplutím z přístavu Pula dne 16. května 1874 a končí přistáním 21. června 1876 a vyloděním v domovském přístavu 13. srpna 1876. Jako nejvýznačnější se jeví především sbírka 506 kusů albuminových fotografií, která má podobu souboru vyobrazení dokumentujících průběh expedice. Jedná se o krajinné a sídelní veduty, panoramatické snímky exotických přístavů, snímky v antropologickém pojetí místních typů obyvatel včetně detailů jejich oblékání a rekvizit každodenního života. Soubor fotografií je adjustován do devíti alb s názvem \"Von der Weltumsegelung S. M. Corvette Erzh: Friedrich 1874–1876\". Tři z nich, menší, obsahují portrétní fotografie ručně kolorované a tzv. typy. Dalších šest alb, ve větším formátu, obsahuje fotografie krajin a místních pamětihodností. Fotografie jsou podlepeny kartonem, očíslovány a obsahují krátký popisek. Byli identifikováni tito autoři: Raimund von Stillfried – Ratenicz, Felice Beato, Francis Chit, Ueno Hikoma, Ičida Sóta a další. Vyobrazení na fotografiích doplňuje Erwin Dubský detailním popisem místních reálií a líčením průběhu expedice ve svých rukopisných denících. Mají formu plavebního deníku a na 192 foliantech shrnují záznamy z let 1851–1884 z jednotlivých plaveb včetně samotné plavby na korvetě Erzherzog Friedrich, která začíná zápisem 23. prosince 1873.\n\n\n\nV Japonsku se v 70. letech 20. století vyvinul směr zvaný mono-ha, což znamená tendence k věcnosti, zasvěcení. Spočíval v souladu s tradiční estetikou na propojení plastiky s malbou, v ploše zdůrazňoval věcnost a kultivoval materiály a techniky malby. Oproti tomuto stylu byl koto-ha – tendence k události, zkušenosti. Ten usiloval o propojení reálné a zkušenostní události s událostí ve vizuálním jazyce média. Přírodu zachycovali například Komoto, Jamazaki (pohyb Slunce) nebo Ósaka (pohyb hvězd). Motiv průmyslové krajiny například pozměněné lidskou činností zachycovali Iwano, Noma i Wakae. Mezi portrétisty se v této době řadí Hamaguči nebo Amali. Aktům se věnoval Minoru Nišiki (akt ženy jako skládačka složená z jednotlivých maloformátových snímků na jedno velké plátno).\n\nMičiko Amari (Amali Michico, 天利 道子) (* 1954) byla portrétní fotografka známá svými portréty rybářů, kterým dala vybrat barvu \"jejich moře\", kterou následně portrét obarvila. Chtěla tak upozornit na to, že moře nemá svou definitivní barvu.\n\nJukio Hamaguči (* 1951) fotografoval osoby z počátku 20. století, většinou z dostupných tištěných materiálů. Ty vystřihoval, kopíroval a fotografoval. Porovnával pak funkci masově reprodukovaných mýtů a živou obrazovou představu.\n\nJukijoši Morija (* 1945) fotografoval téma zátiší. Experimentoval s barvami notoricky známých předmětů jako je například jablko nebo citrón. Poukázal na to, že je sice každý přesvědčen, že jablko je červené a citrón žlutý, ale všechny věci podléhají zákonům o absorpci světla a zažité barvy zaměňuje.\n\nAkira Komoto (* 1935) konstatoval, že zabarvení jakéhokoliv předmětu se nevztahuje k jiném předmětu. Například zelený strom proti modré obloze, nebo šedý kámen na zelené louce.\n\nHiroši Jamazaki (* 1946) se soustředí na slunce a moře v barevné i černobílé škále. Jeho krajinné cykly mají názvy jako \"Fixace hvězd\", \"Fixace noci\", \"Pohyb Slunce\", \"Otvor v moři\" a podobně. Využívá dlouhé expozice, které zdůrazní pohyb Slunce nízko nad horizontem nebo studuje mořské obzory.\n\nTakuji Azechi (* 1948) fotografuje japonské moře a městskou krajinu a do fotografií na panelu, dřevě nebo kovu dotváří vrypy a zářezy ve tvaru vln a oblouků, aby tak „modeloval moře“.\n\nDo Japonska cestovali za snímky fotografové z celého světa. Řada autorů publikuje své knihy v japonštině, případně získává japonská ocenění. Hodně fotografů se zaměřilo na japonské občany žijící v zahraničí, hlavně během 2. světové války.\n\nV letech 1971–1973 William Eugene Smith žil a fotografoval se svou ženou v Minamatě, japonském rybářském městě, jehož obyvatelé trpěli otravou rtutí, kterou do moře vypouštěla chemická továrna \"Chisso Corporation\". Jejich fotografie byly otištěny ve významných světových denících a časopisech. Továrna nakonec musela vyplatit obětem odškodné a udělat příslušná opatření k zastavení znečišťování životního prostředí.\n\nHerbert Ponting fotografoval v Japonsku krajinu, architekturu, tradice, portréty, reportážní snímky pořídil z rusko-japonské války (1904–1905), v roce 1910 vydal ilustrovanou knihu \"In Lotus-land Japan\".\n\nBěhem druhé světové války, kdy Japonsko zaútočilo na Pearl Harbor v USA fungoval Fotografický útvar letectva vojenských námořních sil (Naval Aviation Photographic Unit), který vedl Edward Steichen. Jejich snímky vycházely v časopisech jako Time, Fortune, Sunset a National Geographic. Tato skupina fotografů dokumentovala a propagovala svou činnost v oblasti letectví a Steichen do ní přijímal ty nejtalentovanější fotografy. Členy byli například Horace Bristol, Charles Fenno Jacobs nebo Victor Jorgensen. Bristol, stejně jako ostatní fotografové v Naval Aviation Photographic Unit, se podle Steichenovy rady soustředili na lidskou stránku moderní války. Snímky Bristola zachycují ponížení japonských zajatců na palubě letadlové lodi.\n\nWar Relocation Authority byl orgán odpovědný za internaci a stěhování japonských Američanů během druhé světové války a jeho součástí bylo fotografické oddělení WRA Photographic Section. Její členové pořizovali obrazovou dokumentaci ze života lidí v internačních táborech a byla to řada významných autorů, jako například Dorothea Lange, Hikaru Iwasaki, Clem Albers, Tom Parker, Charles E. Mace, Ansel Adams, Joe McClelland nebo Francis Stewart. Na fotografie dohlížel stát, například snímky Dorothey Langeové byly tak zřetelně kritické, že je armáda zabavila. Jako většina fotožurnalistů své doby používali fotoaparát formátu 4\"x5\". Nejpopulárnějším typem byl Speed Graphic, který byl vybaven dálkoměrem, hledáčkem a někdy také rychlým měničem filmu.\n\nV roce 1952 pobýval v Japonsku Werner Bischof, podnikl tři cesty do Koreje, dva měsíce pracoval v Hongkongu pro časopis Match. Další rok nashromáždil materiál pro zvláštní vydání časopisu \"Du\" – \"People in the Far East\" a pro knihu \"Japonsko\". Byl svědkem korunovace císaře Hirohita a právě snímek holčičky a chlapce očekávajících velkou událost patří k jeho nejsilnějším záběrům.\n\nSvé fotografie z Japonska vydal v několika knihách také Jindřich Štreit, například \"Japonsko-Lidé z Akagi\" (1996) nebo \"Japonsko 1995 – Návraty\" (2008).\n\nJan Saudek v Japonsku často vystavoval, je také držitelem japonské ceny města Higašikawy.\n\n\n\n\n\n\n\n\nFotografická ocenění udělovaná v Japonsku:\n\n\n\n\n\n\n\nFotografické společnosti, organizace a instituce v Japonsku:\n\nMuzea\n\n\nOrganizace\n\n\n\n\n\n\n\n\n\n\n\n\n\n\n\n\n\n\n\n"}
{"id": "825581", "url": "https://cs.wikipedia.org/wiki?curid=825581", "title": "Bellencombre", "text": "Bellencombre\n\nBellencombre je francouzská obec v departementu Seine-Maritime v regionu Normandie. Žije zde obyvatel.\n\n"}
{"id": "825591", "url": "https://cs.wikipedia.org/wiki?curid=825591", "title": "Atletika na Letních olympijských hrách 2012 – 200 metrů muži", "text": "Atletika na Letních olympijských hrách 2012 – 200 metrů muži\n\nPřed startem soutěže byly platné rekordy následující:\nPozn. Všechny časy jsou v britském letním čase (UTC+1).\n\n\nZ každého rozběhu postoupili přímo do semifinále první tři běžci (Q). Z ostatních dodatečně postoupili tři s nejlepším časem (q).\n\nZ každého semifinále postoupili do finále přímo dva nejlepší běžci (Q). Z ostatních dodatečně postoupili dva běžci s nejlepším časem (q).\n"}
{"id": "825593", "url": "https://cs.wikipedia.org/wiki?curid=825593", "title": "Kostel Saint-Denys-du-Saint-Sacrement", "text": "Kostel Saint-Denys-du-Saint-Sacrement\n\nKostel Saint-Denys-du-Saint-Sacrement je katolický farní kostel ve 3. obvodu v Paříži, v ulici \"Rue de Turenne\". Zasvěcení kostela upomíná na prvního pařížského biskupa svatého Diviše (s původním pravopisem) a na benediktinský klášter Saint-Sacrement, který zde byl založen v době náboženské protireformace.\n\nV 18. století byl ve čtvrti Marais postaven na rohu ulic \"Rue Saint-Claude\" a \"Rue Neuve-Saint-Loui\"s (dnešní \"Rue de Turenne\") palác Turenne. V roce 1684 v něm zřídil svůj klášter řád benediktinek Saint-Sacrement. Klášter byl zrušen během Velké francouzské revoluce. V roce 1823 získalo pozemky město Paříž, které nechalo klášter strhnout. Na místě bývalé kaple nechalo postavit nový kostel. V roce 1826 byl stavbou pověřen architekt Étienne-Hippolyte Godde (1781−1869), který postavil též pařížské kostely Saint-Pierre-du-Gros-Caillou a Notre-Dame-de-Bonne-Nouvelle. Kostel byl dokončen a vysvěcen v roce 1835. Protože v Paříži nebyl doposud kostel zasvěcený prvnímu pařížskému biskupovi a patronu města sv. Divišovi, bylo určeno patrocinium Saint-Denys a eucharistii na paměť bývalého benediktinského kláštera.\n\nKostel postavil architekt Étienne-Hippolyte Godde v novoklasicistním stylu. Stavba je velmi podobná kostelu Saint-Pierre-du-Gros-Caillou. Průčelí kostela je jednoduché a tvoří ji portikus se čtyřmi iónskými sloupy v popředí a dvěma v pozadí, s architrávem, na kterém je umístěný trojúhelníkový fronton zdobený basreliéfem z roku 1845, jehož autorem je sochař Jean-Jacques Feuchère. Představuje alegorie tří teologických ctností: uprostřed Víra zdvihající kalich s hostií, vlevo Naděje opřená o kotvu u desek Šema Jisra'el a vpravo Láska chránící dítě a držící hořící srdce u knihy s částí hymnu na lásku svatého Pavla. Po stranách portálu jsou dvě niky se sochami sv. Pavla a sv. Petra sochaře Jean-François Legendre-Héral (1796-1851) z roku 1849. Reliéfy nad portálem vytvořil Noémie Constant (1832–1888) a představují kardinální ctnosti moudrost, spravedlnost, statečnost a mírnost.\nKostel odpovídá svým architektonickým pojetím raně křesťanské bazilice. Prostor je trojlodní. Dvě řady iónských sloupů nesou valenou klenbu zdobenou kazetami a střešními okny v hlavní lodi. Půlkruhový chór je zakončený polokupolí se střešním oknem.\n\nTéměř celou stěnu apsidy pokrývá grisaillová malba Alexandra Denise Abela de Pujol (1787−1861) představující svatého Diviše kázajícího v Galii. Od téhož autora pocházejí také fresky s tématem Boha Otce, Ježíše a Panny Marie. V pravé postranní kapli sv. Jenovéfy se nachází Delacroixova freska \"Sejmutí z kříže\" z roku 1844.\n\nVarhany vyrobil v roce 1839 varhanář Louis Callinet a v roce 1866 je rozšířil Aristide Cavaillé-Coll. V roce 1969 byly restaurovány.\n\n"}
{"id": "825594", "url": "https://cs.wikipedia.org/wiki?curid=825594", "title": "Stanislav Pánis", "text": "Stanislav Pánis\n\nStanislav Pánis (* 29. ledna 1950) je slovenský nacionalistický politik Slovenské národní strany (SNS) a předseda národovecké organizace Slovenská národná jednota, po sametové revoluci československý poslanec Sněmovny národů Federálního shromáždění za SNS.\n\nNa jaře 1990 spoluzakládal Slovenskou národní stranu, za kterou ve volbách roku 1990 kandidoval a byl zvolen do slovenské části Sněmovny národů (volební obvod Středoslovenský kraj). Ve Federálním shromáždění setrval do voleb roku 1992. Ještě před koncem svého poslaneckého mandátu byl ze Slovenské národní strany pro své radikální požadavky okamžitého vyhlášení samostatnosti Slovenska vytlačen. Šlo o jednu z prvních vnitrostranických krizí v SNS. Kromě něj stranu tehdy opustila i poslankyně Eliška Záležáková. Po vyloučení ze Slovenské národní strany se stal předsedou nově založené radikální národovecky orientované formace Slovenská národná jednota (uváděna též jako Strana národnej jednoty). Historik Jan Rychlík uvádí stranu Slovenská národná jednota mezi krajně nacionalistickými fašizujícími subjekty. Měla vzniknout až koncem roku 1990 odtržením od SNS.\n\nPozději se ale do SNS vrátil a v parlamentních volbách na Slovensku roku 2012 za ni kandidoval, ovšem až na posledním (150.) místě kandidátní listiny a nebyl zvolen. Profesně se uvádí jako ekonom, bytem Bratislava. Svou kandidaturu za SNS komentoval následovně: „\"Som národne orientovaný a keď som videl, ako sa národná scéna triešti, rozhodol som sa pre relevantnú a perspektívnu stranu, ktorá má možnosť dostať sa do parlamentu\"“. V minulosti kandidoval neúspěšně i na prezidenta (prezidentské volby na Slovensku 2009, tehdy ovšem nakonec kandidaturu stáhl, aby netříštil „\"národní a křesťanské síly\"“) nebo na primátora Bratislavy.\n\nAngažuje se v nacionalistických organizacích. V roce 2008 je uváděn jako předseda organizace \"Spoločnosť pre zachovanie tradícií\", která udržuje odkaz slovenského prezidenta Jozefa Tisa a hodlala formou veřejné sbírky zajistit opravu Tisova rodného domu. Tehdy je Pánis pořád zmiňován i jako předseda sdružení Slovenská národná jednota.\n\n"}
{"id": "825595", "url": "https://cs.wikipedia.org/wiki?curid=825595", "title": "Pentavision", "text": "Pentavision\n\nPentavision Entertaiment byla do roku 2012 samostatná jihokorejská divize společnosti NeoWiz Games.\n\nVyvíjela následující hry:\n\nSpolečnost byla již v minulosti odkoupena skupinou NeoWiz Games. V roce 2012 vydala tato společnost příkaz ke sloučení právě divize Pentavision a divize GameOn. Nově vzniklá skupina nese jméno GameOn Studio.\n"}
{"id": "825598", "url": "https://cs.wikipedia.org/wiki?curid=825598", "title": "Ivana Maksimovićová", "text": "Ivana Maksimovićová\n\nIvana Maksimovićová (; * 2. května 1990 Bělehrad) je srbská sportovní střelkyně a olympionička, která závodí v disciplínách střelba na 50 metrů z libovolné malorážky 3×20 ran – polohový závod a střelba na 10 metrů ze vzduchové pistole.\n\nNa londýnských Letních olympijských hrách 2012 získala stříbrnou medaili ve střelbě 50 metrů malorážkou na 3x20ran v polohovém závodu nástřelem 687,5 bodu. Dosáhla tak na jubilejní 100. srbskou medaili v celé historii olympijských her.\n\nJejím otcem je bývalý jugoslávský sportovní střelec a olympijský vítěz z LOH 1988 v Soulu Goran Maksimović.\n\n"}
{"id": "825600", "url": "https://cs.wikipedia.org/wiki?curid=825600", "title": "Cláudio Hummes", "text": "Cláudio Hummes\n\nCláudio kardinál Hummes OFM, rodným jménem Aury Alfonso (* 8. srpna 1934, Montenegro, Brazílie) je brazilský římskokatolický kněz, bývalý arcibiskup Sao Paolo, prefekt Kongregace pro klérus a kardinál.\n\nJeho rodina má německé kořeny, vstoupil do řádu františkánů a přijal řádové jméno Cláudio. Řeholní sliby složil v roce 1956, kněžské svěcení přijal v roce 1958. Získal doktorát z filozofie, kterou poté přednášel ve františkánském semináři v Garibaldi. V letech 1972 až 1975 byl provinciálem františkánské provincie v Rio Grande do Sul.\nBiskupské svěcení přijal v roce 1975, arcibiskupem v San Paolo byl jmenován v roce 1998. Byl aktivní na poli ekumenického dialogu a v podporování činnosti laiků, zvláště byl oporou dělníků a odborářů, jakožto biskup odpovědný v Brazílii za pastoraci mezi dělníky se podílel také na stávkách. Patřil mezi organizátory Světového setkání rodin s papežem v Rio de Janeiro v roce 1997.\nKardinálem ho jmenoval papež Jan Pavel II. v roce 2001. Zvláště se věnoval formaci kněží a evangelizaci prostřednictvím hromadných sdělovacích prostředků. Prefektem Kongregace pro klérus ho jmenoval papež Benedikt XVI. v říjnu 2006. Na tuto funkci rezignoval vzhledem k dovršení kanonického věku v roce 2010. Jeho nástupcem se stal arcibiskup Mauro Piacenza.\n\n„Církev může o této otázce diskutovat, protože celibát není žádné dogma, nýbrž disciplinární nařízení,\" uvedl podle médií Hummes v roce 2007, kdy byl prefektem Kongregace pro klérus. Upozornil na to, že i někteří apoštolové – mezi nimi například Petr – ženatí byli. „Církev není strnulá, je to instituce, která se mění, když se změnit musí,\" řekl údajně Hummes.\nPoté, co tyto jeho výroky převzaly média, upřesnil Hummes pro vatikánské tiskové středisko, že změny ohledně celibátu kněží v katolické církvi římského ritu nejsou na pořadu dne. \"Římská církev si vybírá kněze z těch mužů, kteří si dobrovolně zvolili celibát, což nikdy nebylo žádné dogma, ale disciplinární norma, platná pro latinský neboli římský ritus. Pro církve východních ritů, včetně těch katolických, které mají společenství s římskou církví, je existence ženatých kněží normální\". Připomněl, že na nedávném Biskupském synodu o kněžství byl nejrozšířenější názor, že úprava této disciplinární normy by nevyřešila nedostatek povolání ke kněžství, neboť ten je vázán na jiné příčiny, které vyplývají ze sekularizované kultury, což potvrzuje situace nedostatku kněží v těch křesťanských společenstvích, v nichž jsou kněží či pastoři ženatí. \n\n\n"}
{"id": "825603", "url": "https://cs.wikipedia.org/wiki?curid=825603", "title": "Jaromír Patočka", "text": "Jaromír Patočka\n\nJaromír Patočka (* 27. února 1935) je český právník a bývalý československý politik, po sametové revoluci poslanec Sněmovny národů Federálního shromáždění za Občanské fórum, později za Občanské hnutí a Klub poslanců sociálně demokratické orientace.\n\nPřed rokem 1989 se jako právník podílel na docílení zákazu královédvorských cementáren, které znečišťovaly ovzduší, čímž se postavil proti tehdejšímu režimu. V roce 1989 se podílel na průběhu sametové revoluce v Mladé Boleslavi. Tehdy je uváděn jako advokát. Poskytoval v centrále mladoboleslavského OF právní rady. Brzy poté, se stal okresním prokurátorem v Mladé Boleslavi.\n\nJaromír Patočka, narozen 27. února 1935 je v databázi Státní bezpečnosti uváděn jako držitel propůjčeného bytu (PB) pod krycím jménem MAXIM. Svazek byl uložen 14. června 1971 u OO MV Kutná Hora.\n\nVe volbách roku 1990 zasedl do české části Sněmovny národů (volební obvod Středočeský kraj) za OF. Po rozkladu Občanského fóra v roce 1991 přešel do poslanecké frakce Občanského hnutí a pak v roce 1992 do Klubu poslanců sociálně demokratické orientace. Ve Federálním shromáždění setrval do voleb roku 1992. K roku 1993 se uvádí jako náměstek generálního prokurátora Jiřího Šetiny.\n\nV komunálních volbách roku 2006 kandidoval JUDr. Jaromír Patočka do zastupitelstva města Mladá Boleslav. Uváděn je jako právník, bezpartijní. Nebyl zvolen.\n"}
{"id": "825606", "url": "https://cs.wikipedia.org/wiki?curid=825606", "title": "Oľga Pavúková", "text": "Oľga Pavúková\n\nOľga Pavúková (29. července 1944 Trenčín – 26. dubna 2016 Modra) byla slovenská muzejní pracovnice a československá politička, po sametové revoluci poslankyně Sněmovny národů Federálního shromáždění za Slovenskou národní stranu.\n\nPůvodním povoláním byla pedagožka a muzeoložka. Základní a střední školu absolvovala v rodném Trenčíně. Pak studovala Pedagogickou fakultu Univerzity Komenského v Bratislavě, kterou dokončila roku 1966. Následně byla krátce učitelkou v Plavých Vozokanech a v Juru nad Hronem v okrese Levice. Potom pracovala v Muzeu Ľudovíta Štúra v Modre, od roku 1971 jako samostatná odborná pracovnice, od roku 1975 coby zastupující ředitelka a od roku 1982 jako řádná ředitelka. V době jejího působení v této funkci prošlo muzeum rekonstrukcí a roku 1978 byla otevřena nová štúrovská expozice. Z funkce ředitelky této instituce se dočasně stáhla počátkem 90. let kvůli svému politickému působení (viz níže). Po konci svého parlamentního mandátu se do muzea vrátila. Působila pak do roku 2006 ve městě Modra jako ředitelka Muzea Ľudovíta Štúra. Iniciovala akci \"Po stopách najnadanějšího oravského drotára Martina Kukučína\", když působil v Chorvatsku.\n\nVe volbách roku 1990 byla zvolena za SNS do slovenské části Sněmovny národů (volební obvod Západoslovenský kraj). Mandát obhájila ve volbách roku 1992. Ve Federálním shromáždění setrvala do zániku Československa v prosinci 1992.\n\nZemřela 26. dubna 2016 v Domě sociálních služeb ve městě Modra.\n\n"}
{"id": "825610", "url": "https://cs.wikipedia.org/wiki?curid=825610", "title": "Katharina Molitorová", "text": "Katharina Molitorová\n\nKatharina Molitorová, nepřechýleně Katharina Molitor (* 8. listopadu 1983 Bedburg, Severní Porýní-Vestfálsko) je německá olympionička, volejbalistka a atletka, která se specializuje na hod oštěpem. Její osobní rekord v této disciplíně činí 64,67 metrů. Za klub Bayer Leverkusen hraje také nejvyšší německou volejbalovou ligu \"Erste Volleyball-Bundesliga\".\n\nNa pekingských Letních olympijských hrách 2008 se v soutěži hodu oštěpem probojovala do finále, v němž skončila na konečném 8. místě. V roce 2010 se v této disciplíně stala mistryní Německa. Na Letních olympijských hrách 2012 reprezentovala Německo opět ve finále oštěpu, kde po nejlepším výkonu 62,89 metrů z první série obsadila 6. pozici.\n\n"}
{"id": "825614", "url": "https://cs.wikipedia.org/wiki?curid=825614", "title": "Summit County", "text": "Summit County\n\nSummit County je název tří okresů ve Spojených státech amerických:\n"}
{"id": "825615", "url": "https://cs.wikipedia.org/wiki?curid=825615", "title": "Paulding County", "text": "Paulding County\n\nPaulding County je název dvou okresů ve Spojených státech amerických:\n"}
{"id": "825616", "url": "https://cs.wikipedia.org/wiki?curid=825616", "title": "Miami County", "text": "Miami County\n\nMiami County je název tří okresů ve Spojených státech amerických:\n\n"}
{"id": "825617", "url": "https://cs.wikipedia.org/wiki?curid=825617", "title": "Lucas County", "text": "Lucas County\n\nLucas County je název dvou okresů ve Spojených státech amerických:\n"}
{"id": "825618", "url": "https://cs.wikipedia.org/wiki?curid=825618", "title": "Holmes County", "text": "Holmes County\n\nHolmes County je název tří okresů ve Spojených státech amerických:\n"}
{"id": "825619", "url": "https://cs.wikipedia.org/wiki?curid=825619", "title": "Fairfield County", "text": "Fairfield County\n\nFairfield County je název tří okresů ve Spojených státech amerických:\n"}
{"id": "825620", "url": "https://cs.wikipedia.org/wiki?curid=825620", "title": "San Miguel County", "text": "San Miguel County\n\nSan Miguel County je název dvou okresů ve Spojených státech amerických:\n"}
{"id": "825621", "url": "https://cs.wikipedia.org/wiki?curid=825621", "title": "Roosevelt County", "text": "Roosevelt County\n\nRoosevelt County je název dvou okresů ve Spojených státech amerických:\n"}
{"id": "825622", "url": "https://cs.wikipedia.org/wiki?curid=825622", "title": "Otero County", "text": "Otero County\n\nOtero County je název dvou okresů ve Spojených státech amerických:\n"}
{"id": "825623", "url": "https://cs.wikipedia.org/wiki?curid=825623", "title": "Harding County", "text": "Harding County\n\nHarding County je název dvou okresů ve Spojených státech amerických:\n"}
{"id": "825625", "url": "https://cs.wikipedia.org/wiki?curid=825625", "title": "Eddy County", "text": "Eddy County\n\nEddy County je název dvou okresů ve Spojených státech amerických:\n"}
{"id": "825627", "url": "https://cs.wikipedia.org/wiki?curid=825627", "title": "Kamenný rybník (rezervace)", "text": "Kamenný rybník (rezervace)\n\nPřírodní rezervace Kamenný rybník se nachází na západním a částečně i severním břehu Kamenného rybníka na severním okraji Plzně, západně od silnice Plzeň – Třemošná. Po jejím okraji vede trasa Sigmondovy naučné stezky. Chráněné je především ojedinělé vrchovištní rašeliniště, přecházející v rašelinný les. Jsou zde zachovaná typická společenstva rašelinné flóry i fauny, přestože území je dlouhodobě ovlivňováno lidskou činností a čelí zejména silnému tlaku rekreačních aktivit. Chráněná je také Kamenná louka – zbytek přirozené slatinné louky s vzácnými druhy rostlin.\n\nProstor západního břehu Kamenného rybníka budil zájem botaniků již od druhé poloviny 19. století. V roce 1900 František Maloch požádal město Plzeň o ochranu \"pralesa\" v tomto místě. Avšak až v roce 1913 tehdejší plzeňský lesník Josef Sigmond území vyloučil z běžného lesního hospodaření a teprve v roce 1930 západní břeh Kamenného rybníka získal status přírodní památky. I přesto se jedná o nejstarší uznanou přírodní památku města Plzně. Původně bylo chráněno území o výměře pouhých 3,78 hektarů. 18. dubna 1953 získal tento prostor status přírodní rezervace a až 28. srpna 1997 byl rozšířen na téměř trojnásobek původní rozlohy.\n\nRezervace leží v mělké ploché sníženině, na podloží kyselých arkóz ze svrchního karbonu. Rašeliniště se vytvořilo v údolní nivě drobných přítoků Kamenného rybníka. Ložisko patrně vzniklo zhruba před 2000 lety, v období subatlantiku a nyní dosahuje mocnosti asi 120 cm. Samotný Kamenný rybník byl založen až po roce 1460. V západní okrajové části rezervace přechází rašelinný půdní typ v chudou půdu s nedostatkem minerálních i organických látek.\n\nOblast rezervace je z botanického hlediska velmi bohatá a vyskytují se zde i četné chráněné druhy rostlin. Je tu možno rozlišit společenstva rašelinných borů, bažinných olšin a dále rákosové, sítinové, rašeliništní i ponořené porosty. Druhová rozmanitost se však oproti první polovině 20. století značně snížila (až o 60%). Důvodem je sukcese dřevin a zarůstání rákosem, což postupně omezuje prostor pro rašeliniště a rašelinná společenstva. Pro udržení dobrého stavu biotopu je proto potřeba pravidelně likvidovat nálety dřevin a omezovat šíření rákosu. Kamennou louku je navíc nutné alespoň jednou ročně kosit.\n\nLesní porost představuje rašelinný bor. Ze stromů převažuje borovice lesní, dále se vyskytuje dub zimní, bříza pýřitá, bříza bělokorá, smrk ztepilý, jeřáb ptačí, olše lepkavá, vrba jíva, topol osika, jalovec obecný, z keřů krušina olšová, svída krvavá a maliník obecný. Největším a nejmohutnějším stromem rezervace je smrk v severozápadním cípu území, dosahující výšky 34 m. Obvod kmene má 270 cm a průměr ve 130 cm výšky celých 85 cm.\n\nDnešní les byl zřejmě zčásti uměle vysazen v polovině 19. století po odvodnění části rašeliniště. Zajímavý je přitom původ místního smrku, neboť je pravděpodobné, že se zde vyskytoval i přirozeně, nejen jako důsledek novodobé výsadby. Při svém šíření z vyšších nadmořských výšek totiž mohl v prostoru dnešní přírodní rezervace nalézt vhodné útočiště, protože na rozdíl od mnoha konkurenčních a obecně zdatnějších dřevin snáší i silně podmáčené až zrašelinělé půdy. Šíření smrku přitom patrně napomohlo i ochlazení v tak zvané malé době ledové po roce 1300. Smrk se mohl dále rozrůstat i na pasekách, vznikajících od počátků pravidelné těžby dřeva (zřejmě od 13. – 14. století). Výhodou pro smrk byla i jeho vyšší produkce semen v porovnání s jinými dřevinami. Od 17. století již byly smrkové porosty záměrně vysévány a později i vysazovány lidmi.\nTypickými zástupci bylinného patra jsou suchopýr pochvatý, suchopýr úzkolistý, sedmikvítek evropský, ostřice třeslicovitá, vlochyně bahenní či rákos obecný, z chráněných druhů pak kosatec sibiřský, klikva bahenní, ostřice plstnatoplodá, rosnatka okrouhlolistá, kapradiník bažinný, plavuňka zaplavovaná, vachta trojlistá, blešník obecný, stozrník lnovitý i keříkovitá vrba plazivá. V literatuře uváděné, ale inventarizací nedoložené druhy jsou prha arnika, hrotnosemenka bílá a mochna bahenní. Mezi zjištěné zástupce vodních druhů patří rdest vzplývavý, hvězdoš jarní a bublinatka přehlížená. Evidováno bylo celkem třináct druhů rašeliníků.\n\nV přírodní rezervaci Kamenný rybník žije velké množství hmyzu, zejména brouci, ploštice a blechy. Jsou zde zastoupeny především druhy, typické pro velmi vlhký, stinný biotop, případně pro stojaté či mírně tekoucí vody a jejich pobřežní zónu. Vyskytují se tu ale též druhy, běžné v sušších jehličnatých a smíšených lesích, v křovinách i ve dřevě. Kromě toho jsou v rezervaci k vidění nejrůznější zástupci běžné lesní fauny.\n\nPravděpodobně nejvýznamnějším obyvatelem je velmi vzácný střevlík Leistus terminatus. Za pozornost stojí také nález vzácných majkovitých brouků Anthocomus coccineus a Anthocomus rufus. Dále se tu vyskytují například střevlíkovití brouci úzkohrdlec přizpůsobený, Dyschirius globosus, Bembidion a Acupalpus, tesaříkovitý kousavec korový, mandelinkovitý Cryptocephalus parvulus, krascovitý Agrilus subauratus, z lanýžovníkovitých druhy rodů Anisotoma a Catops, slunéčkovité Sospita vigintiguttata a Hippodamia septemmaculata, brouci potápníkovití, plavčíkovití, kovaříkovití, mrchožroutovití, nosatcovití, lesklecovití a další.\n\nZe vzácnějších druhů ploštic v rezervaci sídlí kněžice malá, rašelinatka drobná, vodoměrka Hydrometra gracilenta či ploštičkovitá Eremocoris plebejus. Z řádu blech je nejtypičtějším zástupcem druh Ctenophthalmus agyrtes, hojně jsou zastoupeny i druhy Palaeopsylla minor a Palaeopsylla soricis.\n\n\n"}
{"id": "825628", "url": "https://cs.wikipedia.org/wiki?curid=825628", "title": "Jelena Sokolovová", "text": "Jelena Sokolovová\n\nJelena Alexandrovna Sokolovová, rozená Kremněvová ( ; * 23. července 1986 Belgorod) je ruská atletka, jejíž specializací je skok daleký.\n\nMezinárodní kariéru započala v roce 2003 šestým místem na mistrovství světa do 17 let v kanadském Sherbrooke. Její nejdelší pokus měřil 596 centimetrů. Stříbro tehdy vybojovala výkonem 640 cm Denisa Ščerbová. K atletice se vrátila o tři roky později, kdy se zúčastňovala především národních šampionátů. V halové sezóně roku 2007 obsadila na ruském šampionátu ve Volgogradu výkonem 655 cm třetí místo a společně s Annou Nazarovovou a Nataljou Lebusovovou byla nominována na halové ME do Birminghamu. Na evropském halovém šampionátu poté obsadila ve finále výkonem 6,53 metru 5. místo. V letní sezóně vybojovala bronzovou medaili na Mistrovství Evropy do 23 let v maďarském Debrecínu a stříbro na světové letní univerziádě v thajském Bangkoku.\n\nV roce 2008 si vylepšila osobní rekord pod širým nebem na 674 cm, když do této vzdálenosti skočila 28. června v Čeljabinsku a 5. července na mítinku v Madridu. Na Letní olympijské hry 2008 do Pekingu však odcestovala trojice Taťána Lebeděvová, Taťjana Kotovová a Oxana Udmurtovová.\n\n14. února 2009 skončila třetí na halovém mistrovství Ruska v Moskvě a společně s Olgou Kučerenkovou a Taťjanou Vojkinovou se kvalifikovala na halové ME do Turína. V hale Oval Lingotto se probojovala druhým nejdelším pokusem z kvalifikace (671 cm). Ve finále v poslední sérii skočila 684 cm a získala stříbrnou medaili, když prohrála jen s Estonkou Ksenijí Baltaovou, která dolétla na 687 cm. V letní sezóně se v Čeboksarech stala mistryní Ruska na dráze, když si vylepšila osobní maximum na 692 cm. Medaili na MS v atletice 2009 v Berlíně však nezískala, když nepostoupila z kvalifikace, kde obsadila celkové 13. místo. Sezónu završila druhým místem na posledním ročníku světového atletického finále v Soluni, kde prohrála jen s mistryní světa, Brittney Reeseovou ze Spojených států amerických.\n\nV letech 2010 a 2011 se nekvalifikovala z ruských šampionátů na atletické vrcholy. V roce 2012 se stala v Moskvě halovou mistryní Ruska v novém osobním rekordu 688 cm. Na halovém MS v Istanbulu v kvalifikaci skončila na 10. místě a do osmičlenného finále nepostoupila. 4. července 2012 na ruském mistrovství v Čeboksarech poprvé v kariéře překonala sedmimetrovou hranici a výsledkem 706 cm si zajistila nominaci na Letní olympijské hry do Londýna. Ve finále olympijských her si o další jeden centimetr vylepšila osobní rekord a výkonem 7,07 m vybojovala stříbrnou medaili. Olympijskou vítězkou se stala Američanka Brittney Reeseová, která skočila o pět centimetrů dál a bronz brala její krajanka Janay Deloachová (689 cm).\n\nJejími trenéry jsou manžel Dmitrij Sokolov a Vladimir Kudrjavcev, který připravuje mj. také ruskou vícebojařku Taťánu Černovovou.\n\n\n"}
{"id": "825630", "url": "https://cs.wikipedia.org/wiki?curid=825630", "title": "62 (číslo)", "text": "62 (číslo)\n\nŠedesát dva je přirozené číslo. Následuje po číslu šedesát jedna a předchází číslu šedesát tři. Řadová číslovka je \"šedesátý druhý\" nebo \"dvaašedesátý\". Římskými číslicemi se zapisuje LXII.\n\n62 je:\n\n62 je:\n\nŘímská číslice I a číslo 62 značí silnici I. třídy I/62 v Česku.\n\nSTS-62 byla šestnáctá mise raketoplánu Columbia. Celkem se jednalo o 60. misi raketoplánu do vesmíru.\n\n"}
{"id": "825632", "url": "https://cs.wikipedia.org/wiki?curid=825632", "title": "Poštovna", "text": "Poštovna\n\nPoštovna je budova a instituce, kde jsou zajištěny některé základní poštovní služby. Dříve byla podřízena některému poštovnímu úřadu. \n\nPoštovna byla definována jako malá nesamostatná služebna přidělená nadřízenému vyúčtovacímu poštovnímu úřadu.\n\nPoštovny na území nynější České republiky fungovaly od roku 1899. Poskytovaly nejnutnější poštovní služby. Vedoucí poštovny zajišťoval poštovný, což byla spíše čestná funkce, za jejíž výkon dostávala osoba sjednanou odměnu (nikoli plat).\n\nPoštovny fungovaly v Československu do roku 1958. Listovní zásilky orazítkované v poštovnách jsou vyhledávaným sběratelským artiklem.\n\nČeské poštovny fungují na řadě odloučených, turisticky zajímavých míst. Jsou pro Českou poštu pracovištěm, provozovaným jejím smluvním partnerem, tedy nikoli zaměstnanci České pošty. Poskytují některé poštovní služby, jejichž rozsah se různí podle možností provozovatele. Tím bývají např. různé hotely či restaurace v horách. \n\nNejznámější poštovnou v Čechách je nyní staronová poštovna Anežka na Sněžce. \n\n"}
{"id": "825635", "url": "https://cs.wikipedia.org/wiki?curid=825635", "title": "Dušan Uškovič (1958)", "text": "Dušan Uškovič (1958)\n\nDušan Uškovič (* 25. října 1958) je bývalý slovenský fotbalový záložník.\n\nV československé lize hrál za Tatran Prešov. V československé lize nastoupil v 97 utkáních a dal 17 gólů. Dále hrál za Vagónku Poprad.\n\n"}
{"id": "825636", "url": "https://cs.wikipedia.org/wiki?curid=825636", "title": "Schönbornská zahrada", "text": "Schönbornská zahrada\n\nSchönbornská zahrada na Malé Straně v Praze je barokní zahrada s výměrou 2,68 ha v nadmořské výšce 200–270 m n. m. Společně s Schönbornským palácem (Tržiště 15) je od 1. ledna 1964 chráněna jako kulturní památka.\n\nBarokní terasovitá zahrada italského typu nacházející se na severním svahu Petřína nad Vrtbovskou zahradou vznikla, spolu s palácem, okolo roku 1650 zásluhou velkopřevora řádu maltézských rytířů a vojenského velitele Prahy, rakousko-uherského generála hraběte Rudolfa z Colloredo-Waldsee. Hrabě v bitvě u Lutzenu přišel o nohu, a proto dal postavit schodiště vedoucí na první zahradní terasu se speciálním sklonem, aby mohl jezdit na koni přímo do paláce. \n\nNa její další barokní úpravě se podepsali Jan Blažej Santini-Aichel a Giovanni Battista Alliprandi. Později, na konci 18. století, kdy palác převzali Schönbornové, byla také přestavěna v duchu anglického krajinářského slohu. Má terasovou kompozici nesenou opěrnou zdí se středovým obloukem na severojižní ose. V horní části jsou situované ovocné stromy.\n\nOd roku 1924 patří zahrada, společně s Schönbornským palácem, který je využíván jako velvyslanectví USA, Spojeným státům americkým a zahrada je tak veřejnosti nepřístupná. \n\nZajímavostí jsou dvě zahradní terasy nacházející se v dolní části zahrady, které jsou předěleny opěrnou zdí s dvouramenným schodištěm. Dominantou zahrady je při jakémkoli pohledu na tuto část Prahy arkádový vyhlídkový pavilon - Glorieta s vlající státní vlajkou Spojených států. Diplomaté využívají i přilehlou zahradu, ta proto není přístupná veřejnosti a zejméjna po teroristických činech v USA i jinde ve světě je silně střežena. Část zahrady lze vidět pouze z vyhlídek okolních zahrad, Lobkovické nebo Vrtbovské, případně z vyhlídky Hradčanského náměstí.\n\nV nižším parteru terasovité zahrady jsou umístěny dvě téměř totožné kašny, zasazené do opěrných zdí. Tvoří je přibližně 4 metry vysoká nika z neomítnutých, žebrovitě vystouplých cihel. Voda vytékala z otvoru v horní části niky a po \"kaskádě\" z cihel stékala do nepravidelného pískovcového bazénku u paty kašny. U jedné z kašen je ve stěně napravo patrný pozůstatek přívodu vody.\nTřetí kašna se nachází na vyšší zahradě, stejně jako dvě předchozí je zasazena v opěrné zdi a vytvořena z cihel. Rozdíl je pouze ve výšce niky, která je zde přibližně o jeden metr vyšší. V zaklenutí niky jsou patrné tři otvory pro vyústění vody. U paty kašny je opět pískovcový bazén. Bohužel kašny nefungují již mnoho desítek let.\n\n\"Ta zahrada! Vchází se zámeckou bránou, nevěříš vlastním očím. Skrz druhou bránu lemovanou karyatidami, můžeš vidět stoupání na Gloriettu (sloupové portiko), velkoryse široký svah s půvabně poskládanou řadou schodů, točité kamenné stupně jsou přerušované postranními cestičkami vedoucími pryč.\"\n\n\"»Máme takové zahrady v Praze: Schönbornskou, pod hradem, u Zlaté studně. Aby se stráň dala lépe obdělávati, jsou na ní vysunuty jakési stupně. A i když mi bude zakázáno slovo »vysuté«, budu zahrady takové jmenovati aspoň vysunutými, neb je v tom více smyslu než ve »visutých«, při nichž vždy mám dojem, že jsou zavěšeny na provazech nebo řetězech. Nevím ovšem, byly-li v Babyloně takové stráně, aby bylo nutno je »stupňovitě zakládati«.\"\nFa Presto se představy »visuté zahrady« vzdává, ale slovo mu tak ukvělo v mysli, že pod jeho vlivem představu, jíž nahrazuje onu představu starců, pojmenoval slovem podobným, zvukově vlastně totožným; \"kdyby nebylo mlhavých zpráv o »visutých« zahradách babylonských, přišlo by komu vůbec na mysl, aby např. schönbornskou zahradu nazval »vysutou«?\"\n\n"}
{"id": "825637", "url": "https://cs.wikipedia.org/wiki?curid=825637", "title": "Koloman Bobor", "text": "Koloman Bobor\n\nKoloman Bobor byl maďarský meziválečný fotbalista, útočník.\n\nV československé lize hrál za SK Slavia Praha a DFC Prag. V sezóně 1928–1929 získal se Slavií mistrovský titul.\n\n"}
{"id": "825639", "url": "https://cs.wikipedia.org/wiki?curid=825639", "title": "Austrálie na Letních olympijských hrách 2012", "text": "Austrálie na Letních olympijských hrách 2012\n\nAustrálii na Letních olympijských hrách v roce 2012 v Londýně reprezentovala výprava 410 sportovců v 23 sportech. Ve výpravě bylo 224 mužů a 186 žen. Reprezentant v jezdectví Andrew Hoy se zúčastnil sedmých olympijských her.\n\n"}
{"id": "825640", "url": "https://cs.wikipedia.org/wiki?curid=825640", "title": "Karel Kudrna", "text": "Karel Kudrna\n\nKarel Kudrna (21. května 1905 Včelín u Dobříše) byl český meziválečný fotbalista, obránce. Zahynul při automobilové nehodě kdesi na Moravě před rokem 1961.\n\nFotbal hrál v pražské Spartě, v roce 1925 nastoupil vojenskou službu k 8. jezdeckému klubu Pardubice a začal hrát za tamní tým SK Pardubice. V československé lize hrál za SK Náchod. Ve Francii hrál za Montpellier HSC a OGC Nice.\n\nV roce 1937 byl trenérem francouzského týmu OGC Nice.\n\n"}
{"id": "825647", "url": "https://cs.wikipedia.org/wiki?curid=825647", "title": "Schuyler County", "text": "Schuyler County\n\nSchuyler County je název tří okresů ve Spojených státech amerických:\n"}
{"id": "825649", "url": "https://cs.wikipedia.org/wiki?curid=825649", "title": "Lobkovická zahrada", "text": "Lobkovická zahrada\n\nLobkovická zahrada na Malé Straně v Praze je název oplocené zahrady Lobkovického paláce a současně jedné z částí rozsáhlého parkového komplexu vrchu Petřína. V systému ploch městské zeleně patří do I. kategorie parků a je součástí tras cestovního ruchu. Společně s palácem (Vlašská 19) je od 1. ledna 1964 chráněna jako kulturní památka České republiky. Její výměra činí 6,69 ha a nachází se v nadmořské výšce 205–305 m n. m.\n\nLobkovická zahrada je někdy zvaná i Přehořovská zahrada. Vznikla v roce 1696, kdy hrabě František Karel Přehořovský z Kvasejovic si vymohl od císaře svolení získat dům „U Tří mušketýrů“, založit zde novostavbu a zřídit velkorysou, symetrickou zahradu. Začal s budováním palácového komplexu na místě domu U Tří mušketýrů s pivovarem a pěti vinicemi. Na projektu se podílela celá řada prominentních stavebních mistrů a architektů, mezi nimi Giovanni Antonio Lurago, Giovanni Santini, Giovanni Battista Alliprandi, Christoph Dientzenhofer a také Bartolomeo Scotti. Od roku 1714 jeho nový majitel, makléř Jan Josef Bartoletti, investoval do paláce a přilehlých zahrad i se vším příslušenstvím 70.000 zlatých. V roce 1717, tedy o pouhé čtyři roky později, ho s velkým ziskem vyměnil s hrabětem Františkem Karlem Libštejnským z Kolovrat, tajným radou, skutečným komořím a přísedícím zemského soudu v království Českém, za jeho panství Přestavlky. V roce 1734 změnil palác majitele znovu. Koupila ho Antonie Černínová. V roce 1753 přešel do majetku Augustina Josefa z Lobkovic. Za jeho éry došlo v paláci a zahradě k rozsáhlým úpravám, při kterých vznikla barokní zahrada italského typu osově provázaná na palác. Další úpravy byly až po roce 1790 v anglickém krajinářském slohu. Po roce 1790 zbudoval v této zahradě zahradník původem z Mariánských Lázní, Jan Skalník, první české alpinum v Praze, kde bylo shromážděno na 400 druhů rostlin. Rodina Lobkovicových obývala palác i se zahradou až do roku 1927 a propůjčila mu dodnes užívané jméno. Palác se stal hlavním pražským sídlem hořínsko – mělnické větve české šlechtické rodiny Lobkoviců. Jelikož jeden dodnes dochovaný plán zahrad nese podpis Palliardiho, lze se domnívat, že se v době Lobkoviců podílel i on na jejich úpravě. \n\nPo první světové válce, v roce 1927, získal palác se všemi příslušnými domy a zahradami československý stát a byly vyhotoveny přesné plány pozemků a zahrad, které jsou dodnes uchovány v Národním archivu. Od roku 1973 slouží palác a menší část zahrady pro účely velvyslanectví a konzulátu Spolkové republiky Německo. Přes 4000 uprchlíků z NDR bylo na zahradě nouzově ubytováno ve stanech a 22. srpna 1989 muselo být velvyslanectví kvůli přeplnění zahrady zavřeno. \n\nV zahradě proběhla kompletní rekonstrukce. První částí byla rekonstrukce západního schodiště, jižní a východní části zdi pocházející z doby výstavby Lobkovického paláce. Druhá fáze rekonstrukce zahrnovala dokončení omítek, montáž kovaného oplocení do koruny ohradní zdi sousedící s pozemkem ambasády USA,rekonstrukci cesty a téměř 80 m dlouhého schodiště, odvodnění podest, vybetonování základové pasy s deskami ramen, finální montáž stupňů a obrubníků vlastního tělesa schodiště. Použitým materiálem jsou kamenné prvky hrubě pemrlované žlutošedé žuly. Dlažba na schodištích a cestách je ze štípaných žulových odseků. Schodiště má tři odpočívadla v mlatovém povrchu, kde jsou pevně osazeny lavičky. Půda dotčená dočasným záborem byla uvedena do původního stavu v souladu s vydaným památkovým záměrem k obnově Lobkovické zahrady. Součástí rekonstrukce byla i údržba jímacích odvodňovacích štol v Lobkovické zahradě a údržba zde se nalézající části Severního systému odvodnění Petřína. (štoly IV., VII. a XXII.).\n\nZahradu lze rozdělit na dvě části: severní zahradu velvyslanectví koncipovanou symetricky v ose zahradní fasády paláce a podstatně větší jihozápadní část tvořenou zalesněným parkem na severním svahu Petřína, která je přístupná veřejnosti. Zhruba ve středu zahrady při hlavní parkové cestě je umístěna socha básníka Jaroslava Vrchlického od sochaře Josefa Wagnera a architekta Jana Sokola.\n\nPetřín je protkán sítí 18 podzemních štol, které zde vznikaly od středověku. Jedna z nich, štola XXII, nacházející se v Lobkovické zahradě, v sousedství vyhlídkové cesty vedoucí od stanice lanovky Nebozízek k Úvozu, je každý víkend od poloviny dubna otevřená pro veřejnost od 10 do 17 hodin a lze v ní zhlédnout výstavu fotografií z podzemní Prahy.\n\nV části Lobkovické zahrady, která je přístupná veřejnosti a nedaleko pomníku Jaroslava Vrchlického, lze najít starou vodní nádrž. Kruhový bazén vyhloubený v zemi má vnitřní stěny zděné, z části ještě pokryté omítkou, venkovní stěny jsou z lomového kamene. Je hluboký asi 3 metry. Nádrž sloužila pro napájení původní petřínské lanovky, která ve svých počátcích fungovala na principu vodní převahy, kdy se do nádrže horní kabiny napustila voda a stáhla kabinu do údolí.\n\nV zahradě stojí známá socha Davida Černého \"kráčející trabant \"s názvem \"„Quo vadis?“\", připomínající útěk občanů NDR na Západ v roce 1989, právě přes zdi Lobkovického paláce.\n\nLobkovická zahrada bylo jedno z oblíbených míst Josefa Sudka. \"„Krásné stromy ve svahu Petřína, tajemné průhledy na pražské dominanty a povětšinou klid a ticho, to je Lobkovická zahrada.“\"\n"}
{"id": "825650", "url": "https://cs.wikipedia.org/wiki?curid=825650", "title": "MAP", "text": "MAP\n\nMAP může označovat:\n\n"}
{"id": "825658", "url": "https://cs.wikipedia.org/wiki?curid=825658", "title": "Alois Bureš", "text": "Alois Bureš\n\nAlois Bureš byl český meziválečný fotbalista, fotbalový brankář.\n\nV lize hrál za SK Slavia Praha. V letech 1934 a 1941 získal se Slavií dvakrát mistrovský titul.\n\n"}
{"id": "825659", "url": "https://cs.wikipedia.org/wiki?curid=825659", "title": "Martina Blažková", "text": "Martina Blažková\n\nMartina Blažková (* 16. září 1965 v Pardubicích) je česká právnička, bývalá\nsportovkyně-atletka (vícebojařka a přakážkářka), dnes\nvýznamná lehkoatletická trenérka. Jde o několikanásobnou mistryni České republiky, která ji i několikrát reprezentovala v běhu na 400 metrů překážek a v atletickém sedmiboji. V současné době vede českou tréninkovou skupinu Rychlý holky.\n\nVystudovala Právnickou fakultu Univerzity Karlovy a trenérskou školu při Fakultě tělesné výchovy a sportu UK.\n\n\n"}
{"id": "825665", "url": "https://cs.wikipedia.org/wiki?curid=825665", "title": "Jaroslav Vojta (fotbalista)", "text": "Jaroslav Vojta (fotbalista)\n\nJaroslav Vojta (*1911) byl český meziválečný fotbalista, fotbalový brankář.\n\nHrál ve Francii za Stade Rennais FC. V domácí lize hrál za SK Židenice a Slavii, celkem v 1. československé lize nastoupil ke 12 utkáním. V roce 1935 získal se Slavií mistrovský titul.\n\n"}
{"id": "825668", "url": "https://cs.wikipedia.org/wiki?curid=825668", "title": "František Pernica", "text": "František Pernica\n\nFrantišek Pernica (* 12. června 1952) byl český a československý politik, po sametové revoluci poslanec Sněmovny národů Federálního shromáždění za HSD-SMS.\n\nVe volbách roku 1990 byl zvolen za HSD-SMS do české části Sněmovny národů (volební obvod Jihomoravský kraj). Hnutí HSD-SMS na jaře 1991 prošlo rozkolem, po němž se poslanecký klub rozpadl na dvě samostatné skupiny. Pernica pak v květnu 1991 přestoupil do klubu Hnutí za samosprávnou demokracii – Společnost pro Moravu a Slezsko 1. Ve Federálním shromáždění setrval do voleb roku 1992.\n\nPocházel z rodiny venkovského řezníka pronásledovaného v 50. letech komunistickým režimem coby \"kulaka\". František Pernica se pak po roce 1989 zapojil do snahy dohledat viníky pronásledování své rodiny. V roce 1994 na podporu svých požadavků na vyrovnání s komunistickou minulostí vyhlásil hladovku.\n\n"}
{"id": "825672", "url": "https://cs.wikipedia.org/wiki?curid=825672", "title": "Josef Dostál (kajakář)", "text": "Josef Dostál (kajakář)\n\nPrap. Josef Dostál (* 3. března 1993 Praha) je český rychlostní kanoista, závodící na kajaku. Je trojnásobným mistrem světa v kategorii kajakářů a na čtyřkajaku z roku 2014 a má bronzovou medaili z Letních olympijských her 2012 v Londýně a Letních olympijských her 2016 v Riu se čtyřkajakem z kilometrové trati. V Riu přidal na stejné vzdálenosti i stříbro na singlkajaku.\n\nPochází z hudebnické a sportovní rodiny, jeho maminkou je bývalá československá reprezentační volejbalistka a známá jazzová zpěvačka Eva Emingerová-Dostálová, otcem sochař a kajakář Tomáš Bosambo. Jeho sestry Anna (* 1991) a Magdalena (* 1995) jsou volejbalistky.\n\nV roce 2011 se stal juniorským mistrem světa a snadno se zařadil i do seniorské reprezentace.\n\nNa olympijských hrách v Londýně byl nejmladším členem posádky čtyřkajaku, kterou tvořil společně s Danielem Havlem, Lukášem Trefilem a Janem Štěrbou. Kvarteto postoupilo do finále a v něm obsadilo třetí příčku. Dostál byl zároveň nejvyšším členem posádky a společně s volejbalistou Přemyslem Kubalou nejvyšším členem celého českého olympijského týmu v Londýně, měří totiž 202 centimetrů.\n\nV roce 2013 získal další titul mistra světa, tentokrát ve věkové kategorii do 23 let.\n\nO rok později na mistrovství světa v Moskvě závodil již mezi dospělými. Z rozjížďky kajakářů postoupil přímo do finále, které vyhrál s náskokem více než jedné sekundy před Bulharem Miroslavem Kirčevem. O den později slavil druhé zlato, tentokrát jako člen posádky vítězného čtyřkajaku ovládli závod na kilometrové trati s dalšími členy Danielem Havlem, Lukášem Trefilem a Janem Štěrbou.\n\nRoku 2015 na mistrovství světa získal v kategorii K1 1000 m stříbro. Se čtyřkajakem, ve stejném složení jako na minulém mistrovství, získal na kilometrové trati bronz.\n\nOlympijských her v roce 2016 se zúčastnil ve dvou kategoriích. Nejprve získal stříbro v kategorii K1 1000 m. Po finále únavou plival krev. Přesto se mu následující den podařilo získat bronz se čtyřkajakem.\n\n"}
{"id": "825675", "url": "https://cs.wikipedia.org/wiki?curid=825675", "title": "Josef Pernica", "text": "Josef Pernica\n\nJosef Pernica (* 30. dubna 1941 Šošůvka) je bývalý český a československý komunistický politik, na konci normalizace primátor Brna, po sametové revoluci poslanec Sněmovny národů Federálního shromáždění za KSČ, pak za KSČM.\n\nV roce 1958 se vyučil na frekvenčního mechanika v podniku Tesla Brno. Od roku 1960 byl členem KSČ. V roce 1965 dokončil studium slaboproudé průmyslovky a v roce 1976 absolvoval Vysokou školu ekonomickou. V období let 1984–1989 zastával post generálního ředitele koncernu Tesla, měřící a laboratorní přístroje.\n\nOd února 1989 do března 1990 byl posledním komunistickým brněnským primátorem. Ve funkci řešil vyjednávání s nastupující mocí aktivistů Občanského fóra. Už před 17. listopadem spouštěl v Brně opatrné reformy. V září podepsal dohodu o partnerství se západoněmeckým Stuttgartem (šlo o první případ spolupráce mezi českými městy a protějšky ze Západu). Zúčastnil se rovněž jednání s opozičními aktivitami ve Vysokoškolském klubu. Po sametové revoluci se mimo jiné okolo otázky jeho setrvání ve funkci odehrávaly spory v Občanském fóru mezi Petrem Cibulkou a Jaroslavem Šabatou. V březnu 1990 z postu primátora odstoupil.\n\nVe volbách roku 1990 zasedl do české části Sněmovny národů Federálního shromáždění (volební obvod Jihomoravský kraj) za KSČ (KSČS), která v té době byla volným svazkem obou republikových komunistických stran. Po jejím postupném rozvolňování se rozpadla na samostatnou stranu na Slovensku a v českých zemích. V roce 1991 proto Pernica přešel do poslaneckého klubu KSČM. Ve Federálním shromáždění setrval do voleb roku 1992.\n\nPo odchodu z parlamentu založil s přáteli v Brně tiskárnu Polygra a také firmu Apos v Blansku. V roce 2006 odešel z řídících orgánů firem a jako penzista působí jako konzultant.\n\n"}
{"id": "825678", "url": "https://cs.wikipedia.org/wiki?curid=825678", "title": "Lynn Flewelling", "text": "Lynn Flewelling\n\nLynn Flewellingová (* 20. října 1958 Presque Isle, Maine, jako Lynn Elizabeth Beaulieu) je americká spisovatelka. Píše fantasy literaturu. Napsala sérii Štěstí ve Stínech a trilogii Tamír.\n\nLynn vyrostla na severu amerického státu Maine. V období života na pobřeží procestovala celý svět. Spoustu zkušeností z cest se objevilo i v jejich knihách. Pracovala jako učitelka, malířka, asistentka patologa, editorka na volné noze a novinářka. Svého manžela, Douglase Flewellinga, si vzala v roce 1981. Má dva syny. Teď žije ve městě Redlands v Kalifornii, kde pokračuje v psaní a pořádá workshopy na místní univerzitě.\n\n\"Žádný z těchto projektů(zatím) nebyl přeložen/nevyšel v České republice.\"\n\n\n"}
{"id": "825681", "url": "https://cs.wikipedia.org/wiki?curid=825681", "title": "Nwankwo Kanu", "text": "Nwankwo Kanu\n\nNwankwo Kanu (* 1. srpna 1976 v Owerri) je bývalý nigerijský fotbalový útočník. Mezi roky 1994 až 2011 reprezentoval Nigérii, v jejímž dresu odehrál 87 utkání.\n\nV letech 1996 a 1999 byl vyhlášen nejlepším africkým fotbalistou roku.\n\nIwuanyanwu Nationale\nAjax\nInter Milán\nArsenal\nPortsmouth\n\nNigérie\n\n"}
{"id": "825683", "url": "https://cs.wikipedia.org/wiki?curid=825683", "title": "Andrej Kirilenko", "text": "Andrej Kirilenko\n\nAndrej Genadijevič Kirilenko (* 18. září 1981, Iževsk, Ruská sovětská federativní socialistická republika, Sovětský svaz) je ruský profesionální basketbalista – obránce, mistr Evropy v basketbalu z roku 2007. V současné době hráč amerického NBA profesionálního týmu Minnesota Timberwolves.\n\nS profesionálním basketbalem začínal v roce 1997 v ruském profesionálním klubu BC Spartak Saint Petersburg,\nodtud pak v roce 1998 přestoupil do CSKA Moskva, od roku 2001 do roku 2011 hrál v americkém profesionálním týmu NBA Utah Jazz. V sezóně 2011–2012 hrál opět za CSKA Moskva. Od roku 2012 hraje opět v NBA za tým Minnesota Timberwolves.\n\nPravidelně reprezentuje svou zemi, na olympijských hrách poprvé startoval již v roce 2000 na Letních olympijských hrách 2000 v Sydney.\n\nJeho manželkou je ruská popová zpěvačka Máša Kirilenková. Ruská tenistka Maria Kirilenková není jeho příbuzná, ačkoliv tak v žertu oba občas vystupují a nechávají se i fotografovat.\n\n"}
{"id": "825684", "url": "https://cs.wikipedia.org/wiki?curid=825684", "title": "Poštovní muzeum Praha", "text": "Poštovní muzeum Praha\n\nPoštovní muzeum Praha bylo založeno koncem roku 1918 a má celostátní význam. Sídlí v historickém domě u Štefánikova mostu, na adrese Nové mlýny 2, Praha 1. Nejbližší stanice metra je Náměstí republiky, stanice tramvaje Revoluční. Od roku 1976 má velkou pobočku ve Vyšším Brodě.\n\nMuzeum se zabývá studiem dějin a vývoje spojů na území České republiky (dříve celého Československa). Odborně a soustavně sbírá, ošetřuje a uschovává doklady o historickém vývoji poštovnictví, známkové tvorby, telekomunikací a radiokomunikací.\n\nMuzeum bylo založeno 18. prosince 1918, tedy ve stejný den, kdy byly vydány první poštovní známky Československa. Prvních deset let bylo věnováno sběratelské činnosti. V roce 1928 byla otevřena první expozice v přízemí Karolina, nicméně zdejší prostory patřící Karlově univerzitě byly pro muzeum nedostatečné. Podařilo se získat nové v Holečkově ulici na Smíchově, v části zrušeného kláštera sv. Gabriela a od roku 1933 zde bylo zpřístupněno veřejnosti. Ve válečném období bylo řadu měsíců uzavřeno, v květnu 1945 došlo opět k otevření. Po roce 1950 došlo k omezení některých expozic s náplní poštovnictví ve prospěch filatelie.\n\nDalší část sbírek byla umístěna do budovy zrestaurovaného opatství Státního kláštera ve Vyšším Brodě (bývalý cisterciánský klášter), kde byla v roce 1976 zpřístupněna expozice dějin poštovnictví.\n\nV Praze se podařilo koncem 80. let 20. století přestěhovat muzeum do zrestaurovaných prostor Vávrova mlýna na nábřeží Ludvíka Svobody v Praze. Tehdy bylo muzeum řízeno metodicky federálním ministerstvem spojů, vlastní řízení bylo v náplni Ředitelství pošt Praha. V nových prostorách bylo muzeum otevřeno slavnostně v roce 1988. Po roce 1990 byly sbírky rozděleny na českou a slovenskou část. Nynější adresa je Poštovní muzeum, Nové mlýny 2, Praha 1.\n\nV muzeu mohou návštěvníci vidět stálou expozici poštovních známek nejen z našich zemí, ale také vzácné a zajímavé filatelistické materiály ze zahraničí. Konají se zde příležitostné výstavy zaměřené na určitá období či oblasti poštovnictví a filatelie. V budově je badatelna, knihovna. Otevřeno je denně mimo pondělí.\n\nMuzeum je nyní začleněno jednak do Asociace muzeí a galerií České republiky, ale i do celé řady mezinárodních institucí.\n\nBudova je chráněnou památkou, obytným barokním domem ze 17. století, který byl adaptován pro mlynáře Vávru (stavba vodního mlýna na Vltavě se nedochovala). Při této příležitosti čtyři salonky v 1. patře vyzdobil nástěnnými malbami Josef Navrátil, byly vybaveny zčásti dochovaným biedermeierským nábytkem z 2. čtvrtiny 19. století. Budova je chráněnou nemovitou památkou, součástí Pražské památkové rezervace UNESCO a není bezbariérová.\n\nV historii Poštovního muzea se vystřídalo více osobností, název funkce se též měnil. V závorce je uvedena doba výkonu funkce:\n\n\n"}
{"id": "825691", "url": "https://cs.wikipedia.org/wiki?curid=825691", "title": "Opotřebení", "text": "Opotřebení\n\nJako opotřebení se označuje poškození užitkového předmětu, například strojní součásti, úbytkem materiálu z povrchu při vzájemném pohybu dvou nebo více materiálů, popřípadě při interakci materiálu s prostředím. Hlavní typy opotřebení jsou odírání, tření (přilnavost a soudržnost), eroze a koroze.\n\nOpotřebení, spolu s třením a mazáním, studuje vědní obor tribologie.\n\nJiným typem poškození je trhlina nebo lom, vznikající přetížením součásti (ať už jednorázovým přetížením nebo nadměrným cyklickým namáháním).\n\n"}
{"id": "825694", "url": "https://cs.wikipedia.org/wiki?curid=825694", "title": "Podmořský kaňon", "text": "Podmořský kaňon\n\nPodmořský kaňon je mořský geomorfologický útvar, který mívá svůj začátek na okraji pevninského šelfu (zpravidla u ústí světových veletoků). Mívá průřez ve tvaru písmene V, ale poněkud méně strmé stěny zářezu než kaňony na souši. \n\nPodmořské kaňony mívají svůj začátek na okraji pevninského šelfu, ovšem může se stát, že jsou do šelfu zaříznuty více a začínají tedy blíže k pobřeží. Konec mívají na rozhraní mezi pevninským svahem a pevninským úpatím. Vedou tedy napříč pevninským svahem, někdy pokračují i skrz pevninské úpatí. \nVelké podmořské kaňony se nacházejí zpravidla u ústí světových veletoků. Takovýmto kaňonům se říká podmořské říční kaňony. Například kaňon navazující na řeku Kongo. Tento kaňon je považován za největší podmořský říční kaňon světa. Jeho počátek se nachází v estuáriu řeky Kongo 28 km ve vnitrozemí v hloubce zhruba 21 m. Pokračuje přes kontinentální šelf a svah a své zakončení má v hloubce okolo 2 650 m pod hladinou. Celková délka tohoto kaňonu je kolem 280 km, největší výška stěny kaňonu má 1 100 m a kaňon má v nejširších místech šířku až 14 km. Další podmořské říční kaňony navazují např. na řeky Hudson, Ganga, Amazonka a jiné. Existují však i kaňony bez závislosti na povrchových vodních tocích. Největším takovým kaňonem je kaňon Zhemchug, nacházející se ve střední části Beringova moře. Tento kaňon je považován za vůbec největší kaňon na Zemi. Je tak obrovský, že jej lze spatřit i z vesmíru. Jeho stěny mají výšku až 2 600 m (pro srovnání Grand kaňon má 1 830 m), jeho délka je 1 680 km, široký je téměř 100 km a plocha, kterou tento kaňon zabírá je 11 350 km².\n\nPodle geologické encyklopedie je kaňon úzké údolí se strmými až vertikálními stěnami, které vzniká říční erozí nejčastěji v odolných ploše uložených vrstvách. Podmořské kaňony mají ve svém průřezu tvar písmene V a mívají méně strmé stěny zářezu než kaňony na souši. Existuje i rozdíl mezi kaňony, které jsou pouze na kontinentálním svahu a kaňony, které mají své pokračování až na kontinentální šelf. Kaňony, které jsou pouze na kontinentálním svahu, se vyznačují daleko strmějším sklonem a přímějším tvarem, než kaňony pokračující na šelfu.\nStejně jako suchozemské kaňony, mohou mít i podmořské kaňony přítoky. I když morfologicky mohou podmořské kaňony připomínat říční údolí, vyskytuje se zde i několik rozdílů. V kaňonech se mohou vyskytovat místa, která mají opačný sklon vůči „hlavnímu“ sklonu celého kaňonu, což se v říčním údolí stát nemůže. Také zde bývá prudší sklon podélného profilu než u říčních údolí. Ústí kaňonů na pevninském úpatí má tvar delty, nebo jakéhosi náplavového kužele, jelikož právě prostřednictvím podmořských kaňonů se zerodovaný materiál dostává z pevniny do oceánů. Z toho důvodu je také pevninské úpatí tvořeno tak značnými vrstvami sedimentů.\n\nJak již bylo řečeno výše, většina velkých kaňonů tvoří jakési podmořské pokračování říčních údolí, a tak dříve převládal názor, že podmořské kaňony vznikly v době, kdy byla hladina světového oceánu níže než dnes a že se jedná o zatopená říční údolí. Nicméně byly objeveny i takové kaňony, které na žádnou řeku nenavazují. Navíc proti této teorii šel i fakt, že se zde vyskytují úseky s opačným sklonem. Některé kaňony navíc končí v hloubkách až kolem 3 500 m pod hladinou a nebylo prokázáno, že by hladina světového oceánu byla někdy tak nízko.\nZa genetický základ se dnes považují tektonické příčiny. „\"Podle dnešních názorů představuje pevninský svah soustavu ker zemské kůry oddělených navzájem stupňovitými zlomy. Současně se vznikem zlomů rovnoběžných s pobřežím vznikaly i zlomy kolmé k pobřeží. Podmořské kaňony jsou jednak vázány na tyto zlomy, zhruba kolmé k pobřeží, jednak představují úzké prolomy vzniklé na zlomech probíhajících rovnoběžně blízko sebe\"“ (Demek 1987, str. 148).\n\nTektonický základ je pak přemodelováván exogenními pochody, zejména pak tzv. turbiditními proudy, které jsou v dnešní době považovány jako hlavní proces tvořící podmořské kaňony. Podle geologické encyklopedie je turbiditní proud vodní proud se zvýšenou hustotou vlivem velkého množství suspendovaného sedimentárního materiálu, který působením gravitace teče při dně, využívaje i nepatrného sklonu. Turbiditní proudy vznikají při bouřích, vlivem tsunami, či při podmořských sesuvech, kdy dojde ke zvíření dnových sedimentů. Protože jsou turbiditní proudy hustší než okolní voda, pohybují se po dně zpravidla v údolích, které již dříve vyerodovaly. Rychlost pohybu turbiditních proudů je podle Demka (1987) mezi 70–90 km/hod. Tento proces pak nahrává dalšímu prohlubování podmořských kaňonů. Materiál, který je turbiditními proudy unášen podmořskými kaňony, potom sedimentuje při ústí kaňonů a vytváří již zmiňované delty, či hlubokomořské deltové vějíře. Tento usazený materiál je označován termínem turbidity, pro něž je charakteristické tzv. gradační zvrstvení. Gradační zvrstvení je sled vrstev sedimentů, kdy jsou v nejhlubších největší kameny a úlomky hornin a směrem k povrchu se materiál stává jemnozrnný, jako jsou třeba částečky jílu či slínu. K tomuto uspořádání dochází v důsledku gravitace a s ní související rychlostí sedimentace, přičemž největší a nejtěžší horniny se usazují jako první. Jako poslední se pak usazují nejjemnější částečky, které byly zvířeny či unášeny. Dochází li k turbiditním proudům opakovaně, vznikne jakási sekvence gradačního zvrstvení. Dneska můžeme tyto sekvence pozorovat na horninách tvořící příkrovy východní a jihovýchodní části naší republiky. Těmto horninám se říká flyš, pro které je typické střídání vrstev jemnozrnných jílovců či slínovců a hrubozrnnějších pískovců.\n\n"}
{"id": "825696", "url": "https://cs.wikipedia.org/wiki?curid=825696", "title": "William Lyon Mackenzie King", "text": "William Lyon Mackenzie King\n\nWilliam Lyon Mackenzie King (17. prosince 1874 – 22. července 1950) byl kanadský politik, představitel Liberální strany Kanady, jejímž předsedou byl téměř třicet let, v letech 1919–1948. Byl premiérem Kanady v letech 1921–1926, 1926–1930 a 1935–1948, tedy dohromady celkem 22 let, což je kanadský rekord.\n\nByl otcem specificky kanadské verze sociálního státu. Ve 20. a 30. letech výrazně posílil kanadskou autonomii a odpoutal Kanadu od britského vlivu, především za pomoci zrekonstruovaného úřadu zvaného \"Department of Foreign Affairs and International Trade\", jež byl součástí kanadské vlády. Ten existoval již od roku 1909, King mu však dal nový význam, v jeho éře začal vytvářet na Británii nezávislou zahraniční politiku. Vyvrcholením Kingových autonomizačních snah byl tzv. \"Canadian Citizenship Act\" z roku 1946, který prvně definoval pojem \"kanadský občan\" (3. ledna 1947 obdržel King certifikát kanadského občana s pořadovým číslem 0001). V mezinárodní politice bylo jeho cílem vytvořit z Kanady \"middle power\", tedy velmoc střední velikosti. King rovněž posílil pravomoce představitelů později vzniklých provincií Kanady, tedy zejména Manitoby, Alberty a Saskatchewanu (na úkor dosud dominujících Québecu a Ontaria).\n\n\n"}
{"id": "825700", "url": "https://cs.wikipedia.org/wiki?curid=825700", "title": "Mauro Piacenza", "text": "Mauro Piacenza\n\nMauro kardinál Piacenza (* 15. září 1944, Janov) je italský římskokatolický kněz, vysoký úředník římské kurie a kardinál.\nKněžské svěcení přijal 21. prosince 1969, jeho hlavním světitelem byl Giuseppe kardinál Siri. Jako kněz působil ve fanostech janovské arcidiecéze, později přednášel kanonické právo na janovské univerzitě. Od roku 1990 působí ve Vatikánu, v Kongregaci pro klérus. V roce 2000 se stal zástupcem sekretáře této kongregace.\nDne 15. listopadu 2003 v souvislosti se jmenováním předsedou papežské komise pro kulturní dědictví církve byl vysvěcen na arcibiskupa. V srpnu 2004 stanul v čele Papežské komise pro archeologii. O tři roky později se vrátil do Kongregace pro klérus jako její sekretář. V říjnu 2010 ho papež Benedikt XVI. jmenoval novým prefektem Kongregace pro klérus, když nahradil v úřadě brazilského kardinála Cláudia Hummese, který dosáhl věku předepsaného kanonickým právem k rezignaci. Dne 20. října 2010 ohlásil Benedikt XVI. jeho kardinálskou nominaci, k jeho jmenování kardinálem došlo 20. listopadu 2010. Papež František ho 21. září 2013 jmenoval vrchním penitenciářem Svatého stolce, kde vystřídal kardinála Manuela Monteira de Castro, odstupujícího z důvodů dosažení věkové hranice.\n\n"}
{"id": "825707", "url": "https://cs.wikipedia.org/wiki?curid=825707", "title": "Jozef Talášek", "text": "Jozef Talášek\n\nJozef Talášek (* 16. listopadu 1958 Handlová) je bývalý slovenský fotbalista, záložník.\n\nV československé lize hrál za Tatran Prešov. V československé lize nastoupil ve 156 utkáních a dal 12 gólů. Dále hrál i za Svidník a byl hrajícím trenérem Stropkova.\n\n"}
{"id": "825710", "url": "https://cs.wikipedia.org/wiki?curid=825710", "title": "Bundeskanzler", "text": "Bundeskanzler\n\nBundeskanzler či Bundeskanzlerin (německy „spolkový kancléř“) může znamenat:\n\n"}
{"id": "825714", "url": "https://cs.wikipedia.org/wiki?curid=825714", "title": "Pavol Vytykač", "text": "Pavol Vytykač\n\nPavol Vytykač (* 30. ledna 1966) je bývalý slovenský fotbalista, útočník. Po skončení aktivní kariéry působí jako trenér mládeže.\n\nHrál za Tatran Prešov, Bursaspor, DAC Dunajská Streda, Spartak Trnava a Chemlon Humenné. V nejvyšších soutěžích nastoupil ve 165 utkáních a dal 35 gólů. V sezoně 1989/90 se stal nejlepším střelcem I. SNFL se 22 brankami.\n\n"}
{"id": "825716", "url": "https://cs.wikipedia.org/wiki?curid=825716", "title": "Franz Sandtner", "text": "Franz Sandtner\n\nFranz (František) Sandtner (3. ledna 1903 Most – 1. července 1927 Plzeň) byl masový vrah, který v noci z 9. na 10. dubna 1926 na samotě Doyscherhof brutálně zabil 5 lidí. Ve své době šlo o novinářskou senzaci.\n\nFranz Sandner, v dobovém tisku uváděný jako Sandtner, pocházel z nestandardních poměrů. Narodil se ve věznici v Mostě, kde si jeho matka odpykávala trest za krádež. V jeho dvou letech spáchala sebevraždu otravou fosforem. Z otce houslaře se stal tulák a o Franze se nestaral. Ten tak se svým bratrem putoval do klášterního sirotčince v Kadani. Zde byl známý kvůli špatnému prospěchu a kázeňským problémům. Ve 13 letech napadl a škrtil jednu z řádových sester. Po odchodu ze sirotčince se usadil v obci Schönbach, kde se netěšil dobré pověsti a byl několikrát trestán pro krádeže. Často měnil povolání. V roce 1920 byl zaměstnán pro práci s koňmi na Döllnerově statku Doyscherhof nedaleko Mariánských Lázní v okresu Cheb. Sedlák Döllner ho však po vzájemné hádce ze služby propustil po pouhých 3 měsících. V roce 1925 se stal vojákem u 14. pěšího pluku v Prešově.\n\nV noci z 9. na 10. dubna 1926 probudil čeledína Willibalda Weidla jedenáctiletý Kašpar Döllner s žádostí, aby přivedl z druhého stavení dědečka, protože někdo napadl jeho rodinu. Starý pan Döllner vstoupil do místnosti, kde společně spávala celá rodina. V místnosti leželo v postelích 6 členů rodiny a mladá služka. Všichni až na sedmiměsíční Mariechen (Marii) měli vážná, často mnohačetná, zranění hlavy. Několik poraněných ještě naříkalo, proto je začal omývat a čeledína poslal do obce Rockendorf pro pomoc. Chlapec se cestou v lese ztratil a vrátil se na statek pro lampu, která mu však ve větru zhasla. Až na druhý pokus se mu podařilo přivést pomoc, ale to už bylo příliš pozdě. Po příjezdu lékaře oba manželé ještě žili, bohužel, jejich stav byl beznadějný. Statkář Döllner zemřel téhož dne, jeho žena po třídenním bezvědomí. O život tak přišli Rudolf Döllner (40), Žofie Döllnerová (37), jejich dcera Anna (3), syn Isidor (9) a služebná Anna Hoffmannová (30). S těžkým poraněním hlavy přežil syn Josef (6). Četníci na místo přivolali kriminální službu a posily, aby zabránili zvědavcům v ničení stop. To se však nepodařilo a stopy ve sněhu v okolí statku byly ještě před zajištěním zašlapány. \n\nJediným svědkem byl Kašpar Döllner (11). Vypověděl, že spal s hlavou pod peřinou v posteli vedle svého otce. Ten se na něho po úderu převalil a svým tělem ho tak zakryl. Kašpar přesto uviděl muže se zakrytým obličejem, jak někoho na opačné straně místnosti bije sekerou. Vrah zaútočil nejdříve na dospělé členy rodiny, kteří by se v případě probuzení dokázali bránit. Poté, co skončil s útokem, místnost prohledal. Ačkoliv si kryl obličej upravenou podšívkou kabátu, v jednu chvíli se zakousl do perníkového koně na stole, přičemž mu petrolejová lampa osvítila hlavu. Kašpar si všiml, že má útočník uniformu a ryšavé vlasy. Ze statku zmizelo 270 korun v hotovosti, šest vajec, půl kilogramu másla a řetízkové hodinky.\n\nPosun ve vyšetřování přineslo hledání stop ve větším okruhu od místa činu. Tak se podařilo vyloučit stopy zvědavců a byly objeveny mužské stopy vedoucí lesem do sousední vesnice, kde se ztratily mezi ostatními. Po cestě se však nalezl důležitý důkaz - zakrvácená podšívka kabátu. Objevil se také svědek, který tvrdil, že po něm v lese někdo hodil sekeru. Ta pravděpodobně uvízla na jednom ze stromů, kam ji pachatel odhodil, a na projíždějícího muže pouze spadla. Sekera na sobě měla řadu krevních stop. Sandtner byl jako pachatel vytipován na základě výpovědi Kašpara Döllnera. Dívka ze sousedství si vzpomněla na čeledína, kterému se podle barvy vlasů říkalo Rotkopf (rudá hlava). Tím čeledínem byl Franz Sandtner. Ten byl v roce 1924 trestán za ozbrojenou loupež na sousedním statku Fichtenhof. Byla prověřena jeho přítomnost u jednotky v Prešově. Z prověrky vyplynulo, že měl v době vražd volno. Po návratu do kasáren si ostatní vojáci všimli, že má u sebe peníze. Sandtner byl okamžitě zadržen a prohledán. V jeho kufru byla nalezena pistole, peníze a hodinky s iniciály R. D. patřící Rudolfu Döllnerovi.\n\nO případ se začal zajímat tisk po celé republice. Sandtnera bylo nutné dopravit z Prešova do místa vyšetřování. Za tímto účelem byl vyčleněn vagon v běžném osobním vlaku. Byl spoután a umístěn v kupé s policejním dozorem. Policie odháněla zvědavce, kteří si vraha z Doyscherhofu chtěli prohlédnout. V některých stanicích, kterými vlak projížděl, se tvořily davy lidí, kteří prosili o Sandtnerovo vydání a zlynčování. Sandtner nebyl na takový zájem připraven a pomalu si začal uvědomovat, co udělal. Když se dozvěděl, že vlastně jede do Doyscherhofu ke konfrontaci s Kašparem Döllnerem o jehož přežití nevěděl, rozhodl se ještě ve vlaku spontánně doznat a doplnit některé detaily případu. Podle svých slov vraždil pouze pro peníze. Předpokládal, že na místě objeví přinejmenším padesát tisíc korun. V noci se zastavil na blízkém statku Rudolfa Vogla, kde také v minulosti sloužil. Zde ukradl kladivo, sekeru a vypáral podšívku z kabátu. Po vniknutí do statku Döllnerových se ukryl v místnosti vedle ložnice a počkal, až všichni usnou. Během útoku se vyptával na uschované peníze, žádnou odpověď však nedostal a tak místnost sám prohledal. Při útěku z místa činu se unavil, a proto se vyspal v lese nedaleko statku.\n\nSandtnerovo doznání bylo jasným důkazem a bylo proto rozhodnuto tento velký případ \"za zásluhy\" přidělit známému vyšetřujícímu soudci (dnes neexistující právní role), který byl před odchodem na důchod. Ten se však dopustil hrubé chyby a před Sandtnerem se zmínil o tuláku Karlu Kronhöferovi, jehož sestra se domnívala, že mohl mít s vraždami něco společného. Nalezla dopis ve kterém přiznával, že někoho zabil a musí zmizet ze země. Sandtner to viděl jako příležitost jak zmírnit svou vinu a tak okamžitě odvolal své doznání. Při nové výpovědi označil Kronhöfera za svého spolupachatele a organizátora. Kronhöferova měla být i pistole nalezená u Sandtnera. Ten ji při loupeži nepoužil, protože mu přišla nespolehlivá. Později Kronhöfera nedokázal identifikovat na předložených fotografiích, na místě zločinu se nenalezly jeho stopy a pistole prokazatelně pocházela od jiného vojáka. Sandtner svou snahu vzdal a vrátil se ke své původní verzi událostí. Za 5 vražd byl odsouzen k propadnutí volebního práva, propuštění z armády a trestu smrti oběšením. Jak bylo běžné, žádal prezidenta republiky T. G. Masaryka o milost. Avšak jeho výroky o tom, že by zabil i Kašpara a Weidla, kdyby o nich věděl, absence jakékoliv lítosti a nebývalý rozsah zločinu jednoznačně vyloučili možnost mírnějšího rozsudku. Prezident Masaryk trest potvrdil. Sandtnera za přítomnosti 40 svědků popravil na nádvoří Divizního soudu v Plzni slavný kat Leopold Wohlschlager.\n\nStatek Doyscherhof připadl Kašparu Döllnerovi. Ten na něm působil až do 2. světové války, kdy se zapojil do bojů na straně Wehrmachtu. V roce 1943 zmizel na východní frontě. Osud jeho mladších sourozenců Josefa a Mariechen není znám. Obec Rockendorf po nuceném odsunu Němců zpustla a nakonec úplně zanikla v období budování tzv. železné opony. Statek zanikl také a dnes z něj zůstalo pouze několik kamenů.\n\n"}
{"id": "825717", "url": "https://cs.wikipedia.org/wiki?curid=825717", "title": "Jan Štěrba", "text": "Jan Štěrba\n\nNpor. Jan Štěrba (* 1. června 1981 Praha) je český sportovec, rychlostní kanoista-kajakář, bronzový olympijský medailista z Letních olympijských her 2012 v Londýně na čtyřkajaku (společně s Danielem Havlem, Lukášem Trefilem a Josefem Dostálem).\n"}
{"id": "825718", "url": "https://cs.wikipedia.org/wiki?curid=825718", "title": "Seznam olympijských medailistů v plážovém volejbalu", "text": "Seznam olympijských medailistů v plážovém volejbalu\n\nToto je kompletní seznam olympijských medailistů v plážovém volejbalu od roku 1996.\n"}
{"id": "825719", "url": "https://cs.wikipedia.org/wiki?curid=825719", "title": "Lukáš Trefil", "text": "Lukáš Trefil\n\nDes. Lukáš Trefil (* 21. září 1988 Praha) je český sportovec, rychlostní kanoista-kajakář, bronzový olympijský medailista\nz Letních olympijských her 2012 v Londýně na čtyřkajaku (společně s Danielem Havlem, Janem Štěrbou a Josefem Dostálem).\n"}
{"id": "825733", "url": "https://cs.wikipedia.org/wiki?curid=825733", "title": "IS-41", "text": "IS-41\n\nIS-41 (Interim Standard 41), také známý jako ANSI-41, TIA/EIA-41 nebo ANSI MAP, je aplikační protokol pro signalizaci v mobilních sítích ANSI jako je AMPS, D-AMPS (TDMA, IS-136) a CDMA (cdmaOne, CDMA2000).\n\nIS-41 bylo původně vytvořeno pouze pro signalizaci mezi navštívenou a domovskou mobilní sítí se záměrem umožnit mobilitu (neboli provoz mobilního telefonu v navštívené síti) a pro zajištění předání řízení mezi buňkami obsluhovanými různými MSC. První implementace používaly síťový protokol X.25. V současnosti se používá pro přenos veškeré signalizace mezi jednotlivými prvky mobilní sítě, jako jsou MSC, HLR, VLR, pro dopravu SMS i pro spolupráci s pevnou telefonní sítí. Pro dopravu signalizačních zpráv se v současnosti používá výhradně SS7, obvykle se SIGTRAN.\n\nIS-41 je ANSI obdobou GSM MAP 09.02 (nyní 3GPP TS 29.002). Přestože funkčnost ANSI a GSM varianty MAP se postupně sbližuje (což je patrné i ze změny názvu IS-41 z „Cellular Radiocommunications Intersystem Operations“ na „Mobile Application Part“), k jejich spojení, které očekávali někteří autoři, s nejvyšší pravděpodobností nikdy nedojde. Vývoj spíše směřuje k jejich nahrazení protokolem SIP.\n\nPrvní verze dokumentu nesly označení IS-41. IS znamená dočasný standard (Interim Standard). V roce 1997 byl dokument přijat jako oficiální standard ANSI, proto bývá označován také jako ANSI-41. Jeho dalším označením je TIA/EIA-41, protože na jeho vývoji se podílely organizace Telecommunications Industry Association a Electronic Industries Alliance. Později byl zahrnut do IMT-2000 a skupina 3GPP2 jej vyvíjela pod označením N.S0005. V roce 2004 byl dokument rozdělen na desítky souborů s označením X.S0004. Díky komplikovanosti názvů 3GPP2 dokumentů mnoho autorů stále používá původní označení IS-41.\n\nVelká část telekomunikačních standardů se postupně vyvíjí; vývoj standardu IS-41 byl velmi intenzívní, což odráží jeho původně minimalistický návrh a jeho postupné používání v různých mobilních sítích, od analogových, přes sítě TDMA k CDMA:\n\n\nV mezidobí byly podle potřeby vydávány další standardy, které byly později začleňovány do IS-41.\n\nIS-41 využívá ANSI variantu služby Transaction Capabilities Application Part (TCAP), která je popsaná v dokumentu ANSI T1.114.\nProto může být přenášen stejnými mechanismy jako GSM MAP – pomocí tradičních SS7 protokolů nebo pomocí SIGTRANu. IS-41 i ANSI TCAP je definován pomocí ASN.1 a kódován pomocí Basic Encoding Rules. Pro ANSI variantu TCAP a MAP je charakteristické používání privátních typů a absence dialogové části (Dialogue Portion).\n\nNásleduje ukázka, jak může být přenášena SMS v podobě SMS Delivery Point to Point MAP zprávy v TCAP balíčku (package) Query With Permission („with Permission“ znamená, že protistrana může ukončit spojení).\n\n"}
{"id": "825734", "url": "https://cs.wikipedia.org/wiki?curid=825734", "title": "Daniel Havel", "text": "Daniel Havel\n\nDaniel Havel (* 10. srpna 1991 Praha) je český sportovec, rychlostní kanoista-kajakář, bronzový olympijský medailista\nz Letních olympijských her 2012 v Londýně a Letních olympijských her 2016 v Riu v kategorii K4 1000 m (společně s Lukášem Trefilem, Janem Štěrbou a Josefem Dostálem). Jeho kariéra začala v kanoistickém oddíle TJ Tatran Sedlčany, odtud putoval přes Spartu Praha až do současného oddílu Dukla Praha.\n"}
{"id": "825738", "url": "https://cs.wikipedia.org/wiki?curid=825738", "title": "Kristiana z Capuy", "text": "Kristiana z Capuy\n\nKristiana z Capuy byla manželka krále Štěpána II. a uherská královna. Jejím otcem byl Robert I. z Capuy.\n\nKe sňatku došlo snad v roce 1120 po nátlaku uherských baronů, aby se Štěpán oženil.\n\nV roce 1121 bylo manželství rozvedeno.\n\nRoku 1128 stále bezdětný, ač dvakrát ženatý Štěpán II. povolal ke dvoru svého slepého bratrance Bélu, zprostředkoval jeho sňatek s Jelenou a učinil jej svým následníkem. Zemřel bezdětný roku 1131 na úplavici.\n"}
{"id": "825742", "url": "https://cs.wikipedia.org/wiki?curid=825742", "title": "Výjev z lázní žofínských", "text": "Výjev z lázní žofínských\n\nVýjev z lázní žofínských je krátkometrážní, český dokumentární film Jana Kříženeckého z roku 1898. Snímek byl poprvé promítán v programu Českého kinematografu na Výstavě architektury a inženýrství. Jedná se o jeden z prvních českých filmů vůbec.\n\nSnímek zachycuje dovádění návštěvníků vltavské veřejné plovárny na Žofíně (Slovanském ostrově) v Praze.\n"}
{"id": "825744", "url": "https://cs.wikipedia.org/wiki?curid=825744", "title": "Brian Mulroney", "text": "Brian Mulroney\n\nMartin Brian Mulroney (* 20. března 1939) je kanadský politik, představitel Progresivně-konzervativní strany Kanady, jejímž předsedou byl v letech 1983–1993. Byl premiérem Kanady v letech 1984–1993. K jeho nejdůležitějším počinům patří uzavření dohody s USA o zóně volného obchodu z roku 1988.\n\n\n"}
{"id": "825745", "url": "https://cs.wikipedia.org/wiki?curid=825745", "title": "Dana Vollmerová", "text": "Dana Vollmerová\n\nDana Whitney Vollmer (přechýleně Vollmerová) (* 13. listopadu 1987, Syracuse, USA) je americká plavkyně. Je držitelkou tří zlatých olympijských medailí z her v Londýně 2012.\n\nJejí jméno pochází od keltské bohyně Danu, což je bohyně národa Tuatha de Danann.\n\nSpecializuje se na závody stylem motýlek a volný způsob. Již jako dvanáctiletá se účastnila americké kvalifikace na olympijské hry v Sydney 2000, kde byla nejmladší účastnicí, ale neprosadila se. O čtyři roky později na olympiádě v Aténách již byla členkou americké štafety na 4×200 metrů volný způsob, s níž vyhrála zlatou medaili a přispěla i k novému světovému rekordu. Až do roku 2009 se na individuálních tratích příliš neprosazovala, byla ale většinou členkou amerických štafet na světových šampionátech. V tomto roce vybojovala svou první \"velkou\" individuální medaili – bronz na mistrovství světa na trati 200 metrů volný způsob. Na stometrové motýlkařské trati se o dva roky později stala i mistryní světa a stejnou trať vyhrála na olympijských hrách 2012, kde navíc časem 55,98 sekundy vytvořila nový světový rekord. Na hrách v Londýně byla i členkou zlatých amerických štafet na 4×200 m volný způsob a 4x100 m polohově (zde plavala motýlkařský úsek a přispěla k vítězství také ve světovém rekordu).\n"}
{"id": "825746", "url": "https://cs.wikipedia.org/wiki?curid=825746", "title": "Hanácké banderium", "text": "Hanácké banderium\n\nHanácké banderium je krátkometrážní, český dokumentární film Jana Kříženeckého z roku 1898. Snímek byl poprvé promítán v programu Českého kinematografu na Výstavě architektury a inženýrství. Snímek byl natočen původní kamerou bratrů Lumiérů.\n\nSnímek zachytává slavnostní vojenskou přehlídku.\n"}
{"id": "825748", "url": "https://cs.wikipedia.org/wiki?curid=825748", "title": "Alarm staroměstských hasičů", "text": "Alarm staroměstských hasičů\n\nAlarm staroměstských hasičů je krátkometrážní, český dokumentární film Jana Kříženeckého z roku 1898. Snímek byl poprvé promítán v programu Českého kinematografu na Výstavě architektury a inženýrství. Film byl natočen původní kamerou bratrů Lumiérů.\n\nNa asi minutovém snímku jede hasičský vůz k požáru.\n"}
{"id": "825749", "url": "https://cs.wikipedia.org/wiki?curid=825749", "title": "Cvičení s kuželi Sokola malostranského", "text": "Cvičení s kuželi Sokola malostranského\n\nCvičení s kuželi Sokola malostranského je český krátkometrážní dokumentární film Jana Kříženeckého z roku 1898. Snímek byl poprvé promítán v programu Českého kinematografu na Výstavě architektury a inženýrství.Film byl natočen původní kamerou bratrů Lumiérů.\n\nJak už název napovídá na snímku je zachycen malostranský Sokol cvičící s kuželi.\n"}
{"id": "825750", "url": "https://cs.wikipedia.org/wiki?curid=825750", "title": "John Diefenbaker", "text": "John Diefenbaker\n\nJohn George Diefenbaker (18. září 1895 – 16. prosince 1979) je kanadský politik, představitel Progresivně-konzervativní strany Kanady, jejímž předsedou byl v letech 1956–1968, a jíž přivedl roku 1957 k jejímu prvnímu volebnímu vítězství v historii. Byl premiérem Kanady v letech 1957–1963.\n\nDo své vlády nominoval jako první premiér Kanady ženu (Ellen Faircloughovou). Silně prosazoval práva původních obyvatel Kanady (v Kanadě nazývaných První národy). V mezinárodní politice silně bojoval proti rasismu a přispěl k vyloučení Jihoafrické republiky z Commonwealthu kvůli politice apartheidu. Jeho vládu rozbil spor o rakety CIM-10 Bomarc, o nichž liberálové tvrdili, že mohou nést jaderné hlavice, což Diefenbaker popíral.\n\n\n"}
{"id": "825751", "url": "https://cs.wikipedia.org/wiki?curid=825751", "title": "Defilování vojska o Božím těle na Královských Hradčanech", "text": "Defilování vojska o Božím těle na Královských Hradčanech\n\nDefilování vojska o Božím těle na Královských Hradčanech je český krátkometrážní dokumentární film Jana Kříženeckého z roku 1898. Snímek byl poprvé promítán v programu Českého kinematografu na Výstavě architektury a inženýrství. Film byl natočen původní kamerou bratrů Lumiérů.\n\nNa snímku je zachycena vojenská přehlídka.\n"}
{"id": "825753", "url": "https://cs.wikipedia.org/wiki?curid=825753", "title": "Roaming", "text": "Roaming\n\nRoaming je poskytování telekomunikačních služeb účastníkovi v jiné síti (v jiné zemi), než kde má účastník zaregistrované svoje telekomunikační služby. \n\nV praxi to znamená, že pokud se klient nachází mimo území, kde je dostupný signál domovského mobilního operátora, jeho mobilní telefon začne automaticky vyhledávat nejsilnější dostupný signál a zaregistruje se v nalezené síti. Přičemž je nutné, aby domovský mobilní operátor měl s operátorem, jehož služby chce mobilní telefon využívat, uzavřenou platnou roamingovou smlouvu. \n\nPři roamingu se předávají informace o službách poskytovaných v rámci klientova účtu z domovského registru (HLR) jeho domovského operátora zahraničnímu operátorovi, který by měl tyto služby dodávat v plném rozsahu. Pokud v domovské síti využívá klient služby jako SMS, MMS, GPRS, tyto služby budou přístupné i u vybraného roamingového partnera v nezměněném rozsahu. Rozdílné jsou jen ceny za jejich poskytování, které klientovi vyúčtuje jeho domovský mobilní operátor, tedy alespoň do 15. června roku 2017 tomu tak bylo. Tehdy začalo v EHP platit pravidlo Roam Lika At Home (RLAH).\n\nOd 15. 6. 2017 platí v zemích EU a EHP pravidlo RLAH pro roaming (Roam Like At Home). Služby lze v zahraničí využívat za stejných podmínek, jako v domácí síti.\n\nDo 30. června 2012 museli mobilní operátoři Evropské unie opět snížit maloobchodní ceny za roamingové volání, a to v souladu s předpisy EU, které byly poprvé zavedeny v roce 2007 a novelizovány v roce 2009.\n\nNové stropy maloobchodních cen v eurocentech (bez DPH):\n\nV roce 2009 (od 1. července) maximální cena za volání v rámci zemí Evropské unie zlevnila ze 46 centů za minutu na 43 centů bez DPH. Snížily se i ceny za odeslání SMS zpráv – z průměrných 29 centů na 11 centů bez DPH. Podle nařízení Evropského parlamentu přijatého 22. dubna 2009 se až do roku 2011 každý rok cena roamingových volaní v rámci EU snižovala. \n\nEvropský parlament 3. dubna 2014 odhlasoval zrušení poplatků za roaming do Vánoc 2015, konkrétně do 15. prosince 2015, návrh chválila rada EU. Dne 3. března 2014, tedy ještě před hlasováním v Evropském parlamentu, zrušil poplatky za roaming německý operátor Aldi Talk.\n\nPodle dohod EU bude od 15. června 2017 do 30. června 2022 nebudou v rámci EU a EHP pro (maloobchodní) uživatele účtovány žádné poplatky za roaming (stejné sazby jako u domácího operátora při volání do cizí sítě). Toto bude platit pouze za předpokladu, pokud se budou používat služby operátora v zahraničí jen dočasně.\n\nDo EHP prostoru patří krom ČR i Island, Lichtenštejnsko a Norsko, a pak také všechny země EU - Belgie, Bulharsko, Chorvatsko, Dánsko, Estonsko, Finsko, Francie, Francouzská Guayana, Gibraltar, Guadeloupe, Guernsey, Irsko, Island, Itálie, Jersey, Kypr, Lichtenštejnsko, Litva, Lotyšsko, Lucembursko, Maďarsko, Malta, Manský ostrov, Martinik, Mayotte, Monako, Německo, Nizozemsko, Norsko, Polsko, Portugalsko, Rakousko, Řecko, Réunion, Rumunsko, San Marino, Slovensko, Slovinsko, Španělsko, Švédsko, Vatikán, Velká Británie.\n\nPodstatné je, že volání v zahraničí je vždy vnímáno jako volání do cizí sítě, volné minuty, sms a podobné služby, které platí jen pro volání do vlastní sítě, tedy nelze použít a ty budou účtované podle tarifu domácího operátora pro volání do cizí sítě. Volné minuty, sms a služby do cizí sítě použít lze. \n\nVodafone ruší platnost svých služeb Kamarádi nebo VPN v zahraničí. Datový balíček je možné využít i v EHP. Předplacené karty se řídí stejnými podmínkami jako tarify. Roaming u čistě datových SIM karet pro tablety a další zařízení, která lidé využívají k připojení na internet, ruší Vodafone kompletně.\n\nT-Mobile staví své firemní zákazníky před volbu buď evropského regulovaného roamingu, nebo jiného s individuálně domluvenými podmínkami. \n\nO2 přináší změny pro zákazníky s roamingovým tarifem Svět Basic. Pro ten platí, že všechny příchozí hovory v EU jsou vždy zdarma. Odchozí volání se účtuje jako hovor do ostatních sítí. Ceny tarifu Volání bez hranic se nemění. \n\nZ hlediska úprav, které nová regule vnesla i do tarifů operátorů v ČR, je rozhodně rozumné, aby se každý klient před cestou do zahraničí informoval o platných cenách.\n\nJsou tu však i další výjimky, které je třeba vzít v potaz. \n\nNe každé volání přes hranice je roaming. Pokud bude klient volat z Čech do ciziny na zahraniční telefonní číslo, není to roaming, ale mezinárodní hovor, za který si připlatí. Z hlediska regulací z června roku 2017 tedy může nastat paradoxní situace, kdy bude klient volat třeba z Itálie do Čech a zaplatí méně než ten, kdo bude volat z Čech do Itálie na italské číslo. \n\nDalší omezení se týká využívání datových služeb v zahraničí. To je omezeno EU Cap limitem, tedy evropským FUP limitem. Po překročení tohoto limitu může operátor přikročit k naúčtování příplatku. Limit se určuje pomocí poměrně složitého výpočtu: cena tarifu bez DPH se vydělí číslem 0,2 (stanovená cena za 1 MB v korunách) a výsledek se vynásobí dvěma.\nZjednodušeně lze vzorec napsat takto: cena balíčku bez DPH × 10 = počet MB, které lze využít. \n\nTento limit je podstatný zejména pro levné tarify s velkými objemy dat. U nich je totiž pravděpodobné, že EU Cap bude nižší než FUP limit.\n\nPokud například klient platí 499 Kč s DPH za balíček s 10 GB volných dat, bude výpočet vypadat následovně: \n\n(412,4 (částka 499 ponížená o DPH) : 0,2) × 2 = 4 124 MB. \n\nKlient tedy bude moci bez příplatků využít necelou polovinu balíčku a za každý 1 MB nad rámec bude platit 0,25 Kč / 1 MB (0,2 Kč bez DPH). \n\nRoaming není možné využívat v zahraničí donekonečna. Mobilní operátoři mají právo předcházet potenciálnímu zneužití či nadměrnému užívání roamingových služeb. Pokud v rámci čtyřměsíčního sledovacího období operátor zjistí, že některý ze zákazníků strávil více než polovinu doby v zahraničí a zároveň u něj využití roamingových služeb přesáhlo jeho domácí spotřebu, zašle mu upozornění. Po jeho doručení začíná běžet dvoutýdenní lhůta, ve které musí zákazník podat vysvětlení. V případě, že zůstane v zahraničí i nadále, má operátor právo zavést mu příplatky ve výši maximálních velkoobchodních cen (0,86 Kč/min, 0,27 Kč/SMS a 0,21 Kč/MB).\n\nPřesto není jasné, zda bude operátor klienta opravdu sledovat. Vyžaduje to nové monitorovací systémy, které nejsou levné.\n"}
{"id": "825754", "url": "https://cs.wikipedia.org/wiki?curid=825754", "title": "Svatojanská pouť v českoslovanské vesnici", "text": "Svatojanská pouť v českoslovanské vesnici\n\nSvatojanská pouť v českoslovanské vesnici je krátkometrážní, český dokumentární film Jana Kříženeckého z roku 1898. Snímek byl poprvé promítán v programu Českého kinematografu na Výstavě architektury a inženýrství. Film byl natočen původní kamerou bratrů Lumiérů.\n\nZáběry z expozice Českoslovanská vesnice pražského Výstaviště v době konání Svatojánské pouti.\n"}
{"id": "825755", "url": "https://cs.wikipedia.org/wiki?curid=825755", "title": "Eskimo", "text": "Eskimo\n\nEskimo je studiové album skupiny The Residents. Původně album mělo vyjít jako následovník alba \"Fingerprince\" z roku 1977. Nakonec se však vyskytly různé problémy a nakonec album vyšlo až v roce 1979. Jedná se o jedno z nejlépe hodnocených alb této skupiny.\n\n"}
{"id": "825757", "url": "https://cs.wikipedia.org/wiki?curid=825757", "title": "Bartolomité", "text": "Bartolomité\n\nBartolomité, oficiálním názvem \"Institutum clericorum in commune viventium\", jsou řeholní řád, který byl založen kolem roku 1640. Jeho zakladatelem je ThDr. Bartoloměj Holzhauser, \" Bartholomäus Holzhauser\" (1613-1658), světský kněz a kanovník v Tittmoningu v Horním Bavorsku. Založil jej jako sdružení světských kněží.\n\nJeho účelem bylo udržování horlivosti mezi světským duchovenstvem, vzdělání zdatných duchovních správců. Řídili se pravidly společného života (část řehole: \"„institutum clericorum in commune viventium nihil aliud est quam congregatio virorum ecclesiasticorum volentium vivere vitam sacres canonibus, consiliis Santisque Patribus conformem...“\").\n\nČlenové bydleli, pokud to duchovní správa dovolovala, po dvou i více pohromadě, měli mužskou obsluhu, neskládali žádné sliby, ale byli povinni skládat počet ze svého soukromého jmění. Církevní důchody plynuly do společné pokladny diecéze. Sdružení mělo svůj seminář v Salzburgu (1640-1649), odkud byl pak přeložen do Ingolstadtu a roku 1800 do Landshutu.\n\nV Praze vznikl roku 1705 ústav bartolomitů, při němž byl též noviciát. Roku 1782 byl ústav zrušen.\n\n\n"}
{"id": "825769", "url": "https://cs.wikipedia.org/wiki?curid=825769", "title": "Lwówek Śląski", "text": "Lwówek Śląski\n\nLwówek Śląski (německy \"Löwenberg in Schlesien\", česky též \"Lemberk\") je polské město v Dolnoslezském vojvodství (\"Wolewódzstwo\" \"Dolnośląskie\"). Je sídlem správy okresu Lwówek Śląski. Žije zde obyvatel.\n\nV letech 1281 až 1286 bylo sídlem Lemberského kmnížectví.\n"}
{"id": "825778", "url": "https://cs.wikipedia.org/wiki?curid=825778", "title": "Dáša Vokatá", "text": "Dáša Vokatá\n\nDáša Vokatá (* 27. ledna 1954 Karviná) je česká písničkářka.\n\nDětství prožila v Ostravě. V roce 1976 ji zemřel otec a ona odešla z domova a usadila se v Rychnově. Zde také potkala svého pozdějšího manžela Zdeňka Vokatého známého pod přezdívkou „Londýn“. Seznámila se zde také s dalšími disidenty a hudebníky z okruhu The Plastic People of the Universe. Po procesu s Plastiky v roce 1976 a vydání Charty 77 se obtěžování StB stupňovalo, takže nakonec byli nuceni z Rychnova odejít, jejich dům byl zbourán a Dáša Vokatá byla přinucena emigrovat. Odešla s rodinou v roce 1980 do Rakouska, kde střídavě žije dodnes. V osmdesátých letech nahrála ve Svobodné Evropě a vydala své první album pojmenované \"Láska\". Po roce 1989 se občas vrací do Česka, kde mimo jiné často vystupuje na festivalu Trutnov Open Air Music Festival. Dvacet let žila s básníkem Ivanem Martinem Jirousem. V roce 2000 vydala své první eponymní CD. Další album pojmenované \"Bojovníci snů\" následovalo až po osmi letech v roce 2008. Pokřtil ho Václav Havel na trutnovském festivalu. Její zatím poslední deska, kterou nahrála společně s Oldřichem Kaiserem, od roku 2011 životním partnerem, vyšla na jaře 2014 pod názvem \"Dva divoký koně\".\n\n\n"}
{"id": "825779", "url": "https://cs.wikipedia.org/wiki?curid=825779", "title": "Continuum (seriál)", "text": "Continuum (seriál)\n\nContinuum je kanadský sci-fi seriál o gangu, který se z roku 2077 přemístí do roku 2012, aby změnil historii. Nedopatřením se však do roku 2012 dostane i policistka.\n\nSeriál měl premiéru na Showcase 27. května 2012. První řada má deset dílů, přičemž jeden díl trvá kolem 45 minut. Hlavní role v seriálu hrají Rachel Nichols, Victor Webster, Erik Knudsen a Stephen Lobo. Seriál získal 13dílnou druhou sérii, která se začala vysílat v dubnu 2013. Pár měsíců poté byla objednána i třetí a čtvrtá řada. Poslední díl byl odvysílán 9. října 2015.\n\nPolicistka Kiera Cameronová se spolu se skupinou teroristů, zvanou Liber8, přenese časem z roku 2077 do roku 2012. Aby je mohla dopadnout dříve, než stihnou ovlivnit budoucnost, připojí se k místní policii, samozřejmě pod jinou identitou. Pomáhá jí mladý kluk Alec Sadler, který je pro budoucnost velmi důležitý.\n\n\n\nSeriál vysílá televizní stanice Showcase. První řada měla premiéru v létě 2012, druhá v létě 2013. 5. června 2013 bylo oznámeno objednání třetí řady seriálu.\n\nK pilotnímu dílu usedlo 900 000 kanadských diváků a tak se seriál stal tím nejsledovanějším na stanici Showcase. Další díly už nebyly tak úspěšné a sledovanost klesala, ale ne zase tak moc, aby si seriál nevysloužil objednání druhé řady a také pevnou fanouškovskou základnu. Seriál se dočkal i třetí řady.\n"}
{"id": "825780", "url": "https://cs.wikipedia.org/wiki?curid=825780", "title": "Trauttmansdorffský palác (Staré Město)", "text": "Trauttmansdorffský palác (Staré Město)\n\nTrauttmansdorffský palác, zvaný též \"Rottenhamský\" či \"palác pánů z Lützova\", je klasicistní stavba stojící na čp. 159, ulice Husova 25 a Mariánské náměstí 4 (úřední adresa Husova 159/25), na Starém Městě, na Praze 1. Je chráněn jako kulturní památka České republiky.\n\nNa místě dnešního paláce býval dvorec z období gotiky, o němž je první zmínka z roku 1400, a z něhož se zachovaly sklepy. Dvorec se stal základem paláce, přestavěného v době renesance. K významné přestavbě došlo na konci 17. a začátku 18. století, zřejmě podle projektu Jana Blažeje Santiniho-Aichela. Pozdější klasicistní přestavbu a rozšíření paláce je dílem architekta Alexandra Hellmicha. Brzy poté byl palác přeměněn na nájemní dům.\n\nPalác je vystavěn na nepravidelném půdorysu, který je určen průběhem okolních ulic (Mariánské náměstí, Husova, Seminářská). Hlavní vstup s barokním edikulovým portálem a rodovým erbem Trattmansdorffů ze 17. století je z Mariánského náměstí. Vrata v portálu okna a dveřní portály ve dvorním traktu jsou barokní, pavlače s kamennými krakorci jsou klasicistní.\n\nV červenci - září 2012 proběhla úprava fasády celého objektu a další menší úpravy (zejména truhlářské práce). Současným majitelem paláce je Antonio Pasquale, majitel společností Mattoni, Dobrá voda a Poděbradka. \n\nStaroměstský Trauttmansdorffský palác vystupuje například v 3. dílu seriálu \"30 případů majora Zemana\" \"Krádež sladkého „I“\" jako Ústřední sklad léčiv nebo v 3. dílu seriálu \"Dobrodružství kriminalistiky\" \"Bertillonáž\" (v obou případech je z domu vidět jen vstupní portál, resp. průjezd, a to po dobu několika sekund).\n\n\n"}
{"id": "825781", "url": "https://cs.wikipedia.org/wiki?curid=825781", "title": "František Peter", "text": "František Peter\n\nFrantišek Peter (* 25. února 1945) byl slovenský a československý politik, po sametové revoluci poslanec Sněmovny národů Federálního shromáždění za VPN, později za nástupnický subjekt ODÚ-VPN.\n\nVe volbách roku 1990 byl zvolen za VPN do slovenské části Sněmovny národů (volební obvod Západoslovenský kraj). Po rozkladu VPN v roce 1991 nastoupil do poslaneckého klubu jedné z nástupnických formací ODÚ-VPN. Ve Federálním shromáždění setrval do voleb roku 1992.\n\nV roce 1995 se zmiňuje jako signatář veřejných výzev Demokratické strany.\n\n"}
{"id": "825782", "url": "https://cs.wikipedia.org/wiki?curid=825782", "title": "Continuum", "text": "Continuum\n\nContinuum může být:\n\n\n"}
{"id": "825785", "url": "https://cs.wikipedia.org/wiki?curid=825785", "title": "PAv", "text": "PAv\n\nPAv byl přívěsný vozík za motocykly. Původně byl vyráběn v letech 1960-1963 v podniku Avia v Letňanech. V roce 1964 se výroba přesunula do Kovozávodu Semily, přičemž hlavní výrobna sídlila v Roztokách u Jilemnice. Vozíky vyráběné v Semilech se lišily několika maličkostmi, jako byla jiná pneumatika. V pozdějších letech se pak začal vyrábět typ PAv 100 připojovaný za automobily.\n\n"}
{"id": "825786", "url": "https://cs.wikipedia.org/wiki?curid=825786", "title": "Postrk (policejní opatření)", "text": "Postrk (policejní opatření)\n\nPostrk býval policejním opatřením, spočíval v nuceném přemístění nějaké osoby z určitého místa do obce, ve které měl tzv. domovské právo, v případě cizinců šlo už o vyhoštění z území státu. Uplatňován byl především vůči těm, kteří byli v daném místě veřejně nepřijatelní a narušovali veřejný pořádek, nešlo ale o trest, postrk byl veřejnoprávním opatřením.\n\nPostrkem, neboli „šupem“, mohli být odvedeni pouze tuláci a jiné osoby „práce se štítící“, také ti, kteří se nemohli prokázat vlastními příjmy, prostitutky a nakonec propuštění vězni, z jejichž strany hrozilo nějaké nebezpečí. Vůči komukoli jinému nemohl být postrk uplatněn, stejně tak nešlo odvádět postrkem z obce, kde byla daná osoba domovsky příslušná. Prováděn byl dvojí formou, první byl tzv. nucený pas, neboli vázaná „maršruta“, která spočívala pouze ve stanovení povinné trasy a lhůty, ve které se postrkovaný musel přemístit do své domovské obce. Pokud tak neučinil, byl potrestán až osmidenním vězením a poté přišla na řadu druhá forma postrku, nucená doprava v doprovodu policejních strážných. Ti jej doprovázeli až do domovské obce a po cestě si ho navzájem mezi tzv. hnaneckými „štacemi“, tedy svými služebnami, předávali. O postrku rozhodoval tzv. hnanecký úřad, což mohlo být policejní ředitelství či komisařství, okresní hejtmanství nebo magistrát statutárního města, proti jeho nálezu bylo přípustné odvolání, které muselo být podáno na místě a které pak mělo odkladný účinek. Do pravomocného rozhodnutí mohl být hnaný držen ve vazbě. V českých zemích byl postrk zrušen až roku 1950.\n"}
{"id": "825788", "url": "https://cs.wikipedia.org/wiki?curid=825788", "title": "Ivan Polanský", "text": "Ivan Polanský\n\nIvan Polanský (22. března 1936 Žilina – 27. prosince 2015 Dubnica nad Váhom) byl slovenský disident a křesťanský aktivista, po sametové revoluci politik, československý poslanec Sněmovny národů Federálního shromáždění za Kresťanskodemokratické hnutie, později za Slovenské kresťansko-demokratické hnutie.\n\nDětství prožil v rodné Žilině. Byl aktivní ve skautingu (a to i po roce 1948, kdy bylo skautské hnutí oficiálně potlačováno). Od roku 1951 studoval na Střední průmyslové škole chemické a potravinářské v Banské Štiavnici. Maturoval s vyznamenáním.\n\nPůsobil jako technický úředník a tiskař v Dubnici nad Váhom. Byl otcem čtyř dětí. Koncem 80. let byl odsouzen za podvracení republiky na čtyři roky vězení za rozšiřování vlastními silami produkovaného křesťanského samizdatu (série \"Historický zborník\", \"Serafínsky svet\", \"Pokoj a dobro\", \"Výber\") v letech 1984-1987. Pořizoval také zvukové záznamy pořadů rozhlasových stanic Svobodná Evropa, Hlas Ameriky a Radio Vatikán.\n\nV jednom ze svých textů se zmínil příznivě o Andreji Hlinkovi a Státní bezpečnost ho obvinila z podpory a propagace fašismu. Proti verdiktu se Polanský odvolal, ale soudy vyšší instance rozsudek potvrdily. Petici za jeho propuštění podepsalo 3968 lidí.\n\nNa jeho podporu 12. 10. 1988 vydalo 92 českých i slovenských vydavatelů samizdatu s uvedením celých jmen svých i samizdatu, který vydávali, pozoruhodné prohlášení, že pokud má být Polanský pronásledován za své skutky, ať jsou stíhaní i oni: \"Vyzýváme vás, abyste buď Ivana Polanského propustili na svobodu, nebo osvědčili důslednost své zvrácené spravedlnosti tím, že uvězníte nás všechny.\" Na paměť tohoto skutku a připomenutí důležitosti samizdatu vůbec je 12. říjen navrhován jako Den samizdatu. Ve vězení Polanský byl držen až do konce října 1988, kdy jej prezident Gustáv Husák amnestoval.\n\nPo sametové revoluci se zapojil do politického života. Ve volbách roku 1990 zasedl za KDH do slovenské části Sněmovny národů (volební obvod Středoslovenský kraj). Na jaře 1992 přešel do poslaneckého klubu Slovenského křesťansko-demokratického hnutí, které akcentovalo národovecké programové rysy. Ve Federálním shromáždění setrval do voleb roku 1992.\n\nZemřel v prosinci 2015.\n\n"}
{"id": "825789", "url": "https://cs.wikipedia.org/wiki?curid=825789", "title": "Bitva u Bibracte", "text": "Bitva u Bibracte\n\nBitva u Bibracte byla první velkou bitvou galských válek. Julius Caesar prokázal schopnost profesionální, technologicky i organizačně nadřazené římské armády porážet mnohdy i početnější, ale méně organizovaná vojska Galů. Bitva proběhla 25 km jižně od Bibracte, největšího a nejbohatšího oppida kmene Aedů a skončila porážkou Galů. Kmen Helvéců, který před postupujícími Germány chtěl migrovat dál na západ Galie, byl poražen a jeho zbytky donuceny k návratu na východ.\n\nGalie byla v 1. století př. n. l. rozdělena na dvě části. Jih byl již 70 let okupován Římany, kteří na dobytém území zřídili provincii Gallia Narbonensis (dříve Zaalpskou Galii). Severní, svobodná část, byla obývána mnoha kmeny na různém stupni společenského vývoje a s různými formami vlády, které spolu navzdory jisté kulturní spřízněnosti vedly neustálé bitvy. O těchto bitvách se dochovaly informace v historických pramenech. Početný kmen Aeduů byl krátce před rokem 63 př. n. l. poražen v bitvě u Magerobrigy spojenými kmeny Sekvanů, Arvernů a germánských Svébů, vedených náčelníkem Ariovistem. Druid Diviciacus se následně vydal do Říma požádat o pomoc římský senát. I když Diviciacus zanechal velmi pozitivní dojem svou vzdělaností a diplomatickým uměním, pomoci se mu nedostalo.\n\nV roce 60 př. n. l. došlo v Římě k uzavření neformální dohody o rozdělení moci prvního triumvirátu. Julius Caesar, jeden z triumvirů, se stal o rok později konzulem (nejmocnějším) v Římě a vynutil si, aby mu byla po skončení funkce na pět let (místo obvyklého jednoho roku) svěřena správa provincií Předalpské Galie a Narbonské, které byly vybaveny silnými vojenskými posádkami. Jeho počínání v nejvyšší funkci bylo za hranou zákona a soudu unikl jen díky moci svých přátel. Náklady jeho politické kariéry převyšovaly značně jeho majetek a příjmy a tak odjel velet podprovinciím zadlužen. Jednotlivé galské kmeny měli své bohatství, proto Julius Caesar, který měl legie svěřené jen k obraně římského území, čekal jen na záminku ke vpádu do galských držav, aby se bohatství zmocnil. Caesarovým plánům nahrávaly i podvědomé obavy Římanů, u nich byla stále živá vzpomínka nejen na dobytí a vydrancování Říma Galy v roce 387 př. n. l., ale i na pozdější boje, v nichž Galové získali pověst krutých a nebezpečných protivníků, od nichž Římané utrpěli nejednu porážku.\n\nVhodná záminka pro vojenský zásah nastala ve chvíli, když se kmen Helvéců usídlený na území dnešního Švýcarska, dal na pochod do Galie, na západním pobřeží dnešní Francie, aby unikli sílícím útokům germánského kmene Svébů vedených Ariovistem. Po tříletých přípravách spálili svých dvanáct hradišť, čtyři sta vesnic a všechny usedlosti a 300 tisíc Helvéců se vydalo na cestu na západ. Asi čtvrtinu z toho počtu tvořili bojeschopní jedinci.\n\nSnazší a bezpečnější průchod se nabízel přes území Allobrogů, ti však byli nedávno porobeni Římany a průchod jejich územím znamenal průchod římskou provincií Gallia Narbonensis. Caesar v této skutečnosti viděl svoji příležitost. Když Helveciové požádali o svolení územím Allobrogů projít a překročit tedy hranice provincie, Caesar předstíral, že k posouzení žádosti potřebuje víc času. V získaném čase nechal postavit linii opevnění na jižním břehu řeky Rhôny a zničit most přes řeku v Ženevě. V polovině dubna informoval Helvéci, že jim průchod přes římské provincie nedovolí. Helvéciové byli nuceni hledat alternativní trasu přes území Aeduů, který byl spojencem Římanů. Protože Helvéciové sami nebyli schopni průchod vyjednat, domluvili se s šlechticem Dumnorixem z kmene Aeduů, který přesvědčil kmen Sekvanů, aby jim umožnili průchod přes jejich území. Dohoda byla provázena vzájemnou výměnou rukojmích z významných rodů, která měla zajistit, že Sekvánové nebudou při průchodu Helvéciům bránit a Helvécové nebudou při průchodu rabovat. Helvécové se dali na pochod přes území Sekvanů a Aeduů na území Santonů.\n\nToto cílové území však bylo (podle Caesara) nebezpečně blízko k hranicím římské provincie a to mu jako záminka k boji stačilo. Velení legie na hranicích provincie přenechal Titu Labienovi a spěšně se vydal do Itálie, kde pod záminkou ohrožení vyzvedl ze zimovišť tři veteránské legie umístěné v Aquileji, nechal naverbovat dvě legie nové - XI. a XII. S nimi se zrychleným pochodem vydal do Galie, tím překročil hranice provincie a také svou pravomoc. Jako správce provincie měl totiž vojsko přidělené výhradně k obraně. Jeho opakované nezákonné jednání mu v senátu procházelo jen díky podpoře a téměř absolutní moci triumvirátu.\n\nHelvéciové mezitím prošli krajem Sekvanů na území Aeduů a potřebovali překročit řeku Arar. Při cestě tak velkého kontingentu divokých Galů docházelo přes všechny úmluvy ke konfliktům a rabování, zejména na území Římu nakloněných Aeduů, kteří se na Římany obrátili se žádostí o pomoc. To bylo Caesarovi další záminkou k zásahu. Jeho kroky tak vyvolávaly důvěru i u římského senátu.\n\nPřeprava velkého počtu lidí a zásob na vorech přes řeku Arar trvala Helvécům více než 20 dní. Zde je dostihl Caesar se svými legiemi. V odstupu vyčkal, až budou tři čtvrtiny Helvéců na druhé straně řeky, a v noci pak se třemi legiemi napadl a zmasakroval civilisty se zavazadly i bojovníky z poslední části výpravy, tvořené především kmenem (župou) Tigurinů. Zcela nepřipravení Galové, kteří ani nechápali, proč byli napadeni, neměli žádnou šanci se bránit a celé to skončilo masakrem, v němž bylo zabito více než 90 tisíc mužů, žen a dětí. Masakr proběhl téměř beze ztrát na římské straně. Vzhledem k tomu, že se Caesar při popisu události zmiňuje o útěku části pronásledovaných do lesů, můžeme se domnívat, že alespoň malé části Tigurinů se podařilo masakru uniknout.\n\nJe příznačné, že v Zápiscích o válce galské se Caesar pokouší obhájit toto krveprolití připomínáním 50 let staré účasti Tigurinů v bitvě u Burdigala, v níž byl zabit konzul Lucius Cassius a římská vojska poražena (107 př. n. l.)\n\nPoté nechal Caesar zbudovat most přes Arar, převedl přes něj vojsko a přesunul se do vzdálenosti zhruba osmnáct kilometrů od oppida Bibracte. Část sil, které až dosud byly spojené s Caesarem, dezertovala aby informovala o římském ústupu. Helvéciové to viděli jako Caesarovo oslabení, jehož využili k zaútočení na římské legie a spěchali, aby jim vpadli do zad.\n\nJulius Caesar rozvinul své jednotky s pahorkem za zády. Čtyři veteránské legie (VII, VIII, IX a X) stály\nve třech řadách (\"triplex acies\") v nejnižší části svahu, zatímco na jeho vrcholu rozmístil čerstvě zverbované legie společně s auxiliárními (pomocnými) jednotkami. Jízda, většinou aedujští spojenci, stála po bocích.\n\nHelvécové zaútočili na svah zdola, nejprve jízda na křídlech a poté pěchota na střed, ale po charakteristickém protiútoku legionářů s jejich pili byli Galové odraženi a utrpěli ztráty. Po prvním útoku helvécští bojovníci ustoupili, Caesar naopak dal čtyřem veteránským legiím rozkaz k postupu vpřed. Galské síly posléze zaútočily na římské křídlo, ale třetí řada legionářů vyrazila rychle na místo jejich střetu a Galy rozdrtila.\n\nPo bitvě byli Helvécové zmasakrováni. Ti co přežili, se stáhli na území Lingonů. Legie zůstaly v okolí Bibracte a zrekvírovaly zde zásoby. Caesar poté, co zjistil, kam uprchli Helvécové, vyslal k lingonským vůdcům posly s požadavkem, aby jeho nepřátelům nepomáhali. Caesar se rozhodl je pronásledovat, Helvécové požádali o smír a vrátili zpět na východ do své země.\n\n"}
{"id": "825790", "url": "https://cs.wikipedia.org/wiki?curid=825790", "title": "Klášter bartolomitů (Žitenice)", "text": "Klášter bartolomitů (Žitenice)\n\nKlášter bartolomitů v Žitenicích existoval asi od roku 1667 do roku 1782.\n\nV litoměřické diecézi působili bartolomité v Žitenicích (s bohoslužbami v kostele sv. Petra a Pavla), kam je získal probošt vyšehradské kapituly Ferdinand Beno Martinic (1635–1691), pod jejíž správu Žitenice patřily, patrně někdy po roce 1667. V tamní duchovní správě působili až do roku 1782, respektive 1785, kdy zemřel poslední bartolomita, farář Jiří Runa.\n\n\n\n"}
{"id": "825791", "url": "https://cs.wikipedia.org/wiki?curid=825791", "title": "Triumph", "text": "Triumph\n\nTriumph může znamenat:\n\n"}
{"id": "825793", "url": "https://cs.wikipedia.org/wiki?curid=825793", "title": "Laverda", "text": "Laverda\n\nLaverda je italská firma zabývající se výrobou motocyklů. Vznikla v roce 1873, kdy ji založil Pietro Laverda, v té době se však zabývala výrobou zemědělských strojů. S výrobou motocyklů začal až jeho vnuk Francesco Laverda v roce 1947. Firma byla oficiálně založena v Breganze roku 1949. V roce 2004 ji pohltil koncern Aprilia a společně s tímto koncernem ji v roce 2006 převzala skupina Piaggio. Největšího uznání firma dosáhla modelem 750 SFC v sedmdesátých letech.\n"}
{"id": "825804", "url": "https://cs.wikipedia.org/wiki?curid=825804", "title": "Norton", "text": "Norton\n\nNorton může být:\n\n\n\n"}
{"id": "825805", "url": "https://cs.wikipedia.org/wiki?curid=825805", "title": "Réna (hradiště)", "text": "Réna (hradiště)\n\nHradiště Réna se nachází na stejnojmenném návrší jihovýchodně od Ivančic. Jedná se o lokalitu osídlenou již v pozdní době kamenné a mladší době bronzové. Usídlili se zde i Slované v období Velkomoravské říše, kdy zde bylo výšinné hradiště s tvrzištěm. Pravděpodobně zde bylo i tržiště, hradiště mělo i strážní funkci. Slovanské jméno hradiště se předpokládá „Na Ivani“ (odtud patrně vzniklo jméno města Ivančice).\n\nHradiště se rozprostíralo na ploše kolem 50 hektarů, což ho řadí k největším hradištím na českém území. Bylo zde palisádové opevnění a mohutný obranný komplex, jehož součástí byly dva obloukovitě souběžné valy. Zbytky těchto valů a příkopu jsou v jihovýchodní části Rény dodnes viditelné.\n\nHradiště bylo zničeno v polovině 12. století Vladislavem II. na výpravě proti moravským Přemyslovcům. Obyvatelé hradiště se krátce po útoku začali usazovat pod severozápadním úpatím kopce Réna, kde později vzniklo město Ivančice.\n\nArcheologicky není lokalita příliš prozkoumána, ojedinělé výzkumy prováděli např. oslavanský učitel Václav Čapek (1862–1926), F. Matějka z Alexovic (1892–1973) nebo Miloš Čižmář z Ústavu archeologické památkové péče v Brně.\n"}
{"id": "825806", "url": "https://cs.wikipedia.org/wiki?curid=825806", "title": "Adéla z Riedenburku", "text": "Adéla z Riedenburku\n\nAdéla z Riedenburku byla druhá manželka krále Štěpána II. a uherská královna. Jejím otcem byl řezenský purkrabí Štěpán z Riedenburku.\n\nŠtěpánovo první manželství bylo v roce 1121 zrušeno pro neplodnost. Roku 1128 stále bezdětný, ač dvakrát ženatý Štěpán II. povolal ke dvoru svého slepého bratrance Bélu, zprostředkoval jeho sňatek s Jelenou a učinil jej svým následníkem. Zemřel bezdětný roku 1131 na úplavici.\n"}
{"id": "825808", "url": "https://cs.wikipedia.org/wiki?curid=825808", "title": "ESO (motocykly)", "text": "ESO (motocykly)\n\nESO byl český výrobce motocyklů. Jejich výroba začala v roce 1949 a pokračovala do roku 1963, kdy jeho vedení převzala společnost Jawa. Hlavním konstruktérem a zakladatelem firmy byl Jaroslav Simandl. Významným konstruktérem divišovské fabriky byl Jaroslav Červinka. Vyráběly se zde jak silniční závodní motocykly tak i plochodrážní.\n\n"}
{"id": "825809", "url": "https://cs.wikipedia.org/wiki?curid=825809", "title": "The Texas Chainsaw Massacre 2", "text": "The Texas Chainsaw Massacre 2\n\nThe Texas Chainsaw Massacre 2 je americký hororový film z roku 1986, který natočil Tobe Hooper.\n\nDva mladí lidé se vydávají na párty Texaskou pustinou, avšak tam je napadne osoba s motorovou pilou. Stihnou však ještě zavolat do rádiového studia moderátorce Vanitě Brockové, přezdívané Stretch. Ta v přímém přenosu uslyší, jak je někdo zabíjí a přitom netuší, že vrah teď půjde po ní. Ta se s vrahem skutečně ve studiu setkala, ale útok přežila a rozhodne se jej sama na vlastní pěst vypátrat.\n\n\n"}
{"id": "825810", "url": "https://cs.wikipedia.org/wiki?curid=825810", "title": "Gilera", "text": "Gilera\n\nGilera je italská firma zabývající se výrobou motocyklů. Založil ji Giuseppe Gilera v roce 1909. První motocykl měl objem 317 cm³. První velké zdokonalení motocyklů proběhlo ve třicátých letech a motocykl o objemu 500 cm³ dosáhl velkého úspěchu. Během druhé světové války byla výroba motocyklů pozastavena a opět se přihlásila až v roce 1949. Zakladatel firmy Giuseppe Gilera zemřel v roce 1956 a krátce nato byla prodána společnosti Piaggio.\n"}
{"id": "825814", "url": "https://cs.wikipedia.org/wiki?curid=825814", "title": "Helena Srbská", "text": "Helena Srbská\n\nHelena Srbská (, \"Jelena Vukanović\"; ; po r. 1109 – po r. 1146) byla manželka krále Bély II. a uherská královna.\n\nHeleniným otcem byl srbský župan Uroš I. a matkou Anna Diogenissa. Měla tři bratry - Uroše, Desu a Beloše – a sestru Marii.\n\nRoku 1128 stále bezdětný, ač dvakrát ženatý uherský král Štěpán II. povolal ke dvoru svého slepého bratrance Bélu, zprostředkoval jeho sňatek s Helenou Srbskou a učinil jej svým následníkem. Manželům věnoval pozemky poblíž města Tolna. Štěpán II. zemřel bezdětný roku 1131 na úplavici a Béla se po něm ujal vlády.\n\nHelena měla na manžela značný vliv. Byla to ona, kdo se dvěma syny v náruči přesvědčil příznivce jejího manžela, aby na shromáždění v Aradu zmasakrovali 68 šlechticů, o kterých panovaly domněnky, že kdysi navrhli králi Kolomanovi, aby Bélu nechal oslepit. Když její manžel 13. února 1141 zemřel, jejich nejstarší syn Gejza nastoupil na trůn ještě v dětském věku. Uhersku tedy až do roku 1146 vládla Helena a její bratr Beloš Vukanović.\n\n"}
{"id": "825816", "url": "https://cs.wikipedia.org/wiki?curid=825816", "title": "Římskokatolická farnost Budyně nad Ohří", "text": "Římskokatolická farnost Budyně nad Ohří\n\nŘímskokatolická farnost Budyně nad Ohří je jedno z územních společenství římských katolíků v podřipském vikariátu s farním kostelem sv. Václava.\nMgr. Jiří Čepl, OMelit, farář\n\n"}
{"id": "825817", "url": "https://cs.wikipedia.org/wiki?curid=825817", "title": "Konrád Francký", "text": "Konrád Francký\n\nKonrád III. Sálský (12. února 1074 klášter Hersfeld - 27. července 1101 Florencie) byl římskoněmecký král v letech 1087 - 1098 a italský král v letech 1093 - 1098. Krom toho byl v letech 1076 - 1087 vévodou dolnolotrinským a markrabětem turínským.\n\nKonrád se narodil v Hersfeldu jako druhý syn císaře Svaté říše římské Jindřicha IV. a Berty Savojské. Ve dvou letech věku se stal následníkem svého otce a na úkor Godefroye z Bouillonu zároveň vévodou dolnolotrinským. V dětství byl sveřen do péče arcibiskupa Theobalda z Milána a prožil je v Itálii.\n\nKrálovská korunovace proběhla 30. května 1087 v Cáchách. Roku 1093 se Konrád pod vlivem markraběnky Matyldy Toskánské přidal na stranu papeže - nepřítele svého otce. Ve stejném roce byl korunován italským králem v Miláně. V roce 1095 na koncilu v Piacenze obvinil svého otce, že byl členem Nikolaitské sekty. Urban II. mu na oplátku zajistil císařskou korunovaci. Téhož roku Urban II. schválil Konrádovo manželství s dcerou sicilského hraběte Rogera I. Konstancií. Na kroky svého syna reagoval Jindřich IV. svoláním říšského shromáždění v Mohuči v dubnu 1098. Konráda sesadil a svým následníkem učinil mladšího syna Jindřicha. To mohlo mít ovšem jen stěží vliv na Konrádovo mocenské postavení v Itálii. Konrád zemřel ve věku 27 let a byl pohřben v katedrále Santa Reparata, kde dnes stojí dóm Santa Maria del Fiore.\n"}
{"id": "825820", "url": "https://cs.wikipedia.org/wiki?curid=825820", "title": "Klášter dominikánů (Turnov)", "text": "Klášter dominikánů (Turnov)\n\nDominikánský klášter existoval v Turnově v letech 1250–1424.\n\nDominikánský klášter v Turnově založil kolem roku 1250 Havel z Lemberka, manžel sv. Zdislavy. Kostel Panny Marie byl trojlodní gotickou stavbou a měl celkem 11 oltářů a vznikl později, když hlavními příznivci dominikánů se stali páni z Vartenberka, kteří zde měli i rodinnou hrobku. Roku 1325 získal pro zdejší dominikány Beneš z Vartemberka v Římě plnomocné odpustky. I další členové rodu pamatovali na klášter četnými odkazy a dary. Na přání Markvarta z Vartenberku udělil olomoucký biskup Jan klášternímu kostelu čtyřicetidenní odpustky pro ty, kteří navštíví klášter o mariánských svátcích a udělí almužny. Poslední písemná zpráva o klášteře je z roku 1410, kdy Jan Žáček z Hrdoňovic založil při klášteru nadaci.\n\nKlášter byl roku 1424 husity vypálen a srovnán se zemí. Zachovaly se snad jen základy zdí v horní části bývalého Mariánského náměstí. Přítomní dominikáni byli tehdy upáleni. Kostel Panny Marie vyhořel a byl pak v polovině 16. století obnoven. Krátce sloužil i jako bratrský sbor. Roku 1643 opět vyhořel. Roku 1736 zřídil převor Tomáš Pleiner z dominikánského kláštera sv. Jiljí na prosby místního děkana při tomto kostele růžencové bratrstvo. Protože byl chrám špatně udržován a hrozilo dokonce jeho sesutí, byla celá stavba snesena. Roku 1825–1853 vznikl na jeho místě nový pseudogotický chrám.\n\n\n\n"}
{"id": "825821", "url": "https://cs.wikipedia.org/wiki?curid=825821", "title": "Římskokatolická farnost Kralupy nad Vltavou", "text": "Římskokatolická farnost Kralupy nad Vltavou\n\nŘímskokatolická farnost Kralupy nad Vltavou je jedno z územních společenství římských katolíků v podřipském vikariátu s farním kostelem Nanebevzetí Panny Marie a sv. Václava.\n\n"}
{"id": "825822", "url": "https://cs.wikipedia.org/wiki?curid=825822", "title": "BSI CMOS", "text": "BSI CMOS\n\nCMOS snímač se zpětným osvětlením, zkráceně BSI CMOS (z ang. \"BackSide-Illumination\"). Jde o technologii upravující stávající způsob výroby fotocitlivých CMOS čipů. Ve standardních CMOS čipech je totiž fotocitlivá vrstva uložena až za tranzistory a kovovými obvody. To způsobuje, že na fotocitlivou vrstvu dopadá méně světla, což zapříčinilo jejich vytlačení CCD čipy.\n\nTato technologie posouvá tranzistory a kovové obvody za fotocitlivou vrstvu, což řádově zlepšilo citlivost snímače. První funkční čip byl vytvořen v roce 2007 firmou OmniVision Technologies, nebyl však masově rozšířen z důvodu technologické náročnosti výroby a vysoké ceně. Avšak v roce 2009 přišla Sony s čipem Exmor R, který rozšířila ve svých produktech, následoval i Apple, který dal do fotoaparátu svého iPhone 4 BSI CMOS čip od OmniVision Technologies. Dnes již rozšířen i v oblasti kompaktních fotoaparátů. Do budoucna se očekává, že BSI CMOS čipy vytlačí dnes masově rozšířené CCD.\n\n\n\n"}
{"id": "825823", "url": "https://cs.wikipedia.org/wiki?curid=825823", "title": "Římskokatolická farnost Neratovice", "text": "Římskokatolická farnost Neratovice\n\nŘímskokatolická farnost Neratovice je jedno z územních společenství římských katolíků v podřipském vikariátu s farním kostelem sv. Jakuba Staršího.\n\nRoku 1352 plebánie při kostela Nanebevzetí Panny Marie v Lobkovicích, po reformaci filiálka farnosti Kostelec nad Labem, v roce 1855 byla zdejší farnost obnovena, mezi roky 1948–1975 k farnosti náležela obec Libiš a farnost byla přenesena ke kostelu sv. Jakuba Staršího s tím, že sídlem farnosti je obec Neratovice. Matriky jsou vedeny od roku 1831, předtím byly uloženy ve farnosti v Kostelci nad Labem. Starší názvy: \"Lobkovice\"; \"Lobkovicium\"; \"Lobkowitz\"\n\nFarnost pořádá mše také bohoslužby v Domově důchodců kněžny Emmy v ekumenické kapli v Neratovicích.\n\nAktuální seznam bohoslužeb lze dohledat v kalendáři na webových stránkách farnosti Neratovice.\n\nPeter Kováč, administrátor\n\n"}
{"id": "825825", "url": "https://cs.wikipedia.org/wiki?curid=825825", "title": "László Rajczsy", "text": "László Rajczsy\n\nLászló Rajczsy (* 9. března 1950) byl slovenský a československý politik maďarské národnosti, po sametové revoluci poslanec Sněmovny národů za Maďarské křesťanskodemokratické hnutí, které zakládal, později z MKDH vyloučen.\n\nV březnu 1990 patřil na ustavujícím sněmu mezi zakladatele Maďarského křesťanskodemokratického hnutí a stal se jeho tajemníkem. Ve volbách roku 1990 zasedl do slovenské části Sněmovny národů (volební obvod Západoslovenský kraj) za Maďarské kresťanskodemokratické hnutie, respektive za koalici hnutí Együttélés a Maďarského křesťanskodemokratického hnutí. Později se ale se svou stranou rozešel. Již v prosinci 1990 oznamují poslanci za MKDH, že Rajczsy není členem jejich klubu, distancují se od něho a nesouhlasí s jeho aktivitami. Na 3. sněmu MKDH konaném v Dunajské Stredě v únoru 1991 byl odvolán z funkce tajemníka MKDH. Po příštích několik měsíců působil jako nezařazený poslanec. Ve Federálním shromáždění setrval do července 1991, kdy na mandát poslance rezignoval. Nahradil ho István Bajnok.\n\nV roce 2008 na oslavách 10 let existence Strany maďarské koalice nmu bylo uděleno ocenění za jeho politickou práci v MKDH.\n\n"}
{"id": "825826", "url": "https://cs.wikipedia.org/wiki?curid=825826", "title": "Římskokatolická farnost Roudnice nad Labem", "text": "Římskokatolická farnost Roudnice nad Labem\n\nŘímskokatolická farnost Roudnice nad Labem je jedno z územních společenství římských katolíků v podřipském vikariátu s farním kostelem Narození Panny Marie.\nFarnost pořádá také střídavě mše nebo bohoslužby slova v pátek v 10.30 v kapli v Domově odpočinku ve stáří Diakonie ČCE\nv Rovném.\n\n\n"}
{"id": "825832", "url": "https://cs.wikipedia.org/wiki?curid=825832", "title": "MTV Europe Music Awards 2012", "text": "MTV Europe Music Awards 2012\n\nMTV EMA 2012 (také známý jako MTV Europe Music Awards) se konali 11. listopadu 2012 ve Frankfurtu v Německu a moderátorkou večera byla Heidi Klum. Bylo to celkem již po páté, co EMA hostí v Německu a podruhé, kdy hostující město je Frankfurt. Dne 17. září 2012, byly zveřejněny nominace. Rihanna získala šest nominací, a Taylor Swift pět nominací.\n\nLetos byly zavedené nové kategorii pro soutěž v kategorii \"Celosvětový počin\" a vznikla zcela nová kategorie \"Nejlepší vzhled.\" Největšími výherci se stali Taylor Swift a Justin Bieber, kteří získali tři ceny.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "825833", "url": "https://cs.wikipedia.org/wiki?curid=825833", "title": "Svaz komunistů Bosny a Hercegoviny", "text": "Svaz komunistů Bosny a Hercegoviny\n\nSvaz komunistů Bosny a Hercegoviny (srbochorvatsky v latince \"Savez komunista Bosne i Hercegovine\", v cyrilici \"Савез комуниста Босне и Херцеговине\", SK BiH/СК БиХ) byl republikovou organizací Svazu komunistů Jugoslávie v Bosně a Hercegovině.\n\nBosenský svaz komunistů vznikl transformací oblastního výboru Komunistické strany Jugoslávie pro Bosnu a Hercegovinu v roce 1948. Původně existoval pod názvem Komunistická strana Bosny a Hercegoviny a v roce 1952 si změnil jméno na Svaz komunistů (obdobně tak učinily další organizace v dalších republikách a oblastech Jugoslávie).\n\nV druhé polovině 80. let zasáhly Svaz komunistů Bosny a Hercegoviny četné aféry, mezi které patřil např. skandál ohledně luxusních vil bosenských politiků v Neumu, dále pak Aféra Kecmanović, či Aféra Agrokomerc. Někteří z politiků (např. republikový prezident Hamdija Pozderac) museli odstoupit ze svých pozic. Na jejich místa pak nastoupila mladší generace v čele s Nijazem Durakovićem. Ta na sjezdu strany v prosinci 1989 rozhodla pro systém svobodné soutěže více politických stran.\n\nAž do této doby se Svaz komunistů Bosny a Hercegoviny vyslovoval pro politiku bratrství a jednoty, Titovu cestu rozvoje společnosti a jugoslávskou podobu socialismu. Možnost změny kurzu si připouštěl spíše opatrně, nicméně neobával se o ní hovořit.\n\nV květnu 1990 strana přijala nový program, ve kterém se vyslovila pro parlamentní demokracii a tržní hospodářství. Do té doby byla ochotna diskutovat o těchto bodech, ovšem myšlenku transformace politického i ekonomického systému po vzoru západoevropských zemí trvale odmítala. Bosenští komunisté se v této době také ostře vyslovili proti vzniku politických stran na národnostním základě, tedy čistě srbských, muslimských, či chorvatských. V létě roku 1990 změnila strana název na Svaz komunistů Bosny a Hercegoviny – Sociálnědemokratická strana.\n\nDo prvních svobodných voleb v Bosně a Hercegovině v listopadu a prosinci 1990 vstoupil SK BiH pod názvem Svaz komunistů Bosny a Hercegoviny – Strana demokratických změn (\"Savez komunista Bosne i Hercegovine – Stranka demokratskih promjena\"). Získal však pouhých 12,3 % hlasů (čtvrté místo), o několik procentních bodů více než Svaz reformních sil Jugoslávie tehdejšího svazového premiéra Ante Markoviće. Bosenskohercegovskou politickou scénu ovládly nacionalistické strany.\n\nBěhem válečných událostí se strana transformovala v Sociálně demokratickou stranu Bosny a Hercegoviny.\n\n"}
{"id": "825835", "url": "https://cs.wikipedia.org/wiki?curid=825835", "title": "Galaktické impérium", "text": "Galaktické impérium\n\nGalaktické impérium (anglicky \"Galactic Empire\") nebo zkráceně Impérium (anglicky \"the Empire\"), historicky První Galaktické impérium (\"First Galactic Empire\") nebo také Staré impérium (\"Old Empire\") je jedna ze stran ve fiktivním světě Star Wars, rozsáhlý státní útvar v galaxii. Ve Star Wars představuje zápornou stranu. Jedná se o nedemokraticky vedený totalitní režim, oficiáprostřednictvím kterého ovládají představitelé temné strany síly celou galaxii. Hlavním nepřítelem Galaktického impéria je Aliance rebelů, proti kterým Impérium bojuje po celou dobu své existence.\n\nGalaktické impérium je oficiálně konstituční monarchie(později absolutní monarchie)￼￼, v jejíž čele císař Sheev Palpatine s pomocí všechn různých autorit drží moc nad polovinou místní galaxií. Impérium až na pár výjimek vládne polovině hvězdných systémů a jakákoli vzpoura proti němu se trestá smrtí. Hlavní páteř imperiální armády je tvořena pořádekovími vojáky, takzvanými stormtroopery. Impérium disponuje také obrovskou vesmírnou flotilou a dosud neznámou zbraní hromadného ničení – Hvězdou smrti, obrovskou bitevní stanicí schopnou likvidovat celé planety.\n\nVlivný politik původem z planety Naboo, Sheev Palpatine, původně senátor, byl r. 22 BBY zvolen nejvyšším kancléřem Galaktického senátu. Nikdo netušil, že Palpatine je ve skutečnosti temný sithský pán Darth Sidious a po léta korumpuje Galaktický senát, spřádá plány a intriky na jeho oslabení. K tomu nakonec došlo v podobě konfliktu vyvolaného Sidiousem mezi bohatou Obchodní federací a planetou Naboo, lokální spor nakonec přerostl v rozkol mezi Republikou a separatisty až po Klonové války, občanskou válku galaktických rozměrů mezi oběma znesvářenými stranami. Palpatine tajně velel oběma válčícím stranám. Tedy byli poprvé proti bitevním droidům Konfederace nasazeni klonoví vojáci. Po letech válek byly obě strany značně oslabeny, čehož Palpatine využil v senátu ke stržení moci na sebe – aby se zbavil nejednotné galaxie a zahladil všechny stopy, nechal vyvraždit zbývající vůdce separatistů a přesvědčil senát, že Jediové zradili Republiku. Podle jeho nařízení, takzvaného Rozkazu 66, měli být všichni členové řádu Jedi zlikvidováni. Přežila jich jen malá hrstka. Mezitím Palpatine svedl rytíře Jedi Anakina Skywalkera na temnou stranu. Poprvé mohlo dojít k odhalení, že Palpatine a Sidious je jedna a táž osoba, ale tou dobou měl už nad Republikou absolutní moc. Teď už však Republika nefungovala tak jako dřív, proto bylo s jásotem uvítáno, když byla moc senátu přenesena na císaře a Republika zrušena. Nyní Palpatine se svým učedníkem Anakinem, nyní Darth Vaderem, mohli konečně nastolit Impérium a vládu Sithů nad galaxií. Boj však ještě úplně neskončil, kromě budování Impéria bylo ještě třeba se vypořádat s hrozbou separatismu a s posledními zbytky separatistů v galaxii. K přestavbě Republiky v nově se rodící Impérium byly zapotřebí značné finanční prostředky, kvůli tomu Palpatine udeřil na Obchodní Federaci a její majetek znárodnil. Galaktický senát byl přejmenován na Imperiální senát, Galaktické město na Coruscantu bylo přejmenováno na Imperiální město, Velká armáda republiky na Imperiální armádu apod. Senát jen plnil zdání, že má rozhodovací moc, veškerou moc již však držel Palpatine a vojenští vůdci.\nZpočátku své existence bylo Impérium podporováno, neboť obyvatelstvo bylo přesvědčeno v nutnost nastolení míru a pořádku v galaxii. Impérium však využilo čas k posílení vlastní moci, rozšířilo se o planety, do té doby náležející Huttům, mezi nimi i Tatooine. Z dosud rovnoprávných mimozemských ras žijících v galaxii po boku lidí se stali občané druhé kategorie. Byla zahájena výstavba Hvězdy smrti, obří vesmírné bitevní stanice schopné ničit vesmírná tělesa. Darth Vader také pronásledoval poslední žijící Jedie, aby mohl být jejich řád konečně zničen. To se mu částečně podařilo – všichni Jediové zemřeli až na poslední dva – Obi-Wana a mistra Yodu. Mezitím, různě po galaxii, začaly vznikat první povstalecké skupiny, které začali brojit proti tyranské vládě Impéria. Císaři a jeho přisluhovačům nemohla taková situace vyhovovat a povstání tvrdě potírali. Roku 2 BBY byla oficiálně založena Aliance rebelů.\n\nDarth Vader zajal priceznu Leiu, aby z ní dostal, kde je skrytá základna rebelů. Poté, co Leia odmítne vyzradit polohu základny, Vader pro výstrahu Hvězdou smrti zničí Leinu rodnou planetu Alderaan a Leiu uvězní. Obi-Wan se mezitím vydává na planetu Tatooine, kde se setkává s mladým farmářem Lukem Skywalkerem. Obi-Wan a Luke si najmou pilota Hana Sola, aby je odvezl na planetu Alderaan. Když zjistí, že planeta je zničena, letí k nedalekému tělesu. Blíže k němu zjistí, že je to Hvězda smrti. Odsud osvobodí Leiu a všichni kromě Obi-Wana uniknou. Obi-Wan se totiž pustil do souboje světelnými mečem s Darth Vaderem, aby ho zdržel a dal tak Hanovi, Lukovi a Leie čas na útěk. Obi-Wan v souboji padne. Luke se záhy přidává k rebelům a společně v Bitvě o Yavin zničí Hvězdu smrti, což Impériu zasadí silný úder, avšak Vader i Sidous přežijí.\nV dalších letech Obi-Wanův duch a Yoda Lukovi pomáhají na cestě stát se Jediem. Vader obsadí planetu Bespin, kde se nachází tzv. Oblačné město. Zde se Luke od Vadera dozví, že je jeho syn. Luke ale nedokáže přijmout skutečnost, že lord Vader je ve skutečnosti jeho (rozuměj Lukův) otec Anakin, později se s tím ale vyrovná. Tou dobou Impérium začne stavět druhou Hvězdu smrti.\n\nRoku 4 ABY je téměř dokončena druhá Hvězda Smrti. Rebelové, kteří už pro impérium nejsou jen skupinkou odbojářů, ale rovnocenným soupeřem, zaútočí na Hvězdu smrti. Na planetě Endor se odehraje bitva mez rebely a Impériem, zatímco na Hvězdě smrti se Luke utkává s Vaderem. Vader se během souboje se synem odvrátí od zla a císaře Palpatina shodí do šachty, čímž ho zabije. Palpatin ho však ještě stihne ranit a Vader umírá, už ale jako Anakin. Rebelové pak zničí druhou Hvězdu smrti, podobně jako tu první.\n\nV celé galaxii se oslavuje vítězství nad Impériem. Zničením Druhé Hvězdy smrti Impérium utrpělo silnou porážku, neboť se zde nacházela většina jeho vojska a flotily, navíc přišlo o své vrchní velitele. I přes to se ale ještě v galaxii udržely pozůstatky Impéria.\n\nPo prohrané Bitvě o Endor se octlo Impérium v troskách - většina vojáků a velitelů padla, ústřední základny a stanice (např. Hvězda Smrti) byly zničeny a hlavní město obsadili Povstalci. Přesto se ho ale ještě někteří jeho přívrženci pokusili postavit na nohy. Roku 6 ABY oficiálně vzniká Nová republika, která se ještě aktivněji zapojuje do boje proti Impériu. Povstalci vyhrávají jednu bitvu za druhou včetně osvobození Coruscantu roku 7 ABY a moc Impéria se pomalu hroutí. V Coruscantu Impérium ztratilo svou nejdůležitější oporu. Roku 11 ABY došlo mezi Novou republikou a Starým impériem (či spíš toho, co z něj zbylo) k mírové dohodě a ukončení občanské války, díky tomu mohlo v galaxii znovu nastat období míru. O tom, co se dělo dál, hovoří jinak kánon a jinak legendy. Podle nejnovějšího kánonu dle zfilmované série vznikla z Imperiálního pozůstatku nová organizace zvaná První řád, vojenská moc vedená důstojníky zaniklého Impéria, která rozpoutala proti Nové republice další konflikt. Podle starší literatury podstatně rozšiřující svět Star Wars se nesourodé a někdy i vzájemně soupeřící pozůstatky sjednotily v nové Felovo impérium, které se později rozpadlo do dvou menších samostatných částí, Darth Kraytovo Galaktické impérium a Impérium v exilu.\n\n"}
{"id": "825837", "url": "https://cs.wikipedia.org/wiki?curid=825837", "title": "Němý suflér", "text": "Němý suflér\n\nNěmý suflér je studiové album českého písničkáře Vlasty Třešňáka a jeho skupiny Třešňák Band. Jde o jeho třetí album natočené s rockovou kapelou. Jeho nahrávání probíhalo mezi lednem a únorem 2010 v pražském studiu 3bees. Album vyšlo 12. dubna 2010 u vydavatelství Galén. Jeho křest proběhl až 19. května v Malostranské besedě. V LP verzi album vyšlo až v roce 2011.\n\n"}
{"id": "825844", "url": "https://cs.wikipedia.org/wiki?curid=825844", "title": "Michal Valent", "text": "Michal Valent\n\nMichal Valent (* 5. březen 1986) je slovenský profesionální hokejista na pozici brankář momentálně hrajíci za slovenský extraligový tým Dukla Trenčín.\n\nTento hokejista je odchovancem martinského hokeje, který nakoukl do slovenské reprezentace staršího dorostu do 18 let a odjel na mistrovství světa do Běloruska v roce 2004. Tam si ho všimla pražská Sparta, která s Valentem podepsala smlouvu. V pražském klubu chytal hlavně za juniorský tým s tím, že o rok později si vyzkoušel seniorský hokej za prvoligový klub HC Berounští Medvědi. Téhož roku si zachytal ve slovenské reprezentaci i na mistrovství světa do 20 let v USA.\n\nSezónu 2006/2007 začal v Třebíči, ale v jejím průběhu se rozhodl vyzkoušet angažmá v zámoří. Podepsal smlouvu s týmem Omaha Lancers v Západní konferenci USHL, kde dovedl tým k vítězství v základní části. Po brzkém konci v play-off se však raději rozhodl pro návrat do českého hokejového prostředí, tedy opět do Sparty, v jejímž seniorském týmu nastoupil pouze k jedinému zápasu v sezóně 2007/2008, jinak byl poslán na hostování do Havířova, kde strávil i sezónu následující.\n\nOd roku 2009, kdy rozvázal smlouvu se Spartou, působil jako brankářská dvojka v BK Mladá Boleslav a občas vypomohl prvoligovým týmům z Vrchlabí, Berouna nebo Mostu. Po sestupu týmu z extraligy zažil turbulentní sezónu 2012/2013, kdy měl nejprve setrvat na pozici dvojky, ale nakonec z kádru prakticky vypadl. Byl proto poslán do Nitry, která potřebovala urgentně posilu do brány. Zde si řekl svými výkony o pozornost boleslavských trenérů a byl brzy z Nitry odvolán zpět. Své brankářské umění poté předvedl v baráži o extraligu, která těsně nevyšla. V následující sezóně se stal vlastně poprvé v kariéře pro svůj mateřský klub v Boleslavi brankářskou jedničkou a po dvou letech oslavil s týmem opětovný postup do extraligy.\n\n"}
{"id": "825847", "url": "https://cs.wikipedia.org/wiki?curid=825847", "title": "Kožená tvář (film, 1990)", "text": "Kožená tvář (film, 1990)\n\nKožená tvář (ang. titul: Leatherface: Texas Chainsaw Massacre III) je americký hororový film z roku 1990, který natočil Jeff Burr.\n\nPolicie odkryla masový hrob o 50 lidských tělech. Pro projíždějící pár, Michelle a Ryana, to není vůbec příjemný zážitek a ještě k tomu zabloudili. Na benzínce potkají neznámého podivína Texe, který jim cestu poradí, ale nepřinese jim to nic užitečného. Začne je pronásledovat neznámý vůz a kvůli němu píchnou. Když se snaží kolo vyměnit, napadne je neznámý muž s motorovou pilou. Podaří se jim utéct, avšak náhle nabourají s kolemjedoucím Bennym. Chlap s motorovou pilou ale znovu zaútočí a Michelle se po krutém útěku dostane do domu kanibalské rodiny, kde ji nečeká nic příjemného. Její jedinou záchranou je přeživší Benny.\n\n\n"}
{"id": "825849", "url": "https://cs.wikipedia.org/wiki?curid=825849", "title": "Hold Your Fire", "text": "Hold Your Fire\n\nHold Your Fire je dvanácté studiové album kanadské rockové skupiny Rush. Jeho nahrávání probíhalo od října 1986 do dubna 1987 v několika různých studiích. Album poprvé vyšlo v září 1987 a v žebříčku Billboard 200 se umístilo na třináctém místě. V USA bylo oceněno od RIAA zlatou deskou za 500 000 prodaných kopií. V červnu 1997 vyšlo album v reedici na CD.\n\n\n\n"}
{"id": "825851", "url": "https://cs.wikipedia.org/wiki?curid=825851", "title": "MTV Europe Music Awards 2011", "text": "MTV Europe Music Awards 2011\n\nMTV EMA 2011 (známé jako MTV Europe Music Awards) se uskutečnilo v Severním Irsku v metropoli Belfastu v neděli 6. listopadu 2011 v Odyssey Arena v Titanic Quarter s moderátorkou Selenou Gomezovou. Další místa pro živá vystoupení byla v Ulster Hall a Belfast City Hall.\n\nDevatenáctého září 2011, MTV Networks International oznámil nominace pro rok 2011. V hlavních kategoriích dominovala Lady Gaga se šesti nominacemi, Katy Perry a Bruno Mars s pěti a Britney Spears, Adele a 30 Seconds to Mars se třemi nominacemi. Lady Gaga se stala největším vítězem večera se čtyřmi cenami. Dalšími vítězi byli 30 Seconds to Mars, Bruno Mars a Justin Bieber, kteří si odnesli po dvou cenách.\n\nBěhem show oznámila Selena Gomez, že MTV získala od lidí 154 milionů hlasů po celém světě. Skupina Queen získali cenu v kategorii Globální legenda od Katy Perry a kapela také uzavřela celou show s Adamem Lambertem a jejich hity \"The Show Must Go On\", \"We Will Rock You\" a \"We Are the Champions\".\n\nVýherci jsou označeny tučně.\n\n\n\n\n\n\n\n\n\n\n\n\n\n\n\n\nVýherci jsou označeny tučně.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\nVýherci jsou označeny tučně.\n\n\n\n\n\n\n\n\n"}
{"id": "825852", "url": "https://cs.wikipedia.org/wiki?curid=825852", "title": "Tomáš Beňovič", "text": "Tomáš Beňovič\n\nTomáš Beňovič (* 16. duben 1988 v Trenčíně) je slovenský hokejista.\n\n"}
{"id": "825853", "url": "https://cs.wikipedia.org/wiki?curid=825853", "title": "Berounský vikariát", "text": "Berounský vikariát\n\nBerounský vikariát je územní část pražské arcidiecéze. Tvoří ji 7 římskokatolických farností.\n\n"}
{"id": "825855", "url": "https://cs.wikipedia.org/wiki?curid=825855", "title": "Redemptoristická kolej (Filipov)", "text": "Redemptoristická kolej (Filipov)\n\nRedemptoristická kolej existovala ve Filipově (část města Jiříkov) poblíž baziliky Panny Marie Pomocnice křesťanů v letech 1885–1950.\n\nPři proslulém poutním mariánském chrámu ve Filipově vznikla roku 1885 první redemptoristická kolej v litoměřické diecézi. U jejího zrodu stojí litoměřický biskup dr. Emanuel Schöbel, který se po konfirmaci a ještě před biskupskou konsekrací odebral 10. června 1882 do Filipova k Panně Marii, aby si v tamní milostné kapli vyprosil ochranu před nástupem do svého nového úřadu. Biskup Schöbel zůstal po celý život velkým příznivcem Filipova a téměř každý rok tam konal pouť.\n\nPři příležitosti 150. výročí korunování Panny Marie na Svaté Hoře v Příbrami poznal biskup Schöbel zdárné působení tamních redemptoristů, kteří se pečlivě starali o toto nejznámější české poutní místo. Vyslovil proto přání, aby kongregace působila v jeho diecézi. Když pak 21. února 1884 přišel z Filipova do Litoměřic tamní zasloužilý farář Franz Storch s přáním, aby o Filipov převzala péči nějaká řeholní společnost, doporučil biskup redemptoristy. Generální superior v Římě dal po počátečním zdráhání souhlas a 24. května 1884 byl položen základní kámen k redemptoristické koleji. Provinciál Ondřej Hamrle se dostavil 15. září 1884 osobně do Filipova k projednání podrobností. Dne 5. září 1885 přišel do Filipova první redemptorista P. Anton Wiethe, který se stal i prvním rektorem zdejší koleje (do roku 1894). \n\nPo něm přišli pak další redemptoristé. Protože poutě do Filipova stále vzrůstaly, nestačil počet řeholníků a roku 1892 byla kolej rozšířena. To již byl při koleji zřízen i noviciát. Do roku 1901 patřila kolej do vídeňské provincie, později pak do pražské. Byla však až do roku 1945 v rukou německých redemptoristů. Konal se ze stále větší počet exercicií, a proto v letech 1914-1915 byl připraven jižně od kostela další trakt koleje. Zdejší redemptoristé velmi aktivně vykonávali po celé diecézi lidové misie. Při 60. výročí od prvního zjevení Panny Marie Pomocnice křesťanů udělil papež na žádost generálního moderátora kongregace redemptoristů dne 21. února 1926 filipovskému chrámu čestný titul \"basilica minor\". V breve se praví, že je to proto, že k tomuto chrámu směřují četní poutníci nejen z Čech, ale i z Rakouska a jiných zemí. Byl zde vybudován nový mariánský chrám, který je spravován redemptoristy majícími ve Filipově rezidenci a noviciát. Oslavy roku 1926 byly pak ve Filipově skutečně velkolepé. Při 50. výročí příchodu redemptoristů do Filipova byli roku 1935 v tamní mariánské bazilice vysvěceni čtyři redemptorističtí klerici. Návštěvnost Filipova stále převyšovala 100 000 poutníků ročně.\n\nPo roce 1945 převzali duchovní správu Filipova postupně čeští redemptoristé, kteří zde pak působili až do roku 1950, kdy byla jejich činnost ukončena v rámci Akce K, kterou provedla Státní bezpečnost.\n\n\n\n"}
{"id": "825857", "url": "https://cs.wikipedia.org/wiki?curid=825857", "title": "Ladislav Roman", "text": "Ladislav Roman\n\nLadislav Roman (* 6. ledna 1948) byl slovenský a československý politik, po sametové revoluci poslanec Sněmovny národů Federálního shromáždění za Slovenskou národní stranu.\n\nVe volbách roku 1990 byl zvolen za SNS do slovenské části Sněmovny národů (volební obvod Středoslovenský kraj). Ve Federálním shromáždění setrval do voleb roku 1992.\n\nV roce 2006 se uvádí jako kandidát strany Nezávislé fórum na post zastupitele městské části Bratislava-Vrakuňa. Profesně se zmiňuje jako právník.\n\n"}
{"id": "825858", "url": "https://cs.wikipedia.org/wiki?curid=825858", "title": "Římskokatolická farnost Beroun", "text": "Římskokatolická farnost Beroun\n\nŘímskokatolická farnost Beroun je jedno z územních společenství římských katolíků v berounském vikariátu s farním kostelem sv. Jakuba Staršího.\n\n\n"}
{"id": "825859", "url": "https://cs.wikipedia.org/wiki?curid=825859", "title": "Miloslav Roubal", "text": "Miloslav Roubal\n\nMiloslav Roubal (* 9. března 1962) byl slovenský a československý politik, po sametové revoluci poslanec Sněmovny národů Federálního shromáždění za VPN, později za nástupnický subjekt ODÚ-VPN.\n\nVe volbách roku 1990 byl zvolen za VPN do slovenské části Sněmovny národů (volební obvod Středoslovenský kraj). Po rozkladu VPN v roce 1991 nastoupil do poslaneckého klubu jedné z nástupnických formací ODÚ-VPN. Ve Federálním shromáždění setrval do voleb roku 1992.\n\nV roce 1995 se zmiňuje jako signatář veřejných výzev Demokratické strany.\n\n"}
{"id": "825861", "url": "https://cs.wikipedia.org/wiki?curid=825861", "title": "Římskokatolická farnost Hořovice", "text": "Římskokatolická farnost Hořovice\n\nŘímskokatolická farnost Hořovice je jedno z územních společenství římských katolíků v berounském vikariátu s farním kostelem sv. Jiljí.\n\n"}
{"id": "825862", "url": "https://cs.wikipedia.org/wiki?curid=825862", "title": "Římskokatolická farnost Rudná-Hořelice", "text": "Římskokatolická farnost Rudná-Hořelice\n\nŘímskokatolická farnost Rudná-Hořelice je jedno z územních společenství římských katolíků v berounském vikariátu s farním kostelem Stětí sv. Jana Křtitele.\n\n\n"}
{"id": "825864", "url": "https://cs.wikipedia.org/wiki?curid=825864", "title": "Římskokatolická farnost Řevnice", "text": "Římskokatolická farnost Řevnice\n\nŘímskokatolická farnost Řevnice je jedno z územních společenství římských katolíků v berounském vikariátu s farním kostelem sv. Mořice.\n\nK 1. červenci 2006 do ní v rámci reformy farní správy byly sloučeny farnosti Dobřichovice-Karlík, Karlštejn, Liteň, Osov, Všenory a Všeradice. Současně byla zrušena Římskokatolická farnost Karlštejn-hrad, nástupcem je Kolegiátní kapitula.\n\n\n"}
{"id": "825865", "url": "https://cs.wikipedia.org/wiki?curid=825865", "title": "Římskokatolická farnost Tachlovice", "text": "Římskokatolická farnost Tachlovice\n\nŘímskokatolická farnost Tachlovice je jedno z územních společenství římských katolíků v berounském vikariátu s farním kostelem sv. Jakuba Staršího.\n\nP. ThLic. Norbert František Vehovský O.Praem., administrátor exc.\n\n"}
{"id": "825867", "url": "https://cs.wikipedia.org/wiki?curid=825867", "title": "Římskokatolická farnost Úhonice", "text": "Římskokatolická farnost Úhonice\n\nŘímskokatolická farnost Úhonice je jedno z územních společenství římských katolíků v berounském vikariátu s farním kostelem Panny Marie.\n\nP. Mgr. Daniel Peter Janáček O.Praem., administrátor exc.\n\n"}
{"id": "825868", "url": "https://cs.wikipedia.org/wiki?curid=825868", "title": "Římskokatolická farnost Žebrák", "text": "Římskokatolická farnost Žebrák\n\nŘímskokatolická farnost Žebrák je jedno z územních společenství římských katolíků v berounském vikariátu s farním kostelem sv. Vavřince.\n\nThDr. Krzysztof Drzazga, administrátor\n\n"}
{"id": "825871", "url": "https://cs.wikipedia.org/wiki?curid=825871", "title": "Kjonggi", "text": "Kjonggi\n\nProvincie Kjonggi ( – \"Gyeonggi-do\") je nejlidnatější z provincií Jižní Koreje. Leží na severozápadě země a obklopuje jihokorejské hlavní město Soul, které ovšem není její součástí, podobně jako Inčchon, s kterým sousedí na severozápadě. Jejím hlavním městem je Suwon. Celá provincie má rozlohu 11 730 čtverečních kilometrů a v roce 2005 v ní žilo 22 766 850 obyvatel, což bylo 48 % obyvatelstva země.\n\n"}
{"id": "825885", "url": "https://cs.wikipedia.org/wiki?curid=825885", "title": "Klášter minoritů (Žatec)", "text": "Klášter minoritů (Žatec)\n\nKlášter minoritů v Žatci existoval od 13. století (kolem 1266) do roku 1419.\n\nKdy vznikl v Žatci minoritský klášter s kostelem sv. Petra a Pavla, nelze dnes již bezpečně zjistit. Je však možno se přiklonit k mínění některých historiků (dr. D. Líbal, místní), že klášter stával v blízkosti hlavního kostela Nanebevzetí Panny Marie. Poprvé se minoritský klášter připomíná roku 1314, další zmínka je z roku 1365. Tehdy kázal v děkanském chrámě v Žatci známý Konrád Waldhauser. Minorité začali před jeho kázáním zvonit ve svém kostele sv. Petra a Pavla tak silně, aby jeho kázání znemožnili. I druhého dne si počínali při novém pokusu Waldhausera stejně.\n\nKlášter obdržel řadu nadací od žateckých měšťanů (například roku 1409, 1411). V nadaci Zikmunda z Hluban pro žatecký minoritský konvent jsou jmenováni výslovně zdejší kvardián a pět konventuálů. Ještě za života krále Václava IV. roku 1419 se stal minoritský klášter předmětem útoku zdejších radikálních husitů. Spory v Žatci nastaly již roku 1412, kdy zde byl upálen kvůli odpustkovému sporu jakýsi klerik, v Ohři pak byl později utopen jeden kněz a žák. Husité roku 1419 klášter minoritů zničili tak důkladně, že po něm nezůstaly viditelné stopy. Lokaci a podobu klášterního kostela částečně upřesnil archeologický výzkum. Kostel se nacházel přibližně 60 metrů severně od chrámu Nanebevzetí Panny Marie, v severní části náměstí Jana Žižky. V sondě o šířce 450 cm byla odkryta část jižní obvodové stěny trojlodí a západní strana předsíně jižního vstupu, podlaha kostela byla tvořena červenou terakotovou dlažbou. Areál kláštera byl od města oddělen příkopem.\n\n\n\n"}
{"id": "825887", "url": "https://cs.wikipedia.org/wiki?curid=825887", "title": "MV Agusta", "text": "MV Agusta\n\nMV Agusta (neboli Meccanica Verghera Agusta) je italský výrobce motocyklů. Firmu v roce 1945 založil Domenico Agusta, přičemž původně se firma věnovala výrobě letadel. První motocykl přišel v roce 1946 (98 Turismo) a hned v roce 1947 byl představen další typ (Bicilindrica 125). V následujících letech se značka věnovala výrobě převážně závodních motocyklů. Firma zanikla v roce 1980.V roce 1991 byla značka zakoupena skupinou Castiglioni (Cagiva) a první nový motocykl této značky byl opětně vyroben v roce 1997. Je to čtyřválec 750 cm³ pod označením F4 range. MV Agusta byla také členem konsorcia Harley-Davidson - Buell - MVAgusta.\nPo snížení prodeje motocyklů jako takových v závislosti masivního vstupu japonských motocyklů na U.S. trh, byl nucen Harley-Davidson konsorcium rozpustit a po opuštění skupiny Buellem došlo i k odchodu MV Agusty.\n"}
{"id": "825889", "url": "https://cs.wikipedia.org/wiki?curid=825889", "title": "Václav Payer z Lokte", "text": "Václav Payer z Lokte\n\nVáclav Payer z Lokte (1488, Loket, Království české – 1537), latinsky Wenceslaus Payer de Cubito, byl středověký český lékař a balneolog. V České republice je znám především jako pokrokový lékař a autor latinského spisu o karlovarské léčbě a využití karlovarských vod, nazvaného \"Tractatus de Termis Caroli Quarti Imperatoris\". Tento spis byl vydán v roce 1522 a v roce 1984 byl prvně přeložen do češtiny pod názvem \"Pojednání o Karlových Varech z r. 1522\".\n\nVáclav Payer studoval medicínu nejprve v Lipsku. Protože výuka medicíny na německých univerzitách byla tehdy na velmi nízké úrovni (např. anatomie a chirurgie nebyla na lipské univerzitě vůbec zařazena), často absolventi pokračovali na zahraničních univerzitách, nejčastěji v Itálii. Též Václav Payer v roce 1519 odešel do Itálie, nejenom však pro pokračování ve studiu medicíny na boloňské univerzitě, ale také proto, aby poznal různé místní teplé lázně a mohl porovnat jejich účinnost s účinností karlovarského Vřídla. Chtěl vše podrobně popsat a postarat se o jeho účinnější využití.\n\nNa univerzitě v Boloni získal doktorát medicíny. Titul doktora byl tehdy nejvyšší akademickou hodností, která vynášela stavovské povýšení (doktoři byli na úrovni nižší šlechty). Doklady o promoci v Itálii byly uznávány i v Německu a doktor Václav Payer od roku 1521 vyučoval na lipské lékařské fakultě.\n\nV létě roku 1520 navštívil řadu italských lázní. Poznatky z těchto cest zpracoval ve spisu \"Pojednání\" \"o Karlových Varech z r. 1522.\" V prosinci 1521 napsal též německý výtah tohoto \"Pojednání\" a věnoval jej vrchnímu důlnímu a mincmistrovi v Jáchymově, neboť dobře znal poměry tamějších horníků a věděl o jejich častém plicním onemocnění. Téhož roku napsal latinské \"Pojednaní o moru\", ze kterého rovněž vytvořil výtah v němčině a vydal jej v roce 1530.\n\nZ roku 1526 existuje dochovaná Prayerova podoba na dvou stříbrných medailích, které dal odlít hrabě Štěpán Šlik ve své mincovně. Autorem podobizny je Matthias Schilling. Prayerovy medaile poprvé zaznamenal známý karlovarský lékař Jean de Carro (1770–1857), který si medaile vypůjčil ze sbírky ve Vídni a nechal podle nich výtvarníkem J. A. Drdou vypracovat jejich kresby a odlitky.\n\nVáclav Payer z Lokte zemřel mezi 11. a 17. březnem roku 1537. Měl úzký vztah ke Karlovým Varům. Jeho spis o těchto lázních se stal důležitým tiskovým materiálem. Až do té doby se vřídelní voda využívala výhradně k dlouhodobým koupelím. Po vydání tohoto traktátu bylo známo, že dlouhodobé koupele v horké minerální vodě nejsou zdraví prospěšné. Na základě svých zjištění a též zkušeností karlovarských lékařů, doporučil minerální vodu pít. Léčebné cykly, které ve spisu navrhl, se s úspěchem stále praktikují.\n\n"}
{"id": "825891", "url": "https://cs.wikipedia.org/wiki?curid=825891", "title": "Moto Guzzi", "text": "Moto Guzzi\n\nMoto Guzzi je italský výrobce motocyklů. Firmu založili v roce 1921 Carlo Guzzi a Giorgio Parodi ve městě Mandello del Lario. První motocykly zkonstrovali již v roce 1918, ty však ale ještě nenesly tento název. První motocykl pod touto značkou dostal označení Normale. V roce 1956 postavili osmiválcový motocykl.\nV roce 2004 byla Moto Guzzi převzata koncernem Aprilia a následně pohlcena skupinou Piaggio.\n"}
{"id": "825892", "url": "https://cs.wikipedia.org/wiki?curid=825892", "title": "Jaroslav Selner (politik)", "text": "Jaroslav Selner (politik)\n\nJaroslav Selner (* 2. září 1951) je bývalý český a československý politik, po sametové revoluci poslanec Sněmovny národů Federálního shromáždění za Občanské fórum, později za ODS.\n\nVe volbách roku 1990 zasedl do české části Sněmovny národů Federálního shromáždění (volební obvod Jihočeský kraj) za OF. Po rozkladu OF v roce 1991 přešel do poslaneckého klubu Občanské demokratické strany. Ve Federálním shromáždění setrval do voleb roku 1992.\n\nV komunálních volbách roku 2002, komunálních volbách roku 2006 i komunálních volbách roku 2010 neúspěšně kandidoval do zastupitelstva města Vodňany za ODS. Profesně je uváděn jako geodet.\n\n"}
{"id": "825893", "url": "https://cs.wikipedia.org/wiki?curid=825893", "title": "Branislav Jankovič", "text": "Branislav Jankovič\n\nBranislav Jankovič (* 11. dubna 1991, Trnava, Československo) je slovenský lední hokejista.\n\n"}
{"id": "825894", "url": "https://cs.wikipedia.org/wiki?curid=825894", "title": "Jaroslav Selner", "text": "Jaroslav Selner\n\nJméno a příjmení Jaroslav Selner má více nositelů:\n\n"}
{"id": "825898", "url": "https://cs.wikipedia.org/wiki?curid=825898", "title": "Rostislav Senjuk", "text": "Rostislav Senjuk\n\nRostislav Senjuk (* 29. ledna 1963 Plzeň) je český politik, předseda Strany soukromníků České republiky, po sametové revoluci československý poslanec Sněmovny národů Federálního shromáždění za Občanské fórum, později za Stranu československých podnikatelů, živnostníků a rolníků.\n\nV roce 1984 absolvoval Strojní fakultu Vysoké škole strojní a elektrotechnické v Plzni, obor jaderné tepelné stroje a zařízení.\n\nV letech 1989-1990 působil jako mluvčí Občanského fóra v podniku Škoda Plzeň. Ve volbách roku 1990 zasedl do české části Sněmovny národů Federálního shromáždění (volební obvod Západočeský kraj) za OF. Po rozkladu OF v roce 1991 přešel do frakce NOF (Nezávislí poslanci Občanského fóra). V roce 1992 pak přešel do poslaneckého klubu formace Strana československých podnikatelů, živnostníků a rolníků. Ve Federálním shromáždění setrval do voleb roku 1992. V parlamentu byl členem rozpočtového výboru, hlavním autorem zákona č. 82/91 Sb. (\"velký restituční zákon\") a spoluautorem zákona č. 403/90 Sb. (\"malý restituční zákon\").\n\nV letech 1992-2008 zastával post prvního místopředsedy mimoparlamentní Strany podnikatelů, živnostníků a rolníků ČR. Od roku 2009 byl předsedou Strany soukromníků České republiky. V roce 2011 byl pozván na 22. kongres ODS, kde pronesl jménem Strany soukromníků zdravici. Na funkci předsedy Strany soukromníků České republiky rezignoval v listopadu 2013 po neúspěchu ve volbách.\n\nV roce 1996 dokončil doktorandské studium na Vysoké škole ekonomické v Praze (Fakulta financí a účetnictví) a roku 2007 absolvoval i Právnickou fakultu Západočeské univerzity. Působí jako podnikatel v právním a ekonomickém poradenství, v oblasti obnovitelných energetických zdrojů a mezinárodním obchodě.\n\n"}
{"id": "825899", "url": "https://cs.wikipedia.org/wiki?curid=825899", "title": "Peter Húževka", "text": "Peter Húževka\n\nPeter Húževka (9. září 1976 v Púchově) je slovenský hokejista.\n\n\nStatistiky reprezentace na Mistrovstvích světa a Olympijských hrách:\n"}
{"id": "825903", "url": "https://cs.wikipedia.org/wiki?curid=825903", "title": "Peter Serenčéš", "text": "Peter Serenčéš\n\nPeter Serenčéš, uváděn též jako Peter Serenčés (* 28. června 1947), je slovenský vysokoškolský pedagog, bývalý československý politik, po sametové revoluci poslanec Sněmovny národů Federálního shromáždění za Komunistickou stranu Slovenska, později za Stranu demokratické levice.\n\nVe volbách roku 1990 byl zvolen do slovenské části Sněmovny národů (volební obvod Západoslovenský kraj) za KSS, která v té době byla ještě slovenskou územní organizací celostátní Komunistické strany Československa (KSČS). Postupně se ale osamostatňovala a na rozdíl od sesterské strany v českých zemích se transformovala do postkomunistické Strany demokratické levice. Serenčés proto přešel do klubu SDĽ. Ve Federálním shromáždění setrval do voleb roku 1992.\n\nV roce 2005 se uvádí jako učitel na Katedře účetnictví a financí Fakulty ekonomiky a managementu Slovenské zemědělské univerzity v Nitře.\n\n"}
{"id": "825905", "url": "https://cs.wikipedia.org/wiki?curid=825905", "title": "Danka Barteková", "text": "Danka Barteková\n\nDanka Barteková (* 19. října 1984 v Trenčíně) je slovenská sportovní střelkyně (skeet) za ŠKP Trnava. Její trenér je Juraj Sedlák. Je držitelkou světového rekordu a bronzovou medailistkou z Letních olympijských her 2012 v Londýně. Vystudovala Fakultu politických věd a mezinárodních vztahů v UMB v Banské Bystrici.\n\nBěhem Letních olympijských her 2012 v Londýně byla sportovci zvolena do Komise sportovců Mezinárodního olympijského výboru. Na zahajovacím ceremoniálu Letních olympijských her 2016 v Riu de Janeiru se stala vlajkonoškou slovenské výpravy.\n\nJejí setra Lenka Barteková je také střelkyně, manželka českého olympijského vítěze Davida Kosteleckého.\n\n"}
{"id": "825910", "url": "https://cs.wikipedia.org/wiki?curid=825910", "title": "DTest", "text": "DTest\n\ndTest je český spotřebitelský měsíčník vycházející od roku 1992, který se zaměřuje na testování výrobků a služeb, a zároveň také poskytuje poradenství a rady v oblasti práva spotřebitelů a práv prodejců, informuje o nových zákonech, varuje před nekalými praktikami prodávajících a klamavou reklamou, poskytuje rady při reklamacích apod. Dále se zaobírá také kvalitou potravinářských produktů, nabízených na tuzemském trhu.\n\nObčanské sdružení spotřebitelů TEST založila v roce 1992 novinářka Ida Rozová, která se spotřebitelské problematice věnovala už před rokem 1989. V roce 1992 začíná vycházet časopis dTest. Po smrti Idy Rozové v roce 2012 časopis \"dTest\" staví i nadále na svých dlouholetých zkušenostech a na intenzivní spolupráci s mezinárodní sítí spotřebitelských sdružení. Od prosince 2013 je dTest obecně prospěšnou společností - dTest, o.p.s.\n\nOd počátku své činnosti dTest otestoval desetitisíce výrobků. Více než 12 000 výrobků otestovaných od roku 2005 je k nalezení v online databázi.  V roce 2013 byl rozšířen záběr aktivit, dTest spustil portál pro smírné řešení sporů www.vasestiznosti.cz a spotřebitelská poradna na lince 299 149 009 překonala hranici 25 000 vyřešených dotazů. Počet předplatitelů dTestu se v roce 2013 přehoupl přes 50 000.\nVýběr výrobků do testů probíhá nezávisle na výrobcích a dovozcích, a to výhradně na základě průzkumů trhu a přání spotřebitelů. Výrobky jsou do testů nakupovány přímo v maloobchodních sítích  a jsou tedy objektivním vzorkem. Testy probíhají v nezávislých profesionálních zkušebnách a laboratořích v ČR i v zahraničí. \nDalším specifikem dTestu  je úplná absence jakékoliv reklamy v časopise i na www stránkách.  Časopis je financován z příjmů z předplatného a vlastních aktivit dTestu a z veřejných zdrojů.\n\n\"dTest\" v čísle 5-2013 publikoval výsledky testování několika tuzemských piv. Podle publikovaného článku nejmenovaná anonymní laboratoř našla ve 33 různých tuzemských pivech přítomnost nadměrného množství škodlivých mykotoxinů. Problematické testy podle vyjádření autorit z oboru údajně zhotovila Metrologická laboratoř VŠCHT v Praze v čele s Ing. Hajšlovou. \n\nZa nejvíce nebezpečné bylo v článku \"dTest\" označeno tmavé pivo \"Svijanská kněžna\" z pivovaru Svijany. Pivovar se proti tvrzení ohradil a označil ho za nepravdivé. Do médií navíc unikla interní komunikace vedení pivovaru žádající odstřižení vydavatele od evropských dotací. Mezi spotřebitelskou veřejností vyvolalo takové jednání rozhořčení. Zároveň se však ozvaly i hlasy kritizující některé současné testovací procesy \"dTestu\".\n\nKauza skončila v roce 2017 mimosoudním vyrovnáním.\n\n"}
{"id": "825918", "url": "https://cs.wikipedia.org/wiki?curid=825918", "title": "Confederation of European Baseball", "text": "Confederation of European Baseball\n\nConfederation of European Baseball (zkratka CEB, oficiální název ve francouzštině Confédération Européenne de Baseball, v neoficiálním českém překladu Evropská baseballová konfederace) je organizace, která zastřešuje baseballové dění v Evropě. Sdružuje národní baseballové asociace evropských zemí.\n\nPrezidentem konfederace je v současné době Čech Petr Ditrich.\n\nVznikla v roce 1953 a zakládajícími členy byla Francie, Belgie, Německo, Itálie a Španělsko. Česká republika (respektive národní svaz - Česká baseballová asociace) se stala členem po rozpadu Československa v roce 1993. Dnes sdružuje Evropská baseballová konfederace 38 členských zemí.\n\nCEB řídí evropské baseballové soutěže jako mistrovství Evropy seniorů, mistrovství Evropy jednotlivých juniorských a mládežnických kategoriích nebo evropské klubové soutěže.\n\n"}
{"id": "825926", "url": "https://cs.wikipedia.org/wiki?curid=825926", "title": "Santovka", "text": "Santovka\n\nSantovka je obec na Slovensku ležící v okrese Levice v Nitranském kraji. Známá je díky termálním pramenům a koupališti.\n\nObec leží na Ipeľské pahorkatině v dolině potoka Búr. Podloží je tvořeno třetihorními sedimenty, andezity a ostrovy vápenců. V dolině vyvěrají termální prameny o teplotě 28 st. Celsia, které se léčebně využívají. Mají složení podobné mořské vodě s vyšším obsahem vápníku a sirovodíku. Chráněné jsou přírodní výtvory Travertíny, Tufová kopa a travertínová jezírka. Katastr obce je většinou odlesněn.\n\nPrvní písemná zmínka pochází z roku 1269 jako Zanthow, později se v pramenech objevuje pod názvy Zanto (1315), Szantho (1773), Santow (1808), Santovka (1948), maďarsky Szántó. Katastr obce byl osídlen již v paleolitu. Již od roku 1742 se využívaly zdejší prameny k lázeňské léčbě. V polovině 20. století byla vybudovaná plnírna minerálních vod a obec se stala známou v celém Československu.\n\n\n"}
{"id": "825933", "url": "https://cs.wikipedia.org/wiki?curid=825933", "title": "Silanol", "text": "Silanol\n\nSilanol (také \"silylalkohol\") je těžká, nestálá, bezbarvá hořlavá kapalina. Její vzorec je SiHOH. Při pokojové teplotě se chová jako polární kapalina. Ze všech silanolů je nejjednodušší.\n\nSilanol hoří na vzduchu za vzniku oxidu křemičitého a vody.\n\nSilanoly jsou sloučeniny obsahující křemík, na který je vázána jedna nebo více hydroxylových skupin. Stejně jako silany jsou podobné alkanům, tak i silanoly jsou podobné alkanolům.\n\nKdyž je hydroxylová skupina v silanolu hlavní, tvoří se názvy silanolů příponou -ol z názvů silanů. Pokud je hydroxylová skupina vedlejší, tvoří se jejich názvy pomocí přípony hydroxyl- podle substituční klasifikace. Tato pravidla jsou téměř stejná jako u alkoholů, s tím rozdílem, že se názvy nevytvářejí od alkanů, ale od silanů.\n\nSilanoly byly poprvé připraveny v roce 1871 německým chemikem Albertem Ladenburgem. První z nich byl triethylsilanol.\n\nSilanoly jsou obvykle syntetizovány hydrolýzou halosilanů a alkosylilanů nebo aminosilanů; oxidací hydrosilanů nebo hydrolýzou arylsilanů v přítomnosti silné kyseliny.\n\nSilanoly se obecně velmi snadno dehydratují, mění se v disiloxany v přítomnosti kyseliny, zásady nebo dokonce tepla. Je velmi těžké je vyrobit a izolovat, protože podléhají samovolné kondenzaci. Silanoly mají vodíkové můstky v roztocích a dokonce i v krystalech. Silanoly mohou být spojovány pomocí boraxu nebo kyseliny borité k vytvoření trojrozměrných silikonových gelů. \n\nSilanoly nejsou jen chemikáliemi, ale vznikají také na povrchu křemene. Ze strany organokovové chemie, křemen může být považován za významný ligand a používá se pro podporu katalyzátorů v mnoha chemických reakcích.\n"}
{"id": "825936", "url": "https://cs.wikipedia.org/wiki?curid=825936", "title": "Redemptoristický konvent (Světec)", "text": "Redemptoristický konvent (Světec)\n\nRedemptoristický konvent existoval ve Světci v letech 1901-1903.\n\nV roce 1901 byl podniknut pražskou provincií redemptoristů pokus o zřízení malého konventu-hospice ve Světci u Bíliny. Měl zde být umístěn noviciát redemptoristů. Pokus se však nezdařil a již roku 1903 redemptoristé Světec opustili.\n\n\n\n"}
{"id": "825939", "url": "https://cs.wikipedia.org/wiki?curid=825939", "title": "Lilian Thuram", "text": "Lilian Thuram\n\nLilian Thuram (* 1. ledna 1972 v Pointe-à-Pitre) je bývalý francouzský fotbalista pocházející z Guadeloupe. Pelé ho roku 2004 zařadil mezi 125 nejlepších žijících fotbalistů.\n\nAS Monaco\nParma\nJuventus\nBarcelona\n\nFrancie\n\n\n\n"}
{"id": "825945", "url": "https://cs.wikipedia.org/wiki?curid=825945", "title": "Redemptoristická kolej (Jablonec nad Nisou)", "text": "Redemptoristická kolej (Jablonec nad Nisou)\n\nRedemptoristická kolej existovala v Jablonci nad Nisou asi od roku 1939 do roku 1950.\n\nJednalo se o v pořadí třetí redemptoristický klášter založený v litoměřické diecézi. Na rozdíl od redemptoristického konventu ve Světci (1901-1903) byla tato kolej úspěšnější. Redemptoristická kolej v Jablonci nad Nisou byla zřízena při chrámu Nejsvětějšího Srdce.\n\nProtože k založení došlo až ve válečné době, chybějí bližší podrobnosti o vzniku a další činnosti redemptoristické koleje v Jablonci. Kolej zanikla v rámci Akce K, kdy v roce 1950 přepadla Státní bezpečnost kláštery a jejich obyvatele odvlékla do internace.\n\n\n\n"}
{"id": "825954", "url": "https://cs.wikipedia.org/wiki?curid=825954", "title": "Komenda Bílina", "text": "Komenda Bílina\n\nKomenda řádu německých rytířů v Bílině existovala v letech 1302 až 1421.\n\nV Bílině získali němečtí rytíři z chomutovské komendy roku 1302 patronátní právo nad kostelem sv. Petra a Pavla, špitál a důchody. S kostelem sv. Petra a Pavla v podhradí byl spojen již od 11. století titul arcijáhenství. Zda vznikla u tohoto kostela nějaká malá řádová komunita, nelze pro naprostý nedostatek pramenů zjistit. Držení kostela sv. Petra a Pavla německými rytíři skončilo buď již roku 1417, nebo definitivě roku 1421 při dobytí Bíliny husity.\n\n\n\n"}
{"id": "825956", "url": "https://cs.wikipedia.org/wiki?curid=825956", "title": "MTV Europe Music Awards 2010", "text": "MTV Europe Music Awards 2010\n\nMTV Europe Music Awards 2010 se konalo 7. listopadu 2010 v Caja Magica v Madridu. Moderátorkou celé show byla Eva Longoria a Justin Bieber byl oficiální digitální uvaděč MTV EMA 2010. Nominace byly zveřejněny 20. září 2010. Lady Gaga a Katy Perry s pěti, Eminem s čtyřmi a 30 Seconds to Mars a Muse s třemi nominacemi.\n\n30 Seconds to Mars vystoupila na jevišti v Puerta de Alcalá s hostem Kanyem Westem. Shakira zahájila show se svými písněmi \"Loca\" a oficiální písní pro Mistrovství světa ve fotbale 2010 \"Waka Waka\" společně s Dizzee Rascal. Kolumbijská zpěvačka taky obdržela speciální cenu MTV Free Your Mind za její zachování oddanosti ke zlepšení přístupu ke vzdělání pro všechny děti na celém světě. Vystoupení Katy Perra a Linkin Park proběhla na venkovním pódiu v staré části Madridu v Puerta de Alcalá. Vystoupení proběhlo před téměř 100 000 fanoušků, Perry vystoupila se svou písní \"Firework\" i s kompletní třpytivou pyrotechnikou. Linkin Park vystoupil s kompletním setem, který byl natočen v celém rozsahu pro pořad MTV World Stage, který se vysílal na všech stanicích MTV 10. prosince 2010.\n\nVítězem celého večera byla Lady Gaga, který získala 3 ceny (Nejlepší zpěvačka, nejlepší pop a nejlepší píseň). Lady Gaga poděkovala za své ceny pomocí satelitu z Budapešti, kde měla svůj poslední koncert v rámci svého The Monster Ball Tour. Bon Jovi převzal ocenění v kategorii Globální legenda od Evy Longorie a uzavřel celou show se svými hity \"What Do You Got?\", \"You Give Love a Bad Name\" a \"It's My Life\".\n\nVýherci jsou označeny tučným písmem.\n\n\n\n\n\n\n\n\n\n\n\n\n\n\n\n\nVýherci jsou označeny tučným písmem.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "825957", "url": "https://cs.wikipedia.org/wiki?curid=825957", "title": "Ramón Díaz", "text": "Ramón Díaz\n\nRamón Ángel Díaz (* 29. srpna 1959 v La Rioja) je bývalý argentinský fotbalista a fotbalový trenér.\n\n"}
{"id": "825959", "url": "https://cs.wikipedia.org/wiki?curid=825959", "title": "Gérald Passi", "text": "Gérald Passi\n\nGérald Passi (* 21. ledna 1964 v Albi) je bývalý francouzský fotbalista.\n\nAS Monaco\n"}
{"id": "825961", "url": "https://cs.wikipedia.org/wiki?curid=825961", "title": "Roll the Bones", "text": "Roll the Bones\n\nRoll the Bones je čtrnácté studiové album kanadské rockové skupiny Rush. Jeho nahrávání probíhalo od února do května 1993 a album pak vyšlo v září stejného roku. Producenty alba byla skupina Rush a Rupert Hine. V USA bylo album oceněno platinovou deskou (RIAA) a v žebříčku Billboard 200 se umístilo na třetím místě.\n\nVšechny texty napsal Neil Peart; hudbu složili Alex Lifeson a Geddy Lee.\n\n"}
{"id": "825963", "url": "https://cs.wikipedia.org/wiki?curid=825963", "title": "Rémi Garde", "text": "Rémi Garde\n\nRémi Garde (* 3. dubna 1966 v L'Arbresle) je bývalý francouzský fotbalista a reprezentant a současný trenér Aston Villa FC.\n\nVe funkci trenéra Lyonu byl od 22. června 2011, kdy nahradil Claude Puela.\n\nOlympique Lyon\n\n"}
{"id": "825968", "url": "https://cs.wikipedia.org/wiki?curid=825968", "title": "Paul Ryan", "text": "Paul Ryan\n\nPaul Davis Ryan (29. ledna 1970 Janesville) je americký politik za Republikánskou stranu. V letech 2015–2019 zastával úřad předsedy Sněmovny reprezentantů. Ve funkci vystřídal stranického kolegu Johna Boehnera. Stal se tal prvním kongresmanem z Wisconsinu, který byl zvolený do funkce předsedy dolní komory amerického Kongresu. V prezidentských volbách v roce 2012 byl republikánským kandidátem na amerického viceprezidenta, kdy kandidoval po boku Mitta Romneyho.\n\nOd roku 1999 zasedá za stát Wisconsin ve Sněmovně reprezentantů.\n\nRyan podporoval politiku amerického prezidenta George W. Bushe a v roce 2002 hlasoval pro rezoluci, kterou Kongres Bushovi schválil použití vojenské síly proti Iráku.\n\nBěhem kampaně před americkými prezidentskými volbami v roce 2016 se distancoval od republikánského kandidáta Donalda Trumpa. Jeho velkým příznivcem nebyl nikdy, k radikálnímu kroku ho přimělo zveřejnění nahrávky z roku 2005, na které Trump mluví obscénním způsobem o ženách.\n\nPaul Ryan se v prosinci roku 2000 oženil s Jannou Christine Little, která působí jako daňová poradkyně. Mají spolu tři děti: Elisabeth Ann, Charlese Wilsona a Samuela Loweryho.\nPaul Ryan je katolík, v mládí byl ministrantem.\n"}
{"id": "825973", "url": "https://cs.wikipedia.org/wiki?curid=825973", "title": "Counterparts (album)", "text": "Counterparts (album)\n\nCounterparts je patnácté studiové album kanadské rockové skupiny Rush. Jeho nahrávání probíhalo od dubna do června 1993 a následně vyšlo v říjnu stejného roku. V žebříčku Billboard 200 se umístilo na druhém místě. V roce 2004 album vyšlo v remasterované verzi.\n\nVšechny texty napsal Neil Peart, mimo textu ke skladbě „Between Sun & Moon,“ který napsal Peart a Pye Dubois; autory veškeré hudby jsou Alex Lifeson a Geddy Lee.\n"}
{"id": "825974", "url": "https://cs.wikipedia.org/wiki?curid=825974", "title": "Counterparts", "text": "Counterparts\n\nCounterparts může být:\n\n"}
{"id": "825985", "url": "https://cs.wikipedia.org/wiki?curid=825985", "title": "Kompaktní fotoaparát", "text": "Kompaktní fotoaparát\n\nKompaktní fotoaparát, zvaný „kompakt“ je typ fotoaparátu (filmového nebo digitálního), který je svými rozměry skutečně kompaktní (malé rozměry, snadno uložitelný). V dnešní době jsou vyráběny téměř jen digitální fotoaparáty, z nichž kompaktní jsou nejvíce masově rozšířené. Jejich základními rysy jsou tedy malé (kapesní) rozměry, jednoduché použití a nevýměnné části (objektivy, blesky a akupacky). Ovšem existují i profesionálnější verze kompaktů, které mají připojitelné externí blesky, akupacky či dokonce výměnné objektivy. Tyto verze však nejsou masově rozšířené, protože profesionální fotografové preferují především digitální zrcadlovky.\n\nU kompaktů se nevyskytují zrcadla. U analogových byl ještě hledáček, který však hleděl rovnou do fotografované scény a jen orientačně ukazoval skutečnou velikost výsledného snímku. Digitální kompakty hledáček postrádají a v reálném čase zobrazují výslednou fotografii na displeji.\n\nFotoaparát je většinou napájen li-ion baterií, nebo výjimečně AA bateriemi. Disponuje elektronicky ovládaným optickým zoomem (od 3× až 5×), tzv. ultrazoomy mají zoom až 25×. Vybaven je také LCD displejem (většinou AMOLED), který zobrazuje právě snímanou scénu a nebo umožňuje zobrazovat nasnímané fotografie z paměti. O snímání se stará CCD čip, v současnosti jej však vytlačuje BSI CMOS čip. Snímky jsou uloženy v interní flash paměti, nebo častěji na paměťové kartě (SD, xD, …). Vše je ovládáno elektronicky, uživatel mačká tlačítka.\n\n\n\n"}
{"id": "825999", "url": "https://cs.wikipedia.org/wiki?curid=825999", "title": "Konvent oblátů (Varnsdorf)", "text": "Konvent oblátů (Varnsdorf)\n\nKonvent oblátů existoval ve Varnsdorfu v letech 1911-1950.\n\nNejstarší konvent oblátů v litoměřické diecézi vznikl ve Varnsdorfu, kde byl také zřízen i provincialát. Konvent Panny Marie Pomocné se stal místem, odkud se obláti šířili dále do pohraničí. Ve Varnsdorfu vydával provincialát zvláštní německý časopis \"Missionsfreund\" a obláti se vůbec uplatňovali zvláště aktivně v lidových misiích. Ve Varnsdorfu byl i samostatný mariánský misijní spolek. Obláti měli ve Varnsdorfu vlastní kostel sv. Karla Boromejského v VI. čtvrti města. Jedná se o pseudogotický trolodní chrám s věží.\n\nKonvent zanikl v roce 1950 v rámci Akce K, kdy zásahem Státní bezpečnosti byly zlikvidovány mužské kláštery v Československu.\n\n\n\n"}
{"id": "826000", "url": "https://cs.wikipedia.org/wiki?curid=826000", "title": "Americká mužská basketbalová reprezentace", "text": "Americká mužská basketbalová reprezentace\n\nAmerická mužská basketbalová reprezentace reprezentuje Spojené státy americké v mezinárodních soutěžích v basketbalu. Tým je nejúspěšnější ze všech mužských basketbalových reprezentací, kdy získal medaili na všech sedmnácti olympiádách, kterých se zúčastnil. Celkem je držitelem čtrnácti zlatých, jedné stříbrné a dvou bronzových olympijských medailí.\n\nDo roku 1989 bylo podmínkou, aby reprezentační týmy byly složené z amatérů (přesněji z hráčů nehrajících v NBA), v témže roce však FIBA povolila nominaci profesionálů. První tzv. Dream Team, tedy výběr nejlepších hráčů z NBA, vystoupil na Letních olympijských hrách v Barceloně pořádaných roku 1992. Tým byl složen z hvězd, jakými byli Charles Barkley, Larry Bird, Clyde Drexler, Patrick Ewing, Magic Johnson, Michael Jordan, Christian Laettner, Karl Malone, Chris Mullin, Scottie Pippen, David Robinson a John Stockton. Dream team s přehledem zvítězil ve všech šesti olympijských zápasech s nejhorším skóre 119:81. V žádném zápase nedali méně než 105 bodů. Tím opět pro USA získali zlatou medaili. Hráči Michael Jordan a Scottie Pippen byli prvními, kteří v jednom roce vyhráli NBA i zlatou olympijskou medaili.\n\nPro mistrovství světa pořádané roku 1994 v Torontu, Kanada byl sestaven nový profesionální reprezentační tým, který získal název Dream Team II. Tvořili ho převážně mladší hráči z NBA, kteří nebyli na předchozích olympijských hrách. I tak tým získal zlatou medaili. Soupisku tvořili Reginald Miller, Mark Price, Dan Majerle, Dominique Wilkins, Kevin Johnson, Shaquille O'Neal, Derrick Coleman, Alonzo Mourning, Joe Dumars, Larry Johnson, Shawn Kemp a Steve Smith.\n\nLetní olympijské hry 1996 pořádané na domácí půdě ve městě Atlanta, stát Georgia, přinesly upravený reprezentační tým složený z největších hvězd. I proto bylo použito názvu Dream Team III. Z původního Dream teamu pokračovalo pět hráčů Barkley, Malone, Pippen, Robinson a Stockton. Dále se přidali Anfernee Hardaway, Grant Hill, Reggie Miller, Hakeem Olajuwon, Shaquille O'Neal, Gary Payton a Mitch Richmond. Tým si pod vedením trenéra Lennyho Wilkinse opět bez prohry odvezl zlatou medaili.\n\nMistrovství světa z roku 1998 bylo zasaženo částečnou výlukou v NBA. Nikdo z profesionálů se nemohl turnaje účastnit. Tým byl tedy složen z hráčů univerzitních týmů a druhé ligy zvané CBA. V podstatě neznámí reprezentanté přivezli domů solidní bronzovou medaili, a tím se postarali o senzaci. Tým získal přezdívku The Dirty Dozen, a to pro jejich neuvěřitelnou píli a snahu. Jediným hráčem z týmu, který se posléze uplatnil v NBA byl Brad Miller, ostatní hráči nalezli uplatnění v evropských ligách.\n\nReprezentační tým pro Letní olympijské hry 2000 v Sydney, Austrálie byl složen opět z hvězd NBA, včetně hráčů jako byli Shareef Abdur-Rahim, Vince Carter a Jason Kidd, z předchozích reprezentantů se vrátili Mourning, Smith a Payton. Tým měl za úkol dokázat světu, že Američané jsou stále nejlepšími basketbalisty, a to proto, že se téhož roku vedly debaty o nárůstu počtu zahraničních hráčů v NBA.\n\nPřekvapení nastalo již ve skupině, kde se tým v zápase s Litvou postaral o výhru s nejmenším rozdílem v historii Dream teamů, a to 85:76. Stejný šok byl semifinálový zápas proti stejnému soupeři, kdy tým USA vyhrál jen o dva body s konečným skore 85:83, kdy navíc budoucí hvězda NBA Šarūnas Jasikevičius při závěrečném hvízdu minul tříbodový hod, kterým by byl tým USA poražen.\n\nVyrovnané utkání sehráli i ve finále proti výběru Francie, kdy zápas skončil 85:75. Dream team tak sice vyhrál zlatou medaili, ale začal ztrácet svou pověst o neporazitelnosti a výjimečnosti.\n\nMistrovství světa znamenalo podobné otřesení aury týmu, když skončil až na šestém místě. Výběr Jugoslávie (Srbska) byl prvním týmem, který v historii porazil tým USA složený z hráčů NBA.\n\nKvůli ztrátě pověsti, mnoho skvělých hráčů z NBA odmítlo účast v reprezentaci. Tým pro Letní olympijské hry 2004 pořádaných v Aténách, Řecko tak byl sestaven z mladších talentovaných hráčů NBA (a dnes hvězd), jakými byli Dwyane Wade, LeBron James nebo Carmelo Anthony. Pravými lídry týmu tak byli Allen Iverson a Tim Duncan. Trenérem byl Larry Brown.\n\nKvalifikací se tým prodřel se starostí. Špatný start byl potvrzen i v prvním olympijském zápase, kde podlehli týmu Portorika s rekordním rozdílem 73:92. Nakonec si tým odvezl bronzovou medaili, když v semifinále nestačil na výběr Argentiny. V zápase o třetí místo však dokázali porazit Litvu.\nPro letní olympijské hry 2008 bylo nutné vzkřísit starou slávu týmu USA. Koučem se stal univerzitní trenér Mike Krzyzewski. Jeho tým tvořili hráči jako LeBron James, Dwyane Wade, Carmelo Anthony, Jason Kidd, Kobe Bryant, Chris Bosh, Dwight Howard, Chris Paul a další. Tento výběr znovu dokázal bez jediného zaváhání získat zlatou olympijskou medaili. Po osmi letech tak znovu získali zlatou medaili na mezinárodním turnaji. Tým získal přezdívku The Redeem Team.\n\nMistrovství světa 2010 bylo opět svěřeno stejnému trenérovi. Ten si pro něj vybral tzv. B Team, tedy tým výborných hráčů NBA, kteří nebyli na olympiádě. Tým tvořili hráči jako Chauncey Billups, Kevin Durant, Andre Iguodala, Danny Granger, Lamar Odom nebo Tyson Chandler. Tým si s přehledem došel až pro zlatou medaili. Hráč Kevin Durant byl vyhlášen nejlepším hráčem turnaje. Lamar Odom se stal prvním, kdo ve stejném roce získal titul NBA i zlatou medaili mistrovství světa FIBA.\n\nPro letní olympijské hry 2012 v Londýně se vrátil trenér Krzyzewski. Do týmu se vrátili reprezentanti James, Paul, Tyson, Durant, Iguodala, Bryant, Anthony a další. Ve skupinovém zápasu porazili tým Nigérie se skóre 156:73, čím vytvořili nový olympijský rekord v počtu bodů v zápase. Bez porážky se dostali až do finále, kde ve vyrovnaném zápase porazili výběr ze Španělska 107:100, a tak pro USA získali již čtrnáctou zlatou olympijskou medaili.\n\nNa mistrovství světa roku 2014, pořádaném ve Španělsku tým USA turnaj s přehledem vyhrál, když neprohrál ani jeden zápas. USA se tím automaticky kvalifikovaly na Letní olympijské hry 2016. Trenérem byl opět Mike Krzyzewski. Tým byl stvořen z mladých hvězd NBA, s průměrným věkem 24 let to byl nejmladší průměr USA týmu od roku 1992. Sestavu tvořili: Stephen Curry, Klay Thompson, Derrick Rose, Kenneth Faried, Rudy Gay, DeMar DeRozan, Kyrie Irving, Mason Plumlee, DeMarcus Cousins, James Harden, Anthony Davis a Andre Drummond. Hráč Kyrie Irving byl vyhlášen nejužitečnějším hráčem turnaje (MVP). Nejvyšší výhru zaznamenaly USA hned v prvním zápase skupiny, kdy porazily tým Finska 114:55. Ve finálovém utkání se střetly s týmem Srbska, který porazily 129:92.\n\nNa Letních olympijských hrách v Riu De Janeiru v roce 2016 se opět představil výběr hráčů pod vedením trenéra Mikea Krzyzewskiho, který americkou reprezentaci úspěšně vedl již od roku 2008. Americký výběr jako jediný tým turnaje prošel skupinami bez porážky. Ve čtvrtfinále porazili Argentinu 105:78, v semifinále Španělsko 82:76 a ve finále proti Srbsku si došli pro zlaté medaile se skóre 96:66. Kapitánem reprezentace byl Carmelo Anthony. Spolu s Kevinem Durantem byli jedinými hráči, kteří byli v reprezentaci také na LOH 2012. Durant byl také nejúspěšnějším střelcem týmu, když za 8 zápasů nastřílel 52 košů a 25 trojek.\n\nNa mistrovství světa roku 2019 v Číně se představil mladý tým hráčů NBA pod vedením nového trenéra Gregga Popoviche. Tým, v němž chyběly největší hvězdy své doby, byl vyřazen ve čtvrtfinále turnaje výběrem Francie (skóre 79:89). Jednalo se tak o jeden z nejhorších výsledků americké reprezentace od doby, kdy v ní hrají hráči z NBA. Prohraný zápas také ukončil sérii 58 výher v řadě (v mezinárodních zápasech FIBA a olympiád), kterou Američané zahájili v roce 2006. V následujících zápasech o 5. až 8. místo těsně prohráli se Srbskem 89:94 a poté vyhráli nad Polskem 87:74. Umístili se tím na 7. místě v celkovém pořadí, což byl pro reprezentaci USA nejhorší výsledek v historii mistrovství světa.\n\n\n\n\n"}
{"id": "826026", "url": "https://cs.wikipedia.org/wiki?curid=826026", "title": "Nezávislý film", "text": "Nezávislý film\n\nNezávislý film ( independent film), zkráceně taky indie film, je označení pro filmy, jejichž výroba není závislá na žádném velkém filmovém studiu. Doménou je zejména v americké kinematografii. Prvkem nezávislého filmu je, že produkce probíhá s nízkým rozpočtem a v mezinárodních premiérách jsou promítány pouze na festivalech či ve filmových klubech.\n\n\n"}
{"id": "826029", "url": "https://cs.wikipedia.org/wiki?curid=826029", "title": "Ozzmosis", "text": "Ozzmosis\n\nOzzmosis je sedmé sólové studiové album zpěváka Ozzyho Osbournea. Jeho nahrávání probíhalo během roku 1995 ve studiích Guillaume Tell Studios (Paříž, Francie), Right Track Recording (New York City, New York), Bearsville Studios (Woodstock, New York) a Electric Lady Studios (New York City, New York). Producentem alba byl Michael Beinhorn a album vyšlo v říjnu 1995 u vydavatelství Epic Records. V britském žebříčku se umístilo na 22. místě a v americkém na čtvrtém. Alba se prodalo přes dva miliony kopií a získalo dvě platinové desky.\n\n"}
{"id": "826031", "url": "https://cs.wikipedia.org/wiki?curid=826031", "title": "Kaštinka", "text": "Kaštinka\n\nKaštinka je malý neregulovaný vodní tok v Chráněné krajinné oblasti Bílé Karpaty ve Zlínském kraji na hranici se Slovenskou republikou. Pramení pod národní přírodní rezervací Javorina a vlévá se do řeky Klanečnice na východním okraji místní části Květná, která je součástí obce Strání. Potok spadá do povodí Váhu.\nVoda v potoce je čistá, díky čemuž se zde dobře daří raku říčnímu (\"Astacus astacus\"). Z ryb zde žijí například vranka obecná (\"Cottus gobio\"), považovaná za tzv. bioindikační druh, neboť její přítomnost také prokazuje vysokou kvalitu horského vodního toku, dále střevle potoční (\"Phoxinus phoxinus\"), mřenka mramorovaná (\"Barbatula barbatula\") či jelec proudník (\"Leuciscus leuciscus\"). Velmi hojně se v potoce vyskytuje pstruh obecný potoční (\"Salmo trutta\" m. \"fario\"), který sem na podzim táhne naklást jikry a jehož významnou složku potravy zde tvoří zmíněná vranka obecná. V minulosti byly vody potoka na ryby druhově bohatší, především díky jejich migraci z Váhu.\n\n"}
{"id": "826039", "url": "https://cs.wikipedia.org/wiki?curid=826039", "title": "Skopolamin (album)", "text": "Skopolamin (album)\n\nSkopolamin je studiové album českého písničkáře Vlasty Třešňáka. Jeho nahrávání probíhalo na podzim 2006 v pražském studiu 3bees. Jde o jeho druhé album natočené s rockovou kapelou. Album vyšlo v roce 2007 u vydavatelství Supraphon.\n\n"}
{"id": "826043", "url": "https://cs.wikipedia.org/wiki?curid=826043", "title": "Divize E 2012/13", "text": "Divize E 2012/13\n\nV soubojích 22. ročníku Moravskoslezské divize E 2012/13 (jedna ze skupin 4. fotbalové ligy) se utkalo 16 týmů každý s každým dvoukolovým systémem podzim–jaro. Tento ročník odstartoval v sobotu 11. srpna 2012 úvodními šesti zápasy 1. kola a skončil v neděli 16. června 2013 zbývajícími dvěma zápasy 30. kola.\n\n\nPoznámky:\n\n"}
{"id": "826044", "url": "https://cs.wikipedia.org/wiki?curid=826044", "title": "FBC Panthers Liberec", "text": "FBC Panthers Liberec\n\nFBC Panthers Liberec je liberecký florbalový klub. Tým Muži A hraje Divizi.\nKlub \"FBC Panthers Liberec\" byl založen na jaře roku 1999 pod původním názvem \"FBC Orli Liberec\", pod kterým působil následujících šest let. První sezóna začala na podzim roku 1999 a klub se umístil ve středu tabulky. Na jaře roku 2005 se vedení klubu rozhodlo vstoupit pod organizaci Sokol, od té doby klub vystupoval pod názvem \"TJ Sokol Liberec 1\", a to až do konce sezóny 2009/10. V roce 2010 se rozhodlo o vystoupení ze Sokolu a byl založen tým \"FBC Panthers Liberec\", při té příležitosti byl do soutěže přihlášen i nově vzniklý B-tým.\n\n\n"}
{"id": "826047", "url": "https://cs.wikipedia.org/wiki?curid=826047", "title": "Swingfire", "text": "Swingfire\n\nSwingfire je britská protitanková řízená střela první generace s povelovým systémem dálkového navedení řízená prostřednictvím vodiče. Vyvinuta byla v 60. letech a vyráběna mezi lety 1966 až 1993; bylo vyrobeno 46 650 ks střel. Modernější verze využívají poloautomatickou naváděcí soustavu.\n\nV roce 1969 byla přijata do výzbroje roku, ale objevily se problémy s její spolehlivostí. Pozdější modely mají vylepšený naváděcí a sledovací systém. Je určena pro mobilní obrněné jednotky a používána hlavně v mobilní verzi, kdy je namontovaná na vozidlech. V britské a belgické armádě tvoří výzbroj obrněných vozidel FV102 Striker. V Egyptě se licenčně vyrábí verze umistitelná na libovolné vozidlo, případně automobil Land Rover.\n\nPokud je ve výzbroji pěších jednotek, tvoří její obsluhu tři členové. Palbu lze vést i ze stanoviště vzdáleného až 100 m od odpalovacího zařízení, které je pak ovládáno dálkově pomocí přenosného řídícího pultu. \n\n"}
{"id": "826050", "url": "https://cs.wikipedia.org/wiki?curid=826050", "title": "Rižský mír", "text": "Rižský mír\n\nRižský mír neboli Rižská smlouva (polsky: \"Traktat Ryski\") byla podepsána v lotyšské Rize 18. března 1921 mezi Polskem a sovětským Ruskem a ukončila polsko-sovětskou válku.\n\nKonec první světové války zanechal střední a východní Evropu v mocenském vakuu. Bývalá impéria Rakousko-Uhersko a Rusko se rozpadla na mnoho nástupnických států, které z většiny neměly pevně dané hranice. Ve stejné situaci se nacházelo Polsko, které získalo nezávislost v listopadu 1918. Probíhající občanská válka v Rusku byla pro Poláky příležitostí získat nazpět území, o které přišli během dělení Polska v letech 1772 až 1795. Jednalo se především o rozsáhlá území dnešní Ukrajiny a Běloruska. Na druhé straně bolševici viděli v nadcházejícím konfliktu s Polskem vytvoření pomyslného můstku, po kterém by se světová třídní revoluce šířila dále do Evropy.\n\nVálka probíhala od února 1919 a po částečných oboustranných úspěších eskalovala bitvou u Varšavy a bitvou u Němenu v roce 1920. Po dvou drtivých porážkách bolševici na frontě s Polskem přišli téměř o celou armádu. Hrozba další polské ofenzívy je donutila požádat o mírová jednání. Poláci nabídku k míru přijali, protože jednak byli tlačeni Společností národů k ukončení bojů, kontrolovali většinu požadovaných území a polská armáda byla po dlouhých bojích na pokraji vyčerpání.\n\nPrvní jednání začala 17. srpna v Minsku, ale po masivním polském protiútoku se přesunula do lotyšské Rigy, kde pokračovala 21. září 1920. Sověti navrhli dvě možné podoby smlouvy. První 21. září a druhou 28. září. Polská delegace svoje požadavky předložila 2. října. O tři dny později Sověti navrhli změny v polském návrhu, které byly polskou stranou přijaty. Příměří bylo podepsáno 12. října a vešlo v platnost 18. října 1920. Za Poláky podepsal smlouvu o příměří Jan Dąbski a za Sověty Adolf Abramovič Joffe.\n\nDíky polským vojenským úspěchům musela sovětská delegace udělat několik velkých ústupků, co se týče konečných hranic. Poláci požadovali území, kde polská menšina tvořila více než 30% obyvatelstva. Další území se stala vnitřní politickou diskuzí mezi Národními demokraty, kteří měli podporu ve středním a západním Polsku a politiky podporující generála Piłsudského, kteří měli své pozice právě na východě země. Kdyby východní území Ukrajiny a Běloruska připadla Polsku, Národní demokraté by nikdy nevyhráli volby. Nakonec tak města jako Minsk a Kamenec Podolský připadla sovětskému Rusku.\n\nJednání mezi delegacemi se velice vlekla, a to hlavně díky bolševické neochotě podepsat konečný dokument. Však sovětské vedení se začalo potýkat s rostoucími nepokoji a povstáními v samotném Rusku (Kronštadtské povstání, Tambovské povstání). Lenin tak nařídil diplomatům urychlené podepsání smlouvy. Smlouva byla podepsána 18. března 1921 a jejím výsledkem bylo rozdělení sporných území na Ukrajině a Bělorusku mezi Polsko a sovětské Rusko. \n\nSmlouva obsahuje 26 článků. Polsko podle ní mělo obdržet peněžní kompenzaci 30 miliónů rublů ve zlatě za ekonomický přínos polských území Rusku po dělení Polska (tato suma nebyla Polsku nikdy vyplacena). Dále Rusko muselo předat Polsku železniční materiál (lokomotivy, vagóny atd.) v hodnotě 29 miliónů rublů. Do Polska se měly z Ruska vrátit veškeré polské národní poklady, který byly z polských území odvezeny od roku 1772. Jednalo se mezi jinými o Jagelonskou tapiserii a knihy z knihovny Załuských ve Varšavě. Obě strany se zřekly nároků na válečné reparace a zavázaly k výměně zajatců. \n\nTřetí článek stanovil, že teritoriální požadavky mezi Polskem a Litvou budou řešeny mezi těmito státy (jednalo se o území okolo Vilniusu, viz polsko-litevská válka). Článek 6 stanovil možnosti svobodné volby občanství na obou stranách hranice. Článek 7 zaručoval všem menšinám svobodný rozvoj, používání jejich mateřského jazyka a provozování jejich náboženství.\n\nStáty Dohody se zprvu zdráhaly uznat smlouvu, která byla podepsána bez jejich účasti. Francie a Velká Británie byly více nakloněny východní hranici Polska na Curzonově linii, která vedla o 250 km více na západ než hranice z Rižského míru, ale z ohledu na to, že nezávislá Ukrajina ani Bělorusko nevznikly a jejich východní části připojeny k sovětskému Rusku byl už tento požadavek irelevantní. Nakonec první uznala smlouvu Francie, následovaná Velkou Británií, Itálií a Japonskem v roce 1923.\n\nV Polsku se Rižská smlouva setkala s kritikou od samého začátku. Mnoho Poláků bylo názoru, že co získalo Polsko zbraněmi, zase ztratilo při podepsání smlouvy. Generál Piłsudski, který byl v Rize pouze jako pozorovatel se vyjádřil o smlouvě jako o \"aktu zbabělosti\", který slouží pouze pro krátkodobý prospěch politiků z Národně-demokratické strany.\n\nBěloruské a ukrajinské hnutí za nezávislost vidělo ve smlouvě velký nezdar. Území Běloruské lidové republiky a Ukrajinské lidové republiky bylo bez souhlasu představitelů zmíněných států rozděleno mezi Polsko a sovětské Rusko. Čtyři milióny Ukrajinců a přes milión Bělorusů se ocitlo v nově vzniklém polském státě. Poláků v celém Polsku bylo dohromady přibližně 68 % (ve východní části země 40 %), Ukrajinců bylo 15 % (ve východní části země 38 %), Bělorusů 4 % (ve východní části země 9 %) a Židů 7 % (ve východní části země 8 %). Bělorusové a Ukrajinci v sovětském Rusku, získali autonomii, ale zároveň byli vystaveni různým formám rusifikace. \n\nNejhůře nesli podepsání smlouvy Ukrajinci, které vedl Symon Petljura. Během bojů s bolševiky byli s Poláky oficiálně spojenci. Podepsání smlouvy cítili jako velkou zradu od svého bývalého spojence. Mnoho z nich opustilo Ukrajinu a začalo organizovat odpor proti Polákům a Rusům v zahraničí. Vzniklo tak výrazné národnostní pnutí mezi Poláky a Ukrajinci, které pod vedením ukrajinských nacionalistů vyústilo ve 30. a 40 letech v násilnosti a mnohdy i v etnické čistky v polské části Ukrajiny.\n\nSmlouva znamenala konec plánů generála Piłsudského na vytvoření Mezimoří, federaci středoslovanských a východoslovanských národů pod vedením Polska. Lenin nebyl se smlouvou taktéž spokojen, protože musel odložit své plány pro rozšíření proletářské revoluce dále do Evropy.\n\nRižský mír stabilizoval vztahy mezi Polskem a sovětským Ruskem na dalších 20 let. Problém hranic mezi těmito státy se opět otevřel předvečer Druhé světové války. Podle některých pozorovatelů bylo pro Polsko velice nešťastné připojit k nově vzniklému státu území s tak velkým počtem lidí jiné národnosti. Ukrajinci a Bělorusové po celou dobu usilovali o nezávislost, a tak se východní hranice se smíšeným obyvatelstvem stala pro Polsko velice těžce bránitelnou.\n\nEtničtí Poláci na ruské straně hranice byli postiženi asi nejvíce ze všech menšin. Trpěli pronásledováním a konfiskací majetku. Během tzv. polské operace NKVD v letech 1937–1938 bylo povražděno kolem 100 000 Poláků. Nakonec byla většina Poláků ve třicátých letech deportována do Kazachstánu a na Sibiř. \n\nUkrajinská a běloruská populace se dostala pod různý stupeň represí, v závislosti na které straně hranice se ocitla. V sovětském Rusku se staly tyto menšiny cílem sovětizace, jejich kultura byla potlačována, mnoho komunit bylo přesídleno. Celý proces přesidlování, kolektivizace a represí pak vyústil v katastrofální hladomor na Ukrajině v letech 1932–33. \n\nVe východním Polsku Ukrajinci a Bělorusové měli vlastní národní školství, existovaly menšinové národní organizace, které získaly mnoho křesel v polském parlamentu, ale zároveň byli vystaveni silnému polonizačnímu tlaku. Místní menšiny ale kladly silný odpor a především Ukrajinci si rychle osvojili teroristické praktiky proti polským úřadům. Vznikla tak Organizace ukrajinských nacionalistů, která se stala přední organizací odporu proti okupaci ukrajinských území.\n"}
{"id": "826059", "url": "https://cs.wikipedia.org/wiki?curid=826059", "title": "Nicolas Chalon du Blé", "text": "Nicolas Chalon du Blé\n\nNicolas Chalon du Blé, markýz z Uxelles a Cormatinu (24. leden 1652, Chalon-sur-Saône – 10. duben 1730, Paříž) byl francouzský generál a ministr zahraničních věcí. Také byl povýšen na rytíře a dosáhl titulu Maršál Francie a byl diplomatem Ludvíka XIV. a Filipa Orleánského.\n\nJeho vzhled byl popisován jako vysoký, brunátný, s obrovskou parukou a kloboukem naraženým až do očí. Měl sklon skrývat své vojenské řády a vyznamenání pod prostým, pevně sepnutým kabátcem.\n\nByl druhým dědicem Louise Chalona du Blé, markýze z Uxelles (jenž zemřel roku 1658 při obléhání Gravelines) a Marie Le Bailleulové (1626–1712), Nicolas Chalon du Blé byl chráněncem akademika Louvoise.\n\nVojenské velení mu bylo svěřeno roku 1688 (na počátku devítileté války); sloužil jako generálporučík při obléhání Philippsburgu a byl obžalován ze špatného velení při obraně pevnostní citadely v Mohuči, kde bylo francouzské vojsko nuceno ustoupit.\n\nVelel obraně při obléhání Mohuče proti vojskům spojenecké koalice zvané Grand Alliance mezi 1. červnem a 8. zářím 1689, ale byl přinucen kapitulovat a na veřejnosti byl po svém návratu do Paříže vypískán. Znovu získal oblibu markýze Louvoise a Ludvíka XIV. a byl obdařen lénem Rougemont-le-Château (1696). Také obdržel v roce 1703 maršálskou hůl.\n\nJako diplomat se účastnil předběžné konference o podmínkách míru v Geertruidenbergu 9. března 1710, mírová jednání však byla Ludvíkem XIV. kvůli pro Francii příliš tvrdým podmínkám na konci následujícího června zastavena. Chalon du Blé znovu zastupoval krále pří vyjednávání Utrechtského míru v roce 1713.\n"}
{"id": "826062", "url": "https://cs.wikipedia.org/wiki?curid=826062", "title": "No Use for a Name", "text": "No Use for a Name\n\nNo Use for a Name (občas zkracováno na NUFAN nebo No Use) je americká hudební skupina. Vznikla v roce 1987, kdy ji založili Chris Dodge (kytara), Steve Papoutsis (baskytara), Rory Koff (bicí) a John Meyer (zpěv). Od roku 1989 až do své smrti v roce 2012 ve skupině zpíval Tony Sly.\n\n\n\n\n"}
{"id": "826067", "url": "https://cs.wikipedia.org/wiki?curid=826067", "title": "Ostříž africký", "text": "Ostříž africký\n\nOstříž africký (\"Falco cuvierii\") je monotypický druh malého sokola žijícího jižně od Sahary. Živí se převážně hmyzem.\n\n"}
{"id": "826071", "url": "https://cs.wikipedia.org/wiki?curid=826071", "title": "Johanitská komenda u svatého Víta (Mladá Boleslav)", "text": "Johanitská komenda u svatého Víta (Mladá Boleslav)\n\nKomenda johanitů v Mladé Boleslavi u kostela sv. Víta existovala v letech 1255-1421.\n\nPrvním a nejstarším kostelem v Mladé Boleslavi byl kostel sv. Víta na Podolci, který se připomíná roku 1255, když při něm založila Hostilka, vdova po Markvartovi z Března, špitál a svěřila jej johanitům, kteří zde zřídili komendu. Jejím prvním komturem byl Pavel. Komenda dostala i pozemky, domy a několik vesnic (Týnec nad Dobrovicevsí, Nepřívěč, Jemníky). V podhradí „na Podolci“ bylo centrum Boleslavi až do roku 1344, než vzniklo město nové.\n\nV roce 1374 bylo ve špitále zaopatřeno 7-8 chudých. Jinak víme o komendě již jen velmi málo. Roku 1392 se připomíná komtur Hynek. Posledním komturem byl Jan z Hlavice, který vedl komendu až do husitské revoluce. Roku 1421 komenda zanikla, ale vlastní budova i kostel zůstal a podlehl zkáze roku 1631, kdy byl císařskými vojsky vypálen. V 18. století byl opět obnoven, ale císař Josef II ho zrušil definitivně.\n\n\n\n"}
{"id": "826072", "url": "https://cs.wikipedia.org/wiki?curid=826072", "title": "MTV Europe Music Awards 1994", "text": "MTV Europe Music Awards 1994\n\nPrvní MTV Europe Music Awards se zahájilo pořádným rámusem vpředu Berlínské Braniborské bráně, pět let potom, co byla proslule zbořena Berlínská zeď. Moderátorem byl velšský hudební mistr Tom Jones. Na show vystupovali Aerosmith, Björk, Roxette, Take That a George Michael. Předávajícími byli East 17, Jean Paul Gaultier, Naomi Campbell, Pamela Anderson a modelka Helena Christensen, která skvěle políbila člena skupiny INXS Michaela Hutchence živě na pódiu.\n\nVýherci jsou tučným písmem.\n\n\n\n\n\n\n\n\n\n\n\n"}
{"id": "826083", "url": "https://cs.wikipedia.org/wiki?curid=826083", "title": "Vlašimský vikariát", "text": "Vlašimský vikariát\n\nVlašimský vikariát je územní část pražské arcidiecéze. Tvoří ji 9 římskokatolických farností.\n\n"}
{"id": "826085", "url": "https://cs.wikipedia.org/wiki?curid=826085", "title": "Johanitská komenda u svatého Jana (Mladá Boleslav)", "text": "Johanitská komenda u svatého Jana (Mladá Boleslav)\n\nKomenda johanitů v Mladé Boleslavi u kostela sv. Jana Křtitele existovala již před rokem 1362 do roku 1421.\n\nJešek z Michalovic přeložil \"„město své“\" z Podolce nahoru na bývalé hradiště roku 1344 a dal mu právo nymburské. Farním kostelem se stal kostel sv. Jana (nyní Panny Marie) a byl odevzdán opět johanitům. Připomíná se roku 1362 jako farní. Ve starší literatuře je uvedeno, že při kostele vznikla druhá johanitská komenda v Mladé Boleslavi (po komendě u kostela sv. Víta, ale historik J.V.Šimák to popírá, i když přiznává, že o duchovní správu pečovali až do roku 1421 johanité. I tento kostel, stejně jako kostel sv. Víta, byl husity pobořen, a johanité tak mizí z obou míst v Mladé Boleslavi definitivně.\n\n\n\n"}
{"id": "826086", "url": "https://cs.wikipedia.org/wiki?curid=826086", "title": "Římskokatolická farnost Čechtice", "text": "Římskokatolická farnost Čechtice\n\nŘímskokatolická farnost Čechtice je jedno z územních společenství římských katolíků v vlašimském vikariátu s farním kostelem sv. Jakuba Staršího.\n\nZdzisław Ciesielski, farář\nMgr. Ing. Jiří Foller, samostatný pastorační asistent\n\n"}
{"id": "826087", "url": "https://cs.wikipedia.org/wiki?curid=826087", "title": "Římskokatolická farnost Divišov", "text": "Římskokatolická farnost Divišov\n\nŘímskokatolická farnost Divišov je jedno z územních společenství římských katolíků v vlašimském vikariátu s farním kostelem sv. Bartoloměje.\nPoznámka: Konání bohoslužby může být z řady důvodů zrušeno, doporučuje se předem si její konání ověřit.\n\n\n"}
{"id": "826088", "url": "https://cs.wikipedia.org/wiki?curid=826088", "title": "Římskokatolická farnost Zruč nad Sázavou", "text": "Římskokatolická farnost Zruč nad Sázavou\n\nŘímskokatolická farnost Zruč nad Sázavou je jedno z územních společenství římských katolíků v vlašimském vikariátu s farním kostelem Povýšení sv. Kříže.\n\nThLic. Jarosław Ścieraszewski, administrátor\n\n"}
{"id": "826089", "url": "https://cs.wikipedia.org/wiki?curid=826089", "title": "MTV Europe Music Award za nejlepší píseň", "text": "MTV Europe Music Award za nejlepší píseň\n\nMTV Europe Music Award za nejlepší píseň je hlavní cena EMA. Poprvé byla udělena v roce 1994, kdy to vyhrála píseň \"7 Seconds\" a od té doby je udělována každoročně. Lady Gaga a P!nk jsou zatím držitelky nejvíce cen této kategorie a to dvou. V roce 2007 a 2008 se kategorie přejmenovala na Nejvíce návyková skladba, ale v roce 2009 se zase jmenovala Nejlepší píseň.\n\n(*) - Kategorie nesla jméno Nejvíce návyková skladba\n"}
{"id": "826093", "url": "https://cs.wikipedia.org/wiki?curid=826093", "title": "Miroslav Nohýnek", "text": "Miroslav Nohýnek\n\nMiroslav Nohýnek (19. září 1941, Praha – 4. srpna 1997, Praha) byl český herec a režisér.\n\nV letech 1959 – 1963 studoval na pražské DAMU. K jeho spolužákům z ročníku patřily mj. Marie Drahokoupilová a Iva Janžurová. K jeho profesorům Vlasta Fabianová, František Salzer a Vítězslav Vejražka. Po absolvování školy získal angažmá v ostravském Divadle Petra Bezruče, kde pak působil v letech 1963 – 1966. V roce 1966 odešel zpět do Prahy a působil v Divadle S. K. Neumanna (později Divadlo pod Palmovkou) a to až do své smrti v roce 1997. Kromě hereckých rolí se uplatnil i jako režisér . Jako režisér hostoval i v oblastních divadlech.\n\nPůsobil rovněž ve filmu, televizi, rozhlase a v dabingu.\n\nJeho manželkou byla herečka Marcela Nohýnková, rozená Mlacovská (* 1948), se kterou měl dva syny – starší Kryštof (* 1973) je divadelním hercem.\n\n\n\n\n\n"}
{"id": "826094", "url": "https://cs.wikipedia.org/wiki?curid=826094", "title": "ČZ 98 (1937–1946)", "text": "ČZ 98 (1937–1946)\n\nČZ 98 byl lehký československý motocykl vyráběný Českou zbrojovkou ve Strakonicích. Předchůdcem byl ČZ 98 jednorychlostní, nástupcem se stal v roce 1946 typ ČZ 125 A, který byl svoji konstrukcí motocyklu ČZ 98 velmi podobný. Do roku 1939 se motocykl startoval pomocí pedálů, v roce 1940 na základě typu pro Holandsko byl vybaven startovací pákou na pravé straně, motocykly vyrobené po válce mají startování pákou na levé straně. Třírychlostní převodovka je v jednom bloku s jednovýfukovým motorem, řazení rychlostních stupňů je pomocí v té době obvyklé ruční řadicí páky umístěné na nádrži. Poslední série ČZ 98 byla smontována po druhé světové válce v roce 1946, jednalo se však vesměs o montáž z uskladněných dílů. S další výrobou se už nepočítalo, neboť v té době už byly ve Strakonicích připravovány nové stopětadvacítky. Třírychlostních ČZ 125 bylo vyrobeno přes 12 tisíc kusů.\n\nTyp byl vyráběn v letech 1937-1946. Byl vybaven třístupňovou převodovkou a od svého předchůdce se lišil celou stavbou motocyklu i jiným motorem. Byl vybaven šlapkami.\n\nVe stejné době se vyráběl i typ nazývaný „holandské motokolo“, určený převážně pro vývoz. V některých zemích bylo vyžadováno, aby motocykl měl pevné stupačky, takže u tohoto typu nebyly šlapky. To byl jediný rozdíl mezi těmito typy.\n\n\n"}
{"id": "826096", "url": "https://cs.wikipedia.org/wiki?curid=826096", "title": "Sky Ferreira", "text": "Sky Ferreira\n\nSky Ferreira (* 8. července 1992 Los Angeles) je americká zpěvačka, modelka, skladatelka a herečka.\n\nSky Ferreira má původ v Brazílii a Portugalsku. V dětství zpívala v kostele gospel. Vyrostla v blízkosti rodinného přítele Michaela Jacksona a jak popisuje v jednom rozhovoru: „Stali jsme se prostě přáteli. Když jsem se narodila, vyrůstala jsem okolo něho. Vždycky jsem ho viděla, trávila jsem s ním prázdniny a tak.“ Ve 13 letech začala chodit na hodiny zpěvu, aby si ho vylepšila. Několik dalších let strávila umisťováním svých vlastních či přezpívaných písní na sociální sítě. Krátce před jejími 15. narozeninami si jí všimli švédští producenti Bloodshy & Avant, jelikož jim poslala skrz sociální síť zprávu. Producenti se s ní rozhodli spolupracovat.\n\nSky Ferreira je ovlivněná umělci jako Michael Jackson, Elton John, Madonna, John Cale, Britney Spears a Gwen Stefani. V listopadu 2017 vystupovala jako host při třech vystoupeních velšského hudebníka Johna Calea v New Yorku.\n\nDne 22. března 2011 vydala Ferreira pod společností Capitol Records své první EP album pojmenované \"As If!\". To obsahuje pět písní: „Sex Rules“, „Traces“, „Haters Anonymous“, „99 Tears“ a „108“. Ke všem písním (kromě „Haters Anonymous“) byla natočena lyric videa a k „Traces“ i hraný videoklip. Píseň „Sex Rules“ se prodává i jako singl. Druhé EP vydala v říjnu 2012 pod názvem \"Ghost\", které opět obsahuje pět písní, včetně například „Red Lips“ a „Everything Is Embarrassing“.\n\nDne 29. října 2013 vydala své první dlouhohrající album nazvané \"Night Time, My Time\". Jako producenti se na něm podíleli Justin Raisen a Ariel Rechtshaid. Později se rovněž začala věnovat herectví. Roku 2016 například hrála ve filmu \"Elvis & Nixon\" a následujícího roku pak v obnoveném seriálu \"Twin Peaks\".\n\nV roce 2016 zpívala v písni „Blue Boredom (Sky's Song)“ z alba \"Is the Is Are\" kapely DIIV. Také hostovala v písni „Where the Light Gets In“ z desky \"Chaosmosis\" skupiny Primal Scream. Roku 2018 hostovala v písni „Pain Killer“ dánské kapely Iceage. V březnu 2019 vydala první singl ze své připravované druhé desky. Píseň se jmenuje „Downhill Lullaby“. V srpnu téhož roku hostovala v písni „Cross You Out“ anglické zpěvačky Charli XCX.\n\n"}
{"id": "826098", "url": "https://cs.wikipedia.org/wiki?curid=826098", "title": "Hory zalité krví", "text": "Hory zalité krví\n\nHory zalité krví (ang. titul: The Hills Run Red) je americký hororový film z roku 2009, který natočil Dave Parker.\n\nTři hororoví fanoušci se rozhodnou hledat kopii jednoho krvavého hitu, který se záhadným způsobem ztratil. Zajedou do tajných míst, kde se nezvěstný film natáčel, ale hledání neuspěje. Místo filmu je čeká bolestivá smrt rukou šíleného kanibala přezdívaného Babyface, který si před třiceti lety vyřezal obličej a nahradil jej maskou panenky... tři kamarádi zjistí, že podle hororu se skutečně vraždilo a začíná jim boj o holý život. Točí se totiž pokračování filmu a tentokrát děj a vraždy pojednávají o vraždě trojice kamarádů...\n\n"}
{"id": "826100", "url": "https://cs.wikipedia.org/wiki?curid=826100", "title": "Mackenzie Foy", "text": "Mackenzie Foy\n\nMackenzie Foyová, narozena jako Mackenzie Christine Foy (* 10. listopad 2000 Los Angeles, Kalifornie, USA) je americká dětská herečka a modelka. Nejvíce ji proslavila role Renesmee Cullen ve filmu \"\" a role Kláry ve filmu \"Louskáček a čtyři říše\".\n\nMackenzie má staršího bratra. Má domácí vzdělání. S modelingem začala v roce 2004. Modelovala pro Garnet Hill, Polo Ralph Lauren a Guess. Později pro mnoho dalších, jako například pro Disneyho, Mattel či Gap. V rozhovoru pro Gap prozradila, že by chtěla hrát ve filmu. Což se jí splnilo.\n\nJejí herecká kariéra začala v roce 2009 byla v mnoha televizních pořadech jako \"V dobrém i zlém\", \"FlashForward – Vzpomínka na budoucnost\", a \"Hawaii 5-0\". O rok později byla vybrána do role Renesmee Cullen do filmu \"\", kde se objevila jen na konci filmu a \"\", kde hrála jednu z hlavních rolí. O další rok později měla roli ve filmu \"Plastic Jesus\", který vychází ke konci roku 2013. V únoru 2012 byla vybrána do role Cindy v úspěšném horroru \"V zajetí démonů\". Mimo to se také ve stejnou dobu objevila v poslední epizodě druhé horrorové série \"Hodina duchů\". V říjnu téhož roku získala hlavní roli ve filmu \"Wish You Well\" (filmová adaptace knihy Davida Baldacciho). \n\nV roce 2018 si zahrála roli Kláry ve filmu \"Louskáček a čtyři říše\".\n\n"}
{"id": "826101", "url": "https://cs.wikipedia.org/wiki?curid=826101", "title": "Zündapp", "text": "Zündapp\n\nZünder-Apparatebau-Gesellschaft m.b.H. (poslední název: Zündapp-Werke GmbH) byl úspěšný německý výrobce motocyklů. Firma vznikla v Norimberku, v roce 1917, v roce 1958 přesídlila do Mnichova a zanikla v roce 1984. Okrajově se věnovala vývoji leteckých motorů, lodních motorů, lidového automobilu a vojenské techniky, např. již v roce 1943 dálkově řízeným miniaturním pásovým vozidlem Goliath pro přemísťování náloží s trhavinou. \n\nSvůj první motocykl představila až v roce 1921; nesl typové označení Z 22. \n\nVyráběny byly především jednodušší dvoutaktní motory. Ve třicátých letech začala firma vyrábět motocykly se čtyřtaktním motorem vlastní konstrukce: jednoválcový vrchový DS350, dvouválcový spodový K500, čtyřválcový K800. Kromě dvoutaktů K200 a K350 byly i motocykly vyššího objemu vybaveny pohonem zadního kola kardanovou hřídelí, stejně jako konkurenční německý výrobce motocyklů BMW. Ten byl však prodejně úspěšnější jak v sektoru osobních automobilů, tak dodávkami těžkých motocyklů pro německou armádu. \n\nTechnickou zajímavostí je užívání půleného bronzového pouzdra na čepu klikového, které spolu s jehlovými válečky tvoří dělitelné ložisko spodní části ojnice. \n\nVýroba zahrnovala sportovní modely s motorem boxer KS 500 v letech 1936–1938, spolu s odlehčeným supersportovním modelem KKS 500. Do výbavy přicházela vedle ručního řazení jeho kombinace s nožním řazením. \n\nPro nároky připojení sidecaru došlo v roce 1938 k mírné změně konstrukce motoru a zvýšení objemu, vznikl nejvyráběnější čtyřtakt firmy – Zündapp KS600. V roce 1938 byl vyroben 200 000. kus motocyklu Zündapp. \n\nV roce 1940 přišel silnější KS 750, do terénu vybavený postranním vozíkem s poháněným postranním kolem a diferenciálem s omezeným prokluzem. Jednalo se o koncepční vojenské provedení pro Wehrmacht, užívající některé shodné díly s BMW R75. Celkem se vyrobilo téměř 18 000 modelů Zündapp KS 750. \n\nPo skončení války byly s důrazem na nízkou prodejní cenu vyráběny dvoutaktní modely, úspěšné již ve 30. letech, DB200 a následně DB201. V letech 1951 – 1958 byly produkovány výrobně nákladné vylepšené verze modelu KS600 o teleskopickou přední vidlici a zadní kluzáky – KS601 (nejvíce ve světle zelené, známý pod přezdívkou \"Grüner Elefant\"). Prodejní úspěch však měly stále malé motocykly o objemu 50 cm³ a od roku 1953 skútr Zündapp Bella, s dvoutaktním motorem 150, nebo 200 cm³. \n\nNásledoval další vývoj i vodou chlazených dvoutaktních motorů. V roce 1984 ale došlo k prodeji licencí a části výrobních prostředků do Xunda Motor Co., Tianjin, China. \n"}
{"id": "826103", "url": "https://cs.wikipedia.org/wiki?curid=826103", "title": "Římskokatolická farnost Hrádek", "text": "Římskokatolická farnost Hrádek\n\nŘímskokatolická farnost Hrádek je jedno z územních společenství římských katolíků ve vlašimském vikariátu s farním kostelem sv. Matouše.\n\nP. Mgr. Edward Eugeniusz Tomczyk MIC, farář\nP. Mgr. Marek Martiška MIC, farní vikář\n\n"}
{"id": "826106", "url": "https://cs.wikipedia.org/wiki?curid=826106", "title": "Římskokatolická farnost Keblov", "text": "Římskokatolická farnost Keblov\n\nŘímskokatolická farnost Keblov je jedno z územních společenství římských katolíků v vlašimském vikariátu s farním kostelem Nanebevzetí Panny Marie.\n\nP. Maximilián Roman Rylko O.Praem., administrátor\n\n"}
{"id": "826109", "url": "https://cs.wikipedia.org/wiki?curid=826109", "title": "Římskokatolická farnost Louňovice pod Blaníkem", "text": "Římskokatolická farnost Louňovice pod Blaníkem\n\nŘímskokatolická farnost Louňovice pod Blaníkem je jedno z územních společenství římských katolíků ve vlašimském vikariátu s farním kostelem Nanebevzetí Panny Marie.\n\nFrantišek Říha, administrátor\n\n"}
{"id": "826111", "url": "https://cs.wikipedia.org/wiki?curid=826111", "title": "Římskokatolická farnost Veliš u Vlašimi", "text": "Římskokatolická farnost Veliš u Vlašimi\n\nŘímskokatolická farnost Veliš u Vlašimi je jedno z územních společenství římských katolíků v vlašimském vikariátu s farním kostelem sv. Josefa.\n\nP. Petr Havlík, administrátor excurrendo\n\n"}
{"id": "826112", "url": "https://cs.wikipedia.org/wiki?curid=826112", "title": "Free Your Mind", "text": "Free Your Mind\n\nFree Your Mind je ocenění udělované televizí MTV během jejich show po celém světě s cílem zvýšit vnímavost diváků v choulostivých situacích, porušování lidských práv, politických a občanských právech, ochraně životního prostředí v mimo neziskových organizacích či jednotlivců, kteří se zabývají jednou z věcí. V udělení ceny je také zahrnuta finanční pomoc a mediální kampaň podporující vítěze na všech kanálech MTV.\n"}
{"id": "826113", "url": "https://cs.wikipedia.org/wiki?curid=826113", "title": "Římskokatolická farnost Vlašim", "text": "Římskokatolická farnost Vlašim\n\nŘímskokatolická farnost Vlašim je jedno z územních společenství římských katolíků v vlašimském vikariátu s farním kostelem sv. Jiljí.\n\n\n"}
{"id": "826114", "url": "https://cs.wikipedia.org/wiki?curid=826114", "title": "Římskokatolická farnost Zdislavice", "text": "Římskokatolická farnost Zdislavice\n\nŘímskokatolická farnost Zdislavice je jedno z územních společenství římských katolíků v vlašimském vikariátu s farním kostelem sv. Petra a Pavla.\n\nMgr. Bc. Jan Primus, administrátor\n\n"}
{"id": "826136", "url": "https://cs.wikipedia.org/wiki?curid=826136", "title": "Elland Road", "text": "Elland Road\n\nElland Road je fotbalový stadion ležící v anglickém Leedsu. Svá domácí utkání zde odehrává Leeds United AFC, který tento stadion využívá od svého založení v roce 1919.\n\nJe dvanáctým největším fotbalovým stadionem v Anglii a druhým největším mimo Premier League.\n\nElland Road hostilo v roce 1996 zápasy fotbalového Mistrovství Evropy. V polovině osmdesátých let byl stadion využíván rugby league klubem Hunslet Hawks. V roce 2015 stadion hostil dva zápasy ragbyového Mistrovství světa. Mimo sportovní akce se zde odehrávají také různé hudební koncerty, jmenovitě zde hráli kapely Queen, U2, Happy Mondays nebo Kaiser Chiefs.\n\n"}
{"id": "826139", "url": "https://cs.wikipedia.org/wiki?curid=826139", "title": "Staroboleslavský vikariát", "text": "Staroboleslavský vikariát\n\nStaroboleslavský vikariát je územní část pražské arcidiecéze. Tvoří ji 6 římskokatolických farností.\n\n"}
{"id": "826142", "url": "https://cs.wikipedia.org/wiki?curid=826142", "title": "Římskokatolická farnost Benátky nad Jizerou", "text": "Římskokatolická farnost Benátky nad Jizerou\n\nŘímskokatolická farnost Benátky nad Jizerou je jedno z územních společenství římských katolíků v staroboleslavském vikariátu s farním kostelem sv. Máří Magdaleny.\n\n"}
{"id": "826143", "url": "https://cs.wikipedia.org/wiki?curid=826143", "title": "Samuel Lišovíni", "text": "Samuel Lišovíni\n\nSamuel Lišovíni (Lischoviny, Lissovinyi, Lischovinius) (31. ledna 1712, Paludza – 4. září 1774, Banská Bystrica) byl slovenský evangelický duchovní a náboženský spisovatel.\n\nOd roku 1760 do své smrti působil jako evangelický kazatel v Banské Bystrici. Roku 1762 odmítl povolání na místo kazatele do Těšína.\n\nPřeložil z němčiny do češtiny postilu Johanna Arndta.\n"}
{"id": "826145", "url": "https://cs.wikipedia.org/wiki?curid=826145", "title": "Patrick Battiston", "text": "Patrick Battiston\n\nPatrick Battiston (* 12. března 1957, Amnéville) je bývalý francouzský fotbalový obránce. Za reprezentaci Francie odehrál 56 utkání a v roce 1984 s ní vyhrál mistrovství Evropy.\n\nBattiston je znám i kvůli situaci z Mistrovství světa 1982 ve Španělsku. V semifinále proti Německu (3:3 po prodloužení, v penaltovém rozstřelu vyhráli Němci 5:4) dostal ve druhém poločase za stavu 1:1 dlouhou přihrávku vzduchem od Michela Platiniho a běžel sám na německého brankáře Haralda Schumachera. Ten proti němu vystartoval, Battistonovi se podařilo vystřelit mimo bránu. Schumacher vyskočil do vzduchu nohou napřed a v plné rychlosti zasáhl Battistona. Ten byl vážně zraněn, měl vyražené dva zuby, zlomená tři žebra a pochroumaný krční obratel. Nizozemský rozhodčí Charles Corver Schumachera nevyloučil, dokonce ani neodpískal faul. Schumacher se nezajímal o stav zraněného protihráče a po utkání v rozhovoru necitelně prohlásil, že mu zaplatí zubaře. Michel Platini uvedl, že si myslel, že Battiston je mrtvý, protože neměl puls a byl bledý. Battiston se ze zranění zotavil, Schumacher se mu omluvil až dodatečně.\n\nAS Saint-Étienne\nGirondins de Bordeaux\nAS Monaco\n\nFrancie\n\n"}
{"id": "826147", "url": "https://cs.wikipedia.org/wiki?curid=826147", "title": "Chaj-men", "text": "Chaj-men\n\nChaj-men ( , pchin-jinem \"Hǎimén\") je městský okres v Čínské lidové republice. Patří do městské prefektury Nan-tchung, která leží na jihovýchodě provincie Ťiang-su ve Východní Číně. Samotný Chaj-men se nachází na severním břehu Jang-c’-ťiang\nnaproti Šanghaji. Má necelý milion obyvatel a rozlohu 1148 čtverečních kilometrů.\n\n"}
{"id": "826149", "url": "https://cs.wikipedia.org/wiki?curid=826149", "title": "Římskokatolická farnost Brandýs nad Labem", "text": "Římskokatolická farnost Brandýs nad Labem\n\nŘímskokatolická farnost Brandýs nad Labem je jedno z územních společenství římských katolíků ve staroboleslavském vikariátu s farním kostelem Obrácení sv. Pavla.\n\nhttps://web.archive.org/web/20150718035639/http://www.farnostbrandys.cz/\n\nFarnost zajišťuje mše 3. pátek v měsíci v 15.00 v domově seniorů v Jenštejně.\n\n\nfarnost Svemyslice - připojená k farnosti Brandýs nad Labem 31.12.2005\n\nRudolf Dörner - farář (15.6.1949\n\nZvonko Šurmin - administrátor in spiritualibus (1.9.1947 - 1952)\n\nCyrus Ervín - adm. exc. (1.8.1952 - 31.7.1954)\n\nMikulčík Lukáš Maria - adm. exc. (1.8.1954 - 31.8.1969)\n\nScheuch Richard - adm. exc. (15.10.1969 - 30.6.1971)\n\nStaněk Jaroslav - adm. exc. (15.7.1971 - 13.8.1973)\n\nScheuch Richard - adm. exc. (1.12.1973 - 30.6.1976)\n\nKroupa Karel - adm. exc. (1.7.1976 - 14.5.1992)\n\nŠubrt Karel - adm. exc. (15.5.1992 - 30.9.1994)\n\nŠesták Karel - adm. exc. (1.10.1994 - 30.6.2001)\n\nProcházka Michal - adm.exc. (1.7.2001 - 31.12.2005)\n\n"}
{"id": "826152", "url": "https://cs.wikipedia.org/wiki?curid=826152", "title": "Římskokatolická farnost Čelákovice", "text": "Římskokatolická farnost Čelákovice\n\nŘímskokatolická farnost Čelákovice je jedno z územních společenství římských katolíků v staroboleslavském vikariátu s farním kostelem Nanebevzetí Panny Marie.\n\n\n"}
{"id": "826154", "url": "https://cs.wikipedia.org/wiki?curid=826154", "title": "Kostel Jana Křtitele Na Prádle", "text": "Kostel Jana Křtitele Na Prádle\n\nKostel Jana Křtitele Na Prádle založený roku 1142 stojí na Malé Straně v Praze 1 v klínu Říční a Všehrdovy ulice, nedaleko Čertovky, poblíž ostrova Kampa a mostu Legií. Kostel je chráněn jako kulturní památka České republiky. \n\nKostela v tehdejší vsi Újezd se zřejmě týká zmínka Kanovníka vyšehradského k roku 1142, kdy se sem zřejmě uchýlily benediktinky od sv. Jiří při obléhání Pražského hradu Konrádem II. Znojemským po vyhrané bitvě u Vysoké. Kolem 1240 byla v románském slohu postavena dnešní loď. Před rokem 1300 se stal farním a byl přistavěn gotický presbytář. V letech 1641 - 1644 proběhla renesanční úprava interiéru a kolem roku 1700 byl barokně přestavěn, snad Kiliánem Ignácem Dientzenhoferem (oratoř, schodiště, okna v severní stěně).\n\nZa josefinských reforem roku 1784 byl zrušen a prodán. Poté byl využíván jako prádelna a čistírna koberců, odtud jeho název, a jako skladiště. V roce 1935 byl charakterizován jako „dnes zpustlý“. V letech 1935–1939 byl adaptován pro potřeby Církve československé, která jej dodnes užívá. Při velkých povodních v roce 2002 byla zaplavena Kampa a část Malé Strany a poškozený kostel bylo nutné opravit.\n\nKostel je prostá orientovaná jednolodní románská a raně gotická stavba bez věže, založená roku 1142 a několikrát přestavěná. Obdélná loď je na západě ukončena vysokým strmým gotickým štítem, kostel má původní gotický krov. K severní stěně přiléhá barokní oratoř a schodiště. V jižní stěně jsou dvě románská okna. Nižší gotický pětiboký presbytář, oddělený od lodi obloukem, je sklenut valenou klenbou, v jižní stěně je gotické sedile se dvěma postavami jeptišek. Na jižní stěně lodi jsou zbytky fresek (kolem 1350). U kostela býval hřbitov, který zanikl a připomínají ho jen křížky v dlažbě okolního chodníku.\n\nPřed kostelem je socha sv. Jana Nepomuckého (tedy jiného světce než je patrocinium kostela), která sem byla přenesena v roce 1938. Původně stála na Karlově náměstí v monumentálním výklenku (edikule) uprostřed zdi vedle domu U Šálků na rohu Resslovy ulice (oboje zbořeno, dnes Charles Square Center), kde se o svatojánském svátku shromažďovali lidé k pobožnosti. Autorem sochy z roku 1715, vytvořené po vzoru sochy na Karlově mostě, je Michal Josef Brokoff nebo jeho slavnější bratr Ferdinand Maxmilián.\n\nS kostelem Jana Křtitele souvisí také nedaleká budova malostranského obecního špitálu. Ten vznikl pravděpodobně v 16. století a existoval do roku 1784, kdy byl špitál zrušen a budovy i s kostelem a pozemky prodány soukromé osobě. V jednom ze starších domů na místě špitálu, zvaném Dachovský, bydlel krátce před svou smrtí v roce 1520 Viktorin Kornel ze Všehrd.\n\nKostel je pojmenován podle toho, že poblíž u Vltavy se dříve pralo prádlo, proto \"Internetová jazyková příručka navrhuje psaní\" kostel sv. Jana na prádle (nejde o vlastní jméno místa). Sbor Církve československé husitské, který kostel využívá, však píše název kostela tak, jak je v úvodu tohoto článku, a vyskytují se i další varianty názvu.\n\n\n"}
{"id": "826155", "url": "https://cs.wikipedia.org/wiki?curid=826155", "title": "Římskokatolická farnost Lysá nad Labem", "text": "Římskokatolická farnost Lysá nad Labem\n\nŘímskokatolická farnost Lysá nad Labem je jedno z územních společenství římských katolíků v staroboleslavském vikariátu s farním kostelem Narození sv. Jana Křtitele.\n\n\n"}
{"id": "826157", "url": "https://cs.wikipedia.org/wiki?curid=826157", "title": "Glenn Hoddle", "text": "Glenn Hoddle\n\nGlenn Hoddle (* 27. října 1957 v Hayes) je bývalý anglický fotbalista a fotbalový manažer. Největší část své aktivní fotbalové kariéry strávil v Tottenhamu Hotspur, se kterým vyhrál v roce 1984 Pohár UEFA a dvakrát FA Cup. V roce 1987 přestoupil do AS Monaca, se kterým v první sezoně vyhrál Division 1. Zpět na Britské ostrovy zamířil v roce 1991, kdy se stal hrajícím manažererm Swindon Townu. V roce 1993 přestoupil do Chelsea, kde se ujal stejné role jako v předchozím působišti. Coby hrající manažer odehrál za Chelsea 31 utkání a v roce 1994 se dostal se svým týmem do finále FA Cupu, kde však podlehli vysoko 0-4 Manchesteru United.\n\nPo ukončení své fotbalové kariéry se stal trenérem Anglie, kterou vedl na mistrovství světa 1998 ve Francii. Anglie byla vyřazena v osmifinále Argentinou. Po ukončení svého angažmá v roce 1999 působil v týmech Southamptonu, Tottenhamu a Wolverhamptonu.\n\nTottenham Hotspur\nAS Monaco\n"}
{"id": "826158", "url": "https://cs.wikipedia.org/wiki?curid=826158", "title": "Seegrotte", "text": "Seegrotte\n\nSeegrotte (něm., v překladu jezerní jeskyně) je bývalý sádrovcový důl s největším podzemním jezerem v Evropě, který se nalézá u obce Hinterbrühl v Dolních Rakousech. Během druhé světové války zde byla umístěna tajná továrna, ve které vězni z koncentračního tábora Mauthausen vyráběli proudové stíhačky Heinkel He 162.\n\nDůl je přístupný veřejnosti. Hlavním lákadlem je plavba na loďce po podzemním jezeře.\n\nV dolu se od roku 1848 těžil sádrovec. K zaplavení spodního patra dolu došlo v roce 1912 během odstřelu skály, kdy sem z podzemního pramene nateklo okolo 20 milionů litrů vody. Zaplaveno bylo 6200 m². Po této nehodě byl důl na dlouhou dobu uzavřen. Ve 30. letech 20. století důl znovuobjevil mezinárodní tým speleologů, kteří se zasadili o jeho zpřístupnění veřejnosti.\n\nPo anšlusu Rakouska nacistickým Německem byla Seegrotte zabavena armádou. 4. srpna 1943 byla v Hinterbrühlu (naproti vchodu do dolu v dnešní ulici Johannesstrasse) zřízena pobočka koncentračního tábora Mauthausen, do kterého bylo přesunuto několik set politických vězňů z celé Evropy. V Seegrotte pak vyráběli součástky pro německá vojenská letadla, která produkoval koncern Heinkel (mimo jiné pro motor BMW 003). Na přelomu let 1944 a 1945 zde byla spuštěna výroba proudové stíhačky He 162. Pracovní doba byla 12hodinová, hotové stíhačky byly převáženy na nedaleké letiště ve Schwechatu. Podle některých pramenů zde také byly vyráběny komponenty pro raketu V-2.\n\nNa samém konci války rozhodlo vedení mateřského tábora o stažení vězňů zpět do Mauthausenu. 51 vězňů, kteří znali důležitá tajemství z výroby, bylo ještě přes transportem zavražděno pomocí injekcí s benzínem nebo byli uškrceni příslušníky SS. Následný 200kilometrový pochod smrti, kterého se účastnilo 1884 osob, nepřežilo 204 vězňů, dalších 56 během cesty uteklo. V roce 1988 byl nad podzemním jezerem odhalen pomník 51 obětem masakru, který byl v dalších letech několikrát poničen.\n\nPo osvobození této části Rakouska sovětskou armádou byla továrna zničena.\n\nBěhem prohlídky lze vidět odpočinkovou místnost pro horníky, kde se udržovala nejvyšší teplota v celém dolu (12 stupňů oproti 9 stupňům, které jsou ve zbytku komplexu), stáje pro koně, modrou tůň, kapli sv. Barbory s pomníkem umučených vězňů z let 1944–1945, velký sál využívaný jako koncertní místnost a výklenek se zbytky letounu He 162.\n\nV roce 1993 v dolu natočila americká společnost Walt Disney film Tři mušketýři. Režisérem byl Stephen Herek, v hlavních rolích hráli Chris O'Donnell, Kiefer Sutherland a Charlie Sheen. Některé rekvizity – mj. loď na podzemním jezeře, jsou dodnes na svém místě.\n\n"}
{"id": "826160", "url": "https://cs.wikipedia.org/wiki?curid=826160", "title": "Římskokatolická farnost Nymburk", "text": "Římskokatolická farnost Nymburk\n\nŘímskokatolická farnost Nymburk je jedno z územních společenství římských katolíků v staroboleslavském vikariátu s farním kostelem sv. Jiljí.\nMgr. Peter Kováč, administrátor\nMgr. Jaroslav Václav Pekárek, jáhenská služba\n\n"}
{"id": "826163", "url": "https://cs.wikipedia.org/wiki?curid=826163", "title": "Žarko Zrenjanin", "text": "Žarko Zrenjanin\n\nŽarko Zrenjanin (v srbské cyrilici Жарко Зрењанин; 11. srpna 1902 Izbište – 4. listopadu 1942, Pavliš) byl jugoslávský partyzán a komunistický politik. Jako člen KSJ zastával funkci sekretáře oblastního výboru pro Vojvodinu. \n\nČlenem komunistické strany byl již od roku 1927, od té doby byl politicky aktivní. Za svoji činnost byl několikrát ve vězení. V březnu 1941 organizoval proti přistoupení Jugoslávie k paktu Tří v několika jugoslávských městech protesty. Po obsazení Jugoslávie vojsky Německa a jeho spojenců pak vedl i ozbrojený odpor proti okupačním silám na území Vojvodiny. Byl zajat gestapem a později zabit. Poválečná Jugoslávie jeho životní příběh vykreslila hrdinsky; po Zrenjaninovi byly pojmenovány četné ulice, školy i továrny. Město Veliki Bečkerek nese dodnes jeho jméno. V prosinci 1944 byl Žarko Zrenjanin prohlášen posmrtně národním hrdinou Jugoslávie. \n\n"}
{"id": "826165", "url": "https://cs.wikipedia.org/wiki?curid=826165", "title": "Moderní pětiboj na Letních olympijských hrách 2012", "text": "Moderní pětiboj na Letních olympijských hrách 2012\n\nModerní pětiboj na Letních olympijských hrách 2012 se odehrával v dnech 11. srpna (muži) a 12. srpna (ženy) 2012. První disciplína, šerm, se odehrála v Copper Box, plavání v Londýnském centru plaveckých sportů, parkúr a závěrečná kombinace střelby a běhu v Greenwich Parku. \nMužské části moderního pětiboje se zúčastnilo 36 závodníků z 22 států. Vítězem mužského klání se stal Čech David Svoboda, stříbro bral Číňan Cchao Čung-žung a bronz Maďar Ádám Marosi.\n"}
{"id": "826168", "url": "https://cs.wikipedia.org/wiki?curid=826168", "title": "Konvent oblátů (Česká Kamenice)", "text": "Konvent oblátů (Česká Kamenice)\n\nKonvent oblátů existoval v České Kamenici v letech 1923-1925.\n\nJednalo se o pokus založit oblátský konvent Narození Panny Marie v České Kamenici při tamní poutní kapli Narození Panny Marie. Záměr byl řízený roku 1923 z Varnsdorfu, ale ztroskotal. Pro nový konvent byla sice získána budova, ale již roku 1925 Českou Kamenici obláti definitivně opustili.\n\n\n\n"}
{"id": "826172", "url": "https://cs.wikipedia.org/wiki?curid=826172", "title": "Římskokatolická farnost Stará Boleslav", "text": "Římskokatolická farnost Stará Boleslav\n\nŘímskokatolická farnost Stará Boleslav je jedno z územních společenství římských katolíků v staroboleslavském vikariátu s farním kostelem Nanebevzetí Panny Marie.\n\n\n"}
{"id": "826180", "url": "https://cs.wikipedia.org/wiki?curid=826180", "title": "Konvent oblátů (Teplá)", "text": "Konvent oblátů (Teplá)\n\nKonvent oblátů existoval v Teplé v letech 1927–1940.\n\nV malé vesničce Teplé ve farnosti Sutom na Lovosicku byl roku 1710 objeven železitý léčivý pramen, při němž byla vystavěna dřevěná kaple Navštívení Panny Marie. Vznikly zde na určitou dobu malé lázně a Teplá se stala vyhledávaným poutním cílem. Dřevěná kaplička byla roku 1768 stržena a místo ní postavena kamenná.\n\nToto poutní místo si vybrali obláti pro stavbu nového konventu. V letech 1926–1927 byl postaven klášter Neposkvrněného početí Panny Marie s kostelem téhož zasvěcení. Při konventu byl založen obláty i vlastní juvenát, kde roku 1934 bylo celkem 55 chovanců, kteří navštěvovali speciální německou školu pro misionáře. Proto byl konvent v Teplé ze všech domů oblátů v litoměřické diecézi nejpočetnější a například roku 1938 měl celkem 13 členů. Patrně v roce 1940 byl konvent dočasně uzavřen, protože misijní škola nemohla ve válce existovat, a až do konce války, ani potom, nebyl již obnoven.\n\n\n\n"}
{"id": "826182", "url": "https://cs.wikipedia.org/wiki?curid=826182", "title": "Balmín metlatý", "text": "Balmín metlatý\n\nBalmín metlatý (\"Leptospermum scoparium\"), nazývaný také původním domorodým názvem Manuka, nejrozšířenější druh rodu balmín, je nenáročná teplomilná dřevina pěstovaná pro své květy a v poslední době i pro objevené léčebné účinky.\n\nPůvodní vlastí je jihovýchodní Austrálie (státy Victoria a Nový Jižní Wales), Tasmánie a Nový Zéland. Jako okrasná rostlina byl rozšířen do řady subtropických i tropických oblastí kde se dobře uchytil a dál se množí. Například na Havaji opustil vyhrazené plochy zahrad a parků a ve volné přírodě se z něj stal vetřelec, vytváří hustá houští která vytlačují původní floru. (Na některých místech Havaje je ale vítaný, svými kořeny např. stabilizoval mnohé, kozí pastvou erodované hřebeny kopců.)\n\nVe své domovině se vyskytuje na dobře odvodněné půdě, která může být písčitá, hlinitá i jílovitá s pH neutrálním až mírně kyselým. Potřebuje plné slunce a proto neroste na zastíněných místech, vyrůstá nejčastěji na křovinatých kamenitých stráních, okrajích lesů a vřesovištích, vyžaduje vlhká ale nezamokřená stanoviště. V Evropě roste balmín metlatý ve volné přírodě hlavně v Makaronézii a řídce na dalších teplých místech okolo Středozemního moře.\n\nStálezelený, hustě a neuspořádaně (metlovitě – viz druhové jméno) větvený keř nebo strom který dorůstá do maximální výše 4 m, nejčastěji ale má tvar keře okolo 2 metrů vysokého i širokého. Tvarově variabilní aromatické listy, dlouhé 5 až 20 mm a široké 2 až 6 mm, hustě porůstají řídce chlupaté ratolesti které později olysají. Jejich tuhé, kožené čepele jsou tvaru čárkovitého, kopinatého nebo obkopinatého, mohou být zakřivené, na koncích mívají zahnutou špičku a u báze jsou někdy zakončené krátkým řapíkem.\n\nBalmín metlatý je mnohomanželná rostlina, na jednom exempláři mohou vyrůstat pouze oboupohlavné nebo jen samčí květy (čnělku a bliznu mají zakrnělé neb je nemají vůbec) nebo oboupohlavné a samčí květy současně. Květy jsou pětičetné, mají 8 až 12 mm v průměru, jsou přisedlé a většinou vyrůstají jednotlivě. Opadavé podlouhlé až široce trojhranné kališní lístky bývají dlouhé asi 2 mm. Okrouhlé, lysé korunní lístky s drobnými výrůstky jsou asi 5 až 8 mm velké a mívají převážně barvu bílou a vzácněji narůžovělou, vyšlechtěny byly i rostliny s květy sytě růžovými a červenými. Jejich lysá češule je nahoře rozšířena. Tyčinky nesoucí dorzálně připojené prašníky vyrůstají v chomáčcích okolo češule, jsou krátce srostlé s kalichem a bývají rozdílně dlouhé, od 2,5 až 3,5 mm. Semeník je pětidílný, obsahuje asi 100 vajíček. V oboupohlavných květech je tlustá čnělka zakončená laločnou bliznou.\n\nRostliny vykvétají ve své domovině v říjnu až lednu, jsou opylovány různým létajícím hmyzem, včetně včel medonosných. Plody jsou kulaté dřevnaté tobolky, měřící v průměru 6 až 9 mm, které se otvírají pěti zřetelně vystouplými víčky. Zralá semena jsou velká 2 až 3 mm a bývají rozptylována větrem.\n\nBalmín metlatý produkuje alelopatické látky a tím si pomáhá získávat prostor pro růst. Dále žije v ektomykorhizické symbióze se stopkovýtrusnými a vřeckovýtrusnými houbami které mu pomáhají zlepšovat příjem minerálních látek z půdy, např. fosforu (dihydrogenfosforečnanu).\nTato dřevina má pro domorodé obyvatele tradičně význam jako zdroj příležitostné lahůdky a hlavně léčivá rostlina. Pružná, ztuhlá sladká tekutina vytékající z poraněných mladých větví je považována za vítané zpestření jednoduché stravy hlavně dětmi a ke zmírnění kašle u dospělých. Podobně i kůru užívají ke zmírnění bronchitidy. Z listů dělají masti, žvýkají je nebo vdechují jejich výpary. Z těžkého a tvrdého dřeva vyrábějí drobné nástroje a topí jím, pro specifickou vůni všeobecně slouží k uzení, hlavně ryb.\n\nV posledních desetiletích je věnována značná pozornost esenciálnímu oleji získávaného z listů. Obsahuje v příhodné kombinaci mnoho flavonoidů a terpenoidů které mají dobré antimikrobiální, antimykotické, protizánětlivé, protialergické a snad i protinádorové účinky. Používané oleje jsou pomocníkem při léčbě ekzémů, lupenky, akné a rozličných zánětů.\n\nMed získaný včelami z květů balmínu metlatého má specifickou chuť a ještě před nedávnem měl pouze kulinářský význam. Nyní byla zjištěna i jeho antibakteriální aktivita které dosahuje svým vysokým obsahem vhodných enzymů. Při desinfekci ran vykazuje obdobnou antiseptickou účinnost jako klasický peroxid vodíku. Účinkuje např. i na Staphylococcus aureus a Helicobacter pylori.\n\nHlavní překážkou k širokému používání v klasické medicíně je skutečnost, že nelze např. bezpečně zajistit stejné chemické složení jednotlivých snůšek medu, jedna se od druhé odlišuje. Obdobně je to i u olejů, od sebe se odlišují obsahem léčivých látek oleje získané ze dvou stromů rostoucích blízko sebe. Navíc oba preparáty se skládají z mnoha aktivních látek jejichž dlouhodobý společný vliv na lidský organizmus není dobře prozkoumán.\n\nPrvotní význam pro jeho rozšíření do různých teplých oblastí světa jsou, s přihlédnutím k snadnému pěstování, hlavně líbivé květy. Vysazuje se v okrasných zahradách, mnohde vytváří živý plot, ohrazení cest nebo se vysazuje jako nenáročná rostlina pro zarostení vyčerpaných a neplodných stanovišť. Je to proměnlivý druh, z původně bílých nebo slabě narůžovělých jednoduchých květů byly vyšlechtěny plnokvěté rostliny s květy růžovými, červenými i různě pestrými a vykvétající na keřích nebo stromech rozličného vzrůstu. Je pěstován také jako pokojová rostlina i v bonsajové formě.\n\nV mírném podnebném pásu se pěstuje jako rarita kterou nutno na zimu stěhovat do studeného skleníku neboť je pouze mírně mrazuvzdorný. Starší rostlina snese krátkodobě pokles teploty pod bod mrazu, musí se ale chránit před studeným větrem; z namrzlého nebo starého dřeva již neobrůstá.\n\nMořeplavec James Cook během své plavby začal používat listů balmínu metlatého jako náhražky při vaření čaje a tento způsob se dlouho udržel i u nově se přistěhovavších obyvatel. Pozůstatkem je jeho anglické pojmenování \"Tea tree\". Zde často dochází k nejasnostem, neboť pod názvem Tea Tree Oil se prodává léčivý přípravek obsahující silici stromu kajeputu střídavolistého (\"Melaleuca alternifolia\"). Léčivé přípravky z balmínu metlatého (med nebo olej) mívají v názvu maorské jméno \"Manuka\".\n"}
{"id": "826183", "url": "https://cs.wikipedia.org/wiki?curid=826183", "title": "Mistrovství světa v ledním hokeji do 18 let 2013", "text": "Mistrovství světa v ledním hokeji do 18 let 2013\n\nMistrovství světa v ledním hokeji do 18 let 2013 se konalo v ruském Soči. Jednalo se o patnácté mistrovství. Začalo 18. dubna 2013 a skončilo 28. dubna 2013. Vítězem se stal tým Kanady.\n\n\nNa tomto turnaji bude realizován nový formát soutěže. Čtyři nejlepší týmy z každé skupiny postoupí do čtvrtfinále, zatímco poslední týmy obou skupin budou hrát o udržení v elitní skupině (bude se hrát dva vítězné zápasy) a ten horší ze dvou týmů sestoupí.\n\nV základní skupině bude jinak vše stejné, vítězství v řádné hrací době bude za tři body. V případě nerozhodného stavu si týmy připíší jeden bod a budou hrát v prodloužení o bod druhý. Pokud se nerozhodně ani v prodloužení rozhodne se v samostatných nájezdech.\n\nAni v play-off se nic nezmění, v případě vyrovnaného stavu i po šedesáti minutách se bude prodlužovat, případně proběhnou trestná střílení. Vítěz zápasu postupuje dále.\n\nVšechny časy jsou místní (UTC+4).\n\nVšechny časy jsou místní (UTC+4).\n\n\nVšechny časy jsou místní (UTC+4).\n\nVšechny časy jsou místní (UTC+4).\n\n\n\n\n\n\n\n\n\n"}
{"id": "826189", "url": "https://cs.wikipedia.org/wiki?curid=826189", "title": "Průsmyk Medvědího kříže", "text": "Průsmyk Medvědího kříže\n\nPrůsmyk Medvědího kříže () je průsmyk hlavním rozvodím pohoří Velký Kavkaz v Gruzii. Představuje jediné spojení historické oblasti Horní Chevsuretie se zbytkem Gruzie.\nVysokohorská silnice průsmykem, která dosahuje výšky až 2 676 m n. m., není v zimním období sjízdná. Stav silnice vyžaduje terénní vozidlo.\n\nNa severní svah průsmyku navazuje Argunská soutěska, kterou od pradávna procházela cesta z Evropy do Asie, spojující severní oblasti Ruska s oblastmi Zakavkazska a Přední Asie.\n"}
{"id": "826198", "url": "https://cs.wikipedia.org/wiki?curid=826198", "title": "Speed ​​Graphic", "text": "Speed ​​Graphic\n\nSpeed ​​Graphic je označení legendárních novinářských fotoaparátů, které vyráběla firma Graflex v Rochesteru, New York. První fotoaparáty byly vyrobeny v roce 1912 a výroba pokračovala až po novější verze do roku 1973. K nejvýznamnějšímu zlepšení aparátu došlo v roce 1947 se zavedením modelu Pacemaker Speed Graphic (a Pacemaker Crown Graphic, který byl o jednu libru lehčí, ale chyběla mu štěrbinová závěrka). Byl standardním vybavením mnoha amerických novinářských fotografů až do poloviny 60. let.\n\nPřes zažité označení \"Speed Graphic\", bylo v letech 1912-1973 vyrobeno mnoho typů aparátů. Autentické modely Speed Graphic měly štěrbinovou závěrku, kterou postrádaly modely Crown Graphic a Century Graphic. Model Speed Graphic byl k dispozici ve formátech 2¼ × 3¼ palců - 3¼ × 4¼ palců a famózní formát 4 × 5 palců.\n\nSpeed Graphic byl pomalý fotoaparát. Každý snímek vyžadoval na fotografovi vyměnit kazetu s filmem, zaostřit, natáhnout spoušť a stisknout spoušť. Rychlejší snímání umožňoval držák filmu Grafmatic, což byl měnič filmu, který obsahoval 6 deskových filmů v přepážkách. Fotografové museli být konzervativní a odhadnout, kdy se akce uskuteční, aby zachytili ten správný snímek. Pokud fotograf minul, výkřik \"Just one more!\" (Ještě jednou!) se ozýval poměrně často. Prezident Harry Truman označoval fotografy Bílého domu jako \"Just One More Club.\"\n\nVětšina fotožurnalistů během 40. let 20. století používala fotoaparát formátu 4\"×5\". Nejpopulárnějším typem byl právě Speed ​​Graphic, který byl vybaven dálkoměrem, hledáčkem a někdy také rychlým měničem filmu. Právě ten používali fotografové, kteří pracovali pro organizaci War Relocation Authority jako byli například Dorothea Lange, Hikaru Iwasaki, Clem Albers, Tom Parker, Charles E. Mace, Ansel Adams, Joe McClelland nebo Francis Stewart.\n\nZřejmě nejznámější uživatel Speed ​​Graphic byl newyorský novinářský fotograf Arthur \"Weegee\" Fellig, který fotografoval život ve městě ve 30. a 40. letech 20. století. Současný newyorský pouliční fotograf Louis Mendes je zřejmě nejdéle fotografujícím uživatelem, Speed Graphic používá již více než 40 let. Louis Mendes je oceňovaný a uznávaný žurnalista a umělec publikující v \"The New York Times\".\n\nNázev společnosti se několikrát v průběhu let měnil tak, jak byl absorbován a následně propouštěn firmou Kodak. Závod společnosti Graflex stále stojí na předměstí Pittsfordu, New York a je sídlem společnosti MOSCOM Corporation.\n\nFotoaparáty vyráběné po roce 1940 mohou být považovány za použitelné kamery, spíše než za starožitnosti nebo sběratelské kamery. Speed ​​Graphic byl vyráběny v několika velikostech, nejčastěji 4×5\", ale také ve velikostech 2.25×3.25\" 3.25×4.25\" a 5×7\".\n\n"}
{"id": "826203", "url": "https://cs.wikipedia.org/wiki?curid=826203", "title": "Klášter křižovníků (Ústí nad Labem)", "text": "Klášter křižovníků (Ústí nad Labem)\n\nKlášter křižovníků existoval v Ústí nad Labem v letech 1327-1426.\n\nV královském městě Ústí nad Labem stával za teplickou branou kostelík sv. Materny, učedníka sv. Petra. Při něm byl vybudován v letech 1279-1296 městský špitál. Gotický kostel byl postaven již po tom, co roku 1327 křižovníci získali ústecký špitál. Kostelík z roku 1330 byl zbořen roku 1895. Po získání špitálu a kostela vypukl spor mezi křižovníky a městskou duchovní správou o duchovní správu u sv. Materny a ve špitále. Spor musel řešit až arcibiskup Arnošt z Pardubic a ten rozhodl, aby duchovní správa zůstala křižovníkům a ústečtí faráři dostávali za to odškodné – roční úrok dvě kopy grošů pražských. Komenda zanikla roku 1426 po bitvě na Běhání, kdy v troskách města zanikla po dobytí Ústí nad Labem. Posledním představeným byl pak komtur Kříž.\n\n\n\n"}
{"id": "826209", "url": "https://cs.wikipedia.org/wiki?curid=826209", "title": "Klášter křižovníků (Nymburk)", "text": "Klášter křižovníků (Nymburk)\n\nKlášter řádu rytířů strážců Božího hrobu v Jeruzalémě v Nymburce existoval v letech 1294-1413.\n\nV bezprostřední blízkosti města Nymburk (dříve litoměřická diecéze) získal řád roku 1294 tzv. \"Rohov\", kde byl pak kostel sv. Jana Křtitele se špitálem a dvorem. Přišli sem křižovníci ze Zderazu. Křižovníkům patřil i ostrov na Labi a mlýn u zaniklých Zdebudic. Ale roku 1401 postoupili křižovníci k užívání ohněm zničenou kapli na Rohově knězi Benešovi z Valtínova spolu se dvorem. Již 23. května 1413 prodali pak křižovníci městu Nymburku veškerý svůj majetek v Rohově, kostel, špitál, dvůr a úroky z městských domů a odstěhovali se do Prahy.\n\n\n\n"}
{"id": "826213", "url": "https://cs.wikipedia.org/wiki?curid=826213", "title": "Victor Ikpeba", "text": "Victor Ikpeba\n\nVictor Nosa Ikpeba (* 12. června 1973 v Benin City) je bývalý nigerijský fotbalový útočník, který se v roce 1997 stal africkým fotbalistou roku.\n\nRFC de Liège\nAS Monaco\n\nNigérie\n\n\n"}
{"id": "826218", "url": "https://cs.wikipedia.org/wiki?curid=826218", "title": "MTV Europe Music Award za nejlepší video", "text": "MTV Europe Music Award za nejlepší video\n\nMTV Europe Music Award za nejlepší video původně udělována jako Nejlepší režie, ale v roce 1997 byla přejmenována na Nejlepší video. Vítěze této kategorie vybírá MTV.\n"}
{"id": "826219", "url": "https://cs.wikipedia.org/wiki?curid=826219", "title": "Speciální ocenění na MTV Europe Music Awards", "text": "Speciální ocenění na MTV Europe Music Awards\n\nSeznam vítězů MTV Europe Music Awards speciálních cen.\n\n"}
{"id": "826222", "url": "https://cs.wikipedia.org/wiki?curid=826222", "title": "Tomáš Pacanda", "text": "Tomáš Pacanda\n\nTomáš Pacanda (* 11. ledna 1992, Plzeň) je český lední hokejista.\n\n"}
{"id": "826226", "url": "https://cs.wikipedia.org/wiki?curid=826226", "title": "Michal Sedlecký", "text": "Michal Sedlecký\n\nDes. Michal Sedlecký (* 12. dubna 1979) je český moderní pětibojař, mistr světa z roku 2002. V anketě Sportovec roku obsadil v roce 2002 9. místo.\n\nV roce 2002 se stal v kalifornském Palo Altu prvním a doposud jediným českým (včetně bývalého Československa) mistrem světa v moderním pětiboji. Zvítězil výkonem 5640 bodů, druhý Švéd Johansson nasbíral o 8 bodů méně, třetí Němec Walther ztrácel bodů už 48.\n\nV dalších letech vybojoval na MS několik medailí jako člen družstva či štafety, dalšího individuálního úspěchu ale již nedosáhl.\n"}
{"id": "826227", "url": "https://cs.wikipedia.org/wiki?curid=826227", "title": "Fuchs Oil Rally Agropa 2012", "text": "Fuchs Oil Rally Agropa 2012\n\nFuchs Oil Rally Agropa 2012 byla 33. ročník Rally Pačejov, 6. soutěž Mistrovství České republiky v rallysprintu. Soutěž měla naplánovaných 8. asfaltových rychlostních zkoušek, které se měly jezdit 11. srpna 2012. V sobotu 11. srpna startovala první rychlostní zkouška v 8 hodin a 44 minut.\n\nRally Pačejov se jela jako 33. ročník. Soutěž začala již v sobotu ráno první rychlostní zkouškou. V sobotu se jelo 8. rychlostních zkoušek, které měřily 80,74 km.\n\nSoutěž již od začátku měla velkého favorita a to Tomáše Kostku. První zkoušce sice vyhrál Německý jezdec Matthias Kahle ale od druhé rychlostní zkoušky byl Tomáš Kostka k neporažení a jednoznačně si dojel pro další vítězství. Druhou příčku obsadil Jan Sýkora a 3 pozici obsadil Matthias Kahle.\n\n"}
{"id": "826228", "url": "https://cs.wikipedia.org/wiki?curid=826228", "title": "Pramen knížete Václava", "text": "Pramen knížete Václava\n\nPramen Kníže Václav I a II, původně Bernardův, je osmý karlovarský minerální pramen. Nachází se na levém břehu řeky Teplé uprostřed lázeňské části Karlových Varů. Umístěn je na Mlýnské kolonádě a je rozveden do dvou pramenních váz. Jedna část pramene o teplotě 65,6 °C je vyvedena do pramenní vázy přímo na kolonádu, druhá váza je umístěna na prostranství před kolonádou. Tam má teplotu 64,3 °C. Oba zdroje jsou volně přístupné.\n\nPrvní zmínky o nepříliš vydatném pramenu na úpatí skály, kde stávala \"socha sv. Bernarda\", se objevují v roce 1784. Bylo to v místech, kde stála \"Bernardova skála,\" a kdy ještě zasahovala až do koryta řeky. Pramenu byla věnována větší pozornost až po četných výkopech, kdy se jeho vydatnost zvýšila natolik, že byl přirovnáván k Vřídlu. Nebyl dlouho pojmenován, ale nakonec dostal jméno Bernardův podle skály, zpod níž vytryskl. Mohutnost výstřiku přesahovala tehdy čtyři metry a teplotu měl téměř 70 °C. Vyvěral na dvou místech, kde byl podchycen dřevěnými jímkami a vyveden vlastním vztlakem do výše 4,75 metrů. Voda byla rozváděna jednak do lázeňských domů a využívána ke koupelím, ale také byla přiváděna do přilehlé budovy do kotlů, kde se vyráběla léčivá karlovarská sůl. V důsledku zarůstání jímacího zařízení poklesla postupem času vydatnost i teplota pramene. Od roku 1847 byl několikrát jímán a byl jedním z prvních, kde bylo použito jímání pomocí vrtů.\n\nV letech 1870–1871 byla nad pramenem vystavěna kamenná Mlýnská kolonáda podle návrhu architekta Josefa Zítka. Tehdy byl vývěr pramene sveden do dvou pramenních váz z cínu a žuly, do té doby byly vývěry zachycovány odděleně.\n\nPřestože pramen pochází z jednoho zdroje, jeho teplota i vydatnost jsou různé. První vývod pramene Kníže Václav I je přímo v promenádní hale Mlýnské kolonády. Jeho teplota je zde 65,6 °C a vydatnost 4 litry/min. Druhý vývod Kníže Václav II má pramenní vázu umístěnu několik metrů před kolonádu na přemostění řeky Teplé. Zde má teplotu 64,3 °C a vydatnost je 2 litry/min. Obsah CO je u obou vývodů stejný: 500 mg/litr.\n\nPozn.: Římské číslice I a II za názvem pramene znamenají čísla vývodů, tedy Kníže Václav (vývod I) a Kníže Václav (vývod II).\n\n"}
{"id": "826230", "url": "https://cs.wikipedia.org/wiki?curid=826230", "title": "Hillsborough County", "text": "Hillsborough County\n\nHillsborough County je název dvou okresů ve Spojených státech amerických:\n"}
{"id": "826231", "url": "https://cs.wikipedia.org/wiki?curid=826231", "title": "Lyon County", "text": "Lyon County\n\nLyon County je název pěti okresů ve Spojených státech amerických:\n"}
{"id": "826234", "url": "https://cs.wikipedia.org/wiki?curid=826234", "title": "Vampires Everywhere!", "text": "Vampires Everywhere!\n\nVampires Everywhere! je americká metalová skupina z města Los Angeles nejlépe známá díky EP z roku 2010 \"Lost in the Shadows\". Momentálně má kapela smlouvu s nahrávacími společnostmi Century Media a Hollywood Waste Records. Žánrově je skupina označována jako metalcore, melodic hardcore, post-hardcore a industrial metal.\n\nVampires Everywhere! byla založena v roce 2009 Michaelem Orlandem vystupujícím pod pseudonymem Michael Vampire. Název kapely je přebrán z filmu \"The Lost Boys\" z roku 1987. Vampires Everywhere! byl název komiksu s návodem na zabíjení upírů ve zmíněném filmu. \n\n9. února 2010 Vampires Everywhere! vydali své debutové EP \"Lost in the Shadows\". První singl a hudební videoklip nazvaný “Immortal Love” byl vydán exkluzivně v síti PureVolume 18. září 2010. Spolu s režisérem Scottem Hansonem který dříve pracoval s kapelami jako A Day to Remember, Carnifex, A Skylit Drive a Alesana Vampires Everywhere! natočili videoklip pro svou píseň \"Immortal Love\" vysílaný na stanici MTV 2 (Headbangers Ball), Heavy Rotation a Fuse On Demand.\n\nKapela byla na turné Spojenými státy a Kanadou několikrát s kapelami jako Escape The Fate Brokencyde, Black Veil Brides, Eyes Set to Kill, Get Scared, Dr. Acula, Aiden, Alesana, Honor Bright, Our Last Night, Polkadot Cadaver a Modern Day Escape. Kapela sdílela koncertní pódia s kapelami X Japan a Murderdolls jako předkapela. Kapela hrála vystoupení na akci SXSW 2010 s D.R.U.G.S., VersaEmerge a Black Veil Brides v Austinu v Texasu .\n\nSingl \"Undead Heart\" byl vydán 29. listopadu 2010.\n\nDebutové album \"Kiss the Sun Goodbye\" následovalo 17. května 2011 a bylo vydáno celosvětově přes společnost Hollywood Waste Records. Wil Francis (Aiden, William Control) byl hostujícím zpěvákem v písni \"Bleeding Rain\". Luxusní verze obsahuje 3 bonusové skladby. Druhý hudební videoklip byl režírovaný Fredem Archambaultem, který pracoval s kapelami Avenged Sevenfold a Deftones. Fanoušci žánru Post-hardcore hlasovali za album záporně na serveru Sputnikmusic. Album se umístilo na 19. místě v žebříčku Billboard \"Top Hard Rock Albums\" a na místě 43. v žebříčku \"Top Independent Albums\" (Billboard).\n\nPoté Alex Rouge a David Darko opustili kapelu pro založení své vlastní, s názvem The Automatic Me. \n\nV srpnu roku 2011 Vampires Everywhere hráli na festivalu Sunset Strip Music Festival. Kapela zahrála cover verzi písně zpěvačky Katy Perry, Teenage Dream.\n\nNa podzim 2011 kapela zahrála na turné \"Something Wicked This Way Comes Tour\" s Wednesday 13, Polkadot Cadaver & Nightmare Sonata.\n\nV prosinci roku 2011 oznámili vydání nového alba někdy v příštím roce. \n\nAlbum s názvem \"Hellbound and Heartless\" bylo vydáno 19. června 2012, prezentující drastickou změnu z měkčí post-hardcore scream-vokálové hudby k tvrdšímu industriálnímu metalu s typickými zkreslenými vokály.\n\nKapela také oznámila že se bude účastnit celého Vans Warped Tour 2012.\n\n25. dubna 2012 baskytarista z Vampires Everywhere! , Philip Kross, oznámil svůj odchod z kapely. Philip napsal na sociální síti Twitter dříve v ten den: \"\"Všechny vás miluju... Vězte že jsem vás neopustil a že stále jsem vaše rodina a těšte se na můj nový projekt! Přeji vampýrům štěstí❤\"\"\n\nVampires Everywhere! si od té doby již našli náhradu za předchozího baskytaristu, role se chopil Adam Vex.\n\n\n\n"}
{"id": "826236", "url": "https://cs.wikipedia.org/wiki?curid=826236", "title": "Ullung-do", "text": "Ullung-do\n\nUllung-do (také Dagelet, korejsky 울릉도) je jihokorejský ostrov, který leží asi 120 km na východ od Korejského poloostrova v Japonském moři. Ostrov je sopečného původu. Je známý svým přírodním bohatstvím a proto je populární turistickou destinací. Dalším důležitým ekonomickým sektorem je rybolov.\n\nNejvětším městem na ostrově je přístav Dodong, který je také hlavním dopravním uzlem zajišťujícím spojení s korejskou pevninou. Ostrov má rozlohu 73,15 km² a žije na něm 10 000 obyvatel. Nejvyšším vrcholem ostrova je Songin-bong (984 m n. m.). Spadá pod kraj Ullung v provincii Severní Kjongsang.\n"}
{"id": "826240", "url": "https://cs.wikipedia.org/wiki?curid=826240", "title": "Francesco Maria Accinelli", "text": "Francesco Maria Accinelli\n\nFrancesco Maria Accinelli (23. dubna 1700, Janov – 7. října 1777, tamtéž) byl italský římskokatolický kněz, historik a geograf.\n\nPo studiu literatury byl vysvěcen na kněze. V roce 1732 byl pověřen městem Janov vytvořit pro vojenské účely mapu Korsiky. \n\nZemřel v domě č. 17 na Vico Tacconi.\n\nVětšina jeho díla se dochovala v rukopisech, které uchovává Biblioteca Civica Berio v Janově.\n\n\n"}
{"id": "826244", "url": "https://cs.wikipedia.org/wiki?curid=826244", "title": "Rakovnický vikariát", "text": "Rakovnický vikariát\n\nRakovnický vikariát je územní část pražské arcidiecéze. Od roku 2004 vikariát tvoří čtyři římskokatolické farnosti (dříve jich bylo 26).\n\nPůvodně byly farnosti také v obcích Bratronice, Děkov, Hředle, Kněževes u Rakovníka, Kolešovice, Kounov, Křivoklát, Lány, Lišany, Lužná, Městečko, Mšec, Mutějovice, Nezabudice, Olešná, Panoší Újezd, Rousínov, Řevničov, Senomaty, Skryje, Slabce a Srbeč.\n\n"}
{"id": "826246", "url": "https://cs.wikipedia.org/wiki?curid=826246", "title": "Římskokatolická farnost Nové Strašecí", "text": "Římskokatolická farnost Nové Strašecí\n\nŘímskokatolická farnost Nové Strašecí je jedno z územních společenství římských katolíků v rakovnickém vikariátu s farním kostelem Narození Panny Marie v Novém Strašecí.\n\nRoku 1359 byla v Novém Strašecí (staršími názvy též \"Neostrašecium\", \"Neustraschitz\", \"Neustraschicium\" nebo \"Neostraschecium\") zřízena plebánie. Od roku 1695 jsou ve farnosti vedeny matriky, v současné době jsou uloženy na městském úřadě Nové Strašecí, ale matriky od roku 1950 jsou stále uloženy na farním úřadě. K 1. lednu 2004 byly s farností sloučeny původní farnosti Hředle, Lány, Mšec, Řevničov a Srbeč.\n\nDo farnosti náleží území obcí:\n\nBdín • Hředle • Kalivody • Krušovice • Lány • Milý • Mšec • Mšecké Žehrovice • Nové Strašecí • Přerubenice • Ruda (kromě osady Amálie) • Rynholec • Řevničov • Srbeč • Třtice\n\nAdministrátorem je P. Mgr. Jiří Zeman. Ve farnosti dříve také působili:\n\n"}
{"id": "826247", "url": "https://cs.wikipedia.org/wiki?curid=826247", "title": "Římskokatolická farnost Petrovice u Rakovníka", "text": "Římskokatolická farnost Petrovice u Rakovníka\n\nŘímskokatolická farnost Petrovice u Rakovníka je jedno z územních společenství římských katolíků v rakovnickém vikariátu s farním kostelem Navštívení Panny Marie v Petrovicích.\n\nVe zdejší oblasti vznikla nejdříve roku 1352 v Šanově (starším názvem \"Schanova\") u kostela Nanebevzetí Panny Marie plebánie. Po reformaci šlo jen o rakovnickou filiálku, a i když později byla farnost obnovena, roku 1715 bylo její sídlo přeneseno do Petrovic (staršími názvy \"Petrovicium\" nebo \"Petrowitz\"). Farnost začala vést matriky roku 1716, starší jsou uloženy na místním obecním úřadu, novější stále na farním úřadě. K 1. lednu 2004 byly s farností sloučeny původní farnosti Děkov, Kněževes u Rakovníka, Kolešovice, Panoší Újezd, Rousínov, Senomaty a Slabce.\n\nDo farnosti náleží území obcí:\n\nDěkov • Hořesedly • Hořovičky (kromě části Bukov) • Hřebečníky (kromě části Týřovice) • Hvozd • Chrášťany (kromě části Nový Dvůr) • Kněževes • Kolešovice (kromě části Zderaz) • Krakov • Krakovec • Lašovice • Lubná • Malinová • Panoší Újezd • Pavlíkov (kromě části Ryšín) • Petrovice • Příčina • Přílepy • Řeřichy (pouze část Nový Dvůr) • Senec • Senomaty • Slabce • Svojetín • Šanov • Všetaty • Zavidov\n\n"}
{"id": "826248", "url": "https://cs.wikipedia.org/wiki?curid=826248", "title": "FC Mulhouse", "text": "FC Mulhouse\n\nFootball Club de Mulhouse je francouzský fotbalový klub z Mylhúz založený roku 1893, který hraje ve čtvrté nejvyšší francouzské soutěži Championnat de France amateur. Svá domácí utkání hraje na stadionu Stade de l'Ill, který má kapacitu pro 11 303 diváků.\n\nV letech 1933-1934 byl klub ve druhé lize veden československým trenérem Rudolfem Hanákem.\n\n\n"}
{"id": "826249", "url": "https://cs.wikipedia.org/wiki?curid=826249", "title": "Římskokatolická farnost Rakovník", "text": "Římskokatolická farnost Rakovník\n\nŘímskokatolická farnost Rakovník je jedno z územních společenství římských katolíků v rakovnickém vikariátu s farním kostelem sv. Bartoloměje v Rakovníku.\n\nJiž v roce 1352 v Rakovníku (také názvy \"Rakona\" nebo \"Rakonitz\") vznikla plebánie, v roce 1407 dokonce děkanství. Původní fara stála na místě dnešního muzea, současná jednopatrová budova děkanství s valbovou střechou byla postavena roku 1751 o něco severněji, stále ve východním sousedství kostela sv. Bartoloměje. Místní farnost začala vést matriky od roku 1652, starší jsou uloženy na městském úřadu v Rakovníku, novější stále na farním úřadě. K 1. lednu 2004 byly s farností sloučeny původní farnosti Kounov, Lišany, Lužná, Mutějovice a Olešná.\n\nDo farnosti náleží území obcí:\n\nChrášťany (pouze část Nový Dvůr) • Janov • Kounov • Krupá • Lišany • Lužná • Milostín • Mutějovice • Nesuchyně • Olešná • Pavlíkov (pouze část Ryšín) • Rakovník\n\nZaniklou farnost Kounov, nyní součást rakovnické farnosti, spravovali:\n\n"}
{"id": "826250", "url": "https://cs.wikipedia.org/wiki?curid=826250", "title": "Římskokatolická farnost Zbečno", "text": "Římskokatolická farnost Zbečno\n\nŘímskokatolická farnost Zbečno je jedno z územních společenství římských katolíků v rakovnickém vikariátu s farním kostelem sv. Martina ve Zbečně.\n\nVe Zbečně (starším názvem také \"Zbetschno\") vznikla nejdříve v roce 1352 plebánie. Farnost začala vést matriky v roce 1658, starší jsou uloženy na místním obecním úřadu, novější stále na farním úřadě. K 1. lednu 2004 byly s farností sloučeny původní farnosti Bratronice, Křivoklát, Městečko, Nezabudice a Skryje.\n\nDo farnosti náleží území obcí:\n\nBěleč • Branov • Bratronice • Čilá • Hracholusky • Hřebečníky (pouze část Týřovice) • Karlova Ves • Křivoklát • Městečko • Nezabudice • Nový Dům • Pustověty • Račice • Roztoky • Ruda (pouze osada Amálie) • Skryje • Sýkořice • Velká Buková • Zbečno\n\n"}
{"id": "826259", "url": "https://cs.wikipedia.org/wiki?curid=826259", "title": "AS Mutzig", "text": "AS Mutzig\n\nAssociation Sportive de Mutzig je francouzský fotbalový klub, který hraje v regionální soutěži Excellence de Bas-Rhin v alsaském departmentu Bas-Rhin. Klub byl založen v roce 1930 jako FC Mutzig a své domácí utkání hraje na stadionu Stade Roger Leissner.\n\n"}
{"id": "826262", "url": "https://cs.wikipedia.org/wiki?curid=826262", "title": "Vysílač Hošťálkovice", "text": "Vysílač Hošťálkovice\n\nVysílač Hošťálkovice je rozhlasový a televizní vysílač, který se nachází v ostravském městském obvodu Hošťálkovice. Současná vysílací věž, vysoká 184,5 m, byla postavena v letech 1975–1980 a nahradila původní příhradovou věž, vysokou 123 m, z roku 1955. Navrhnul ho Václav Aulický.\n\nZdroj: \n"}
{"id": "826270", "url": "https://cs.wikipedia.org/wiki?curid=826270", "title": "ASPV Strasbourg", "text": "ASPV Strasbourg\n\nAssociation Sportive Pierrots Vauban Strasbourg je francouzský fotbalový klub, který hraje v šesté nejvyšší francouzské soutěži Division d'Honneur. Klub byl založen v roce 1921 a své domácí utkání hraje na stadionu Stade Vauban s kapacitou pro 3000 diváků.\n\n"}
{"id": "826271", "url": "https://cs.wikipedia.org/wiki?curid=826271", "title": "Jílovský vikariát", "text": "Jílovský vikariát\n\nJílovský vikariát je územní část pražské arcidiecéze. Tvoří ji 8 římskokatolických farností.\n\n"}
{"id": "826272", "url": "https://cs.wikipedia.org/wiki?curid=826272", "title": "Växjö Lakers HC", "text": "Växjö Lakers HC\n\nHC Växjö Lakers je profesionální hokejový klub z Växjö ve Švédsku. Své domácí zápasy odehrává ve Vida Aréně. Nyní hraje klub v nejvyšší švédské hokejové lize, kde debutoval v sezóně 2011/2012, založený byl roku 1997.\n\n"}
{"id": "826274", "url": "https://cs.wikipedia.org/wiki?curid=826274", "title": "Československé státní pivovary", "text": "Československé státní pivovary\n\nČeskoslovenské státní pivovary n.p. byl v letech 1945 (respektive 1948) až 1990 státní podnik, který zastřešoval veškerou výrobu piva v Československu. \n\nPo skončení druhé světové války byl na základě Benešových dekretů – především podle dekretu č. 108/1945 Sb., o konfiskaci nepřátelského majetku, zabaven majetek Němců, Maďarů a zrádců a tento majetek svěřen Fondu národní obnovy. Tato konfiskace se týkala i některých pivovarů a pivovarských provozů, čímž v rámci Fondu národní obnovy vzniká organizační složka Československé pivovary. Původním předpokladem byla restrukturalizace a následný prodej do soukromých rukou, ale po Únoru 1948 byla organizační složka Československé pivovary vydělena ze svazku Fondu národní obnovy a přejmenována na Československé státní pivovary n.p. (ČSSP n.p.). Po znárodnění byly do podniku ČSSP n.p. postupně přidávány další pivovary a ty byly řazeny dle krajské struktury do jednotlivých organizačních složek podniku. ČSSP měly také pravomoc případně pivovarské provozy uzavírat a vytvářet nové, což do roku 1960 vedlo k postupnému uzavírání menších provozů a vzniku centralizovanější sítě pivovarů v Československu. \n\nV roce 1960 byl přijat v souvislosti s Ústavou z roku 1960 zákon č. 36/1960 Sb., o územním členění státu, který vytvořil 11 krajů – z toho osm v Česku a tři na Slovensku. Podle tohoto zákona byla změněna i struktura ČSSP, kdy se ČSSP dělila na 11 krajských organizačních složek, které se dále dělily na jednotlivé pivovary: \n\n\nTato organizační struktura fungovala až do roku 1990, kdy byly jednotlivé krajské organizační složky postupně vyjímány z pravomoci ČSSP a privatizovány. Samotná firma ČSSP n.p. byla v roce 1990 přetransformována v ČSSP s.p. a samotná existence ČSSP byla ukončena k 1. lednu 1994.\n"}
{"id": "826275", "url": "https://cs.wikipedia.org/wiki?curid=826275", "title": "Dorotka (pramen)", "text": "Dorotka (pramen)\n\nPramen Dorotka je třináctý karlovarský minerální pramen. Nachází se v samostatném pavilonu ve svahu nad pravým břehem řeky Teplé v jižní části Karlových Varů.\n\nPramen byl prvně zachycen v 18. století. Nelze jej řadit ke klasickým karlovarským minerálním pramenům. Jedná se o silný výron suchého kysličníku uhličitého doprovázený malým množství slabě mineralizované teplé vody.\n\nPramen vyvěrá v suterénu kamenného pavilonu Dorotka. Ten se nachází nedaleko Parkhotelu Richmond v ulici U Imperiálu nad bývalými \"Plynnými a slunečními lázněmi\" (Lázně VI). Vydatnost pramenu je 0,5 litrů/min. a obsah CO 45 mg/litr. Odtok malého množství minerální vody do řeky Teplé lze nalézt nedaleko Karlova mostu pod ulicí Slovenská.\n\nPramen není využíván k léčebným účelům. Slouží k měření jako součást sítě monitorovacích stanic plynu v západočeském regionu. Je veřejnosti nepřístupný.\n\n"}
{"id": "826276", "url": "https://cs.wikipedia.org/wiki?curid=826276", "title": "Saint-Nazaire", "text": "Saint-Nazaire\n\nSaint-Nazaire ( ) je přístavní město v západní Francii ležící na řece Loiře, zhruba 10 km od pobřeží Atlantského oceánu. Samotné město je součástí Arrondissementu Saint-Nazaire, který patří do departementu Loire-Atlantique (region Pays de la Loire); je pojmenováno podle sv. Nazaria, jehož relikvie je uložena ve zdejším kostele.\n\nMěsto leží mezi nálevkovitým ústím řeky Loiry a \"Brière\", druhou největší francouzskou bažinou. Město má dlouho tradici ve stavění lodí a lovu ryb.\n\nSoučástí přístavu v St. Nazaire je velký dok Louise Jouberta nazývaný také \"dok Normandie\", podle lodi Normandie, pro kterou byl postaven. Jelikož se jedná o největší dok v oblasti, byl za druhé světové války cílem britských jednotek Commandos během operace Chariot.\n\nSaint-Nazaire bylo za druhé světové války ovládáno nacisty, kteří využili strategickou pozici města na pobřeží Atlantiku k vybudování jedné ze svých klíčových ponorkových základen německé Kriegsmarine (podobný osud mělo také francouzské město Brest). Město bylo tedy vojenským cílem spojeneckých náletů, ovšem betonové doky pro ponorky byly opravdu bezpečné a odolné vůči účinkům bombardování. Za výstavbou stála německá organizace Todt, která při stavbě využívala nuceně nasazené pracující, nejčastěji vězně koncentračních táborů. Po skončení války se řešila otázka likvidace těchto betonových doků a nakonec bylo od ní upuštěno pro finanční náročnost. Pozůstatky ponorkových doků ve městě tedy připomínají jeho vojenskou a strategickou úlohu za druhé světové války během bitvy o Atlantik. Dalšími významnými ponorkovými základnami na území dnešní Francie byla města Lorient, Brest, Bordeaux a La Rochelle. \n\n\n\n"}
{"id": "826279", "url": "https://cs.wikipedia.org/wiki?curid=826279", "title": "MTV Europe Music Award pro nejlepší zpěvačku", "text": "MTV Europe Music Award pro nejlepší zpěvačku\n\nMTV Europe Music Award pro nejlepší zpěvačku je jednou z původních cen, která se uděluje každý rok od první MTV Europe Music Awards v roce 1994. V roce 2007 byla přejmenována na Nejlepší sólista pro mužské i ženské pohlaví. V roce 2008 byl znovu vyzařen z EMAs, ale v roce 2009 se opět vrátil s původním názvem. Madonna, Britney Spears, Jennifer Lopez, Christina Aguilera a Lady Gaga získaly toto ocenění dvakrát.\n"}
{"id": "826280", "url": "https://cs.wikipedia.org/wiki?curid=826280", "title": "Kurt Lewin", "text": "Kurt Lewin\n\nKurt Lewin (9. září 1890, Mogilno - 12. února 1947, Newtonville) byl americký psycholog německého původu. Je považován za průkopníka, někdy i zakladatele sociální psychologie. Jako jeden z prvních se zabýval studiem skupinové dynamiky. Byl 18. nejcitovanějším psychologem ve 20. století. Je autor pojmu gatekeeping.\n\nK. Lewin se narodil do židovské rodiny v bývalém Prusku, ve městě Mogilno u Poznaně. Byl jeden ze čtyř dětí. Jeho otec vlastnil malý obchod se smíšeným zbožím a farmu. V roce 1905 se rodina přestěhovala do Berlína, kde Kurt začal studovat medicínu. Později přesel ke studiu biologie. Připojil se k Psychologickému ústavu na univerzitě v Berlíně, kde přednášel a dával psychologické a filosofické semináře. Lewin byl časti spojován s počátkem Frankfurtské školy, kde vznikla vlivná skupina z velké části židovských marxistů v Ústavu pro sociální výzkum v Německu. Když se rodina přestěhovala do Berlína, Lewin nastoupil do armády jako voják v první světové válce, z které se vrátil zraněný. studia zakončil doktorátem na berlínské univerzitě v roce 1916. Následně byl jmenován profesorem psychologie na Humboldtově univerzitě. V roce 1932 přijel hostovat na Standfordovu univerzitu a o rok později, po nástupu Hitlera emigroval do USA přes Británii a usídlil se v USA trvale, nejdelší období tam strávil na univerzitě v Iowě. Poté působil na Massachusettském technologickém institutu MIT, kde aplikoval svoji teorii pole na sociální činnosti a založil zde výzkumné centrum skupinové dynamiky. V průběhu druhé světové války pomáhal s psychologickou rekonvalescencí obětí války. Lewin zemřel v Newtonville, Massachusetts na infarkt v roce 1947. Byl pohřben ve svém rodném městě. Jeho žena zemřela v roce 1987. Lewin byl podle Gordona Allporta jeden z nejoriginálnějších psychologů 20. století.\n\nLewin je považován za vůdčí postavu gestaltpsychologie - obraz světa se vytváří v daný okamžik. Lewinova teorie má topologickou povahu - její pojmy jsou vyjádřeny v prostorových výrazech. Topologie je založena na vztazích celku a části.\n\nSvými koncepcemi člověk – prostředí neovlivnil pouze sociální psychologii, ale i formování ekologické psychologie. Dynamický přístup, který prosazoval se snaží o výklad člověka jako živoucího systému usilujícího o rovnováhu, jeho zájem je soustředěn na procesy, jimž se rovnováha obnovuje. Životní prostor je chápán jako celistvý systém, který je dynamický tj. neustále v pohybu a dochází zde k interakci mezi strukturami, které můžeme v systému rozlišit, tj. hlavně interakce jedince a prostředí, které tvoří další lidé respektive skupina, ve které se jedinec nachází. Jedinec má své potřeby, motivy a cíle, které jsou vnitřními zdroji pohybu, dále vnější podněty a usilování o rovnováhu, určující směřování jedince, které vede k uspokojení, neuspokojení, změně směru pohybu a konfliktu. Z toho vyplývá, že jedinec je v neustálé interakci s prostředím a je jím utvářen. Všechen tento pohyb probíhá v dynamickém poli.\n\nJeho práce je velice významná na poli skupinové dynamiky, která způsobila že se pojem skupiny a skupinového dění stal pro psychology přijatelný. Skupina se začala chápat jako něco, co se vyznačuje vlastními charakteristikami, kde jednání jednotlivce je závislé, nebo silně ovlivněné členy ze skupindo kterých patří. Skupina je dynamický celek, kde se změna v jedné části projeví změnami v celé struktuře. V prvních letech výzkumů na skupinové procesy, mnoho psychologů odmítalo realitu skupinových jevů. Tvrdili, že skupiny neexistovaly jako vědecky platné entity. Lewin odůvodnil existenci skupin pomocí výroku „Celek je větší než součet jeho částí“. Domníval se, že vytvořením skupiny vzniká jednotný systém se speciálními vlastnostmi, které nelze pochopit pouze z vyhodnocení jednotlivých členů. Nakonec získal podporu od psychologů a sociologů, kteří pochopili význam této vznikající oblasti. Studium skupinové dynamiky je uplatňována i v dnešní společnosti, kde se obrovský počet profesí, které se týkají například obchodu a průmyslu, klinické nebo poradenské psychologie, sportu a rekreaci, spoléhají na mechanismy v těchto odvětvích\n\nNejpozoruhodnější Lewinuv příspěvek byl jeho vývoj v komunikační skupině a skupinové dynamice, jako hlavní aspekty komunikační disciplíny. Lewin a jeho výzkumníci přesunuli z již existujícího trendu individualistické psychologie k rozšíření své práce začlenit makro objektiv, kde se zaměřili na „sociální psychologii malé skupinové komunikace“. Ve svém výzkumu v Berlíně, Lewin využil skupinové diskuse, aby ve výzkumu postoupil dál. Kromě skupinových diskusí, se stále více zajímal o členství ve skupině. Byl zvědavý, jaké jsou perspektivy jedince ve vztahu ke skupině, jestli jsou pevné nebo oslabené. Dokonce se snažil přijít na způsob, jakým byla identita postavena z pohledu a perspektiv. To byly začátky, které skončili rozvíjení do skupinového myšlení.\n\nPodle Lewina je potřeba osobnost studovat v rámci skupiny, do které patří.\n\nMalé skupiny jsou významným prostředím člověka, kde se pro něj důležitým zdrojem energie stávají ostatní lidé a vztahy s nimi. Nejdůležitější je rovnováha ve skupině, pro kterou jsou charakteristické: pozitivní vztahy, sociální jednání a skupinová rozhodnutí. Lze pracovat na zlepšení sociální dynamiky.\n\nPro Lewinovu teorii je charakteristický psychologický přístup. Tvrdil, ze psychologické fenomény by měly být vysvětlovány psychologickými pojmy, avšak ve své teorii se drží fyzikální terminologie. Interakce mezi jedincem a prostředím se odehrává prostřednictvím jedincova chování. Aby bylo možné odvozovat psychologické zákonitosti, je nutné se zaměřit na jednotlivé psychologické procesy, zejména na jejich vnímání. Je důležité pozorovat chování samo o sobě, ne jeho důsledky. Přístupu, kdy je chování člověka ovlivněno jeho psychologickými charakteristikami a zároveň i prostředím, dal Lewin název psychologická ekologie.\n\nLewinovu teorii pole je možné znázornit jednoduchým vzorcem :\n\nB =f (P, E)\n\nJeho rovnice je nejznámější vzorec v sociální psychologii. Když se poprvé představil v knize Principy topologické psychologie (1936), byl v rozporu s nejpopulárnější teorií. Dal totiž důraz na momentální situaci člověka v pochopené jeho nebo jejího chování, než spoléhat výhradně na minulost.\n\nLewin nikdy neztrácel naději, že sjednotí teoretickou a aplikovanou psychologii. Na konci roku 1920 začal přeměňovat tuto těžce pochopitelnou větev matematiky do podoby pro formální reprezentaci psychických sil v terénu a konkrétních psychologických situací, stejně tak jako strukturu a vnitřní dynamiku.\n\nPo Lewinově smrtni v roce 1947, jeho prestiž dosáhla naprostého vrcholu. Edward Tolman ho nazýval nejdůležitějším myslitelem v historii psychologie hned po Sigmundu Freudovi. Mnoho Lewinových termínů a sloganů vstoupilo do slovní zásoby americké psychologie a později do Evropy, konkrétně do němčiny a dalších jazyků.\n\nLewinovy idividuální postřehy, stejně jako jeho schopnost inspirovat nadané vědce a udělat je úspěšnými v Berlíně, ve Spojených státech, a poté na mezinárodní úrovní jsou ohromné. Můžeme zde uvést například myslitele Browna (1988), který pro zhodnocení skupinového procesu vycházel převážně z teorie polí. Jeho podpora demokracie v USA a jeho optimismus praktického potenciálu sociálních věd, zapůsobil na progresivní segment své disciplíny.\n\nJeho rané dílo ve filosofii nebylo nikdy přeloženo do angličtiny, a tak zůstává do značné míry neznámé, mimo Německo.\n\nPro vědce je jeho kariéra příkladem hlubokého spojení moderních společenských věd se sociální praxí. Lewin také ukazuje, jak jeden židovský vědec vytvořil novou vědu, které se odráží od jeho pronásledování v době nacizmu.\n\nKolekce s názvem Kurt Lewin Papers se nachází v Ohiu v archivu dějin amerického psychologie (Akronská univerzita). To se skládá především z použitých materiálů Alfreda Marrowa k přípravě jeho biografie o Lewinovi. Jiné sbírky Lewinových rukopisů a korespondence se nachází v Ústavu pro dějiny moderní psychologie v německém Pasově a na Fernuniversität v Hagenu, v Německu.\n\n"}
{"id": "826282", "url": "https://cs.wikipedia.org/wiki?curid=826282", "title": "MTV Europe Music Award pro nejlepšího zpěváka", "text": "MTV Europe Music Award pro nejlepšího zpěváka\n\nMTV Europe Music Award pro nejlepšího zpěváka je jednou z původních cen, která se uděluje každý rok od první MTV Europe Music Awards v roce 1994. V roce 2007 byla přejmenována na Nejlepší sólista pro mužské i ženské pohlaví. V roce 2008 byl znovu vyzařen z EMAs, ale v roce 2009 se opět vrátil s původním názvem. Robbie Williams získal tuto cenu třikrát.\n"}
{"id": "826283", "url": "https://cs.wikipedia.org/wiki?curid=826283", "title": "MTV Europe Music Award pro globální legendu", "text": "MTV Europe Music Award pro globální legendu\n\nSeznam držitelů MTV Europe Music Award pro globální legendu. První cena se v této kategorii předávala v roce 2010 skupině Bon Jovi.\n"}
{"id": "826284", "url": "https://cs.wikipedia.org/wiki?curid=826284", "title": "Radio Spin", "text": "Radio Spin\n\nRadio Spin je české hudební rádio vysílající v Praze na frekvenci 96,2 MHz. Vlastníkem stanice je mediální skupina Radio United. Spin se zaměřuje na hudbu z žánrů Hip Hop, RnB, Dance apod.\n\nStanice má sídlo na adrese Říčanská 2399/3 na Vinohradech v Praze 10.\n"}
{"id": "826285", "url": "https://cs.wikipedia.org/wiki?curid=826285", "title": "Dolar Trinidadu a Tobaga", "text": "Dolar Trinidadu a Tobaga\n\nZákonným platidlem ostrovního karibského státu Trinidadu a Tobaga je dolar. Jeho kód je TTD, běžně se jeho zápis zkracuje symblem $, případně TT$ pro odlišení od jiných světových měn, které se taktéž nazývají dolar. Jeden dolar sestává ze 100 centů.\n\nV roce 2012 byly v oběhu mince v nominálních hodnotách 5, 10, 25, 50 centů. Na reversní straně všech mincí se objevuje státní znak Trinidadu a Tobaga.\n\nNa aversní straně všech bankovek (1, 5, 10, 20, 50, 100 dolarů) je taktéž vyobrazení státní znak společně s některým ze zdejších ptáků. Na reversní straně je vyobrazena budovy zdejší centrální banky. Bankovka $1 má červenou barvu, $5 zelenou, $10 šedou, $20 fialovou, $50 olivově zelenou a $100 modrou.\n"}
{"id": "826293", "url": "https://cs.wikipedia.org/wiki?curid=826293", "title": "Edinburgh Capitals", "text": "Edinburgh Capitals\n\nEdinburgh Capitals je skotský hokejový klub hrající hokej ve Velké Británii v tamní lize (Elite Ice Hockey League). Tým byl založen ve skotském hlavním městě Edinburghu v roce 1998, domácí zápasy odehrává v Murrayfield Ice Rink poblíž ragbyového stadiónu.\n\nTým je ve vlastnictví Scotta Neila, který zachránil hokej v Edinburghu a byl roku 2007 uveden do britské hokejové Síně slávy.\n\n"}
{"id": "826296", "url": "https://cs.wikipedia.org/wiki?curid=826296", "title": "Kostel Panny Marie u alžbětinek", "text": "Kostel Panny Marie u alžbětinek\n\nKostel Panny Marie Sedmibolestné u alžbětinek je jednolodní vrcholně barokní kostel s věžičkou v průčelí z let 1724-1725 projektoval Kilián Ignác Dientzenhofer jako součást sousedního kláštera alžbětinek s nemocnicí sv. Alžběty Na Slupi. Společně s areálem kláštera je chráněn jako kulturní památka České republiky.stojí v ulici Na Slupi při jižním okraji Nového Města v Praze, jižně od botanické zahrady Univerzity Karlovy.\n\nOd roku 1681 stál na tomto místě domov pro emeritní kněze s kaplí, který byl však roku 1705 přemístěn do dnešní Resslovy ulice, kde vznikla velká budova emeritního domu spolu s kostelem sv. Karla Boromejského, což je dnes pravoslavný katedrální chrám sv. Cyrila a Metoděje. Opuštěné místo získaly alžbětinky, ošetřovatelský řád, který do Prahy uvedla roku 1719 hraběnka L. Schönkirchová, která spolu s dalšími šlechtičnami shromáždila prostředky na stavbu. Ta pokračovala velmi rychle, takže roku 1725 mohl být kostel vysvěcen. Roku 1762 byla vlevo od průčelí přistavěna kaple svaté Tekly, v roce 1771 přibyla nová kazatelna a roku 1779 nový oltář. Když byla po roce 1900 snížena úroveň ulice, přistavěl K. Hübschmann vstupní schodiště.\n\nDvouetážové západní průčelí zdobí portál se znakem hraběnky Marie Markéty z Valdštejna (rozené Černínové z Chudenic) jako hlavní donátorky, nad ním kasulové okno a mohutné dórské kladí s trojúhelným štítem. Nad ním navazuje barokní štít se sochou Panny Marie ve výklenku uprostřed, který kryje spodní část věžičky s bání bez lucerny.\n\nNa obdélnou loď o dvou polích, zaklenutých plackou, navazuje k východu mělký presbytář. Vnitřní zařízení bylo jednotně komponováno, patrně K. I. Dientzenhoferem. Obrazy na bočních oltářích jsou patrně od Siarda Noseckého. Plastický hlavní oltář kryje skoro celou východní stěnu, řezba Piety a sochy řádových světic jsou patrně starší, kolem roku 1710. Na severní stěně kostela je pozdně gotická řezba Panny Marie s Ježíškem (kolem 1490). Na oltáři v kapli sv. Tekly vynikající řezby od Ignáce Františka Platzera a deskový obraz Panny Marie s dítětem z doby kolem 1460.\n\n"}
{"id": "826300", "url": "https://cs.wikipedia.org/wiki?curid=826300", "title": "Dragan Stojković", "text": "Dragan Stojković\n\nDragan Stojković (* 3. března 1965 v Niši) je bývalý srbský fotbalista a současný fotbalový manažer japonského týmu Nagoya Grampus Eight.\n\nSe svojí fotbalovou kariérou začínal v týmu Radnički Niš. V sezoně 1981/82 si připsal svůj první ligový start. V následujících čtyřech sezonách odehrál dalších 69 utkání, ve kterých vstřelil osm branek. V roce 1986 ve věku dvaceti jedna let přestoupil do bělehradské Crvené zvezdy, ve které strávil čtyři roky. V letech 1988 a 1989 získal ocenění pro nejužitečnějšího hráče jugoslávské ligy a rovněž se v těchto letech stal jugoslávským fotbalistou roku. V létě 1990 přestoupil Stojković za částku 5,5 milionu liber do francouzského Olympique de Marseille. Stal se tak součástí hvězdného týmu, který tvořili hráči jako Jean-Pierre Papin, Eric Cantona, Didier Deschamps či Abedi Pelé. Během první sezony si poranil koleno a musel podstoupit operaci v Německu, což ho vyřadilo ze hry na několik měsíců. Olympique Marseille se v této sezoně dostal až do finále Ligy mistrů, kde se střetl s Crvenou zvezdou, bývalým klubem Dragana Stojkoviće. Samotný Stojković nastoupil do zápasu až v jeho závěru. Utkání skončilo nerozhodně 0-0 a o osudu utkání měl rozhodnout penaltový rozstřel. Stojković řekl svému manažerovi, že nechce proti svému bývalému klubu kopat penaltu. Marseille nakonec v penaltovém rozstřelu podlehla svému jugoslávskému soupeři. Stojković strávil ve francouzském celku čtyři roky, přičemž v sezoně 1991/92 odehrál polovinu sezony jako hostující hráč v italském týmu Hellas Verona. Na jaře roku 1994 podepsal smlouvu s japonským celkem Nagoya Grampus Eight. V tomto klubu působil sedm let a v roce 2001 zde ukončil svojí fotbalovou kariéru. Odehrál 183 ligových utkání a vstřelil 57 branek. V sezoně 1995 byl zvolen nejužitečnějším hráčem ligy.\n\nStojković odehrál 84 reprezentačních utkání, ve kterých vstřelil patnáct branek. Mezi roky 1983 až 1992 reprezentoval Jugoslávii a od roku 1994 Srbsko. Zúčastnil se mistrovství Evropy 1984 a 2000 a mistrovství světa 1990 a 1998. Za reprezentaci Jugoslávie debutoval 12. listopadu 1983 v utkání proti Francii. Poslední zápas v dresu Srbska odehrál 4. července 2001 proti Japonsku.\n\nPo ukončení své aktivní fotbalové kariéry se stal prezidentem Srbské fotbalové asociace. V této roli působil až do roku 2005, kdy se stal předsedou Crvené zvezdy. 12. října 2007 z této pozice odstoupil. V lednu 2008 se stal manažerem japonského celku Nagoya Grampus Eight, kde strávil podstatnou část své hráčské fotbalové kariéry. Debutu v pozici manažera se dočkal 15. března 2008, kdy jeho tým překvapivě porazil 2-0 Urawu, vítěze asijské Ligy mistrů z roku 2007. Ve své první sezoně se s týmem umístil na třetí příčce a poprvé v historii se tak tým kvalifikoval do Ligy mistrů. V ročníku 2010 dovedl Nagoyu poprvé v historii k triumfu v J. League a rovněž se stal ligovým manažerem roku.\n\n\n\n"}
{"id": "826304", "url": "https://cs.wikipedia.org/wiki?curid=826304", "title": "Richie Hayward", "text": "Richie Hayward\n\nRichie Hayward (6. února 1946 Clear Lake, Iowa, USA − 12. srpna 2010 Victoria, Britská Kolumbie, Kanada) byl americký bubeník. V šedesátých letech hrál se skupinou The Factory a následně s Fraternity of Man. V roce 1969 spoluzaložil skupinu Little Feat, ve které hrál až do roku 1979 a od roku 1987 do roku 2009. Spolupracoval s mnoha dalšími hudebníky, mezi něž patří například i John Cale, Ry Cooder, Jonny Lang nebo Robert Plant.\n"}
{"id": "826313", "url": "https://cs.wikipedia.org/wiki?curid=826313", "title": "Římskokatolická farnost Čestlice", "text": "Římskokatolická farnost Čestlice\n\nŘímskokatolická farnost Čestlice je jedno z územních společenství římských katolíků v jílovském vikariátu s farním kostelem sv. Prokopa.\n\nMUDr. Miroslav Malý, administrátor\n\n"}
{"id": "826319", "url": "https://cs.wikipedia.org/wiki?curid=826319", "title": "Seznam tvrzí ve Středočeském kraji", "text": "Seznam tvrzí ve Středočeském kraji\n\nSeznam tvrzí nacházejících se ve Středočeském kraji, seřazených podle abecedy:\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "826321", "url": "https://cs.wikipedia.org/wiki?curid=826321", "title": "Temná legenda 2", "text": "Temná legenda 2\n\nTemná legenda 2 (ang. titul: Urban Legends: Final Cut), někdy též Temná legenda - Poslední záběr, je americko-kanadský hororový film z roku 2000, který natočil John Ottman.\n\nStudenti na filmové katedře univerzity Alpine zpracovávají ročníkovou práci a za tu nejlepší dostane daný student cenu Hitchcocka a angažmá v Hollywoodě. Amy Mayfieldová je ochotná, jako ostatní, pro cenu udělat cokoliv a začne natáčet film. Ale někdo nejspíš potřebuje cenu víc, než všichni studenti dohromady, a ten někdo se proto taky rozhodl své soupeře zabíjet.\n\n"}
{"id": "826324", "url": "https://cs.wikipedia.org/wiki?curid=826324", "title": "Gymnázium Teplice", "text": "Gymnázium Teplice\n\nGymnázium Teplice je státní veřejnou školou. Je to příspěvková organizace Ústeckého kraje, která poskytuje všeobecné středoškolské vzdělání formou čtyřletého a osmiletého studia. Čtyřleté studium je možno absolvovat i distanční formou (dálkově).\n\nAreál se skládá ze tří velkých budov (značených A (původní budova), B, C), tří dvorů, sportovního areálu a několika menších staveb.\n\nAreál patří Ústeckému kraji. O hodnotě budov vypovídají pojistné částky z roku 2012:\n\nVelký rozvoj Gymnázia Teplice začal po roce 1993. Areál školy se rozrostl o budovy B a C na protější straně Alejní ulice: bývalý klášter boromejek a měšťanskou školu (ZDŠ Čs. dobrovolců), která pod klášter patřila. V roce 2000 byly všechny tři budovy propojeny lávkou přes Alejní ulici. Od roku 2008 se škola pyšní novým sportovním areálem a vyhřívaným skleníkem.\n\nBudovy jsou veřejnosti otevřeny o dni otevřených dveří a o letních prázdninách, případně na požádání - to platí pouze pro skupiny nad deset lidí.\n\nTato budova je ústřední částí celé školy. Je zde 24 učeben, velká tělocvična, aula s knihovnou, kanceláře odborné učebny, v suterénu též šatny, dále byt, a technické zázemí. Přízemí je na rozdíl od zbytku školy přístupné i pro vozíčkáře, zde by tak v případě potřeby probíhala výuka tříd s handicapovaným žákem.\n\nBudova byla postavena ve stylu saské neorenesance v letech 1903–1904 jako \"K. und K. Realschule\".\n\nObjekt je od roku 1987 státem chráněnou kulturní památkou. \n\nV Památkovém katalogu je popsán jako dvoupatrová, čtyřkřídlá budova z 90. let 19. století, jejíž výraz nese znaky nastupující secese mísené s novorenesancí. Zmíněno je bohaté architektonické členění například arkýři průčelní fasády, portál se sedátkovými nikami a bosované přízemí. Na webu školy se však uvádí, že budova má jedno podzemní a čtyři nadzemní podlaží. Jihozápadní křídlo, které připomíná kapli a je spíše rozšířením západního křídla (vedoucího podél Alejní ulice) v jeho jižním zakončení, je tělocvičnou. Severní křídlo stojí podél ulice Čs. dobrovolců, na západní křídlo navazuje v mírně ostrém úhlu. Severovýchodní roh, z nějž v tupém úhlu vychází východní křídlo, je rozšířen do hlavní části budovy, která má zhruba čtvercový půdorys a vrcholí věžičkou. Na západní i východní straně z budovy mírně vystupují tělesa schodišť, zakončená rovněž věžičkami.\n\nV budově s adresou Alejní 654/46 dnes sídlí oddělení výtvarné a hudební výchovy (2. patro), oddělení fyziky s laboratořemi (1. patro) a sportovní klub Relax (pronajímané přízemí).\n\nJde o nejstarší část školního areálu, která byla postavena již v letech 1860-65 jako klášter boromejek (Kongregace milosrdných sester svatého Karla Boromejského). Ve zmíněném klášteře se nachází kaple Triumfu Nejsvětějšího srdce Páně s výzdobou Beuronské umělecké školy - tzv. Beuronská kaple.\n\nV budově je 19 učeben, 2 tělocvičny, kabinety, kancelář zástupce ředitele, služební byt, technické zázemí a zimoviště některých zvířat z Bioparku (hlavně opic).\n\nBudova byla dokončena v roce 1932 a sloužila jako měšťanská škola spravovaná kongregací boromejek.\n\nGymnázium Teplice poskytuje úplné střední všeobecné vzdělání zakončené maturitní zkouškou. Na škole se vyučují dva obory vzdělávání: gymnázium (osmileté) 79-41-K/81 a gymnázium (čtyřleté) 79-41-K/41. Studium je denní, v případě čtyřletého studia může být i distanční. Poslední čtyři roky osmiletého studia mají shodnou náplň jako čtyřleté studium.\n\nVýuka probíhá podle školních vzdělávacích programů (ŠVP). Ty jsou dva - pro první čtyři roky osmiletého studia je to ŠVP ZV GT (Školní vzdělávací program základního vzdělávání Gymnázia Teplice) a pro čtyři nejvyšší ročníky to je ŠVP GV GT (Školní vzdělávací program gymnaziálního vzdělávání Gymnázia Teplice).\n\nNa gymnáziu studuje rovných 799 žáků (stav k 3. září 2018), kterým se věnuje 73 učitelů.\n\n\nGymnázium se v této soutěži pořádané Ústeckým krajem pravidelně umisťuje na prvních třech místech:\n\n\n\n\n\nKCRJVSC GT - ředitel Jiří Kašpar (absolvent 2013) - organizace akcí na podporu výuky románských jazyků (od 2011)\nVedoucí - Mgr. Irena Korfová - charitativní akce (sbírky, návštěvy dětských domovů, domovů důchodců apod.) (od 2000)\n\nÚspěšný projekt AudioTeplice.cz iniciovala skupina bývalých i současných studentů gymnázia, kteří se shromáždili kolem aktivit při záchraně a rekonstrukce Beuronské kaple - ojedinělé umělecké památky, která se nachází v areálu gymnázia. Vybráno bylo přes 50 objektů, ke kterým byly nahrány audio soubory MP3 a jsou volně ke stažení na webu projektu.\n\n27. června 2011 byl Gymnáziu Teplice udělen certifikát Páteřní škola Ústeckého kraje. Znamená to, že gymnázium splnilo požadavky stanovené Radou Ústeckého kraje a zařadilo se mezi 12 škol, které tvoří páteř krajského středního vzdělávání. Podle slov Ing. Petra Jakubce - radního pro školství - budou právě tyto školy preferovány co se týče směřování investic.\n\n"}
{"id": "826325", "url": "https://cs.wikipedia.org/wiki?curid=826325", "title": "Hřib medotrpký", "text": "Hřib medotrpký\n\nHřib medotrpký (\"Caloboletus radicans\" ) je nepříliš hojná nejedlá houba z čeledi hřibovitých. Patří do skupiny barevných a modrajících hřibů dříve řazené do sekce \"Calopodes\" rodu \"Boletus\". Vyskytuje se pouze v teplých listnatých lesích nebo na hrázích rybníků v nížinách a pahorkatinách. Pro výrazně hořkou chuť je nepoživatelný, někdy je uváděn i jako slabě jedovatý. Výrazným poznávacím znakem je žluté zabarvení třeně a bílý až světle hnědý povrch klobouku.\n\n\nKlobouk o rozměrech 60 - 160 (220) milimetrů je v mládí bílý až šedavě bílý, plstnatý. Starší plodnice (zvlášť v důsledku deštivého počasí) či exempláře rostoucí na slunci mohou plstnatou vrstvu ztrácet a vykazovat béžový, krémový až nahnědle skvrnitý vzhled.\n\nRourky jsou v mládí světle žluté, později citronově žluté. U starších plodnic získávají žlutoolivový nebo žlutookrový odstín. Na řezu či otlaku modrají.\n\nTřeň bývá na povrchu citronově žlutý (stářím bledne), v horní části často vykazuje červené nebo hnědočervené tečkování. Vyskytnout se může i načervenalý prstencový pásek. Žlutá (při dotyku tmavnoucí) síťka v horní části třeně může chybět.\n\nPo rozkrojení nebo poškození dužnina modrá (modrozelený inkoustový odstín). V místech okusu nebo staršího poškození může být patrné růžové zabarvení. Chuť dužniny je po chvíli hořká, zprvu však může působit nasládle. Vůně je za čerstva nevýrazná, ve stáří nebo při zasychání však plodnice páchnou. Charakter zápachu bývá popisován různě, objevuje se přirovnání ke karbolu (fenolu) nebo častěji k močovině¹), případně bývá pach charakterizován jako nakyslý, nepříjemný a podobně.\n\n¹) Močovina sama o sobě není cítit, typický zápach vzniká jejím bakteriálním rozkladem, při kterém se uvolňuje čpavek a další látky.\n\nHřib medotrpký často tvoří srostlice více plodnic.\n\nVýtrusy dosahují rozměrů (10) 11 - 14 (16) × (4) 4,5 - 6 (6,5) µm. Jsou elipsovité, na povrchu hladké. Pokožku klobouku kryjí trichodermální hyfy, které ve stáří obvykle kolabují.\n\nHřib medotrpký není příliš hojný, rozšířený je roztroušeně spíše v nižších polohách a pahorkatinách. Vyskytuje se ve světlých listnatých lesích, v parcích a na hrázích rybníků. Pilát jej uváděl mezi druhy xerotermních dubohabrových hájů na vápencích. Obvykle je vázaný na duby, méně často na buky či lípy. Podhoubí může na stejném místě vydržet řadu let. Plodnice se objevují od července do září.\n\nRoste v Evropě a Severní Americe (Kanada, USA). Z Evropských států jsou to: Česká republika, Dánsko, Chorvatsko, Itálie, Maďarsko, Německo, Norsko, Polsko, Rakousko, Slovensko, Slovinsko, Spojené království, Španělsko a Švédsko.\n\nV rámci chráněných území České republiky byl hřib medotrpký popsán mimo jiné na následujících lokalitách:\n\nZáměnu lze snadno vyloučit podle chuti dužiny, která je hořká (hořkost se nemusí projevit okamžitě při ochutnání, ale až po několika sekundách). Dalším znakem, který ale může chybět, je červené tečkování především v horní polovině třeně. Typickým projevem je zápach močoviny, který se objevuje během zasychání plodnice.\n\nVzhledově podobné mohou být:\nVzhledově nejpodobnější hřib Fechtnerův je mnohem vzácnější a obvykle se vyskytuje na vápencovém podkladě (hřib medotrpký je k podloží tolerantnější). Na rozdíl od hřibu medotrpkého většinou neroste na hrázích rybníků. Liší se stříbřitě našedlým kloboukem.\n\nHřib medotrpký patří mezi teplomilné a suchomilné barevné hřiby. Není zákonem chráněn a není uveden ani na červeném seznamu hub, ale vzhledem k omezenému výskytu by tato houba měla být chráněna.\n\nZa samostatný druh byl dříve považován hřib bělostný (\"Boletus albidus\"), který je v současnosti považován za formou hřibu medotrpkého s čistě bílým kloboukem. Objevuje na zastíněných stanovištích (obvykle při vlhkém počasí).\n\nForma se žlutavě-hnědým či okrově hnědým kloboukem byla označována jako hřib podezřelý (\"Boletus suspectus\"). Většinou se objevuje na slunných stanovištích.\n\n"}
{"id": "826326", "url": "https://cs.wikipedia.org/wiki?curid=826326", "title": "Římskokatolická farnost Hrusice", "text": "Římskokatolická farnost Hrusice\n\nŘímskokatolická farnost Hrusice je jedno z územních společenství římských katolíků v jílovském vikariátu s farním kostelem sv. Václava.\n\nRoku 1205 postavena kaple sv. Vojtěcha, roku 1352 ustanovena plebánie, po reformaci filiálka farnosti Mnichovice, roku 1787 lokálie. Farnost obnovena roku 1856. Matriky vedeny od roku 1787, předtím ve farnosti Mnichovice.\n\nV rámci procesu slučování farností v pražské arcidiecézi nebyla v roce 2009 tato farnost sloučena s Římskokatolickou farností Mnichovice, ačkoliv sousední farnosti Ondřejov a Chocerady (spravované stejným duchovním správcem) včleněny byly.\n\n\"Starší názvy: Hrusicium; Hrusitz\"\n\nIvan Kudláček, administrátor excurrendo (farář Římskokatolické farnosti Mnichovice)\nVlasta Sklenářová, samostatný pastorační asistent\n\n\nArcidiecéze pražská\n\nVikariát Jílové\n\nŘímskokatolická farnost Mnichovice\n\n"}
{"id": "826328", "url": "https://cs.wikipedia.org/wiki?curid=826328", "title": "Římskokatolická farnost Jílové u Prahy", "text": "Římskokatolická farnost Jílové u Prahy\n\nŘímskokatolická farnost Jílové u Prahy je jedno z územních společenství římských katolíků v jílovském vikariátu s farním kostelem sv. Vojtěcha.\n\nP. Krystof Henriko, administrátor\n\nP. Stanislav Hošek, emeritní farář\n\nMartin Herda, varhaník Pyšely\n\nKarel Rauš, varhaník Jílové, Dolní Jirčany\n\n"}
{"id": "826329", "url": "https://cs.wikipedia.org/wiki?curid=826329", "title": "Římskokatolická farnost Mnichovice", "text": "Římskokatolická farnost Mnichovice\n\nŘímskokatolická farnost Mnichovice je jedno z územních společenství římských katolíků v jílovském vikariátu s farním kostelem Narození Panny Marie.\n\nVznikla v roce 2009 sloučením s původní Římskokatolickou farností Ondřejov a Římskokatolickou farností Chocerady.\n\nFarnost vydává pravidelně každou třetí neděli v měsíci zpravodaj \"MOZAIKA\" s aktuálními informacemi o dění ve farnosti.\n\nVe farnosti se kromě pravidelných bohoslužeb konají eucharistické adorace (1. a 3. neděli v měsíci od 15:00 a v pátek po mši sv.), probíhá výuka náboženství pro děti i dospělé (středy, pátky, soboty), modlitba sv. růžence (před mší sv. a v sobotu v 10:30), modlitby Taizé (3. pátek v měsíci od 19:00), první pátky od 17:00 v Kostelních Střímelicích, setkávání mužů - otců rodin (pátek od 21:00 v Ondřejově), promítání filmů s diskusí v rámci aktivity \"Net for God\", sobotní setkávání u Mariánského sloupu (2. sobota v měsíci v 10:00) a modlitby za mír ve světě (1.pondělí v měsíci ve 20:15 v Hrusicích).\nOd roku 1354 plebánie, po reformaci farnost obnovena. Roku 1807 povýšena na děkanství, od 1. 7. 1994 farnost. Matriky vedeny od r. 1716.\n\nStarší názvy: \"Mnichovicium; Mnichowitz\"\n\nFarnost pořádá mše i v zasedací síni obecního úřadu ve Struhařově každou čtvrtou neděli v měsíci v 15.00.\n\nIvan Kudláček, farář (zároveň administrátor excurrendo Římskokatolické farnosti Hrusice)\nVlasta Sklenářová, samostatný pastorační asistent • Mgr. Michal Vaněček, výpomocný duchovní\n\n\nArcidiecéze pražská\n\nVikariát Jílové\n\nŘímskokatolická farnost Hrusice\n\n"}
{"id": "826330", "url": "https://cs.wikipedia.org/wiki?curid=826330", "title": "Římskokatolická farnost Říčany u Prahy", "text": "Římskokatolická farnost Říčany u Prahy\n\nŘímskokatolická farnost Říčany u Prahy je jedno z územních společenství římských katolíků v jílovském vikariátu s farním kostelem sv. Petra a Pavla.\n\nRoku 1253 zřízena plebánie, po reformaci filiálka uhříněveské farnosti. V roce 1707 byla říčanská farnost obnovena, od 1. listopadu 1928 povýšena na děkanství. 1. července 1994 znovu farnost, která byla od 29. července 2005 smluvně svěřena řeholníkům řádu premonstrátů. Matriky vedené od roku 1707 jsou uloženy na městském úřadě Říčany, matriky od roku 1950 jsou pak uloženy ve farnosti. (Starší názvy: Ržícžan; Říčana; Říčany)\n\nP. Mgr. Konstantin Petr Mikolajek O.Praem., administrátor\nP. Mgr. Matěj Jaroslav Baluch O.Praem., farní vikář\n\n"}
{"id": "826331", "url": "https://cs.wikipedia.org/wiki?curid=826331", "title": "Římskokatolická farnost Sázava-Černé Budy", "text": "Římskokatolická farnost Sázava-Černé Budy\n\nŘímskokatolická farnost Sázava-Černé Budy je jedno z územních společenství římských katolíků v jílovském vikariátu s farním kostelem sv. Prokopa v areálu Sázavského kláštera.\n\nPhDr. Mgr. Radim Cigánek, farář\n"}
{"id": "826332", "url": "https://cs.wikipedia.org/wiki?curid=826332", "title": "Římskokatolická farnost Štěchovice", "text": "Římskokatolická farnost Štěchovice\n\nŘímskokatolická farnost Štěchovice je jedno z územních společenství římských katolíků v jílovském vikariátu s farním kostelem sv. Jana Nepomuckého.\n\nThMgr. Paweł Adam Dębek, farář\n\n"}
