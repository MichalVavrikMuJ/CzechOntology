{"id": "799507", "url": "https://cs.wikipedia.org/wiki?curid=799507", "title": "Skagit City", "text": "Skagit City\n\nSkagit City bylo město na roztoku řeky Skagit na její severní a jižní rameno v americkém státě Washington. Roku 1869 bylo právě na břehu řeky otevřeno Barkerovo obchodní středisko, které přivedlo na místo mnoho obyvatel, čímž bylo vytvořeno město, které bylo později důležitým dopravním centrem na řece, především v době okolo roku 1872. Město pokračovalo ve vzrůstu až téměř do 80. let předminulého století, kdy ale jeho vedoucí roli v oblasti převzalo město Mount Vernon. Roku 1906 se už Skagit City skládalo z jediné budovy a po 2. sv. válce se rozpadlo úplně. Nyní je nejbližší obcí k původnímu centru Skagit City Cedardale. Název města je nyní pouze označením místa, kde na severovýchodním rohu Borového ostrova stálo a kde se řeka Skagit rozděluje do dvou ramen, které vodu odnáší do Skagitského zálivu. Město ale hrálo důležitou roli v původním osazování území dnešního okresu Skagit.\n\nPrvní běloši přišli do delty řeky Skagit už v roce 1868, kdy tam vznikl malý obchod jistého pana Campbella. O rok později přišel do delty John Barker, který postavil své obchodní středisko přímo při rozdělení hlavního toku řeky na dvě ramena. Zatímco po jižním rameni se dalo lehce dostat až do samotného Skagitského zálivu, severní rameno bylo daleko užší a vedlo do močálů, kanálků a zákrutů v severní části delty. Proti proudu řeky Skagit se na toku vyskytovaly dvě obrovské kládové překážky, tvořené kmeny stromů až 30 metrů vysokých. To zabránilo plavbě lodí proti proudu do pevninských obcí, takže většina lodní dopravy končila právě u Barkerova střediska. Právě pozdější odstranění této bariéry umožnilo lodím proplout na horní tok řeky a prakticky znamenalo zánik Skagit City. Krátce po založení města se také v oblasti objevily první vraždy. Na přelomu let 1869 a 1870 se skupina původních obyvatel utábořila na břehu horního ramene řeky přímo naproti začínajícímu městu. Jediným zavražděným byl samotný John Barker a okamžitá podezření vedla k popravě dvou indiánů. Pozdější vyšetřování však ukázalo na bílého osadníka Quimbyho Clarka, který však utekl dříve, než mohl být vyslýchán. Později bylo rozhodnuto, že věci, které by z Barkerova obchodu ukradl indián, v obchodě zůstaly, zatímco věci, které by ukradl běloch, byly pryč.\n\nJiž zmiňovaný průkopník Campbell se v roce 1874 vydal na plavbu kánoí proti proudu řeky Skagit. Jednou v noci utekl své skupině do lesa, avšak jeho společníci si jeho zmizení nevšimli dokud neuslyšeli hrůzný vřískot. Nakonec zjistili, že to byl sám Campbell, který v lese vyřvával jméno jednoho místního indiána, Tedauhana. John P. McGlinn, vlastník hotelu ve městě La Conner, nazval incident příkladem náboženské demence a aby výprava nemohla pokračovat hlouběji do vnitrozemí, poslal jí falešný dopis od Jamese O'Loughlina, vlastníka obchodu s konzervami ve Skagit City, který přinutil Campbella k návratu.\n\nZhruba okolo roku 1872 dosáhlo město svého ekonomického vrcholu a poskytovalo zastřešené přístaviště pro parníky na obchodních cestách mezi Seattlem a menšími obcemi na pobřeží Pugetova zálivu. Třicetimetrový parník \"Fanny Lake\", který hrál klíčovou roli v osídlování delty řeky Skagit, byl první lodí, který zavítal na tuto trasu, ačkoli to mohlo být až v roce 1874, jelikož předtím sloužil na trasách na severozápad od delty. Parník se potopil roku 1883, když narazil do peřeje na řece Skagit, která je od té doby místně známá jako Peřej mrtvého muže. Přestože parník byl prakticky zničen, roku 1889 ho opravil a znovu uvedl do služby Joshua Green, který založil důležitou dopravní společnost La Conner Trading and Transportation Company. V následujících letech pomáhal obnovený parník rychlému růstu a osídlování oblasti delty řeky Skagit.\n\nMěsto bylo známo jako typické říční město, dlouhé a úzké, rozpínající se podél náplavu řeky Skagit. Podniky stály při břehu řeky a hned vedle nich vedla cesta. Trajekty a další lodě využívaly zdejšího rozsáhlého přístaviště, který byl zakotven v širokém a hlubokém říčním kanálu. Při svém vrcholu se ve městě nacházelo mnoho veřejných budov, včetně obchodů, hotelů, školy, kostela a typického westernového salónu. Již zmíněná loď \"Fanny Lake\" zajišťovala krom jiného také přepravu obilí a sena v oblasti delty, až do roku 1893, kdy už byla nadobro zničena po požáru a potopení v Sullivanově průlivu.\n\nV 70. letech předminulého století začal úpadek Skagit City, který odstartovalo odstranění dvou kládových překážek na horním toku řeky Skagit. To naopak pomohlo vnitrozemské obci Mount Vernon v rozvoji, a tak Skagit City postupně přicházelo o své podniky a obyvatele. Odstranění kmenů blokujících řeku začalo roku 1874 pod vedením generála Michlera ze Sboru mechaniků armády Spojených států amerických, která tehdy pouze zkoumala možnosti otevření dopravy na horní tok řeky. Překážky zabíraly asi 3 kilometry délky řeky, byly široké od 300 do 150 metrů a nezahrnovaly pouze dřevo, ale také písečné nánosy, zablokované kameny a podobně.\n\nV roce 1877 pomohla již probíhajícímu odstranění povodeň, která postrčila klády blíže k zálivu. Odstranění klád vedlo k rozvoji města Mount Vernon, které se nachází 5 kilometrů proti proudu řeky od bývalého Skagit City. Prakticky všechny podniky, které bývávaly ve Skagit City se dříve nebo později přesunuly právě tam. Město tedy pomalu přicházelo o svou důležitost, až roku 1906 zůstala jediná původní budova, a to obchod Daniela E. Gage. Poslední dobou se spekuluje o další možná přeživší budově, kterou by měl být hotel Michaela Horana.\n"}
{"id": "799514", "url": "https://cs.wikipedia.org/wiki?curid=799514", "title": "Klášter dominikánek v Ratiboři", "text": "Klášter dominikánek v Ratiboři\n\nKlášter dominikánek v Ratiboři je bývalý ženský dominikánský klášter ve slezské Ratiboři založený místním knížetem Přemkem Ratibořským. Klášterní kostel sv. Ducha byl nekropolí hornoslezských knížat z rodu Piastovců a Opavských Přemyslovců.\n\nRoku 1810 byl klášter sekularizován, klášterní budovy začaly sloužit Královské evangelické škole a v současnosti je zde škola ekonomická. Kostel sv. Ducha byl na počátku 20. století předán evangelické církvi a nyní je městským muzeem se stálou expozicí.\n\nZamýšlené založení kláštera dominikánek bylo oznámeno roku 1299 a k vlastnímu právnímu aktu došlo roku 1306, kdy kníže Přemek zemřel a dominikánky obdržely majetek v Ratiboři. Eufemie Ratibořská, dcera knížete Přemka vstoupila roku 1313 mezi dominikánky a během svého života byla dvakrát matkou představenou kláštera (abatyše), který díky jejímu vstupu mezi řeholnice získal klášter podporu ratibořských knížat. Konventní kostel sv. Ducha byl vysvěcen po své dostavbě 1. června 1335 biskupem Nanker z Oxy.\n\nV devadesátých letech 20. století probíhal v konventním kostele archeologický výzkum během něhož došlo k odkrytí několika hrobek:\n\n\n"}
{"id": "799517", "url": "https://cs.wikipedia.org/wiki?curid=799517", "title": "Melody Gardot", "text": "Melody Gardot\n\nMelody Gardot (* 2. února 1985 New Jersey, USA) je americká zpěvačka, skladatelka a klavíristka. Vyrůstala převážně u prarodičů, její babička se do USA přestěhovala z Polska. Její matka byla fotografka a tak často cestovala. Melody Gardot studovala na Community College of Philadelphia.\n\n\n"}
{"id": "799525", "url": "https://cs.wikipedia.org/wiki?curid=799525", "title": "Catriona LeMayová-Doanová", "text": "Catriona LeMayová-Doanová\n\nCatriona Ann LeMayová-Doanová (* 23. prosince 1970 Saskatoon, Saskatchewan), rozená LeMayová, je bývalá kanadská rychlobruslařka.\n\nNa mezinárodních závodech se poprvé objevila na mítinku Světového poháru v Calgary v únoru 1989, poté startovala na Mistrovství světa juniorů, kde skončila na 24. místě. Do závodů Světového poháru začala pravidelně nastupovat v sezóně 1990/1991, tehdy také debutovala na světovém šampionátu ve sprintu (20. místo). Startovala na Zimních olympijských hrách 1992 a 1994. V sezóně 1995/1996 skončila v celkovém hodnocení Světového poháru v závodech na 500 m na třetím místě. První medaile získala v roce 1998, kdy se stala jak dvojnásobnou mistryní světa, tak olympijskou vítězkou. Na přelomu 20. a 21. století vybojovala na velkých světových akcích ještě několik dalších medailí (dohromady pět titulů mistryně světa), celkem čtyřikrát vyhrála Světový pohár v závodech na 500 m a jednou na 1000 m. Na zimní olympiádě 2002 obhájila zlato na trati 500 m. V následující sezóně skončila druhá ve Světovém poháru na 500 m a čtvrtá na téže distanci na Mistrovství světa na jednotlivých tratích, poté ukončila aktivní závodní kariéru.\n\nV roce 2005 obdržela Řád Kanady v hodnosti důstojníka.\n\nJe vdaná za Barta Doana, bratrance hokejisty Shanea Doana.\n\n"}
{"id": "799533", "url": "https://cs.wikipedia.org/wiki?curid=799533", "title": "Roy Lichtenstein", "text": "Roy Lichtenstein\n\nRoy Lichtenstein (27. října 1923 Manhattan, New York, USA − 29. září 1997 tamtéž) byl americký malíř, grafik a sochař. Proslavil se svými velkoformátovými obrazy motivicky založenými na komiksech. Spolu s americkým umělcem Andy Warholem byl Lichtenstein jednou z ústředních osobností amerického pop-artového umění v šedesátých letech 20. století, které se zhlédly v populárních, komerčních obrazech. \n\nLichtenstein se narodil ve středostavovské rodině, jeho otec byl realitní makléř. Absolvoval soukromou základní školu, na které se výtvarná výchova neučila. Jako teenager začal navštěvovat jazzové kluby na 52. ulici a při té příležitosti maloval muzikanty a jejich nástroje. Během posledního roku základní školy, v roce 1939, začal navštěvovat letní kurzy na Art Students League of New York pod vedením Reginalda Marshe. Maloval podle modelů a městské žánrové scény: pouliční slavnosti, boxerské zápasy, pohledy na Bowery či Coney Island. V té době poznal z reprodukcí obrazy Pabla Picassa a stal se jeho obdivovatelem.\n\nKdyž dokončil střední školu, zapsal se na Ohio State University ve městě Columbus, kde studoval v letech 1940–1943. Zde byl jeho učitelem malíř Hoyt L. Sherman, který mu přiblížil vývoj evropského moderního výtvarného umění. Lichtenstein byl rovněž ovlivněn Hoytovými přednáškami o psychologii vnímání. V roce 1943 byl odveden a až do konce války sloužil v Anglii, Belgii, Francii a Německu. Po válce se zdržel rok v Paříži. Studoval zde francouzštinu a francouzskou vlastivědu, ubytovaný byl na Cité internationale universitaire de Paris. Roku 1946 se vrátil na univerzitu v Ohiu a začal se studiem akademického stupně magistr umění, jež dokončil v roce 1950. V té době už na univerzitě vedl některé kurzy. Maloval tehdy kubismem ovlivněné, částečně abstraktní obrazy.\n\nV roce 1949 se oženil s Isabelou Wilson, se kterou měl dva syny: Davida Hoyta (* 1954) a Mitchella Wilsona (* 1956). Roku 1965 se však manželství rozpadlo. V roce 1951 se manželé z Columbusu odstěhovali do Clevelandu, kde Lichtenstein pracoval ve výrobě jako grafik a technický kreslič. Do roku 1957 měl tři samostatné výstavy v galerii Johna Hellera v New Yorku. Proběhly ale bez většího zájmu veřejnosti a malíř neprodal takřka nic. Aby uživil rodinu, rozhodl se roku 1957 obnovit pedagogickou činnost. Získal místo asistenta na katedře umění na New State University v Oswegu. V roce 1960 změnil pedagogické působiště, když získal místo na jiné státní univerzitě, Rutgers University ve státě New Jersey. Zároveň se přestěhoval do města Highland Park. V té době se věnoval nepředmětné malbě ve stylu abstraktního expresionismu. Vznikly také první kresby inspirované postavami z komiksů. Důležité pro Lichtensteina bylo seznámení s jedním z vůdčích představitelů akčního umění Allanem Kaprowem, který na škole rovněž učil. Lichtenstein se dostal do okruhu výtvarníků jako byli Robert Watts, Claes Oldenburg, Jim Dine, Robert Whitman, Lucas Samaras a George Segal. Tato skupina provozovala happeningy, v tomto okruhu – kam patřil i Andy Warhol – vznikal jako negativní reakce na abstraktní expresionismus pop-art. Centrem, kde se tito umělci scházeli a kde se pořádaly jejich sólové nebo skupinové výstavy, byl střední Manhattan.\n\nV roce 1963 již vystavoval v Guggenheimově muzeu v New Yorku v rámci kolektivní výstavy \"Šest malířů a předmět\". Zároveň vystavoval samostatně znovu u Castelliho a rovněž v Paříži, Los Angeles a Turíně. Přestěhoval se do New Yorku, který byl tehdy centrem moderního amerického umění. Vzhledem ke svému postavení na trhu umění přestal být závislý na pravidelném příjmu z pedagogické činnosti a své angažmá na Rutgers University ukončil. V roce 1968 se oženil podruhé, a to s Dorothou Herzka.\n\nKromě velké retrospektivy, zahrnující období 1961–1969 v Guggenheimově muzeu a putující pak po dalších městech (Kansas City, Seattle, Columbus, Chicago), spolupracoval Lichtenstein v roce 1969 také s filmem. Ve studiích společnosti Universal Studios v Kalifornii se podílel na vzniku filmu o přímořských krajinách, promítaném na výstavě \"Umění a technologie\" v Los Angeles County Museum of Art.\n\nPostavení na uměleckém trhu Lichtensteinovi umožnilo v roce 1970 zakoupit a renovovat dům v Southamptonu na ostrově Long Island, místě, kde se usadilo mnoho významných osobností. A postavení mezi odbornou kritikou nalezlo ohlas v jeho jmenování v prestižní organizaci American Academy of Arts and Sciences v témže roce. 70. léta byla ve znamení mnoha výstav. V té době maloval mj. obrazy, inspirované nejvýznamnějšími díly z dějin umění. Tvořil v Southamptonu, v roce 1982 si ještě pronajal střešní ateliér na Manhattanu. Roku 1993 byla u Guggenheima zahájena jeho další velká putovní retrospektiva, přenesená i do Evropy (Mnichov, Hamburk, Brusel). Dne 29. září 1997 Lichtenstein v New Yorku zemřel na zápal plic.\n\n V padesátých letech nebyla ještě Lichtenteinova tvorba stylově ani námětově vyhraněná. Jeho práce oscilovaly mezi reprodukcemi obrazů z 19. století a komerční ilustrací. Komiksový styl, kterým se stal známým, zahájil obrazy z roku 1961, kdy začal reprodukovat nejen obsah, ale i vzhled komiksů tištěných v novinách. Aby zdůraznil masové rozšíření svých předloh, komiksových hrdinek nebo válečných pilotů, napodoboval styl novinového tisku pomocí různobarevného rastru. Během své umělecké kariéry důsledně aplikoval tyto komiksové konvence na širokou škálu témat, včetně variací na obrazy jiných umělců, jako byli Pablo Picasso, Henri Matisse a Claude Monet. Na sklonku života, v roce 1996, vytvořil dokonce série inspirované čínskou krajinomalbou. Ve svých keramických a malovaných bronzových sochách používal Lichtenštejn podobné prostředky jako na svých obrazech, takže se plastiky zdají dvourozměrné, ať už znázorňují exploze, misky se zlatou rybkou, šálky z nichž stoupá kouř či tahy štětcem vznášející se ve vzduchu.\n\nV květnu 2012 byl jeho obraz \"Spící dívka\" (\"Sleeping Girl\") prodán v aukci za 44 882 500 dolarů. Byla to největší cena, za kterou byl do té doby jeho obraz prodán. Aukce se konala v síni Sotheby's.\n\n\n\n\n"}
{"id": "799541", "url": "https://cs.wikipedia.org/wiki?curid=799541", "title": "Amurská deska", "text": "Amurská deska\n\nAmurská deska je předpokládaná tektonická deska, o které zatím není jasné, zda není součástí Eurasijské desky. \n\nPokrývala by oblast Mandžuska, Korejského poloostrova, západního Japonsko a ruského Přímořského kraje. Je pojmenována po řece Amur, která v oblasti tvoří hranici mezi ruským Dálným východem a severovýchodní Čínou. \n\nJe možné, že se podílela na zemětřesení v Tchang-šanu v roce 1976.\n"}
{"id": "799546", "url": "https://cs.wikipedia.org/wiki?curid=799546", "title": "Osmá armáda (Spojené království)", "text": "Osmá armáda (Spojené království)\n\nOsmá armáda (\"Eighth Army\") byla jedna z nejznámějších britských armád během druhé světové války. Armáda se roku 1941 zformovala v severní Africe a zde vybojovala, pod velením generála Montgomeryho, jednu z rozhodujících bitev druhé světové války - Bitvu u El Alameinu. Osmá armáda představovala od svého vzniku hlavní a do vylodění spojenců v Alžírsku a Maroku jedinou spojeneckou armádu v severní Africe. Po úspěšném Tuniském tažení se zúčastnila také invaze na Sicílii a invaze do samotné Itálie. Zde se vyznamenala v kruté bitvě o Gustavovu linii, zejména v boji o její hlavní opěrný bod - Monte Cassino. Jako jedna z hlavních spojeneckých armád zůstala v Itálii až do konce války.\n\n\n"}
{"id": "799552", "url": "https://cs.wikipedia.org/wiki?curid=799552", "title": "Wu-chaj", "text": "Wu-chaj\n\nWu-chaj ( , pchin-jinem \"Wūhǎi\") je městská prefektura v Čínské lidové republice, kde patří do autonomní oblasti Vnitřní Mongolsko. Leží na Žluté řece mezi pouštěmi Gobi a Ordos. Město vzniklo v roce 1976 sloučením dvou sídel na protilehlých březích řeky.\n\nMěsto má rozlohu 1754 čtverečních kilometrů a v roce 2000 v něm žilo přes 400 tisíc obyvatel.\n"}
{"id": "799554", "url": "https://cs.wikipedia.org/wiki?curid=799554", "title": "Fredrik Djurling", "text": "Fredrik Djurling\n\nFredrik Djurling (* 15. září 1981, Järfälla) je bývalý švédský florbalista hrající na pozici středního útočníka. Narodil se ve městě Järfälla, kde také hrál za tým Järfälla IBK do dubna 2007, než podepsal smlouvu se švédským klubem AIK Innebandy. Se švédskou reprezentací vyhrál Mistrovství světa v letech 2004 a 2006.\n\nSeznam medailí, které získal Fredrik Djurling na mistrovství světa:\n"}
{"id": "799556", "url": "https://cs.wikipedia.org/wiki?curid=799556", "title": "Inspekce nemovitostí", "text": "Inspekce nemovitostí\n\nInspekce nemovitostí je odborné prověření staršího domu, bytu či novostavby, které posuzuje skutečný technický stav objektu a jeho hodnotu. Spolu s právním prověřením jsou základními službami, které se provádějí při nákupu jakékoli nemovitosti, a to obvykle na náklady kupujícího. \n\nSlužba je nabízena kupujícím, prodávajícím i realitním makléřům, aby snížila rizika, napomohla dosažení férové ceny a celkově usnadnila uzavření obchodu. \n\nNa severoamerickém kontinentu či ve Velké Británii je tato služba při koupi bytu nebo domu běžná. Odborně prověřena je naprostá většina nemovitostí na realitním trhu.\n\n\n\n\n"}
{"id": "799557", "url": "https://cs.wikipedia.org/wiki?curid=799557", "title": "Rychlobruslení na Zimních olympijských hrách 1994", "text": "Rychlobruslení na Zimních olympijských hrách 1994\n\nZávody v rychlobruslení se na Zimních olympijských hrách 1994 v Lillehammeru uskutečnily ve dnech 13.–25. února 1994 v hale Vikingskipet v Hamaru.\n\nV Hamaru bylo na programu celkem 10 závodů, pět pro muže a pět pro ženy. Muži startovali na tratích 500 m, 1000 m, 1500 m, 5000 m a 10 000 m, ženy na tratích 500 m, 1000 m, 1500 m, 3000 m a 5000 m.\n\n\n"}
{"id": "799560", "url": "https://cs.wikipedia.org/wiki?curid=799560", "title": "Zvonečník hlavatý", "text": "Zvonečník hlavatý\n\nZvonečník hlavatý (\"Phyteuma orbiculare\") je rychle mizející bylina se zajímavě utvářeným květenstvím, vzácně se vyskytující druh z rodu zvonečník.\n\nRostlina je rozšířena výhradně v evropských zemích, kde vyrůstá od západní přes střední po Balkán a Pobaltí. Nejvíce se vyskytuje ve středoevropském alpsko-karpatské oblasti. Jeho areál výskytu se často nachází na vlhkých, mnohdy i dlouhodobě podmáčených stanovištích jako jsou slatiniště, otevřené horské louky, křovinaté i kamenité stráně a olšiny. Nejlépe se mu daří na půdě neutrální až bazické která je dostatečně zásobena minerálními látkami.\n\nV České republice vyrůstá jen roztroušeně až vzácně, od nížin až do podhorských poloh (od 200 do 1500 m n. m.), nejčastěji na přiměřeně osluněných místech v mezofytiku v severních částech republiky. Ve vyšších horách jej lze spatřit i v nadmořské výšce 2500 m.\n\nVytrvalá rostlina s nevětvenou dutou lodyhou dorůstající do výšky 10 až 25, ojediněle i 50 cm. Vyrůstá z tenkého nebo řepovitě ztlustlého dužnatého kořene, je přímá nebo vystoupavá a řídce olistěná. Přízemní růžice má listy s dlouhými řapíky které mají čepele kopinaté, vejčité nebo eliptické, u báze srdčité a na konci tupé nebo špičaté, po obvodě pilovité nebo vroubkované. Spodní listy lodyhy mají řapíky krátké nebo jsou zcela přisedlé, jejich čepele bývají kopinaté až eliptické, nepravidelně pilovité až celokrajné. Prostřední a horní listy se postupně zužují a zkracují. Nejhořejší jsou přisedlé a poloobjímavé, celokrajné nebo jen řídce zubaté. Někdy jsou lodyhy v horní části bez listů. Rostlina je hemikryptofyt, obnovovací pupen je těsně nad povrchem půdy.\n\nOboupohlavné, pětičetné proterandrické trubkovité květy, sedící v paždí malých listenců, vytvářejí konečná kulovitá květenství hlávky. Bývají 15 až 25 mm široké a z počátku jsou širší než vyšší. Zelené listeny vejčitě kopinatého tvaru vytvářející dokonalý zákrov jsou rozestálé nebo nazpět ohnuté, bývají stejně dlouhé nebo kratší než květy. Kališní lístky jsou úzce trojúhelníkovité nebo šídlovité. Koruna barvy sytě tmavě modré až modrofialové je hluboce pěticípá, korunní trubka je před rozkvětem silně zakřivená a postupně se vyrovnává. Korunní lístky jsou při počátku kvetení spojené asi v 1/3 u vrcholu, později se rozestupují a zůstávají spojené jen u báze. Volné nitky tyčinek jsou vespod rozšířené, prašníky jsou čárkovité, blizna je 2 až 3ramenná.\n\nKvěty rozkvétají v květnu až červenci, opylovány jsou hmyzem s dlouhými sosáky (motýli, čmeláci, včely). Plodem je třípouzdrá pukající kulovitá tobolka, s jedním otvorem v každém dílu, obsahující velké množství malých semen. Zvonečník hlavatý se rozmnožuje pouze generativně, tj. semeny.\n\nTento druh je v ČR výrazně na ústupu. Je to zapříčiněno hlavně zánikem jeho přirozených lokalit, které se přeměňují hlavně změnou péče o pozemky. Některá stanoviště byla požadavkem na novou půdu odvodněna a vysušena, jiná zase zánikem obhospodařování zarůstají vzrůstnými travinami nebo náletovými dřevinami.\n\nVyhláškou Ministerstva životního prostředí ČR č. 395/1992 Sb. ve znění vyhl. 175/2006 Sb. byl zvonečník hlavatý prohlášen rostlinou silně ohroženou.\n\nZvonečník hlavatý je morfologicky variabilní druh, hlavně co se týká rozměrů listů a listenů tvořících zákrov květenství a barevného odstínů květů. V České republice jsou u tohoto druhu rozlišovány tři poddruhy:\n\nToto rozdělení na poddruhy se převážně používá pouze v České republice a částečně na Slovensku, ve zbytku Evropy jen řídce.\n\nNa Šumavě a v Krušných horách vyrůstá plodný kříženec mezi zvonečníkem černým a zvonečníkem klasnatým. Byl pojmenován \"Phyteuma × adulterinum\" Wallroth a zpětným křížením s rodiči vytváří složité hybridní roje.\n\n \n"}
{"id": "799561", "url": "https://cs.wikipedia.org/wiki?curid=799561", "title": "Jihobaltské pobřeží", "text": "Jihobaltské pobřeží\n\nJihobaltské pobřeží (německy \"Südliche Ostseeküste,\" polsky \"Pobrzeża Południowobałtyckie,\" rusky \"Южные берега Балтийского моря)\" je geomorfologická subprovincie Středoevropské nížiny ležící v Německu (Šlesvicko-Holštýnsko a Meklenbursko-Přední Pomořansko), Polsku a Rusku (Kaliningradská oblast). Sahá několik kilometrů až několik desítek kilometrů do vnitrozemí v pásu od Kielského po Vislanský záliv.\n\nPodle geomorfologického členění Polska (Jerzy Kondracki) má jižní pobřeží Baltu číslo 313 a na území Polska se dělí na tři makroregiony (oblasti). Podle německého členění jde o několik skupin hlavních jednotek zasahujících do dvou regionů Severoněmecké nížiny.\n\n\n"}
{"id": "799567", "url": "https://cs.wikipedia.org/wiki?curid=799567", "title": "Sečuánská univerzita", "text": "Sečuánská univerzita\n\nSečuánská univerzita () je jedna z nejstarších univerzit v Číně. Sídlí v Čcheng-tu, hlavním městě provincie S’-čchuan, a podle Šanghajského žebříčku byla v roce 2010 osmá nejlepší mezi čínskými univerzitami. Původní univerzita byla založena v roce 1896, dnes má přibližně 70 tisíc studentů a 11 tisíc zaměstnanců.\n\nMezi známé absolventy patří například vojevůdce Ču Te, nebo tenistky Čeng Ťie a Jen C’.\n\n"}
{"id": "799571", "url": "https://cs.wikipedia.org/wiki?curid=799571", "title": "Kohabitace", "text": "Kohabitace\n\nKohabitace (francouzsky cohabitation, česky soužití) je politologický termín, který označuje systém rozdělené vlády, který se vyskytuje v poloprezidentských republikách, jako je například Francie. Označuje stav, kdy je prezident a premiér vlády z odlišných politických táborů, takže se prezident nemůže opřít o většinu v parlamentu, především v dolní komoře. Přestože má prezident rozsáhlé kompetence, jsou během kohabitace značně omezeny jen na zahraniční a bezpečnostní politiku. Ve vnitřní politice státu je naopak hlava státu nucena úzce spolupracovat s vládou a parlamentem z opačného politického tábora. Dochází k ní, protože poloprezidentský systém nutí prezidenta jmenovat premiéra, který bude přijatelný pro většinu v parlamentu. Kohabitace se tak děje kvůli dualitě výkonného orgánu: vládne nezávisle zvolený prezident a premiér, který musí být zároveň přijatelný jak pro prezidenta, tak pro zákonodárce.\n\nFinská Ústava, jež byla sepsána po vyhlášení samostatnosti, byla ve svém originálním znění podobná ústavě francouzské. Obsahovala explicitní ustanovení, jež tvrdilo, že prezident se musí soustředit především na udržení národní bezpečnosti a dobrých mezinárodních vztahů. Toto uspořádání bylo kompromisem mezi požadavky monarchistů a parlamentaristů. Zjednodušeně, namísto konstituční monarchie byla ustanoveno silné prezidentství. Nová ústava z roku 2000 ale pravomoc prezidenta omezila tím, že převedla část jeho práv a povinností na předsedu vlády. Kohabitace se objevila opakovaně a to především proto, že je ve Finsku hned několik politických stran, které nejsou silně pravicové či levicové. Dalším důvodem také je, že funkční období prezidenta republiky je delší (6 let) než funkční období členů parlamentu (4 roky). Prezident by měl být striktně nestranný, a proto se většinou prezidenti během svého funkčního období oficiálně vzdají příslušnosti k politické straně.\n\nKohabitace vznikla v období Páté Francouzské republiky, avšak neúmyslně. Tato konstituce spojila dohromady prezidenta s výkonnými pravomocemi a premiéra odpovědného za parlament. Hlavním úkolem prezidenta bylo ukončit stav mrtvého bodu a rozhodně jednat, aby se zabránilo stagnaci převládající ve Čtvrté Francouzské republice; premiér měl řídit práci vlády poskytnout silné vedení v legislativní oblasti a pomoci překonat stranické spory. \n\nOd roku 1962 jsou francouzští prezidenti voleni lidovým hlasováním, které nahradilo systém sboru volitelů, který byl použit pouze jednou. Tato změna měla zajistit to, aby prezident tvz. Páté Francouzské republiky měl větší moc, než mu zajišťovala původní ústava. Prezident byl nadále považován za symbol a ztělesnění národa, a navíc k tomu dostal mandát od lidu. Samozřejmě, že i většinová strana v Národním shromáždění Francouzské republiky (Assemblée nationale, dolní komora francouzského parlamentu) si zachovala moc. Ale protože lidem zvolený prezident jmenoval premiéra, bývalý premiér byl považován za rozhodujícího jakéhokoli konfliktu mezi výkonným a zákonodárným orgánem. Nerovnováha je také ilustrována skutečností, že prezident může kdykoli rozpustit Národní shromáždění (ale ne více než jednou za rok), zatímco zákonodárce nemá žádné pravomoci k odvolání prezidenta.\n\nJediným omezením moci prezidenta ze strany vlády byl fakt, že prezidentův výběr premiéra muselo schválit Národní shromáždění, protože shromáždění může odvolat vládu na základě hlasování o nedůvěře, s čímž souvisí to, že si premiér musí v Národním shromáždění zajistit většinu. \n\nNěkolikrát bylo kohabitaci zabráněno rozpuštěním Národního shromáždění a vypsáním nových voleb. Tak se stalo např. v roce 1981 po zvolení socialistického prezidenta Francoise Mitteranda. Pravicová koalice pod vedením gaullistické strany RPR (Rassemblement pour la République, česky Sdružení pro republiku) měla v té době většinu v Národním shromáždění. Avšak Mitterand téměř ihned po svém zvolení vyhlásil parlamentní volby, po kterých většinu získali socialisté a případná krize tak byla ukončena.  \n\nAvšak poté se v roce 1986 konaly další parlamentní volby do Národního shromáždění, ve kterých socialisté svou většinu ztratili. Mitterand ale zůstal prezidentem a došlo tak k první kohabitaci. \n\nBěhem Páté Francouzské republiky došlo ke kohabitaci celkem čtyřikrát:\n\nPo volbách roku 1986 byl Francois Mitterand donucen na místo premiéra dosadit Jacquea Chiraca, lídra pravicové strany RPR která byla největší stranou ve většinové vládní koalici. Během této kohabitace se prezident Mitterand zaměřil na zahraniční politiku a Chiracovi umožnil řešit vnitřní záležitosti. Chirac tak začal rušit některé Mitterandovy reformy například tím, že snížil daně a zprivatizoval některé národní podniky. V průběhu vlády došlo i k vypjatým situacím, například když Mitterand odmítl podepsat vládní nařízení a zpomaloval reformy tím, že vyžadoval, aby Chirac nechával vládní rozhodnutí schvalovat parlamentem. Celé to skončilo po dvou letech, v roce 1988, kdy byl Mitterand znovu zvolen prezidentem a vyhlásil nové parlamentní volby, které vyhrála levice. \n\nV roce 1993 se prezident Mitterand dostal do podobné situace, kdy ve volbách pravice získala 80% většinu v Národním shromáždění. Opět musel na místo premiéra jmenovat člena opozice (strany RPR a UDF), tentokrát Édouarda Balladura, neboť Chirac se tou dobou ucházel o post prezidenta. Balladur si tuto pozici udržel po celou dobu kohabitace až do 18. května 1995, kdy byl prezidentem zvolen Jacques Chirac. \n\nKdyž se roku 1995 Jacques Chirac stal prezidentem, pravice měla většinu, takže premiérem mohl jmenovat Alaina Juppé, člena vlastní politické strany RPR, čímž měla skončit kohabitace. Tato spolupráce prezidenta se shromážděním neměla skončit dřív, než roku 1998, kdy měly být volby do Národního shromáždění. \n\nAvšak v roce 1997 prezident Chirac rozpustil parlament a vyhlásil předčasné parlamentní volby. Tento jeho nešťastný krok vedl k vítězství levice a pravice tak ztratila výhodu většiny. Chirac byl nucen na místo premiéra jmenovat socialistu Lionela Jospina. Ten si pozici udržel pět let, tedy až do roku 2002, a jednalo se tak o zatím nejdelší kohabitaci ve Francii. Chirac označil tento stav za „paralýzu“. \n\nKdyž byl Jospin premiérem, Chiracův politický vliv byl omezen a neměl žádnou moc nad významnými reformami, které zavedla levicová většina. Jedním z příkladů je zákon z roku 1998, který vedl ke zkrácení délky pracovního týdne z 39 na 35 hodin.\n\nEmmanuel Macron se stal prezidentem v květnu 2017, ale tou dobou jeho politická strana En Marche! neměla ve shromáždění ani jedno křeslo. Předsedou vlády jmenoval starostu města Le Havre, republikána Édouarda Philippe. Bylo to vůbec poprvé ve francouzské historii, kdy prezident jmenoval premiérem člena jiné strany, aniž by k tomu byl nucen porážkou v parlamentních volbách.\n\n\nV roce 2000 bylo funkční období prezidenta republiky zkráceno ze sedmi na pět let. Tato změna byla odhlasována v rámci referenda. Kromě toho také probíhají parlamentní volby měsíc po volbách prezidentských, čímž vzniká „vítězná dynamika“. Ta povzbuzuje vítěze prezidentských voleb, aby potvrdil své vítězství i během pozdějších parlamentních voleb.\n\nBlízká simultánnost prezidentských a legislativních voleb činí kohabitaci méně pravděpodobnou. Vyhlídky na změnu veřejného mínění mezi volbami jsou nízké, ale kohabitace je možná i za situace, kdy veřejné mínění zůstává neměnné. Pokud máme například skupinu levicově zaměřených voličů, jejich hlasy mohou být rozděleny mezi dva nebo tři různé prezidentské kandidáty, což činí výhru kteréhokoliv z nich nepravděpodobnou. Tento problém ale nemusí nastat i u voleb parlamentních, což povede k vzájemně rozdílnému výsledku těchto dvou voleb. Také může nastat situace, kdy strana, která získala většinovou podporu jak v parlamentních tak prezidentských volbách, nezvládne kontrolovat Národní shromáždění, protože je podpora rozložena nerovnoměrně mezi legislativní oblasti.\n\nKe kohabitaci také může dojít v případě, že prezidentské a parlamentní volby proběhnou ve větším časovém rozestupu způsobeném mimořádnými událostmi. Prezident může například rozpustit Národní shromáždění a vypsat nové volby, což teoreticky může vést k výhře strany jiné politické orientace (ačkoliv by se prezident snažil volbám vyhnout, pokud by takový výsledek očekával). Další takovou okolností může být nečekaná smrt prezidenta, jeho rezignace či neschopnost zastávat úřad. Poté by nutně musely být vypsány nové prezidentské volby. V tomto případě by sice teoreticky ke kohabitaci dojít mohlo, ale vzhledem k tomu, že by nový prezident s největší pravděpodobností rozpustil stávající Národní shromáždění a vyhlásil volby nové, není to očekávaný výsledek.\n\nGruzie prošla obdobím kohabitace v letech 2012 a 2013. Tato situace byla způsobena porážkou Sjednocené národní strany stranou Gruzínský sen v parlamentních volbách v roce 2012. Současně ale vešel v platnost i nový ústavní systém a lídr poražené strany, tehdejší prezident Michail Saakašvili, musel jmenovat lídra strany Gruzínský sen Bidzina Ivanišviliho předsedou vlády. Zpráva Evropské komise uvádí, že ukončením Saakashvilo druhého funkčního období jakožto prezidenta republiky a zvolením Giorgiho Margvelašviliho, který byl členem strany Gruzínský sen, jakožto jeho nástupce dokončila Gruzie komplexní a poklidný přechod z prezidentského na parlamentní systém. Ve stejné zprávě bylo také období kohabitace charakterizováno jako „neklidné, ale fungující.“\n\nV Polské republice nesmí být prezident během vykonávání této funkce členem politické strany. Kohabitace zde nastala v roce 2007, kdy byl prezident Lech Kaczyński nucen jmenovat Donalda Tuska.\n\nRumunská politická krize v roce 2012 byla hlavním politickým konfliktem mezi premiérem Victorem Pontou ze Sociálně-demokratické strany a středopravicovým prezidentem Traianem Băsescou, který začal poté, co prezident v květnu 2012 Victora Pontu pověřil sestavením vlády. Spor vedl k občanské neposlušnosti a k údajnému úpadku demokracie, jež trval až do prosince téhož roku, kdy obě strany podepsaly dohodu o institucionální kohabitaci.\n\nV Ruské federaci musí Státní duma (neboli dolní komora) schválit předsedu vlády vybraného prezidentem. Nicméně pokud Státní duma kandidáta třikrát zamítne, má prezident právo ji rozpustit a vyhlásit nové parlamentní volby, které ale nemohou proběhnout dříve než rok od posledních parlamentních voleb. Během tohoto ročního období proto může dojít ke kohabitaci.\n\nAčkoliv je po zbytek času velmi nepravděpodobné, že by ke kohabitaci došlo, může se tak stát v případě, kdy ve Státní dumě není stabilní většina loajální prezidentovi. Tímto způsobem nastala kohabitaci v letech 1998 a 1999, kdy Státní duma dvakrát odmítla prezidentova kandidáta na předsedu vlády Viktora Černomyrdina. Předčasné volby nepřipadaly v úvahu kvůli riziku, že by opozice i většina pouze upevnili své postavení, což by ještě více zkomplikovalo vztahy mezi prezidentem a parlamentem. Tehdejší prezident Boris Jelcin byl proto zahnán do kouta a nezbývalo mu nic jiného, než jakožto dalšího předsedu vlády jmenovat Jevgenije Primakova, který měl silnou podporu v levicové opozici.\n\nSrílanská politika byla po několik let svědkem vyostřeného boje mezi prezidentem a předsedou vlády, kteří patřili ke dvou různým politickým stranám. Konflikt byl vyvolán tím, že měl každý z nich jiný názor na vyjednávání s tzv. Tamilskými tygry, místní ozbrojenou skupinou, která měla částečně na svědomí dlouhodobě trvající občanskou válku. Od roku 2004 má prezident v zemi větší politickou moc.\n\nKe kohabitaci došlo také v poloprezidentské Ukrajině mezi let 2006 a 2010. Ukrajinský prezident Viktor Juščenko musel v srpnu 2006 jmenovat svého rivala z prezidentských voleb konajících se v roce 2004 Viktora Janukovyče předsedou vlády. \n\nPalestinská autonomie, kvazistátní administrativní organizace zodpovědná za správu částí palestinských území, funguje na principu poloprezidentské republiky od vzniku úřadu předsedy vlády na jaře roku 2003. Ačkoliv má prezident pravomoc jmenovat předsedou vlády kohokoliv, dle nevyřčené dohody byl vždy předseda vybrán ze strany s největším počtem mandátů v legislativní radě. Toto uspořádání vedlo k období kohabitace, které započalo v roce 2006 po parlamentních volbách. Tehdy totiž prezident Mahmúd Abbás jmenoval lídra vítězného politického hnutí Hamás Ismaila Haniyeha předsedou vlády. Období kohabitace každopádně netrvalo dlouho, protože v prosinci 2006 započal vyhrocený konflikt mezi dvěma hlavními palestinskými hnutími Fatah a Hamás. Ten 14. června 2007 vedl až k ustanovení prozatímní vlády, v jejímž čele stál Salam Fayyad.\n\nKohabitace se ze zásady neobjevuje v zemích s běžným prezidentským systémem. Ve státech s prezidentskou demokracií, například ve Spojených státech amerických, není nezvyklé, že jsou prezident a zákonodárce členy dvou různých stran. Za této situace je výkonná moc v rukou prezidenta, zatímco za legislativu odpovídá předsedy vlády. Z tohoto příkladu je patrné, že ke kohabitaci dochází pouze v systémech s parlamentní vládou a přímo voleným prezidentem (tj. v poloprezidentských systémech).\n\nTeorie kohabitace není limitovaná pouze na Francii, neexistuje ale velké množství zemí s konstituční strukturou, ve kterých by k ní dojít mohlo. Každopádně mnoho nových demokratických států ve východní Evropě se zřízením Francii podobá, a proto by se kohabitace mohla objevovat častěji, než tomu bylo dodnes. Pokud ale tyto země začnou stejně jako Francie volit své funkcionáře i zákonodárce současně, ke kohabitaci by pravděpodobně i nadále docházelo jen velmi zřídka.\n"}
{"id": "799575", "url": "https://cs.wikipedia.org/wiki?curid=799575", "title": "Kanton Pont-sur-Yonne", "text": "Kanton Pont-sur-Yonne\n\nKanton Pont-sur-Yonne (fr. \"Canton de Pont-sur-Yonne\") je francouzský kanton v departementu Yonne v regionu Burgundsko-Franche-Comté. Skládá se z 10 obcí. Před reformou kantonů 2014 ho tvořilo 16 obcí.\n\nod roku 2015:\n\npřed rokem 2015:\n\n"}
{"id": "799577", "url": "https://cs.wikipedia.org/wiki?curid=799577", "title": "Kanton Joigny", "text": "Kanton Joigny\n\nKanton Joigny (fr. \"Canton de Joigny\") je francouzský kanton v departementu Yonne v regionu Burgundsko-Franche-Comté. Skládá se z 15 obcí. Před reformou kantonů 2014 ho tvořilo 10 obcí.\n\nod roku 2015:\n\npřed rokem 2015:\n\n"}
{"id": "799578", "url": "https://cs.wikipedia.org/wiki?curid=799578", "title": "Kanton Saint-Julien-du-Sault", "text": "Kanton Saint-Julien-du-Sault\n\nKanton Saint-Julien-du-Sault (fr. \"Canton de Saint-Julien-du-Sault\") byl francouzský kanton v departementu Yonne v regionu Burgundsko. Skládal se z devíti obcí. Zrušen byl po reformě kantonů 2014.\n\n"}
{"id": "799579", "url": "https://cs.wikipedia.org/wiki?curid=799579", "title": "Kanton Saint-Sauveur-en-Puisaye", "text": "Kanton Saint-Sauveur-en-Puisaye\n\nKanton Saint-Sauveur-en-Puisaye (fr. \"Canton de Saint-Sauveur-en-Puisaye\") byl francouzský kanton v departementu Yonne v regionu Burgundsko. Skládal se z 10 obcí. Zrušen byl po reformě kantonů 2014.\n\n"}
{"id": "799581", "url": "https://cs.wikipedia.org/wiki?curid=799581", "title": "Kanton Seignelay", "text": "Kanton Seignelay\n\nKanton Seignelay (fr. \"Canton de Seignelay\") byl francouzský kanton v departementu Yonne v regionu Burgundsko. Skládal se z 10 obcí. Zrušen byl po reformě kantonů 2014.\n\n"}
{"id": "799582", "url": "https://cs.wikipedia.org/wiki?curid=799582", "title": "Morlanwelz", "text": "Morlanwelz\n\nMorlanwelz je město v Belgii v provincii Henegavsko. K roku 2012 mělo 19 330 obyvatel.\n\nOd 1. ledna 1977 se Morlanwelz skládá ze tří bývalých obcí.\n\n\n\n"}
{"id": "799583", "url": "https://cs.wikipedia.org/wiki?curid=799583", "title": "Hôtel Biron", "text": "Hôtel Biron\n\nHôtel Biron je městský palác v Paříži. Nachází se v ulici \"Rue de Varenne\" v 7. obvodu. Od roku 1919 zde sídlí Rodinovo muzeum.\n\nPalác Biron nechal postavit v letech 1727-1728 v sousedství pařížské Invalidovny finančník Abraham Peyrenc de Moras architektem Jeanem Aubertem (1680-1741). Peyrenc de Moras zemřel v roce 1732 a jeho vdova pronajala palác vévodkyni z Maine Anně Louise Bénédicte Bourbon-Condé, nevlastní dceři Ludvíka XIV.\n\nV roce 1753 panství koupil maršál Francie Louis Antoine de Gontaut-Biron (vítěz v bitvě u Fontenoy v roce 1745 během Válek o rakouské dědictví) a palác byl pojmenován po něm. Nechal kompletně přetvořit tříhektarový park, což realizoval architekt Dominique-Madeleine Moisy. V roce 1788 majetek zdědil po svém strýci Armand-Louis de Gontaut Biron, který byl popraven gilotinou v roce 1793. Palác byl pronajat provozovatelům veřejných bálů a později zde byl jarmark. Během Konzulátu a Prvního císařství v paláci sídlil papežský nuncius, posléze ruský velvyslanec.\n\nV roce 1820 vévodkyně de Béthune-Charost palác odkázala Kongregaci nejsvětějšího srdce Ježíšova, kterou v roce 1804 založila Madeleine-Sophie Barat. Toto společenství se věnovalo výchově mladých dívek z rodin šlechty a vyšší buržoazie. V roce 1905 po přijetí zákona o odluce církve od státu byl palác konfiskován státem a jako neobývaný postupně chátral.\n\nByl určen k demolici a sloužil jako provizorní sídlo mnoha umělcům jako byli např. spisovatel Jean Cocteau, malíř Henri Matisse, herec Édouard de Max, tanečnice Isadora Duncanová, která zde měla svou taneční školu. V roce 1908 zde zřídil na radu svého přítele Rainera Marii Rilkeho svůj ateliér také sochař Auguste Rodin.\n\nV roce 1911 stát v jižní části paláce zřídil Lyceum Victor-Duruy.\n\nAuguste Rodin nabídl státu, že mu odkáže celou svou uměleckou sbírku za předpokladu, že se palác Biron stane jeho muzeem. Podporu návrhu vyjádřili Claude Monet, Octave Mirbeau, Raymond Poincaré, Georges Clemenceau nebo Étienne Clémentel a Národní shromáždění odhlasovalo převzetí daru 24. prosince 1916. Rodin daroval státu všechny své sbírky soch, výkresů, fotografií a také svou písemnou pozůstalost včetně autorských práv, nábytek a osobní předměty. Muzeum zde bylo otevřeno v roce 1919 dva roky po sochařově smrti.\n\nV roce 1926 byl palác spolu se zahradou zapsány na seznam historických památek.\n\nV letech 2012-2014 proběhne renovace celého paláce.\n\n"}
{"id": "799584", "url": "https://cs.wikipedia.org/wiki?curid=799584", "title": "Konrád II. Hrbatý", "text": "Konrád II. Hrbatý\n\nKonrád II. Hrbatý (polsky \"Konrad II Garbaty\", † 11. října 1304) byl kníže stínavský a zaháňský z dynastie Piastovců.\n\nByl druhorozeným synem knížete Konráda Hlohovského a Salomeny, dcery Vladislava Odoniče. Byl určen církevní kariéře, studoval v italské Bologni. Zemřel roku 1304 a byl pohřben v cisterciáckém klášteře Lubuš.\n"}
{"id": "799591", "url": "https://cs.wikipedia.org/wiki?curid=799591", "title": "Morlanwelz-Mariemont", "text": "Morlanwelz-Mariemont\n\nMorlanwelz-Mariemont nebo také jen Mariemont je část belgické obce Morlanwelz v provincii Henegavsko. Je to bývalý královský majetek a lovecký park, vytvořený v 16. století Marií Habsburskou (v letech 1531-1555 guvernérka sedmnácti nizozemských provincií), podle níž dostalo místo své jméno. Královské sídlo bylo zničeno za napoleonských válek. Poslední soukromý vlastník, Raoul Warocqué (1870 – 1917), přenechal místo ve prospěch státu. Dnes se tam nachází veřejný park, ve kterém je umístěno Musée royal de Mariemont.\n\n"}
{"id": "799592", "url": "https://cs.wikipedia.org/wiki?curid=799592", "title": "Gerfried Göschl", "text": "Gerfried Göschl\n\nGerfried Göschl (3. října 1972, Schladming – 9. března 2012, Gašerbrum I, Pákistán) byl rakouský horolezec. V letech 2002 – 2011 zdolal celkem sedm osmitisícovek včetně nejvyšší hory světa Mount Everest. Mnohé výstupy také organizoval a sám vedl jako horský vůdce. Göschl byl vystudovaný učitel pro základní školy. Byl ženatý a měl dvě dcery Hannah a Helenu. Zahynul při pokusu o první zimní výstup na osmitisícovku Gašerbrum I.\n\nS horolezectvím začal Göschl už v dětství. V mládí podnikl mnoho výstupů v Alpách. Jeho první expedicí do velehor byla v roce 1999 výprava na sedmitisícovku Momhil Sar (7342 m) v Pákistánu. O dva roky později úspěšně vystoupil se svým otcem a bratrem na sedmitisícovku Muztagh Ata (7509 m), z níž poté sjeli na lyžích. V roce 2002 zdolal spolu se svým bratrem svou první osmitisícovku Čo Oju a o rok později společně vystoupili i na Gašerbrum II. Roku 2005 úspěšně vylezl sólovým výstupem na Mount Everest bez použití umělého kyslíku. V letech 2007, 2009 a 2011 se neúspěšně pokoušel o prostoupení nové cesty k vrcholu druhé nejvyšší hory světa K2. V roce 2009 úspěšně prostoupil novou cestu k vrcholu Nanga Parbatu\n\nNa počátku roku 2012 se chtěl jako lídr mezinárodní expedice pokusit o zimní prvovýstup na Gašerbrum I. 7. března vyrazila trojice Gerfried Göschl, Cedric Hählen a Nisar Hussain k vrcholu. Po dosažení vrcholu měli v plánu sestoupit na druhou stranu hory a uskutečnit tak první zimní přechod osmitisícovky. Naposledy byla trojice spatřena 9. března asi 200 výškových metrů pod vrcholem. Poté došlo ke změně počasí a trojice horolezců se beze stopy ztratila. 31. března 2012 byly definitivně ukončeny pátrací akce a trojice horolezců byla prohlášena za mrtvé.\n\n\n\n"}
{"id": "799597", "url": "https://cs.wikipedia.org/wiki?curid=799597", "title": "Klášter Jindřichov", "text": "Klášter Jindřichov\n\nKlášter Jindřichov (polsky \"Opactwo cystersów w Henrykowie\") je cisterciácký klášter v polském Jindřichově pocházející z morimondské filiační řady.\n\nK založení kláštera došlo díky iniciativě Mikuláše, notáře vévody Jindřicha I. Bradatého a okolnosti vzniku jsou popsány v tzv. Jindřichovské knize, což je klášterní kronika v níž se nachází první věta psaná v polštině. Mikuláš své statky přenesl na vévodu a ten zakladatelská práva ke klášteru předal svému synovi Jindřichovi Pobožnému. První cisterciáci na místo přišli roku 1227 z kláštera Lubuš. Během tatarského vpádu roku 1241 byl klášter vypálen a poté znovu obnoven. V 15. století jej plundrovali husité. Dnešní podoba je výsledkem barokní přestavby v 17. století.\n\nKlášter byl v roce 1810 zrušen. V následujících letech se klášter stal panskou rezidencí. V roce 1946 byla při bývalém klášterním kostele zřízena farnost, a její správa byla svěřena cisterciákům z kláštera Szczyrzyc. Po roce 1990 přešel areál zcela zpět do rukou církve a z kláštera se stalo sídlo přípravného vzdělávacího ústavu pro budoucí diecézní seminaristy (konvikt) a v jiné části kláštera byl v roce 1997 zřízen dům s pečovatelskou službou, řízený diecézní charitou.\n"}
{"id": "799601", "url": "https://cs.wikipedia.org/wiki?curid=799601", "title": "Fed Cup 2012 - blok A 2. skupiny zóny Asie a Oceánie", "text": "Fed Cup 2012 - blok A 2. skupiny zóny Asie a Oceánie\n\nBlok A 2. skupiny zóny Asie a Oceánie Fed Cupu 2012 představoval jednu ze dvou podskupin 2. skupiny. Hrálo se od 30. ledna do 3. února v areálu Shenzhen Luohu Tennis Centre čínského města Šen-čen, a to na otevřených dvorcích s tvrdým povrchem. \n\nPět týmů se utkalo ve vzájemných zápasech. Vítěz následně sehrál zápas s nejvýše umístěným z bloku B o postup do 1. skupiny zóny Asie a Oceánie pro rok 2013. Družstva z druhé, třetí, čtvrté a páté příčky se v baráži utkala se stejně umístěnými týmy o konečné 3. až 10. místo 2. skupiny zóny.\n"}
{"id": "799602", "url": "https://cs.wikipedia.org/wiki?curid=799602", "title": "Fed Cup 2012 - blok B 2. skupiny zóny Asie a Oceánie", "text": "Fed Cup 2012 - blok B 2. skupiny zóny Asie a Oceánie\n\nBlok B 2. skupiny zóny Asie a Oceánie Fed Cupu 2012 představoval jednu ze dvou podskupin 2. skupiny. Hrálo se od 30. ledna do 3. února v areálu Shenzhen Luohu Tennis Centre čínského města Šen-čen, a to na otevřených dvorcích s tvrdým povrchem. \n\nPět týmů se utkalo ve vzájemných zápasech. Vítěz následně sehrál zápas s nejvýše umístěným z bloku A o postup do 1. skupiny zóny Asie a Oceánie pro rok 2013. Družstva z druhé, třetí, čtvrté a páté příčky se v baráži utkala se stejně umístěnými týmy o konečné 3. až 10. místo 2. skupiny zóny.\n\n"}
{"id": "799603", "url": "https://cs.wikipedia.org/wiki?curid=799603", "title": "Fed Cup 2012 - baráž 2. skupiny zóny Asie a Oceánie", "text": "Fed Cup 2012 - baráž 2. skupiny zóny Asie a Oceánie\n\nBaráž 2. skupiny zóny Asie a Oceánie ve Fed Cupu 2012 představovala pět vzájemných utkání týmů, které obsadily stejné pořadí v bloku A a B. Vítěz zápasu družstev z prvních příček postoupil do 1. skupiny zóny Asie a Oceánie pro rok 2013. Družstva, která se umístila na druhém, třetím, čtvrtém a pátém místě obou bloků spolu sehrála zápas o konečnou 3. až 10. pozici 2. skupiny zóny. \n\nHrálo se 4. února 2012 v areálu Shenzhen Luohu Tennis Centre čínského města Šen-čen, a to na otevřených dvorcích s tvrdým povrchem. \n\nVítězné týmy bloků sehrály zápas o postup do 1. skupiny zóny Asie a Oceánie pro rok 2013.\n\nDruhé týmy bloků sehrály zápas o třetí a čtvrté místo.\n\nTřetí týmy bloků sehrály zápas o páté a šesté místo.\n\nČtvrté týmy bloků sehrály zápas o sedmé a osmé místo.\n\nPáté týmy bloků sehrály zápas o deváté a poslední desáté místo skupiny.\n\n"}
{"id": "799604", "url": "https://cs.wikipedia.org/wiki?curid=799604", "title": "Calex", "text": "Calex\n\nCalex je značka chladicí techniky a bývalý podnik na její výrobu, který sídlil ve Zlatých Moravcích na Slovensku. Po krachu podniku a ukončení výroby ve Zlatých Moravcích se v roce 2003 stala držitelem ochranné známky Calex italská firma ANTONIO MERLONI, S.P.A., která na území Česka a Slovenska dodává chladicí techniku italské výroby. \n\nZaložený byl v roce 1949, původně s perspektivou hlavního zaměření výroby na obuvnické stroje. Od počátku vyráběl chladničky (zn. Maneta) a tato výroba se brzy stala klíčovou. V roce 1955 se v továrně na chladničky ve Zlatých Moravcích začalo s první ověřovací sérií nových typů chladniček CALEX. V dalších letech se naplno rozběhla výroba chladniček a další chladicí techniky pod tímto označením a podnik převzal název Calex (za éry socializmu Calex n.p., později Calex a.s.) \n\nPodnik se stal hlavním výrobcem chladniček v Československu a jeho výrobek byl součástí téměř každé domácnosti. Export směřoval nejen do zemí socialistického tábora, ale i do severní Afriky či asijských zemí. Podnik byl také největším zaměstnavatelem v regionu, před rokem 1989 v něm pracovalo přes 5000 lidí. Po přechodu na tržní ekonomiku se musel Calex přizpůsobit konkurenčnímu prostředí ale i novým pravidlům používání nebezpečných freonů a z těchto důvodů od roku 1991 založil společný podnik s koncernem Samsung, který se orientoval na výrobu ekologických kompresorů. Přes značnou podporu státu však neuspěl. Souběžně pokračoval i vlastní podnik Calex a.s. Firma se však v devadesátých letech potácela v ekonomických problémech, které skončily jejím krachem. Další pokusy o obnovení výroby ledniček nebyly úspěšné, v areálu se alespoň podařilo obnovit výrobu kompresorů dánskou firmou Danfoss.\n"}
{"id": "799605", "url": "https://cs.wikipedia.org/wiki?curid=799605", "title": "Arrowtown", "text": "Arrowtown\n\nArrowtown je novozélandské město v regionu Otago na Jižním ostrově. Arrowtown se nachází podél břehu řeky Arrow. Město bylo dříve centrem těžby zlata. Podle sčítání lidu z roku 2006 mělo město 2 151 obyvatel, což činí nárůst o 27,1 % oproti roku 2001.\n\nVe městě se nachází zednářská lóže \"Lodge Arrow Kilwinning No. 86\".\n\n"}
{"id": "799611", "url": "https://cs.wikipedia.org/wiki?curid=799611", "title": "Norsko na Letních olympijských hrách 1988", "text": "Norsko na Letních olympijských hrách 1988\n\nNorsko na Letních olympijských hrách 1988 v Soulu reprezentovalo 70 sportovců, z toho 44 mužů a 26 žen. Nejmladším účastníkem byla Irene Dalby (17 let, 111 dní), nejstarším pak Alf Hansen (40 let, 70 dní). Reprezentanti vybojovali 5 medailí, z toho 2 zlaté a 3 stříbrné.\n\n"}
{"id": "799612", "url": "https://cs.wikipedia.org/wiki?curid=799612", "title": "The Big Band Theory", "text": "The Big Band Theory\n\nThe Big Band Theory je třetí sólové studiové album Barryho Haye. Spolupracoval na něm s Metropole Big Band. Producentem alba byl Patrick Williams. Album věnoval svému otci. Album vyšlo pod značkou Blue Note Records ve spolupráci s EMI Music Netherlands v roce 2008.\n\n\n"}
{"id": "799620", "url": "https://cs.wikipedia.org/wiki?curid=799620", "title": "Archleb ze Stařechovic", "text": "Archleb ze Stařechovic\n\nArchleb ze Stařechovic (před 1347 – mezi 1384/1386), též Arkleb, byl moravský šlechtic pocházející ze stařechovicko-skalské větve rodu pánů z Kunštátu. První zmínka pochází z roku 1347, kdy svědčí na listině vydané v Olomouci. Jméno jeho otce není známo, ovšem v listinách se roku 1373 objevuje jméno progenitor Jan, jež označuje praotce. Jedná se v tomto případě o Jana z Kunštátu. Arkleb měl čtyři sourozence, dva bratry a dvě sestry, zmínky o nich jsou strohé. Někdy před rokem 1361 se začal Arkleb majetkově zajímat o oblast kolem Jimramova. Skupoval zde vesnice a jako centrum panství začal okolo roku 1380 stavět hrad Skály, který však dokončil až jeho syn Erhart ze Skal. Arkleb se nikdy po Skalách nejmenoval, vždy jen po Stařechovicích. Je však často zmiňován v listinách a díky majetkovému vzestupu se zařadil mezi přední pány. Účastnil se zasedání zemských sněmů a stal se uznávanou osobností. Poslední zmínka o Arklebovi pochází z roku 1386, v tomto roce byl Archleb již prokazatelně po smrti.\n\nNarodil se někdy před rokem 1347 snad na tvrzi Stařechovice, kterou tato větev pánů z Kunštátu držela od roku 1281. První zprávu o něm máme z roku 1347, kdy se zúčastnil zemského sněmu, z toho roku pochází listina vydaná v Olomouci. Na dalších sněmech zasedal do roku 1380, kdy se stáhl do ústraní. Dne 5. února 1361 mu umírá první manželka, Jitka, a Archleb na její počest nechává v Jimramově (jedná se o nejstarší písemnou zmínku) zřídit nadaci. V této době také vlastnil Hluboké a polovinu osady Pičulín, kterou roku 1366 nabídl jako dědictví Sezemovi z Želovic. Druhou část osady odkoupil roku 1353 od Jimrama z Kamene Jan z Boskovic. Archleb následně začal skupovat majetky na Vysočině. Roku 1364 od Petříka a Jindřicha z Javorku odkoupil Javorek a pravděpodobně i ves Skály, poprvé zmiňovanou roku 1350. Roku 1365 od Jimrama z Pernštejna koupil za 10 hřiven pražských grošů část Jimramova. V roce 1368 se podruhé oženil, tentokrát s Eliškou. Ve stejném roce navíc zdědil část panství Kunštát. V průběhu 70. let se v listinách často objevuje jako svědek. Roku 1370 svědčil při prodeji Lhotky u Bystřice Erhartem z Bučovic Bočkovi z Kunštátu. V roce 1372 prodal svému panoši rychtu v Javorku a roku 1371 je svědkem při prodeji Zdětína u Ohrozimi augustiniánskému klášteru v Jevíčku za 6 kop platu. Pravděpodobně v této době byl také Bočkem z Kunštátu a Poděbrad vybrán za poručníka jeho dětí. Další záznam o Archlebovi najdeme k roku 1374 v půhonných knihách, když jej žalovala Kateřina z Kunštátu a Lysic, manželka Petra ze Sovince, která se nárokovala zboží v Lysicích, které Archleb zakoupil od Kuníka z Rychvaldu. Roku 1375 jej pak zažaloval žid Franclín z Olomouce. Roku 1386, kdy byl Archleb již prokazatelně po smrti, jej zažaloval Vítek ze Strážovic kvůli nezaplaceným 40 hřivnám.\n\nPo změně politické situace na Moravě po smrti markraběte Jana Jindřicha roku 1375 se Archleb rozhodl, že si vybuduje opevněný hrad. Do té doby sídlil na tvrzi ve Stařechovicích, ale ta již podle všeho přestala vyhovovat. K jeho vybudování se vybral místo na okraji svých držav na Vysočině, které zahrnovali vsi Jimramov, Javorek, Pavlovice (dnes Jimramovské Pavlovice), Unčín (ten pravděpodobně nechal založit) a také nejspíš již zaniklou ves Skály, která pravděpodobně stávala v místech dnešních Jimramovských Pasek. Roku 1378 prodal Benešovi a Janovi z Vícova pět a půl lánu a dva podsedky v Bernově a také tvrz, dvůr a ves Ptení. Použité peníze posléze investoval do výstavby hradu Skály, jež začala někdy kolem roku 1380. První písemná zmínka o hradu pochází z roku 1384, kdy jej postoupil svým synům Erhartovi a Janovi. Zároveň je to poslední listina z doby, kdy Archleb žil.\n\nDědem Archleba byl pravděpodobně Jan z Kunštátu, zakladatel stařechovicko-skalské větve rodu pánů z Kunštátu.\n\nZ historických pramenů víme, že Archleb měl bratra Hynka, poprvé zmiňovaného roku 1365, a dvě sestry – Jitku, která se roku 1358 provdala za Beneše ze Skryjí a poté ještě v roce 1379 za Bočka z Medlova, a ve zprávě z roku 1365 zmiňovanou Annu, manželku Ješka Šosle.\n\nArkleb po sobě zanechal syna Erharta ze Skal a Markétu, která byla abatyší v Sezemicích. \n\n"}
{"id": "799625", "url": "https://cs.wikipedia.org/wiki?curid=799625", "title": "Norsko na Letních olympijských hrách 1984", "text": "Norsko na Letních olympijských hrách 1984\n\nNorsko na Letních olympijských hrách 1984 v Los Angeles reprezentovalo 103 sportovců, z toho 84 mužů a 19 žen. Nejmladším účastníkem byl Hege Stendahl (17 let, 93 dní), nejstarším pak Alf Hansen (36 let, 18 dní). Reprezentanti vybojovali 3 medaile, z toho 1 stříbrnou a 2 bronzové.\n\n"}
{"id": "799629", "url": "https://cs.wikipedia.org/wiki?curid=799629", "title": "Erkko", "text": "Erkko\n\nErkko je příjmení finské rodiny, která založila a vlastní noviny Helsingin Sanomat. Rodina původně pocházela z finského města Orimattila z rodu Eerakkala. Juhana Heikki Erkko a později i jeho sourozenci si pak přivlastnili jméno odvozené z příjemní tohoto rodu, Erkko. \n\nV současnosti žijí jen dva členové rodiny, potomci Patricie Erkko: Robin Langenskiöld a Rafaela Seppälä. Oba, stejně jako jejich předci, vlastní podíl na vlastnictví mediální společnosti Sanoma, která vydává Helsingin Sanomat.\n\n"}
{"id": "799630", "url": "https://cs.wikipedia.org/wiki?curid=799630", "title": "Kelly Bishop", "text": "Kelly Bishop\n\nCarole \"Kelly\" Bishop (* 28. únor 1944, Colorado Springs, Colorado , USA) je americká herečka a tanečnice. Od mala toužila se stát profesionální baletkou, toto přání se ji splnilo. V 18 letech se dostala skrze svůj tanec až do New Yorku, kde tančila u společnosti Radio City Music Hall. Svou první hereckou příležitost dostala v roce 1967 a sice na Broadwayi, kde hrála v muzikálech.\n\n\n"}
{"id": "799631", "url": "https://cs.wikipedia.org/wiki?curid=799631", "title": "Hematoxylin", "text": "Hematoxylin\n\nHematoxylin je bazické přirozené barvivo, je extraktem z kampeškového dřeva pocházejícího z kreveně obecné (\"Haematoxylum campechianum\"), středoamerického stromu z čeledi bobovité. Hematoxylin je typickým příkladem barviv, která nebarví komponenty tkáně přímo. Barví až oxidovaný na hematein a teprve pak tvoří s různými kationty barevné laky. Proto také existuje celá řada hematoxylinů. Hematoxylin je specifické barvivo pro jednu tkáňovou složku - jádro, které barví modře.\n\nTkáně jsou většinou bezbarvé a to znesnadňuje jejich pozorování světelným mikroskopem. Cílem barvení je zvýraznit ve tkáních (buňkách) struktury, které chceme studovat. Kyselé složky v buňkách se barví bazickými barvivy, říká se jim bazofilní a patří mezi ně například jádro. Zásadité komponenty buněk se barví kyselými barvivy, jsou acidofilní (eozinofilní), příkladem může být cytoplazma nebo myofibrily. Mezi bazická barviva patří například toluidinová modř, metylenová modř, hematoxylin; mezi kyselá potom oranž G, eosin či kyselý fuchsin.\n\nNejzákladnější a nejčastěji používanou metodou je barvení hematoxylinem a eozinem, kde se kombinují dvě barviva – hematoxylin (barví modře) a syntetické kyselé barvivo eosin. Jiným kombinovaným barvením je Weigertův železitý hematoxylin-van Gieson. Železitý hematoxylin se používá k barvení jader, následně se dobarvuje kyselým fuchsinem a kyselinou pikrovou. Hematoxylin zbarví jádra temně hnědě, fuchsin zbarví kolagenní vlákna červeně a kyselina svaly žlutě. Modrý Massonův trichom je kombinace železitého hematoxylinu, kyselého fuchsinu a anilinové modři. Toto barvení vyžaduje zvláště tenké řezy. Výsledkem jsou černá jádra, červená cytoplasma většiny buněk a modrá kolagenní vlákna. Žlutý Massonův trichom je tvořen třemi barvivy: kamencový nebo Weigertův železitý hematoxylin, erytrozin a šafrán. Výsledkem jsou modře nebo černě zbarvená jádra (podle užitého hematoxylinu), červená cytoplazma buněk a zlatožlutý kolagen. Málo užívaným barvivem na barvení elastiky je Verhoeffův jódový hematoxylin, který barví elastická vlákna a jádra černě.\n"}
{"id": "799634", "url": "https://cs.wikipedia.org/wiki?curid=799634", "title": "Vigvam", "text": "Vigvam\n\nVigvam je indiánská chýše kupolovitého nebo kuželovitého tvaru, zhotovená z ohnutých dřevěných prutů pokrytých březovou kůrou, rohožemi, proutím nebo (zvláště v zimě) kůžemi. Ve vigvamech bydleli Indiáni žijící ve východních lesích a subarktické oblasti, např. Čipevajané, Kríové, Odžibvejové a Mikmakové. Vigvam bývá často, ale nesprávně, zaměňován za týpí, kuželovitý stan pokrytý bizoními kůžemi, používaný prérijními indiány, např. Lakoty, Šajeny, Arapahy nebo Kajovy.\n\nNejvyšším vigvamem v Česku je podle České knihy rekordů a kuriozit stavba vigvamu v Němčicích u Kolína. Jeho výška je 22,92 metrů, vnitřní plocha 314 m², plocha pláště (střechy) 720 m² a má kapacitu cca 300 osob. Vigvam ve Vigvam resortu je volně přístupný veřejnosti.\n\n"}
{"id": "799636", "url": "https://cs.wikipedia.org/wiki?curid=799636", "title": "Vikiap", "text": "Vikiap\n\nVikiap označuje chýši kdysi užívanou kočujícími Indiány pouštních a polopouštních oblastí na jihozápadě a západě Spojených států. Toto obydlí mělo zpravidla oválnou základnu a jednoduchou kostru pokrytou rákosovými rohožemi, trávou a chrastím. Anglické slovo \"wickiup\" je přejato z liškovštiny (\"Fox\"), algonkinského jazyka, kde mělo tvar wi•kiya•pi s významem „obydlí“.\n"}
{"id": "799638", "url": "https://cs.wikipedia.org/wiki?curid=799638", "title": "Melissa McCarthy", "text": "Melissa McCarthy\n\nMelissa McCarthy (* 26. srpen 1970, Plainfield, Illinois, USA) je americká herečka. Do povědomí diváku a zároveň na vrchol jí dostal úspěšný seriál \"Gilmorova děvčata\", ve kterém si zahrála jako Sookie St. Jamesové kulinářského génia. V současné době žije v Los Angeles.\n\n8. října 2005 se provdala za svého dlouholetého přítele, herce Bena Falcone. Pár má dvě dcery, Vivian (narozená v květnu roku 2007) a Georgette (narozena v březnu roku 2010).\n\n"}
{"id": "799640", "url": "https://cs.wikipedia.org/wiki?curid=799640", "title": "Orimattila", "text": "Orimattila\n\nOrimattila je město na jihu Finska v provincii Päijät-Häme. Má 16 352 obyvatel a 814,21 km². V Orimattile bylo nalezeno nejstarší osídlení na území Finska vůbec.\n\nMěsto bylo založeno v roce 1636 a roku 1992 získalo městská práva. 1. ledna 2011 se sloučila s obcí Artjärvi. Město je z 97,7 % finskojazyčné.\n\n\n\n"}
{"id": "799655", "url": "https://cs.wikipedia.org/wiki?curid=799655", "title": "Bylo, nebylo", "text": "Bylo, nebylo\n\nBylo, nebylo (v anglickém originále Once Upon a Time) je americký fantastický televizní seriál, jehož autory jsou Edward Kitsis a Adam Horowitz. Premiérově byl vysílán v letech 2011–2018 na stanici ABC, celkově vzniklo 156 dílů v sedmi řadách. Seriál se věnuje různým pohádkovým postavám, které byly mocnou kletbou přemístěny do reálného světa a zbaveny svých vzpomínek.\n\nV letech 2013–2014 byl vysílán odvozený seriál \"Once Upon a Time in Wonderland\".\n\nPrvních šest řad se odehrává ve fiktivním přímořském městečku Storybrooke v Maine, jehož obyvatelé jsou různé pohádkové postavy. Do reálného světa byli přivedeni pomocí kletby, kterou na ně uvalila Zlá královna Regina (Lana Parrilla) s pomocí Rampelníka (Robert Carlyle). Toto kouzlo je zároveň zbavilo jejich původních vzpomínek. Regina je starostkou Storybrooku, přičemž jeho obyvatelé nestárnou a žijí v této podobě už 28 let, aniž by si tuto zvláštnost uvědomovali. Jejich jedinou nadějí je Emma Swanová (Jennifer Morrison), dcera Sněhurky (Ginnifer Goodwin) a prince Krasoně (Josh Dallas), která byla přemístěna do reálného světa už jako novorozenec, a je tak jediná, kdo může kletbu zrušit a přivést tak postavám zpátky jejich vzpomínky. Pomáhá jí při tom její syn Henry (Jared S. Gilmore), kterého po jeho narození dala k adopci (jeho adoptivní matkou je právě Regina). Henry ji vyhledá a předá Knihu pohádek, která je klíčem ke zrušení kletby.\n\nSeriál začíná přerušením svatby Sněhurky a prince Krasoně Zlou královnou, která jim oznámí, že vytvořila kletbu, díky které nikdo nezažije šťastný konec. Většina pohádkových postav je přesunuta do městečka Storybrooke a jsou jim odebrány jejich vzpomínky a identity. Emmu Swanovou, dceru Sněhurky a prince Krasoně, přivede na její 28. narozeniny do Storybrooku její biologický syn Henry Mills, který doufá, že právě ona zlomí kletbu, kterou na městečko uvalila jeho adoptivní matka, Zlá královna Regina.\n\nI přes to, že Emma kletbu zruší, se postavy do svého pohádkového světa nevrátí a ve druhé řadě se musí vypořádat se svými dvojími identitami. S příchodem magie do Storybrooku se osudy dvou světů propojí. Přichází nové hrozby, jako kapitán Hook (Colin O'Donoghue) nebo Reginina matka Cora (Barbara Hershey), známá jako Srdcová královna.\n\nV první části třetí řady postavy cestují do Země Nezemě, aby zachránily Henryho, kterého unesl Petr Pan (Robbie Kay). Jeho plánem bylo od Henryho získat „Srdce pravého věřícího“. Jejich boj s mocí Petra Pana pokračuje ve Storybrooku, což v konečném výsledku zlomí původní Regininu kletbu. Všechny postavy se vrátí do svých původních světů, takže Emma a Henry skončí v New Yorku. V druhé části třetí řady jsou postavy záhadně přivedeny zpátky do Storybrooku se vzpomínkami, které jim byly odebrány. Prohnaná čarodějnice ze Západu (Rebecca Mader) přijde s plánem, jak změnit minulost. Emma tak opět musí přijít a zachránit svoji rodinu.\n\nV závěru třetí řady přicestuje náhodně do Storyboorku Elsa (Georgina Haig), která s pomocí hlavních postav hledá svou sestru Annu (Elizabeth Lail). Setkají se s její tetou, Sněhovou královnou (Elizabeth Mitchell). Mezitím je Regina odhodlaná nalézt autora pohádkové knihy, aby mohla zažít svůj šťastný konec. Ale poté, co je pan Gold Bellou vyhoštěn ze Storybrooku, protože jí a všem ostatním lhal, vrátí se s Cruellou De Vill (Victoria Smurfit), Zlobou (Kristin Bauer van Straten) a Uršulou (Merrin Dungey) a má svůj vlastní plán, jak přepsat vládnoucí pravidla o osudech všech hrdinů a padouchů. Henry a Emma musí obnovit realitu a pravdu, než se přehozená inverze stane trvalou.\n\nV páté řadě se postavy vydají na výpravu do Kamelotu, aby našli kouzelníka Merlina (Elliot Knight), jenž má vysvobodit Emmu od starověké temnoty, která hrozí, že všechno zničí. To ještě komplikuje král Artuš (Liam Garrigan), který je předurčený k tomu, aby nastavil rovnováhu mezi světlou a temnou magií s pomocí legendárního meče Excaliburu. Nečekané následky pak čekají postavy v podsvětí, kde se setkají s dušemi mrtvých s nedořešenými záležitostmi, a také Hádem (Greg German).\n\nŠestá řada se věnuje obraně Storybrooku před hrozbou, kterou představuje pan Hyde (Sam Witwer) a Zlá královna.\n\nSedmá řada se odehrává o mnoho let později. Lucy (Alison Fernandez) se vydá do Seattlu, v jehož čtvrti Hyperion Heights musí najít svého otce Henryho Millse (Andrew J. West). Kvůli nové kletbě zde ale začne nový konflikt, který zahrnuje i Cinderellu (Dania Ramirez) a Lady Tremaine (Gabrielle Anwar).\n\n\nAdam Horowitz a Edward Kitsis vytvořili návrh seriálu \"Bylo, nebylo\" v roce 2004, tedy ještě předtím než se připojili k seriálu \"Ztraceni\". Chtěli ale s novým pořadem počkat a soustředit se na jeden projekt. Osm let před vznikem pilotního dílu se dvojice inspirovala a začala psát pohádky. Základní premisou pro ně bylo přesunout Sněhurku do reálného světa, podobně jako tomu bylo v seriálu \"The Charmings\" z roku 1980. Pilot prodali na podzim 2010 stanici ABC.\n\nDo role Sněhurky byla na jaře 2011 obsazena Ginnifer Goodwin, která ocenila, že bude hrát silnou postavu. Herečka dokončila práci na seriálu \"Big Love\" a hledala nový projekt. Tvůrci seriálu poznamenali, že na ni jako Sněhurku mysleli už dávno před castingem. Josh Dallas byl obsazen do role prince Krasoně a byl nadšen, že tvůrci princovi přidali trošku dramatu do jeho života, protože se tak stal reálnějším.\n\nDo role Emmy Swanové byla obsazena Jennifer Morrison. Desetiletý Jared Gilmore získal roli Henryho a roli Zlé královny Reginy získala Lana Parrilla, která vysvětila, že její postava má dvě tváře. Robert Carlyle získal roli Rampelníka, ačkoliv si tvůrci mysleli, že herec roli nepřijme. Postava Modré víly byla nabídnuta zpěvačce Lady Gaga, ale nikdo z jejího manažerského týmu se neozval.\n\nDo druhé série byly role Meghan Ory (Ruby/Červené karkulka) a Emilie de Ravin (Lacey/Belle) povýšeny na hlavní postavy. Novými vedlejšími postavami se stali princezna Aurora / Šípková Růženka, kterou hraje Sarah Bolger, princ Phillip (Julain Morris), Mulan (Jamie Chung) a kapitána Hook (Colin O'Donoghue), který byl od 14. epizody povýšen na hlavní postavu.\n\nVe třetí řadě byl na hlavní postavu povýšen Neal Cassidy (Michael Raymond-James), syn Rampelníka. Také bylo oznámeno, že Meghan Ory se do \"Bylo, nebylo\" už v hlavní roli nevrátí, protože byla obsazena do seriálu \"Kyberagent\".\n\nDne 1. dubna 2014 bylo oznámeno, že Michael Socha bude hrát v seriálu postavu Willa Scarletta, kterou předtím ztvárnil ve spin-offu \"Once Upon a Time in Wonderland\". Dne 1. července 2014 bylo oznámeno, že Elizabeth Lail a Scott Michael Foster získali role Anny a Kristoffa. O dva dny později připadla role Elsy Georgině Haig.\n\nSeriál se natáčí v kanadském Vancouveru. Pro exteriéry Storybrooku byl využíván blízký Stevenson, část města Richmond.\n\nTvůrcem úvodní znělky i hudby pro seriál je Mark Isham. Dne 1. května 2012 vyšlo soundtrackové album s 25 skladbami z první řady. Album z druhé série, taktéž s 25 skladbami, vyšlo 13. srpna 2013. Alba vydalo vydavatelství Intrada Records.\n\nV neděli 23. října 2011 měl na stanici ABC premiéru pilotní díl. Další epizody byly vysílány každou neděli ve 20:00 místního času s občasnými týdenními přestávkami. V listopadu objednala ABC dalších devět epizod seriálu, tudíž celkový počet dílů první série stoupl na 22. Poslední díl první řady se objevil na obrazovkách 13. května 2012.\n\nDne 10. května 2012 byla oficiálně potvrzena druhá série \"Bylo, nebylo\". Přesně o rok později byla oznámena třetí řada a zároveň s ní i první řadu spin-offu s názvem \"Once Upon a Time in Wonderland\". Čtvrtá série byl potvrzena 8. května 2014, pátá 7. května 2015, šestá 3. března 2016 a sedmá 11. května 2017. Dne 6. února 2018 oznámila stanice, že právě vysílaná sedmá řada bude poslední. Závěrečný díl seriálu byl odvysílán 18. května 2018.\n\nSeriál byl již krátce po svém zahájení prodán do více než 190 zemí. V Česku je vysílán od 30. prosince 2015 na stanici Prima Cool.\n\n"}
{"id": "799656", "url": "https://cs.wikipedia.org/wiki?curid=799656", "title": "Lilian Garcia", "text": "Lilian Garcia\n\nLilian Annette García (* 19. srpna 1973) je španělsko-americká zpěvačka a ringová hlasatelka. Momentálně působí ve World Wrestling Entertainment (WWE) kde vystupuje v show SmackDown jako ringová hlasatelka.\n\nLilian se narodila 19. srpna 1973 ve španělském Madridu. Svých prvním osm let života strávila a byla vzdělávána na vojenské základně u amerických ambasád kvůli tomu, že zde její otec pracoval. Po návratu do Spojených států vystudovala střední školu Irmo High School ve městě Kolumbie v Jižní Karolíně. Poté šla na univerzitu v Jižní Karolíně kterou absolvovala s vyznamenáním. Lilianina rodina pochází z Puerta Rica.\n\nByla finalistkou soutěže krásy Miss South Carolina. Také na začátku 90. let chvíli moderovala populární ranní show \"YES 97\" s Chuckem Finleyem na rádiové stanici WYYS. Sloužila i jako karaoke hostitelka v nočním klubu Nitelites v hotelu Embassy Suites.\n\nKdyž byla malá, účastnila se pěveckých soutěží se svou sestrou. Když byla náctiletá, odstěhovala se do Kolumbie (Jižní Karolína) kde si našla kapelu. Později s ní zpívala po klubech v celé Kolumbii. Její matka jí vždy doprovázela, aby se do klubu Lilian vůbec dostala. V roce 1990 se objevila jako zpěvačka ve filmu Moderní láska.\n\nKromě své hlasatelské práce ve World Wrestling Entertaiment zpívala Lilian před většinou show Monday Night Raw národní hymnu Spojených států amerických a to od 14. února 2000 až do svého odchodu 21. září 2009. Vlastník WWE, Vince McMahon, jí požádal aby zazpívala americkou vlasteneckou píseň 'America the Beautiful' i na WrestleManii 2000 a WrestleManii 21 čímž doplnila hvězdy jako Aretha Franklinová, Ray Charles, Reba McEntire, Gladys Knight a Wille Nelson. Lilian se tak stala druhou zpěvačkou která zpívala na WrestleManii více než dvakrát, první byla Aretha Franklinová.\n\nMimoto Lilian zpívala i na National Football League, National Basketball Association, National Hockey League a Major League Baseball. Také v roce 1996 vystupovala na letních olympijských hrách, Macy's Thanksgiving Day Parade a Když hvězdy tančí jako otevírací představení pro Jamese Browna.\n\nJejí první singl, \"Shout\", debutoval v říjnu 2002 na 69. místě v hitparádě Billboard Hot 100. O několik let později v rozhovoru uvedla: \"Když před několika lety vyšel můj první singl, a byl to jenom song, pamatuji si jak se hned první týden umístil na 69. místě v Billboard Hot 100. Vzala jsem Billboard, běžela ulicemi New Yorku a křičela: 'Jsem částí Billboardu! Jsem částí Billboardu!'. Chci tu chvíli zažít ještě jednou.\"\n\nLilian také nazpívala 'theme song' pro divu Torrie Wilsonovou, \"Need A Little Time\", tento song pak v roce 2002 WWE vydala na svém albu které obsahovalo všechny theme songy. Společně s producenty Doug Kistnerem a Anthony Krizanem se v roce 2004 podílela na songu \"You Just Don't Know Me At All\" který pak používala při svém příchodu na WWE house-shows.\n\nNa svém debutovém albu Lilian v roce 2005 spolupracovala s Grammy oceněným producentem George Noriega a Timem Mitchellem a později i s hvězdami jako Shakira, Ricky Martin nebo Jennifer Lopez. 13. srpna 2007 na epizodě show Raw oznámila, že název jejího nového alba je ¡Quiero Vivir!, v překladu Chci žít. Album bylo vydáno 9. října 2007 prostřednictvím Universal Music Latino. Lilian napsala všech 11 písní na albu včetně duetu s Jonem Secadou, \"Adonde\".\n\nPo jejím odchodu z WWE v roce 2009 začala Lilian pracovat na novém albu. To by mělo být převážně v angličtině s krátkými španělskými částmi. Společně s George Noriega a Tim Mitchell nahrála v únoru 2011 v Miami na Floridě svou první píseň pro toto album.\n\nLilian se objevila na 53. předávání cen Grammy které se konalo dne 13. února 2011 ve Staples Center v Los Angeles. Její představení bylo druhý den ukázáno na show Jimmy Kimmel Live!.\n\nLilian byla dříve krátce vdaná. Svého druhého manžela, Chrise, si vzala 28. září 2009.\n\nSama sebe popisuje jako \"vojenského spratka\" a \"La Española Boricua\" (Puerto Ricánsko-španělská žena). Umí plynule mluvit španělsky a anglicky.\n\n17. března 2007 si Lilian zlomila koleno při lyžování v Killington, Vermont a vzniklo jí zkřížení předního kolenního vazu.\n\nJejí první album, ¡Quiero Vivir!, bylo vydáno 9. října 2007.\n\n"}
{"id": "799659", "url": "https://cs.wikipedia.org/wiki?curid=799659", "title": "Magnetický moment", "text": "Magnetický moment\n\nMagnetický moment je vektorová fyzikální veličina charakterizující magnetické vlastnosti zdrojů magnetického pole dipólového charakteru – elementárních částic, atomů, zmagnetovaných těles, ale i soustav vodičů tvořících smyčku protékanou elektrickým proudem.\n\nVelikost magnetického momentu se rovná podílu maximálního momentu dvojice sil (točivého momentu) působícího v homogenním magnetickém poli na objekt s magnetickým momentem a magnetické indukce nebo intenzity tohoto pole. Podle toho se rozlišují i dvě podobné veličiny charakterizující magnetický moment – magnetický plošný (Ampérův) moment a magnetický dipólový (Coulombův) moment.\n\nMagnetický plošný moment, též Ampérův magnetický moment či zastarale elektromagnetický moment je vektorová veličina, jejíž vektorový součin s magnetickou indukcí homogenního magnetického pole se rovná momentu dvojice sil (točivému momentu) působícímu v poli na objekt s magnetickým momentem.\n\n\nMagnetický plošný moment rovinné vodivé smyčky o plošném obsahu \"S\" protékané stálým elektrickým proudem \"I\" je roven součinu plochy a proudu a orientovaný ve směru normály plochy podle Ampérova pravidla pravé ruky:\n\nOdtud pochází i název „plošný“ moment.\n\nMagnetický plošný moment solenoidu s N závity je pak analogicky:\n\nNení-li smyčka rovinná, pak je potřeba integrovat přes všechny body smyčky:\n\nV obecném případě, kdy je ustálený elektrický proud v soustavě vodičů rozložen s proudovou hustotou formula_7, je magnetický moment této soustavy roven:\n\nMagnetizace formula_9 je objemová hustota rozložení magnetického plošného momentu magnetika:\nV homogenně zmagnetovaném magnetiku je dána podílem sumárního magnetického plošného momentu v daném objemu (tedy součtu magnetických momentů jednotlivých částic formula_12) a tohoto objemu:\n\nMagnetický dipólový moment, též Coulombův magnetický moment je vektorová veličina, jejíž vektorový součin s intenzitou magnetického pole homogenního magnetického pole se rovná momentu dvojice sil (točivému momentu) působícímu v poli na objekt s magnetickým momentem.\n\n\nMagnetický dipólový moment byl dříve definován jako součin magnetického množství na jednom pólu přímého tyčového magnetu a vzdálenosti obou jeho pólů, tedy analogicky k elektrickému dipólovému momentu. Protože (později překonaný) model magnetických množství analogických elektrickému náboji pochází od Coulomba, nazývá se magnetický dipólový moment též Coulombův.\n\nMagnetická polarizace formula_16 je objemová hustota rozložení magnetického dipólového (Coulombova) momentu magnetika:\nV homogenně zmagnetovaném magnetiku je dána podílem sumárního magnetického dipólového momentu v daném objemu a tohoto objemu:\n\nProtože se u atomárních a subatomárních částic plně projevují kvantové vlastnosti mikrosvěta, je nutno magnetický moment částice, jádra či atomu definovat přesněji jako střední hodnotu složky magnetického plošného (Ampérova) momentu částice, jádra či atomu ve směru magnetického pole v kvantovém stavu s maximální hodnotou magnetického kvantového čísla.\n\nDoporučené značení: μ, též μ (atomu), μ (jádra)\n\nVedle jednotky A•m² (udávané též jako J•T) se používá také jednotka eV•T a specifické jednotky magnetického momentu odvozené ze základních fyzikálních konstant:\nBohrův magneton je přirozený jednotkový magnetický moment atomových systémů definovaný vztahem:\n\nJaderný magneton je přirozený jednotkový magnetický moment atomových jader definovaný vztahem:\n\nJednotkový magnetický moment elementární částice je definován vztahem:\nJe tedy jednotkový magnetický moment elektronu (a pozitronu) roven Bohrovu magnetonu a jednotkový magnetický moment protonu (a antiprotonu) magnetonu jadernému.\n\nMagnetický moment částice je i podle jednoduchého klasického (nekvantového) modelu přímo úměrný celkovém momentu hybnosti. Ten je v kvantovém případě dán součinem kvantového čísla jejího celkového momentu hybnosti \"J\" a (redukované) Planckovy konstanty \"ħ\". Tato úměrnost se charakterizuje buď pomocí gyromagnetického poměru nebo (pouze u elektronu, atomu nebo u nukleonu a atomového jádra) pomocí tzv. činitele g.\n\nGyromagnetický poměr částice, jádra, atomu je poměr magnetického momentu a celkového momentu hybnosti.\n\nČintel g atomu nebo elektronu je bezrozměrný koeficient \"g\" v definičním vztahu:\nČintel g jádra nebo nukleonu je bezrozměrný koeficient v definičním vztahu:\nČinitel g tak udává poměr magnetického momentu částice k jí přirozenému jednotkovému magnetickému momentu, násobený převrácenou hodnotou kvantového čísla jejího celkového momentu hybnosti. Míra odlišnosti od této převrácené hodnoty tak charakterizuje i odlišnost mechanismu generování magnetického momentu od jednoduchého kvantově mechanického modelu rotující částice a výrazná odlišnost je dobrým indikátorem skryté vnitřní struktury částice (vnitřních interakcí).\n"}
{"id": "799662", "url": "https://cs.wikipedia.org/wiki?curid=799662", "title": "Házená na Letních olympijských hrách 2000", "text": "Házená na Letních olympijských hrách 2000\n\nTurnaj se odehrál v rámci XXVII. olympijské hry ve dnech 16. - 30. září 2000 v Sydney.\n\nTurnaje se zúčastnilo 12 mužstev, rozdělených do dvou šestičlenných skupin, z nichž první čtyři postoupily do play off, kde se hrálo o medaile. Týmy, které skončily ve skupině na pátém a šestém místě, hrály o umístění. Olympijským vítězem se stalo mužstvo Ruska.\n\n Německo - Kuba 30:22 (15:11)\n\n16. září 2000 (9:30) – Sydney\n\n16. září 2000 (14:30) – Sydney\n\n16. září 2000 (19:30) – Sydney\n\n18. září 2000 (9:30) – Sydney\n\n18. září 2000 (14:30) – Sydney\n\n18. září 2000 (19:30) – Sydney\n\n20. září 2000 (11:30) – Sydney\n\n20. září 2000 (14:30) – Sydney\n\n20. září 2000 (21:30) – Sydney\n\n22. září 2000 (9:30) – Sydney\n\n22. září 2000 (11:30) – Sydney\n\n22. září 2000 (19:30) – Sydney\n\n24. září 2000 (11:30) – Sydney\n\n24. září 2000 (16:30) – Sydney\n\n24. září 2000 (21:30) – Sydney\n\n Francie - Slovinsko 24:24 (9:11)\n\n16. září 2000 (11:30) – Sydney\n\n16. září 2000 (16:30) – Sydney\n\n16. září 2000 (21:30) – Sydney\n\n18. září 2000 (11:30) – Sydney\n\n18. září 2000 (16:30) – Sydney\n\n18. září 2000 (19:30) – Sydney\n\n20. září 2000 (9:30) – Sydney\n\n20. září 2000 (16:30) – Sydney\n\n20. září 2000 (19:30) – Sydney\n\n22. září 2000 (14:30) – Sydney\n\n22. září 2000 (16:30) – Sydney\n\n22. září 2000 (21:30) – Sydney\n\n24. září 2000 (9:30) – Sydney\n\n24. září 2000 (14:30) – Sydney\n\n24. září 2000 (19:30) – Sydney\n\n Rusko - Slovinsko 33:22 (14:9)\n\n26. září 2000 (14:30) - Sydney\n\n26. září 2000 (16:30) - Sydney\n\n26. září 2000 (19:30) - Sydney\n\n26. září 2000 (21:30) - Sydney\n\n Rusko - Jugoslávie 29:26 (14:15)\n\n29. září 2000 (14:30) - Sydney\n\n29. září 2000 (16:30) - Sydney\n\n Rusko - Švédsko 28:26 (13:14)\n\n30. září 2000 (21:30) - Sydney\n\n Jugoslávie - Španělsko 22:26 (9:12)\n\n30. září 2000 (19:30) - Sydney\n\n Slovinsko - Francie 27:29 (9:17)\n\n29. září 2000 (9:30) - Sydney\n\n29. září 2000 (11:30) - Sydney\n\n Francie - Německo 22:25 (11:11)\n\n30. září 2000 (16:30) - Sydney\n\n Slovinsko - Egypt 28:34 (12:18)\n\n30. září 2000 (14:30) - Sydney\n\n Jižní Korea - Tunisko 24:19 (13:7)\n\n26. září 2000 (11:30) - Sydney\n\n Kuba - Austrálie 26:24 (14:15)\n\n26. září 2000 (9:30) - Sydney\n\n1. Rusko\n2. Švédsko\n3. Španělsko\nTurnaj se odehrál v rámci XXVII. olympijské hry ve dnech 17. září - 1. října 2000 v Sydney.\n\nTurnaje se zúčastnilo 10 družstev, rozdělených do dvou pětičlenných skupin, z nichž první čtyři postoupily do play off, kde se hrálo o medaile. Týmy, které skončily ve skupině na pátém místě, hrály o umístění. Olympijským vítězem se stalo družstvo Dánska.\n\n Maďarsko - Angola 42:22 (18:13)\n\n17. září 2000 (14:30) - Sydney\n\n17. září 2000 (21:30) - Sydney\n\n19. září 2000 (16:30) - Sydney\n\n19. září 2000 (19:30) - Sydney\n\n21. září 2000 (16:30) - Sydney\n\n21. září 2000 (21:30) - Sydney\n\n23. září 2000 (14:30) - Sydney\n\n23. září 2000 (21:30) - Sydney\n\n25. září 2000 (16:30) - Sydney\n\n25. září 2000 (21:30) - Sydney\n\n Norsko - Dánsko 19:17 (10:7)\n\n17. září 2000 (16:30) - Sydney\n\n17. září 2000 (19:30) - Sydney\n\n19. září 2000 (14:30) - Sydney\n\n19. září 2000 (21:30) - Sydney\n\n21. září 2000 (14:30) - Sydney\n\n21. září 2000 (19:30) - Sydney\n\n23. září 2000 (16:30) - Sydney\n\n23. září 2000 (19:30) - Sydney\n\n25. září 2000 (14:30) - Sydney\n\n25. září 2000 (19:30) - Sydney\n\n Dánsko - Francie 28:26pp (13:8, 24:24)\n\n28. září 2000 (19:30) - Sydney\n\n28. září 2000 (16:30) - Sydney\n\n28. září 2000 (21:30) - Sydney\n\n28. září 2000 (14:30) – Sydney\n\n Dánsko - Jižní Korea 31:29 (20:11)\n\n29. září 2000 (19:30) - Sydney\n\n29. září 2000 (21:30) - Sydney\n\n Dánsko - Maďarsko 31:27 (14:16)\n\n1. října 2000 (16:30) - Sydney\n\n Norsko - Jižní Korea 22:21 (12:13)\n\n1. října 2000 (14:30) - Sydney\n\n Rakousko - Rumunsko 29:23 (12:12)\n\n30. září 2000 (11:30) - Sydney\n\n30. září 2000 (9:30) - Sydney\n\n Rakousko - Francie 33:32pp (13:8, 25:25)\n\n1. října 2000 (11:30) - Sydney\n\n Rumunsko - Brazílie 38:33pp (17:15, 32:32)\n\n1. října 2000 (9:30) - Sydney\n\n Angola - Austrálie 26:18 (12:6)\n\n28. září 2000 (12:30) - Sydney\n\n1. Dánsko\n2. Maďarsko\n3. Norsko\n"}
{"id": "799663", "url": "https://cs.wikipedia.org/wiki?curid=799663", "title": "Pošetka", "text": "Pošetka\n\nPošetka (z franc. \"pochette\", od \"poche\", kapsa), také poccetto nebo violino piccolo, jsou menší a velmi úzké housle s poměrně dlouhým krkem, které se stavěly hlavně pro potřeby tanečních mistrů a pouličních hudebníků. Měly poměrně slabý zvuk a někdy jen tři struny, laděné o kvartu výš než struny \"d\", \"a\", \"e\" u houslí. Protože byly tak štíhlé, vešly se snadno do kapsy, například v šosu kabátu.\n\nTaneční mistr na ně většinou jen předehrával melodii nebo je používal k udržení taktu a rytmu. Větší housle by mu při tanci překážely a o kvalitu zvuku tolik nešlo.\n\nMalé a zejména úzké smyčcové nástroje se používaly už ve středověku, velké rozšíření pošetek začalo s rozmachem taneční hudby v 16. století. Tehdy je stavěli i slavní houslaři, například Stradivari nebo Guarneri. Používaly se až do 20. století, kdy je nahradila reprodukovaná hudba (gramofon).\n\n\n"}
{"id": "799664", "url": "https://cs.wikipedia.org/wiki?curid=799664", "title": "Utility Muffin Research Kitchen", "text": "Utility Muffin Research Kitchen\n\nUtility Muffin Research Kitchen (zkráceně UMRK) bylo nahrávací studio Franka Zappy. Dokončení proběhlo v září 1979. Mezi zde nahraná alba patří například \"You Are What You Is\" (1981), \"Ship Arriving Too Late to Save a Drowning Witch\" (1982), \"Francesco Zappa\" (1984) nebo \"Feeding the Monkies At Ma Maison\" (2011).\n"}
{"id": "799666", "url": "https://cs.wikipedia.org/wiki?curid=799666", "title": "Jihobaltské pojezeří", "text": "Jihobaltské pojezeří\n\nJihobaltské pojezeří (německy \"Seenplatten,\" polsky \"Pojezierza Południowobałtyckie)\" je geomorfologická subprovincie Středoevropské nížiny v Německu (Meklenbursko-Přední Pomořansko a Braniborsko) a severním Polsku.\n\nPodle geomorfologického členění Polska (Jerzy Kondracki) má Jihobaltské pojezeří číslo 314–316 a dělí se na osmnáct makroregionů (oblastí). Podle německého členění jde o několik skupin hlavních jednotek Severovýchodoněmecké nížiny. V členění Václava Krále (1999) toto území spadá do tzv. Oblasti mladých morén.\n\n\n"}
{"id": "799669", "url": "https://cs.wikipedia.org/wiki?curid=799669", "title": "All Tomorrow's Parties (festival)", "text": "All Tomorrow's Parties (festival)\n\nAll Tomorrow's Parties je britský hudební festival. Založil ho Barry Hogan v roce 1999. Pojmenován byl podle skladby „All Tomorrow's Parties“ od skupiny The Velvet Underground. Za dobu existence zde vystoupili například Cheap Trick (2002), LCD Soundsystem (2004), Patti Smith (2007), Dinosaur Jr (2008) nebo Yann Tiersen (2012) a mnoho dalších.\n\nV dubnu 2016 měl na festivalu vystoupit velšský hudebník John Cale, jeden z členů skupiny The Velvet Underground, podle jejíž písně byla událost pojmenována. Jeho koncert byl však kvůli organizátorům zrušen. Krátce před konáním festivalu rovněž odstoupil Roky Erickson. Cale měl toho roku vystoupit na dvou verzích festivalu. První proběhla bez něj a dalších hudebníků. Druhá byla celá zrušena.\n\n"}
{"id": "799674", "url": "https://cs.wikipedia.org/wiki?curid=799674", "title": "Helge Johansson", "text": "Helge Johansson\n\nKarl Helge \"Dempsey\" Johansson (8. září 1904, Stockholm – 6. června 1987, Hägersten) byl švédský reprezentační hokejový útočník.\n\nV roce 1924 byl členem Švédské hokejové týmu, který skončil čtvrtý na zimních olympijských hrách.\n\n"}
{"id": "799675", "url": "https://cs.wikipedia.org/wiki?curid=799675", "title": "Elijáš Baley", "text": "Elijáš Baley\n\nElijáš Baley (zdrobnělina křestního jména zní „Lije“) je fiktivní postava ze série o robotech amerického spisovatele Isaaca Asimova. Je protagonistou v románech \"Ocelové jeskyně\", \"Nahé slunce\" a \"Roboti úsvitu\"; též v povídce „Zrcadlový obraz“ (česky vyšla i pod názvem „Asymetrie“, anglicky „Mirror Image“). V závěrečném románu ze série o robotech \"Roboti a impérium\" (jehož děj se odehrává cca 200 let po Baleyho smrti) je často vzpomínán.\n\nElijáš Baley je policejním detektivem ve velkoměstě New York City cca 3 000 let v budoucnosti (přibližně 5 022 n.l.). Podobně jako Sherlock Holmes si rád dopřeje dýmku tabáku , s tímto zlozvykem se snaží přestat v knize \"Roboti úsvitu\". Má silný smysl pro povinnost, je loajální ke svému povolání. Snaží se také chránit svou rodinu a udržet si svůj společenský status. Je ženatý s Jessií Navodny (která raději používá zdrobnělinu Jessie než své jméno Jezebel), společně mají syna Bentleyho , jenž se stane důležitým členem druhé vlny kolonizace vesmíru (v první vlně kolonizace byly osídleny Intermitentní planety, které dlouhodobě stagnují). Jeho strýc Boris (bratr matky) pracoval na kvasinkové farmě a zemřel při nehodě, spadl pod kola nákladního vozu. Baley jako dítě měl svého strýce rád, protože jej často obdarovával cukrovím. Jeho otec byl nukleární fyzik, který pracoval v jaderné elektrárně. Došlo však k neštěstí a zodpovědnost za něj padla na Baleyho otce. Ten ztratil své místo a společenské postavení, kvůli čemuž zahořkl a stal se z něj nepřístupný a nevrlý člověk. Tento zlom v otcově životě ovlivnil i dětství malého Elijáše. Otec umírá, když je chlapci 8 let , poté se Elijáš dostane se svými 2 staršími sestrami do sirotčince. Matku si Elijáš příliš nevybavuje. \n\nBaleyho společenský status je C-5 a zajišťuje mu několik výhod. Za úspěšné vyřešení případu vraždy dr. Sartona má slíben nadřízeným komisařem Enderbym postup do kategorie C-7. Jeho ctižádost a oddanost službě pramení částečně z dětství, neboť si dobře pamatuje na otcovu ztrátu zaměstnání a s ní spojený společenský pád a období nejistoty.\n\nBaley trpí - stejně jako drtivá většina jeho spoluobčanů - agorafobií, strachem z volného prostranství. Vyplývá to ze struktury soudobé společnosti, kdy lidé žijí v rozsáhlých městech („ocelové jeskyně“) a tyto prakticky vůbec neopouštějí. Agorafobie je důležitý rys detektivovy osobnosti a zároveň slouží zápletkám příběhů, v nichž se Baley objevuje. Tento rys odráží Asimovovu vlastní charakteristiku, která se dá nazvat klaustrofilií (záliba v uzavřených prostorách). Asimovovy romány typicky neobsahují žádné nadávky. Elijáš Baley si ulevuje zaklením „U Jehovábela!“ nebo „U Jóviše!“ během velkého vzrušení či napětí.\n\nBěhem vyšetřování na Solarii se sblíží s místní obyvatelkou Gladií, která je obviněna z vraždy svého manžela. Později se s ní ještě setká na Auroře a při několika dalších vzácných příležitostech.\n\nNěkolik let po odhalení komplotu na Auroře se ještě jednou a naposledy setká s R. Giskardem Reventlovem, který přiletí jako doprovod Hana Fastolfa na Zemi. Baley mu zdůrazňuje, že se situace v galaxii může zvrtnout do vážné krize a je jen na něm (a R. Daneelovi), aby jí včas zabránil a nebyla tak ohrožena probíhající kolonizace dalších planet. Jako úhlavního nepřítele jmenuje dr. Keldena Amadira, který byl sice poražen, ale neztratil veškerou svou moc.\n\nPo ukončení kariéry detektiva odletěl za synem Bentleym na první planetu kolonizovanou ve druhé vlně (později je známa pod jménem Baleyworld). Jeho manželka Jessie zůstala na Zemi a není známo, zda jej později následovala na novou osadnickou planetu.\n\nElijáš Baley umírá na Baleyworldu, před svou smrtí chce ještě naposledy vidět R. Daneela, který za ním v doprovodu Gladie přiletí z Aurory. Gladie zůstala na oběžné dráze, Baley nechtěl, aby ho viděla umírat.\n\nV románu \"Ocelové jeskyně\" je Baley povolán k vyšetřování vraždy obyvatele Vesmírného města - robotika dr. Roje Nemennuha Sartona. Vesmířané trvají na tom, aby se vyšetřování účastnil i jejich robot R. Daneel Olivaw (humanoidní robot zkonstruovaný ve Vesmírném městě právě dr. Sartonem a dr. Hanem Fastolfem). Elijáš Baley mu zpočátku nedůvěřuje (dokonce jej obviní z vraždy dr. Sartona), teprve později se s R. Daneelem sblíží a společně vytvoří úspěšnou dvojici. \n\nNěkolik měsíců poté (v knize \"Nahé slunce\") pak společně řeší další vraždu vesmířana, tentokrát obyvatele Intermitentní planety Solarie Rikaina Delmarra. Z vraždy je podezřelá jeho manželka Gladie. Baley se stává po dlouhé době (od doby první kolonizace vesmíru) prvním člověkem ze Země, jemuž je dovoleno navštívit některou z Intermitentních planet (nazývaných též Vnější světy). R. Daneel se snaží Baleyho držet mimo venkovní prostor, je si vědom jeho agorafobie a první robotický zákon mu velí Elijáše chránit, nicméně detektiva tato přehnaná péče omezuje a tak se lstí dočasně zbaví robotova doprovodu. Hodlá svou úzkost z otevřených prostranství překonat i proto, že to prospěje vyšetřování. Skutečně se mu podaří tyto nepříjemné pocity z venkovního pobytu výrazně potlačit.\n\nDva roky poté následuje další akce (v knize \"Roboti úsvitu\"), nyní na nejmocnější Intermitentní planetě Auroře, kde se do politického popředí dostal dr. Han Fastolfe, protagonista z prvního dílu a osoba příznivě nakloněná Zemi a myšlence nové vlny pozemské kolonizace. Baley se stal trochu proti své vůli hrdinou poté, co zvládl rozklíčovat již druhý velký případ, jeho schopnosti jsou oceňovány jak na Vnějších světech, tak i na Zemi. Díky němu se zlepšily vztahy Vnějších planet se Zemí a na to pozemská vláda sází. O detektivovi bylo dokonce natočeno i hypervlnné drama (obdoba filmu), s čímž však nesouhlasil. Toto drama se vysílalo na všech Vnějších světech a Baleymu přineslo interplanetární proslulost. Na druhou stranu mu jeho popularita i uškodila, stal se terčem závisti a zášti - i na svém policejním oddělení. Jeho hodnost C-7, kterou obdržel dočasně během vyšetřování na Solarii mu po úspěšném vyřešení případu zůstala.\n\nNa Auroře kromě úspěšného vyřešení případu odhalí Baley i telepatickou schopnost robota R. Giskarda Reventlova a téměř překoná svou zakořeněnou agorafobii. Místy se dokáže nenuceně pohybovat ve volném prostranství, dokonce se střetne na vlastní kůži s bouří.\n\nV knize je popsáno setkání Elijáše s Gladií a R. Daneelem na palubě soukromé kosmické jachty dr. Hana Fastolfa v době, kdy Baley předložil rezignaci na post inspektora a stal se jedním z osadníků. Elijáš Baley zde vystupuje v retrospektivách ostatních postav. V dalších příbězích vyjde najevo, že se Elijáš Baley v příštích tisíciletích stane legendární postavou. Zmínky o něm lze nalézt v románech ze série o Nadaci.\n\nPovídka „Zrcadlový obraz“ navazuje na romány \"Ocelové jeskyně\" a \"Nahé slunce\" , R. Daneel Olivaw kontaktuje na Zemi svého kolegu a přítele Elijáše Baleyho, aby pomohl nalézt pravdu ve sporu dvou matematiků, z nichž si každý nárokuje novou vědeckou tezi. Baley se svou geniální dedukcí tento choulostivý problém rozluští.\n\n"}
{"id": "799676", "url": "https://cs.wikipedia.org/wiki?curid=799676", "title": "Ernst Karlberg", "text": "Ernst Karlberg\n\nErnst Wilhelm Ludvig Karlberg (12. října 1901, Stockholm – 20. března 1987, Spånga) byl švédský reprezentační hokejový útočník.\n\nV roce 1924 a 1928 byl členem Švédské hokejové týmu, kde skončil na olympijských hrách prvně čtvrtý a pak dosáhl na první švédskou hokejovou medaili z ZOH.\n\n"}
{"id": "799678", "url": "https://cs.wikipedia.org/wiki?curid=799678", "title": "Peter Patton", "text": "Peter Patton\n\nMajor Bethune Minet „Peter“ Patton (5. března 1876, Londýn – 1939, Tiverton, Devon) byl prezident Mezinárodní hokejové federace (IIHF) a bývalý britský hokejista. V roce 1924 byl na ZOH zapsán pro nedostatek brankářů do britské sestavy jako rezervní brankář, do hry však nezasáhl.\n\n"}
{"id": "799679", "url": "https://cs.wikipedia.org/wiki?curid=799679", "title": "Vlha hnědohlavá", "text": "Vlha hnědohlavá\n\nVlha hnědohlavá (\"Merops leschenaulti\") je pták z řádu srostloprstých dlouhý 18 až 20 cm.\n\nŽije převážně na indickém subkontinentu a v jemu sousedících oblastech od Indie po jihovýchodní Asii, včetně Thajska, Malajsie a Indonésie.\n"}
{"id": "799682", "url": "https://cs.wikipedia.org/wiki?curid=799682", "title": "Modré límečky", "text": "Modré límečky\n\nModré límečky je pojem, který označuje příslušnost k dělnické třídě, kdy pracující vykonává fyzickou práci. Takto označovaní pracující mohou být jak školení (příkladem může být automechanik), tak prakticky zcela neškolení (příkladem mohou být pomocné práce v zemědělství). Příbuzný, nicméně opačný pojem bílé límečky naopak především označuje zejména práci v kanceláři a často prováděnou vsedě u počítače. Pojem růžové límečky pak označuje zaměstnání ve službách (příkladem může být číšník/servírka).\n\nTermín vznikl ve dvojici s pojmem bílých límečků jako zdůraznění kontrastu mezi bílými košilemi úředníků a již tenkrát standardně modrými pracovními oděvy dělníků, montérkami.\n"}
{"id": "799685", "url": "https://cs.wikipedia.org/wiki?curid=799685", "title": "Jaroslav Stránský (lední hokejista)", "text": "Jaroslav Stránský (lední hokejista)\n\nJaroslav Stránský (6. června 1899 Nymburk – ???) byl československý reprezentační hokejový brankář.\n\nV roce 1924 byl členem Československého hokejového týmu, který skončil pátý na zimních olympijských hrách.\n\n"}
{"id": "799687", "url": "https://cs.wikipedia.org/wiki?curid=799687", "title": "Českomoravská liga (baseball)", "text": "Českomoravská liga (baseball)\n\nČeskomoravská liga, zkráceně \"ČML\" (od roku 2016 1. LIGA), je název pro druhou nejvyšší baseballovou ligu v ČR pořádanou Českou baseballovou asociací. Tato soutěž vznikla sloučením České baseballové ligy a Moravské baseballové ligy. Od roku 2016 proběhla oficiální změna názvu na 1. LIGA. Českomoravská liga sestává ze základní části a play-off o možnost nastoupit v baráži o postup do České baseballové extraligy. Základní část ČML hraje 10 družstev.\n\n\n"}
{"id": "799690", "url": "https://cs.wikipedia.org/wiki?curid=799690", "title": "Administrativní dělení Ciudad de México", "text": "Administrativní dělení Ciudad de México\n\nMexický federální distrikt, kterým je Ciudad de México, sestává z 16 územně-administrativních celků. Jejich španělský název je delegación, v češtině můžeme použít výrazů jako městská část, obvod či zastoupitelství. V roce 2010 žilo v těchto 16 městských obvodech 8 851 080 osob. Městská zástavba však plynule pokračuje za hranice federálního distriktu na území sousedního státu México. Metropolitní oblast Valle de México, která zahrnuje kromě samotného hlavního mexického města ještě 60 dalších obcí, čítala v roce 2010 více než 20 miliónů osob.\n"}
{"id": "799692", "url": "https://cs.wikipedia.org/wiki?curid=799692", "title": "Norsko na Letních olympijských hrách 1976", "text": "Norsko na Letních olympijských hrách 1976\n\nNorsko na Letních olympijských hrách 1976 v Montrealu reprezentovalo 66 sportovců, z toho 60 mužů a 6 žen. Nejmladším účastníkem byl Alf Torp (15 let, 323 dní), nejstarším pak Morten Rieker (35 let, 221 dní). Reprezentanti vybojovali 2 medaile, z toho 1 zlatou a 1 stříbrnou.\n\n"}
{"id": "799693", "url": "https://cs.wikipedia.org/wiki?curid=799693", "title": "Jan Krásl", "text": "Jan Krásl\n\nJan Krásl (10. srpna 1899, Chlumec nad Cidlinou – 17. března 1980) byl československý reprezentační hokejový obránce.\n\nV roce 1924 byl členem Československého hokejové týmu, který skončil pátý na zimních olympijských hrách.\n\n"}
{"id": "799694", "url": "https://cs.wikipedia.org/wiki?curid=799694", "title": "ALT (album)", "text": "ALT (album)\n\nALT je studiové album skupiny Van der Graaf Generator. Album vyšlo 25. června 2012. Album obsahuje pouze instrumentální skladby.\n\n\n\n"}
{"id": "799698", "url": "https://cs.wikipedia.org/wiki?curid=799698", "title": "Ludvík Hofta", "text": "Ludvík Hofta\n\nLudvík Hofta (30. března 1899 Praha – 24. srpna 1974) byl československý reprezentační hokejový útočník.\n\nV roce 1924 byl členem Československého hokejové týmu, který skončil pátý na zimních olympijských hrách.\n\nZačínal s fotbalem a pozemním (bandy) hokejem na Vyšehradě, hrál za vysokoškolská mužstva. Jako většina tehdejších hráčů přešel i na lední (kanadský) hokej. Československý svaz kanadského hokeje mu udělil plaketu \"Za zásluhy\".\n\nPo ukončení medicínských studií na Karlově univerzitě pracoval krátce ve Strančicích, pak v Chotěboři a po válce v roce 1946 se vrátil do Prahy.\n"}
{"id": "799705", "url": "https://cs.wikipedia.org/wiki?curid=799705", "title": "Vonné látky v kosmetice", "text": "Vonné látky v kosmetice\n\nVonné látky v kosmetice mají nezastupitelnou roli, příjemně dráždí čichové receptory. Používají se od starověku, ale rozvoj voňavkářství nastal až ve Francii koncem 17. století. Vedoucí postavení si v tomto oboru udržuje Francie dodnes.\n\nTyto látky patří mezi nejčastější alergeny v kosmetice. \n\n\"1) přírodní\"\n\n\"2) syntetické\"\n\n\"Rostlinného původu\"\n\n• extrakce \n\n• lisováním\n\n• destilací s vodní parou\n\n\"Živočišného původu\"\n\n• ambra \n\n• mošus = pižmo\n\n• cibet \n\nS rozvojem chemie začal stoupat počet látek vyrobených syntetickou cestou, buď jako napodobeniny přírodních látek nebo jako látky zcela nové, u kterých byly aromatické vlastnosti objeveny náhodně \n\n\nrozeznáváme 3 základní složky vonné kompozice:\n\n\"1) špička vůně\"\n\n\"2) srdce kompozice (střed)\"\n\n\"3) fixátory (konec vůně)\"\n\n\n\nJe několik let stará metoda, při které se používají vůně léčivých rostlin (tzv. etherické oleje) k prevenci a léčbě nemocí. Etherické oleje jsou prchavé látky se složitou strukturou, kterou utváří někdy i několik set složek. Jejich léčivé účinky nejsou způsobeny pouze jejich chemickým složením, ale také nahromaděním sluneční energie a vyzařováním určitých elektromagnetických vibrací → z tohoto důvodu nejsou vhodné syntetické náhražky rostlinných vůní, které mohou navíc vyvolávat alergie.\n\nDnes je hojně využíván především tea tree oil\n\n"}
{"id": "799706", "url": "https://cs.wikipedia.org/wiki?curid=799706", "title": "Ljudmila Prokaševová", "text": "Ljudmila Prokaševová\n\nLjudmila Vjačeslavovna Prokaševová ( ; * 23. ledna 1969) je bývalá sovětská a kazašská rychlobruslařka.\n\nNa velkých mezinárodních závodech debutovala v roce 1990 na Mistrovství Evropy, kde se umístila na sedmém místě. O stupeň lepší příčky dosáhla v téže sezóně na Mistrovství světa ve víceboji. V roce 1992 poprvé startovala na Zimních olympijských hrách (nejlepší umístění – 5. místo v závodě na 5000 m), na vícebojařském světovém šampionátu byla tento rok čtvrtá. Rovněž na zimní olympiádě 1994 zůstala těsně pod stupni vítězů – na trati 5 km byla šestá, na distanci 3000 m čtvrtá. První medaili získala na Mistrovství světa ve víceboji 1995 (stříbro), na premiérovém Mistrovství světa na jednotlivých tratích 1996 dojela v závodě na 3000 m třetí. Na Asijských zimních hrách 1996 získala zlaté medaile v závodech na 1500 a 3000 m. V následujících letech se výsledkově na tratích 3 a 5 km pohybovala stále v první desítce, ze zimní olympiády 1998 si ze závodu na 5000 m odvezla bronzovou medaili. Poté však výkonnostně začala klesat, přesto se na Mistrovství světa na jednotlivých tratích 2001 umístila v závodě na 5000 m na šestém místě. Po sezóně 2002/2003 již na mezinárodních akcích nestartovala, objevila se pouze jednou v březnu 2004 na místních kazašských závodech.\n"}
{"id": "799709", "url": "https://cs.wikipedia.org/wiki?curid=799709", "title": "Maurice Del Valle", "text": "Maurice Del Valle\n\nAlfred Marie Maurice Napoléon François de Paule del Valle (25. dubna 1883, Paříž – 13. září 1965, Paříž) byl francouzský reprezentační hokejový brankář.\n\nV roce 1924 byl členem Francouzského hokejové týmu, který skončil šestý na zimních olympijských hrách.\n\n"}
{"id": "799710", "url": "https://cs.wikipedia.org/wiki?curid=799710", "title": "Picada", "text": "Picada\n\nPicada je jednou z charakteristických omáček a kulinářských technik v katalánské kuchyni. Není to samostatná omáčka jako majonéza nebo romesco , ale přidává se do jídla během vaření na dochucení. \n\nČasto příprava směsi začíná základní omáčkou, jakou je například sofrito a končí finálním přidáním picada několik minut před ukončením přípravy jídla. Picada se užívá jako příměs nebo pro zahuštění a dává znamenitou finální chuť velkému množství receptů z masa, ryb, rýže, polévek, luštěnin či zeleniny. Existuje mnoho variant přísad. Nejběžnějšími jsou česnek (považovaný za téměř základní), šafrán (považovaný za základní mnoha kuchaři) a (nebo) petržel. Další možné přísady jako skořice, vařená játra (kuřecí nebo králičí), čokoláda, kmín, byliny a další koření jsou užívány zřídka. \nPicada se připravuje v moždíři a musí obsahovat základní triádu: mandle, chléb a kapalinu. Mandle jsou opražené a lze je nahradit ořechy (lískovými, piniovými, vlašskými) či kombinovat s jinými ořechy. Tvrdý, suchý chléb je rozdrcen v moždíři, může být opražený nebo okoralý či to mohou být chlebové kůrky, lze ho osmažit na pánvi na oleji či dokonce použít sladké sušenky nebo koláčky. Jako kapalina se obvykle používá horký masový vývar nebo jen horká voda. \n\nTypická příprava picada:\nDejte do moždíře trochu soli, předejdete prokluzování, a čtyři stroužky česneku. Rozdrťte česnek a přidejte tucet pražených mandlí, tucet piniových oříšků, krajíc opraženého chleba a trochu šafránu. Vše rozdrťte dohromady, až vznikne \"těsto\". Můžete také přidat několik snítek petržele. Když je těsto homogenní, přidejte několik lžiček šťávy, která zbyla po vaření masa a promíchejte, až vznikne hustá omáčka. Asi deset minut před dokončením vaření vlijte omáčku rovnoměrně po celém povrchu pokrmu a nechte ji, až se spojí za nízké teploty s připravovaným pokrmem. \n\nHistoricky je picada z mandlí doložena v katalánské kuchyni již od jejího útlého počátku. Objevuje se v nejstarších středověkých pojednáních. Sousední středomořské kuchyně, jako okcitánská nebo italská mají v podstatě podobné omáčky, například pesto. \n"}
{"id": "799717", "url": "https://cs.wikipedia.org/wiki?curid=799717", "title": "Ligue 1 2008/09", "text": "Ligue 1 2008/09\n\nLigue 1 v sezóně 2008/09 se hrála od 9. srpna 2008 do 30. května 2009. Byl to celkově 71. ročník jednotné francouzské ligové soutěže. Mistrem se stal tým Girondins de Bordeaux a získal celkově 6. titul. Nejlepším střelcem ročníku se stal André-Pierre Gignac z Marseille se 24 brankami a nejlepším nahrávačem Michel Bastos z Lille s 9 nahrávkami.\n\nPoznámky:\n"}
{"id": "799721", "url": "https://cs.wikipedia.org/wiki?curid=799721", "title": "Nicolas Besch", "text": "Nicolas Besch\n\nNicolas Besch (* 25. října 1984, Le Havre, Francie) je profesionální francouzský hokejista hrající na postu obránce. Reprezentoval Francii na MS 2011 a MS 2012.\n\nSvou profesionální kariéru zahájil v týmu Rouen Hockey Élite 76 (první francouzská liga) v roce 2001. Tam hrál až do 2007, kdy přestoupil do Leksands IF, týmu hrajícího druhou švédskou ligu. Ještě téhož roku přešel k Nyköpings HK (taktéž druhá švédská liga) a Vaasan Sport (druhá finská liga). V sezoně 2008/2009 odešel do klubu Mikkelin Jukurit (druhá finská liga) a poté do Grenoble Métropole Hockey 38 (první francouzská liga). Následující sezonu se opět vrátil do Mikkelin Jukurit a odtud putoval do Comarch Cracovia (první polská liga).\n\n"}
{"id": "799725", "url": "https://cs.wikipedia.org/wiki?curid=799725", "title": "Jaroslav Vodrážka", "text": "Jaroslav Vodrážka\n\nJméno Jaroslav Vodrážka se může vztahovat k následujícím osobnostem:\n"}
{"id": "799726", "url": "https://cs.wikipedia.org/wiki?curid=799726", "title": "André Charlet", "text": "André Charlet\n\nAndré Charlet (24. dubna 1898 – 24. listopadu 1954) byl francouzský reprezentační hokejový brankář.\n\nV letech 1924 a 1928 byl členem Francouzského hokejové týmu, který skončil 2x šestý na zimních olympijských hrách.\n\n"}
{"id": "799727", "url": "https://cs.wikipedia.org/wiki?curid=799727", "title": "Abchazský apsar", "text": "Abchazský apsar\n\nAbchazský apsar (, ) je měnová jednotka částečně uznané Republiky Abcházie. Apsar byl zřízen roku 2008 k účelu vydávání pamětních mincí, v obchodním styku se v Abcházii používá ruský rubl. Národní banka Abcházie vydává stříbrné mince o hodnotě 10 apsarů (maximální emise: 2 000 ks) a zlaté o hodnotách 50 nebo 25 apsarů (maximální emise: 1 000 ks), razí se v Moskevské mincovně. Oficiální kurz je stanoven \"1 apsar = 10 ruských rublů\".\n\n"}
{"id": "799728", "url": "https://cs.wikipedia.org/wiki?curid=799728", "title": "Geest", "text": "Geest\n\nGeest je typ krajiny v severním Německu, Nizozemsku a Dánsku. Vznikl usazováním písku během ledových dob a je protikladem marše. Geest představuje výše položenou rovinu, proto je někdy také nazýván \"geestový\" nebo \"písečný hřbet\" (německy \"Geestrücken\" nebo \"Sandrücken).\" Samo slovo geest je podstatné jméno odvozené od dolnoněmeckého adjektiva \"gest\" („suchý“, „neúrodný“).\n\nV severozápadních dolnoněmeckých nářečích se používá také výraz \"Gast\", např. v některých místních názvech jako Tergast. Příležitostně se objevuje i \"Geist\" (fem.) např. Geistviertel, Hohe Geist nebo Hölzengeist.\n\nGeesty bývají obvykle vyšší než marše. Sestávají z koncových a základních morén saalské doby ledové (Hohe Geest), nebo z písků weichselské doby ledové (Niedere Geest). Tato krajina starých morén byla v eemské době meziledové překryta vátými písky a posléze i písky následující weichselské doby ledové. Následná eroze vytvořila plochou krajinu chudou na zásoby vody. Často se zde nachází písčitá neúrodná půda. Pokud se na ní něco pěstuje, pak především brambory. Lesy jsou tvořené převážně borovicemi; většina lesů byla ovšem během osidlování vykácena. Neustálým okusováním mladých výhonků pasoucím se dobytkem vznikají společenstva trpasličích keřů a vřesoviště.\n\nOblasti základních a koncových morén jsou úrodnější než písky a najdeme na nich i listnaté lesy (především buky). Velmi písčité geesty jsou výrazně méně úrodné než marše a weichselské morény východních pahorkatin ve Šlesvicku-Holštýnsku. Geesty jsou typické pro velké části Dolního Saska, Meklenburska-Předního Pomořanska, Šlesvicka-Holštýnska a Hamburku.\n\nBěžným znakem mnoha geestů podél pobřeží jsou tzv. knicks, zvláštní severoněmecký druh živého plotu, který se v pravidelných odstupech zastřihává až na kmen a který poskytuje ochranu před větrem a před vátými písky tvořícími duny. Knicky dříve sloužily také jako zdroj vrbového proutí a dřeva na ploty a na topení.\n\nV místech, kde geest sahá až k moři, se tvoří útesy.\n\nV severním Německu byly geesty osídleny dříve než marše, protože poskytovaly ochranu před záplavami. Proto se v geestech na pevnině i v jádrech ostrovů nacházejí megalitické hroby z doby kamenné.\n\nHranice mezi geestem a marší představuje i osídlovací a kulturně-historickou hranici. Frísové dávali přednost osídlování marší. V oblastech osídlených Sasy existovala hranice mezi rolnickými kulturami geestů a marší, podmíněná rozdíly v úrodnosti půdy. Obyvatelé marší považovali až do 20. století za nevhodné uzavírat sňatky s někým z geestu, protože takový sňatek nepřinesl do rodiny žádnou úrodnou půdu.\n\n"}
{"id": "799729", "url": "https://cs.wikipedia.org/wiki?curid=799729", "title": "Susan Auchová", "text": "Susan Auchová\n\nSusan Margaret Auchová (* 1. března 1966 Winnipeg, Manitoba) je bývalá kanadská rychlobruslařka a short trackařka.\n\nSvoji sportovní kariéru začala v short tracku, ve kterém získala v roce 1986 vítězství ve Světovém poháru ve stíhacím závodě družstev. Zúčastnila se i ukázkového předvedení tohoto sportu na Zimních olympijských hrách 1988. V klasickém rychlobruslení debutovala v roce 1987 na mítinku Světového poháru v Lake Placid, pravidelně ale začala závodit až v roce 1989, kdy se mimo jiné zúčastnila i Mistrovství světa ve sprintu (16. místo). Startovala na zimní olympiádě 1992, kde na trati 500 m dojela na šestém místě, i na Zimních olympijských hrách 1994, kde na téže distanci získala stříbrnou medaili. V další sezóně skončila na Mistrovství světa ve sprintu na šestém místě. Druhou olympijskou medaili získala na hrách v roce 1998, kde na trati 500 m dojela jako druhá, tentýž rok se na světovém šampionátu na jednotlivých tratích umístila na čtvrté příčce v závodě na 500 m. Po přestávce v sezóně 1998/1999 a následných několika umístěních v první desítce na tratích 500 a 1000 m na velkých světových akcích startovala i na zimní olympiádě 2002, kde však v závodech na 500 i 1000 m dojela až ve třetí desítce. Po sezóně 2001/2002 ukončila aktivní sportovní kariéru.\n"}
{"id": "799734", "url": "https://cs.wikipedia.org/wiki?curid=799734", "title": "Josef Toman (skladatel)", "text": "Josef Toman (skladatel)\n\nJosef Toman (15. dubna 1894 Lukavice – 31. prosince 1972 Beroun) byl český nevidomý klavírista, varhaník a skladatel.\n\nPocházel z rodiny zemědělského dělníka. Ve třech letech přišel při úrazu o oko a později přestal vidět i na druhé. Byl přijat do Klarova ústavu pro nevidomé v Praze a měl se vyučit kartáčníkem. Učil se však také hře na lesní roh a na klavír, ale další studium hudby mu vedení ústavu nechtělo povolit. Nakonec se ředitel Wagner žádosti podvolil, ale s podmínkou, že nikdy nebude žádat o místo učitele hudby na Klarově ústavu.\n\nZa první světové války se uvolnila některá varhanická místa, tak se stal v roce 1915 varhaníkem v Červeném Kostelci. V následujícím roce vykonal státní zkoušku ze hry na klavír a začal učit hudbě. Dál studoval hru na klavír u prof. Štěpána a nějaký čas i skladbu u Vítězslava Nováka. V roce 1916 vykonal státní zkoušku ze hry na klavír. Po válce získal v konkurzu místo ředitele kůru v Berouně. Založil soukromou hudební školu, která si získala brzy velmi dobrou pověst. V roce 1926 se oženil. Pořádal klavírní a varhanní koncerty doma i v zahraničí. Jeho improvizační schopnosti při hře na varhany ocenil i Václav Talich. Vystupoval i v rozhlase, především jako interpret svých skladeb.\n\nJeho skladatelské dílo zahrnuje 78 děl. Kromě klavírních skladeb psal i písně, sbory a komorní hudbu. Jako ředitel kůru a varhaník zkomponoval i řadu chrámových skladeb.\n\n\n\n\n\n\n"}
{"id": "799735", "url": "https://cs.wikipedia.org/wiki?curid=799735", "title": "Xochimilco", "text": "Xochimilco\n\nXochimilco je jednou z 16 městských částí Ciudad de México. Rozprostírá se na rozloze 118 km², v roce 2010 zde žilo 415 007 osob a hustota zalidnění dosahovala hodnoty 3 517 os./km². První lidské osídlení této lokality sahá hluboko do předkolumbovského období, mezoamerické kultury se zde usazovaly již okolo roku 2000 př. n. l. Xochimilco se rozprostírá na původních březích, ale i v zátopě stejnojmenného jezera Xochimilco. To se zde rozprostíralo až do příchodu Španělů v 16. století, kteří ho postupem času vysušili. Pozůstatkem jezerní krajiny Mexického údolí je v současnosti rozlehlý systém kanálů a tzv. chinampas.\n\nChinampas jsou umělé ostrovy sloužící pro zemědělství. Jedná se o tradiční zemědělskou metodu Aztéků a Toltéků, kdy se do dna jezera zarazí rám obdélníkové tvaru z kulatiny a větví, následně se vnitřní prostor vyplní bahnem vyzvednutým ze dna jezera a zeminou. Vzniklý ostrov disponuje úrodnou zeminou, dostatkem vody a je připraven k osetí či osázení zemědělskými plodinami.\n\nSystém kanálů a umělých ostrovů v Xochimilcu, společně s historickými monumenty v centru města, figuruje od roku 1987 na seznamu světového kulturního dědictví UNESCO.\n"}
{"id": "799739", "url": "https://cs.wikipedia.org/wiki?curid=799739", "title": "Magnus Svensson (florbalista)", "text": "Magnus Svensson (florbalista)\n\nMagnus Svensson (* 27. května 1983, Vinberg) je švédský florbalista hrající na pozici útočníka. Svoji kariéru začal v klubu Vinberg IBS, avšak v roce 2000 přestoupil do klubu Warberg IC, kde působí i dnes. S tímto klubem také třikrát vyhrál Švédskou superligu.\n\nSe švédskou reprezentací, za niž hraje už od roku 2002, vyhrál Mistrovství světa v roce 2004 a 2006, přičemž o druhém vítězství rozhodl svým gólem v prodloužení proti Finsku.\n\nSeznam medailí, které získal Magnus Svensson na mistrovství světa:\n"}
{"id": "799745", "url": "https://cs.wikipedia.org/wiki?curid=799745", "title": "Walter Parazaider", "text": "Walter Parazaider\n\nWalter Parazaider (* 14. března 1945 Chicago, Illinois, USA) je americký saxofonista, klarinetista, flétnista, zpěvák a hudební skladatel. Na klarinet začal hrát v devíti letech. V roce 1967 spoluzaložil skupinu Chicago.\n"}
{"id": "799750", "url": "https://cs.wikipedia.org/wiki?curid=799750", "title": "Dale Spalding", "text": "Dale Spalding\n\nDale Spalding je americký zpěvák, multiinstrumentalista a hudební skladatel. Vyrůstal jako jeden ze čtyř dětí v Downey ve státě Kalifornie. V roce 1969 se přestěhoval do San Francisca. V roce 2000 se spřátelil s Poncho Sanchezem. V roce 2008 se stal členem skupiny Canned Heat.\n\n"}
{"id": "799756", "url": "https://cs.wikipedia.org/wiki?curid=799756", "title": "Radim Šrám", "text": "Radim Šrám\n\nRadim Šrám (* 27. srpna 1939) je český molekulární epidemiolog a genetik, vedoucí oddělení genetické ekotoxikologie Ústavu experimentální medicíny Akademie věd České republiky.\n\nJeho otcem byl známý pražský lékař- internista, který odešel v padesátých létech jako primář do Františkových lázní. Má dva sourozence a tři vlastní děti z prvého manželství a další, které vyženil. Po absolvování gymnázia nedostal doporučení ke studiu na vysoké škole a tak šel pracovat jako zaučený soustružník do „Automobilových závodů KG (Praga)“. To mu umožnilo získat i jiné úhly pohledů na život i na současnost a prohloubilo jeho sociální cítění. Za rok doporučení ke studiu dostal a byl přijat na Lékařskou fakultu hygienickou (dnes 3. lékařská fakulta University Karlovy v Praze). Během středoškolských i vysokoškolských studií se aktivně podílel na činnosti dramatických skupin studentů.\n\nV roce 1964 úspěšně dokončil Lékařskou fakultu hygienickou UK v Praze. Již během studií se zabýval genetickou problematikou ve vztahu k toxikologii, experimentoval na drosophilách a intenzivně se zúčastnil studentské vědecké činnosti jako pomocná vědecká síla. Po promoci nastoupil do Ústavu hygieny jako odborný pracovník, pokračoval ve vědecké práci a podílel se na odborných expertizách.\n\nV roce 1968 získal roční stipendium v Ústavu genetiky Edinburské Univerzity u prof. C. Auerbachové ( Dept. of Genetics, University of Edinburgh, U.K. (prof.C.Auerbach).  Intenzivně se věnoval práci, takže byl zařazen jako výzkumný pracovník. Tento pobyt mu umožnil konfrontaci s výzkumníky rozvinutých světových genetických laboratoří a založil řadu neformálních kontaktů, které dále rozvíjel.\n\nDo ČSSR se vrátil koncem roku 1969. krátce po té napsal a v roce 1970 obhájil kandidátskou disertační práci (dnes PhD) na téma „Mutagenní účinky některých chemických látek a vztah k jejich struktuře“. Oponent prof. Dr. B. Sekla ukončil obhajobu konstatováním, že práce splňuje všechny požadavky na doktorskou disertační práci (DrSc.) Publikoval řadu prací, které se setkaly s ohlasem nejen u nás, ale i v zahraničí \"(Benes V, Sram R: Mutagenic activity of some pesticides in Drosophila melanogaster.Ind Med Surg 38: 442-444 (1969), Sram RJ: The effect of storage on the frequency of translocations in Drosophila melanogaster. Mutat Res 9: 243-244 (1970), Sram RJ: Mutagenic effect of LSD in Drosophila melanogaster. Activ Nerv Super (Praha) 12: 265-266 (1970).\"\n\nV odborných publikacích požívá od roku 1969 též první písmeno svého druhého křestního jména Jan Evangelista k připomenutí si nadějí svých rodičů, které při křtu do něho vkládali.\n\nV roce 1972 uspořádal  na zámku v Žinkovech 2 Annual Meeting of EEMS (European Environmental Mutagen Society), v r. 1975 Symposium on New Developments in Mutagenicity Testing of Environmental Chemicals (International Association of Environmental Mutagen Societies). Obě konference měly značný ohlas, zúčastnili se jich představitelé oboru z celého světa. Uspořádání významně přispělo k rozvoji této problematiky v ČSSR. \n\nPracoval jako vedoucí Laboratoře genetiky a Národní laboratoře pro genotoxicitu v Institutu hygieny a epidemiologie. Věnoval se studiu metageneze zevním prostředím, dále studiu genotoxicity na savčích modelech i v lidské populaci. Výrazně se podílel na vytvoření systému laboratoří genotoxikologie v rámci hygienické služby. Díky těmto aktivitám postupně vznikly laboratoře pro genotoxicitu v krajských hygienicko epidemiologických stanicích v Ústí n.L., Ostravě a Brně. \n\nV roce 1977 obhájil disertační doktorskou práci na téma „Genetické riziko chemických látek - studium mutagenní aktivity, obecné vztahy a systém hodnocení“.\n\nV té době se již dostávala do popředí problematika ovzduší, zejména v pánevních oblastech Čech a její dopady na zdravotní stav populace těchto lokalit. \n\nOrganizoval a řešil několik studií s KHS Ústí nad Labem a s OHES Teplice (\"R. J. Šrám et al.: Cytogenetic analysis of peripheral lymphocytes in glass workers occupationally exposed to mineral oils. Mutation Res. 144, 1985, 277-280; R. J. Šrám, M. Černá, N. Holá: Effect of ascorbic acid prophylaxis in groups occupationally exposed to mutagens. In: C.Ramel, B.Lambert, J.Magnusson (eds.): Genetic Toxicology of Environmental Chemicals. Part B: Genetic Effects and Applied Mutagenesis. A.R.Liss, New York 1986, p.327-335. )\"\n\nOd roku 1982 pracoval ve Výzkumném ústavu psychiatrickém jako vedoucí laboratoře farmakogenetiky a oddělení biologické psychiatrie. Z tohoto období jsou nejvýznamnější práce věnované genetickému vlivu léků (prothiaden, paracetamol) a  genetickému poškození u chronických alkoholiků. \"(J. Kočišová, P. Rössner, B. Binková, H. Bavorová, R. J. Šrám: Mutagenicity studies on paracetamol in human volunteers. I. Cytogenetic analysis of peripheral lymphocytes and lipid peroxidation in plasma. Mutation Res. 209, 1988, 161-165;; J. Topinka, B. Binková, R. J. Šrám: DNA-repair capacity and lipid peroxidation in chronic alcoholics. Mutation Res. 263, 1991, 133-136; R. J. Šrám, B. Binková: Side-effects of psychotropic therapy. In: L.Packer, L.Prilipko, Y.Christen (eds.): Free Radicals in the Brain Aging, Neurological and Mental Disorders. Springer Verlag, Berlin-Heildelberg-New York 1992, p.153-166).\"\n\nPozornost zaslouží jeho práce na problematice antioxidantů a vitaminizování vitaminem C a E obyvatel domova důchodců, kteří potom jevili známky zlepšení zdravotního stavu, včetně psychických funkcí.  \"(R. J. Šrám, B. Binková, J. Kočišová, J. Topinka, I. Fojtíková, I. Hanel, J. Klaschka, F. Kotěšovec, V. Kubíček, J. A. Gebhart: Antioxidants effect on alcohol, drugs and aging. In: M. L. Mendelsohn, R. J. Albertini (eds.): Mutation and the Environment. Part C: Somatic and Heritable Mutation, Adduction and Epidemiology. J.Wiley-Liss, New York 1990, p. 327-337).\"\n\nOd roku 1991 do r. 2016 byl vedoucím Laboratoře genetické ekotoxikologie ÚEM AV ČR, posléze vedoucím Oddělení genetické ekotoxikologie. Od roku 2016 je po organizační transformaci vědeckým pracovníkem.\n\nPoslední léta se dr. Šrám věnuje převážně vlivům znečištění ovzduší na zdravotní stav populace. Od roku 2007 koordinoval rozsáhlý výzkum znečištění ovzduší na Ostravsku.\"(R. J. Šrám: Vliv znečištěného ovzduší na zdravotní stav populace, Ochrana ovzduší 5/2012:4-10)\"\n\nMolekulární epidemiologie, biomarkery expozice, účinku a vnímavosti k mutagenům a karcinogenům, vliv znečištěného ovzduší na lidské zdraví.\n\nDlouholeté zkušenosti s prováděním studií zabývajících se zdravím ve vztahu k životnímu prostředí, zejména v oblasti genetické toxikologie a molekulární epidemiologie.\n\nV období 1964-1982 zaměřen na oblast mutageneze zevním prostředím, studium genotoxicity na savčích modelech a lidské populaci. Výrazně se podílel na vytvoření systému laboratoří genotoxikologie v rámci hygienické služby. V letech 1982-1991 pracoval v oblasti ekologické genetiky a dále se zabýval účinky antioxidantů v procesu stárnutí a duševních chorob. Od r. 1990 studoval vliv mykotoxinů na genetické poškození u horníků uranových dolů.\n\nV letech 1991-2013 byl řešitelem řady národních i mezinárodních projektů (EU, US EPA, HEI). Založení a koordinace „Programu Teplice” (Teplice I 1991-1996, Teplice II 1997-2000, Program “Znečištění ovzduší a zdraví”), významného vědeckého projektu zabývajícího se vlivy znečištěného životního prostředí na lidské zdraví. Cílem těchto výzkumných studií bylo zjistit vliv znečištění životního prostředí, v prvé řadě ovzduší, na zdravotní stav populace v pánevních oblastech a v Praze. Studium se soustředilo na analýzu dýchacích funkcí, neuropsychických účinků, výsledků těhotenství, úmrtnosti a vzniku nádorových onemocnění. Program byl řešen úzké spolupráci s US Environmental Protection Agency (US EPA). K jeho plnění se v České republice spojilo 20 pracovišť, zejména okresních a krajských hygienických stanic ze severních, středních a jižních Čech, výzkumných ústavů a univerzit (\"R.J.Šrám, I.Beneš, B.Binková, J.Dejmek, D.Horstman, F.Kotěšovec, D.Otto, S.D.Perreault, J.Rubeš, S.H.Selevan, I.Skalík, R.K.Stevens, J.Lewtas: Teplice Program - the impact of air pollution on human health. Environ. Health Perspect. 104, Suppl.4, 1996, 699-714).\"\n\nOd roku 2007 koordinoval rozsáhlý výzkum znečištění ovzduší na Ostravsku. který byl zaměřen jak na hodnocení vlivu znečištění ostravského ovzduší na zdravotní stav populace, zejména dětí, tak na studium genotoxicity látek přítomných v ovzduší Ostravska a jejich škodlivé účinky na genetický materiál.\n\nV posledních letech se věnuje studiu vlivu znečištěného ovzduší na novorozence v Karviné, Mostě a Českých Budějovicích (\"R. J. Sram, B. Binkova, M. Dostal, M. Dostalova-Merkerova, H. Libalova, A. Milcova, P. Rössner Jr., J. Schmuczerova, V. Svecova, J. Topinka, H. Votavova:  Health impact of air pollution to children. Int J Hyg Environ Health, 216, 2013: 533-40; A. Ambroz, V. Vlkova, P. Rossner, Jr, A. Rossnerova, V. Svecova, A. Milcova, J. Pulkrabova, J. Hajslova, M. Veleminsky, Jr, I. Solansky, R. J. Sram: Impact of air pollution on oxidative DNA damage and lipid peroxidation in mothers and their newborns. Int J Hyg Environ Health. 219, 2016: 545-556).\"                                 \n\nZúčastnil se řady výzkuných projektů EU: PHARE, EXPOLIS, EXPAH, INTARESE, AIRNET, CancerRiskBiomarkers, ChildrenGenoNetwork, PINCHE, ENVIRISK, CITI-SENSE.\n\nPublikoval více než 300 článků v recenzovaných odborných časopisech. (Celkový počet publikací s IF vice než 250, celkový počet citací = 6479, HI = 48)\n\n\n\n\nJe členem několika národních poradních orgánů dohlížejících na kvalitu životního prostředí a zdraví (Rada vlády pro udržitelný rozvoj, předseda Komise pro životní prostředí AV ČR, místopředseda vědecké rady MŽP).\n\nZ hlediska konsiliárních činností je expertem WHO (WHO-Europe, WHO-IPCS), kde se podílí na přípravě materiálů o vlivu znečištěného ovzduší na genetický materiál dětí), opakovaně pracoval jako hodnotitel návrhů projektů pro EC DG Research, 2006-2012, člen komise MŠMT ČR hodnotící výzkumné závěry.\n\n\nV roce 2008 získal zvláštní cenu Česká hlava.\n\n"}
{"id": "799758", "url": "https://cs.wikipedia.org/wiki?curid=799758", "title": "Seznam německých názvů obcí a osad v Česku (A)", "text": "Seznam německých názvů obcí a osad v Česku (A)\n\nTento seznam obsahuje německé názvy (exonyma) českých obcí začínajících na písmeno A.\n\nTento seznam by měl sloužit pro orientaci v starých písemných pramenech, mapách atd., nikoliv pro překlad českých názvů měst do němčiny. Většina z těchto německých názvů by při použití v současnosti byla nesrozumitelná.\n"}
{"id": "799760", "url": "https://cs.wikipedia.org/wiki?curid=799760", "title": "Seznam německých názvů obcí a osad v Česku (B)", "text": "Seznam německých názvů obcí a osad v Česku (B)\n\nTento seznam obsahuje německé názvy (exonyma) českých obcí začínajících na písmeno B.\n\nTento seznam by měl sloužit pro orientaci ve starých písemných pramenech, mapách atd., nikoliv pro překlad českých názvů měst do němčiny. Většina z těchto německých názvů by při použití v současnosti byla nesrozumitelná.\n"}
{"id": "799762", "url": "https://cs.wikipedia.org/wiki?curid=799762", "title": "Seznam německých názvů obcí a osad v Česku (C)", "text": "Seznam německých názvů obcí a osad v Česku (C)\n\nTento seznam obsahuje německé názvy (exonyma) českých obcí začínajících na písmeno C.\n\nTento seznam by měl sloužit pro orientaci v starých písemných pramenech, mapách atd., nikoliv pro překlad českých názvů měst do němčiny. Většina z těchto německých názvů by při použití v současnosti byla nesrozumitelná.\n"}
{"id": "799763", "url": "https://cs.wikipedia.org/wiki?curid=799763", "title": "Gary Brooker", "text": "Gary Brooker\n\nGary Brooker, MBE, (* 29. května 1945 Londýn, Anglie) je britský zpěvák a klávesista. Byl členem skupiny The Paramounts. V roce 1967 spoluzaložil skupinu Procol Harum, se kterou hrál až do jejího rozpadu v roce 1977. Od roku 1991 je znovu jejím členem. V roce 1999 se podílel na sólovém albu Iana McDonalda s názvem \"Drivers Eyes\".\n\n"}
{"id": "799764", "url": "https://cs.wikipedia.org/wiki?curid=799764", "title": "Vraní potok", "text": "Vraní potok\n\nJméno Vraní potok nese vícero toků: \n\n"}
{"id": "799765", "url": "https://cs.wikipedia.org/wiki?curid=799765", "title": "Seznam německých názvů obcí a osad v Česku (Č)", "text": "Seznam německých názvů obcí a osad v Česku (Č)\n\nTento seznam obsahuje německé názvy (exonyma) českých obcí začínajících na písmeno Č.\n\nTento seznam by měl sloužit pro orientaci v starých písemných pramenech, mapách atd., nikoliv pro překlad českých názvů měst do němčiny. Většina z těchto německých názvů by při použití v současnosti byla nesrozumitelná.\n"}
{"id": "799767", "url": "https://cs.wikipedia.org/wiki?curid=799767", "title": "Seznam německých názvů obcí a osad v Česku (D)", "text": "Seznam německých názvů obcí a osad v Česku (D)\n\nTento seznam obsahuje německé názvy (exonyma) českých obcí začínajících na písmeno D.\n\nTento seznam by měl sloužit pro orientaci v starých písemných pramenech, mapách atd., nikoliv pro překlad českých názvů měst do němčiny. Většina z těchto německých názvů by při použití v současnosti byla nesrozumitelná.\n"}
{"id": "799768", "url": "https://cs.wikipedia.org/wiki?curid=799768", "title": "Seznam německých názvů obcí a osad v Česku (E)", "text": "Seznam německých názvů obcí a osad v Česku (E)\n\nTento seznam obsahuje německé názvy (exonyma) českých obcí začínajících na písmeno E.\n\nTento seznam by měl sloužit pro orientaci v starých písemných pramenech, mapách atd., nikoliv pro překlad českých názvů měst do němčiny. Většina z těchto německých názvů by při použití v současnosti byla nesrozumitelná.\n"}
{"id": "799770", "url": "https://cs.wikipedia.org/wiki?curid=799770", "title": "Seznam německých názvů obcí a osad v Česku (F)", "text": "Seznam německých názvů obcí a osad v Česku (F)\n\nTento seznam obsahuje německé názvy (exonyma) českých obcí začínajících na písmeno F.\n\nTento seznam by měl sloužit pro orientaci v starých písemných pramenech, mapách atd., nikoliv pro překlad českých názvů měst do němčiny. Většina z těchto německých názvů by při použití v současnosti byla nesrozumitelná.\n"}
{"id": "799771", "url": "https://cs.wikipedia.org/wiki?curid=799771", "title": "Seznam německých názvů obcí a osad v Česku (G)", "text": "Seznam německých názvů obcí a osad v Česku (G)\n\nTento seznam obsahuje německé názvy (exonyma) českých obcí začínajících na písmeno G.\n\nTento seznam by měl sloužit pro orientaci v starých písemných pramenech, mapách atd., nikoliv pro překlad českých názvů měst do němčiny. Většina z těchto německých názvů by při použití v současnosti byla nesrozumitelná.\n"}
{"id": "799772", "url": "https://cs.wikipedia.org/wiki?curid=799772", "title": "Seznam německých názvů obcí a osad v Česku (H)", "text": "Seznam německých názvů obcí a osad v Česku (H)\n\nTento seznam obsahuje německé názvy (exonyma) českých obcí začínajících na písmeno H.\n\nTento seznam by měl sloužit pro orientaci v starých písemných pramenech, mapách atd., nikoliv pro překlad českých názvů měst do němčiny. Většina z těchto německých názvů by při použití v současnosti byla nesrozumitelná.\n"}
{"id": "799773", "url": "https://cs.wikipedia.org/wiki?curid=799773", "title": "Seznam německých názvů obcí a osad v Česku (Ch)", "text": "Seznam německých názvů obcí a osad v Česku (Ch)\n\nTento seznam obsahuje německé názvy (exonyma) českých obcí začínajících na písmeno CH.\n\nTento seznam by měl sloužit pro orientaci v starých písemných pramenech, mapách atd., nikoliv pro překlad českých názvů měst do němčiny. Většina z těchto německých názvů by při použití v současnosti byla nesrozumitelná.\n"}
{"id": "799774", "url": "https://cs.wikipedia.org/wiki?curid=799774", "title": "Seznam německých názvů obcí a osad v Česku (I)", "text": "Seznam německých názvů obcí a osad v Česku (I)\n\nTento seznam obsahuje německé názvy (exonyma) českých obcí začínajících na písmeno I.\n\nTento seznam by měl sloužit pro orientaci v starých písemných pramenech, mapách atd., nikoliv pro překlad českých názvů měst do němčiny. Většina z těchto německých názvů by při použití v současnosti byla nesrozumitelná.\n"}
{"id": "799775", "url": "https://cs.wikipedia.org/wiki?curid=799775", "title": "Seznam německých názvů obcí a osad v Česku (J)", "text": "Seznam německých názvů obcí a osad v Česku (J)\n\nTento seznam obsahuje německé názvy (exonyma) českých obcí začínajících na písmeno J.\n\nTento seznam by měl sloužit pro orientaci v starých písemných pramenech, mapách atd., nikoliv pro překlad českých názvů měst do němčiny. Většina z těchto německých názvů by při použití v současnosti byla nesrozumitelná.\n"}
{"id": "799776", "url": "https://cs.wikipedia.org/wiki?curid=799776", "title": "Seznam německých názvů obcí a osad v Česku (K)", "text": "Seznam německých názvů obcí a osad v Česku (K)\n\nTento seznam obsahuje německé názvy (exonyma) českých obcí začínajících na písmeno K.\n\nTento seznam by měl sloužit pro orientaci v starých písemných pramenech, mapách atd., nikoliv pro překlad českých názvů měst do němčiny. Většina z těchto německých názvů by při použití v současnosti byla nesrozumitelná.\n"}
{"id": "799777", "url": "https://cs.wikipedia.org/wiki?curid=799777", "title": "Norsko na Letních olympijských hrách 1972", "text": "Norsko na Letních olympijských hrách 1972\n\nNorsko na Letních olympijských hrách 1972 v Mnichově reprezentovalo 112 sportovců, z toho 101 mužů a 11 žen. Nejmladším účastníkem byl Jørgen Cappelen (13 let, 207 dní), nejstarším pak Jan-Erik Aarberg (47 let, 305 dní). Reprezentanti vybojovali 4 medaile, z toho 2 zlaté, 1 stříbrnou a 1 bronzovou.\n\n"}
{"id": "799778", "url": "https://cs.wikipedia.org/wiki?curid=799778", "title": "Seznam německých názvů obcí a osad v Česku (L)", "text": "Seznam německých názvů obcí a osad v Česku (L)\n\nTento seznam obsahuje německé názvy (exonyma) českých obcí začínajících na písmeno L.\n\nTento seznam by měl sloužit pro orientaci v starých písemných pramenech, mapách atd., nikoliv pro překlad českých názvů měst do němčiny. Většina z těchto německých názvů by při použití v současnosti byla nesrozumitelná.\n"}
{"id": "799779", "url": "https://cs.wikipedia.org/wiki?curid=799779", "title": "Joe Walsh", "text": "Joe Walsh\n\nJoe Walsh (* 20. listopadu 1947 Wichita, Kansas, USA) je americký kytarista, zpěvák, multiinstrumentalista. Byl členem skupin James Gang, Barnstorm a Eagles. V roce 1989 byl přizván do skupiny Ringo Starr & His All-Starr Band. Vydal též několik sólových alb.\n\n\n\n"}
{"id": "799780", "url": "https://cs.wikipedia.org/wiki?curid=799780", "title": "Seznam německých názvů obcí a osad v Česku (M)", "text": "Seznam německých názvů obcí a osad v Česku (M)\n\nTento seznam obsahuje německé názvy (exonyma) českých obcí začínajících na písmeno M.\n\nTento seznam by měl sloužit pro orientaci v starých písemných pramenech, mapách atd., nikoliv pro překlad českých názvů měst do němčiny. Většina z těchto německých názvů by při použití v současnosti byla nesrozumitelná.\n"}
{"id": "799781", "url": "https://cs.wikipedia.org/wiki?curid=799781", "title": "Seznam německých názvů obcí a osad v Česku (N)", "text": "Seznam německých názvů obcí a osad v Česku (N)\n\nTento seznam obsahuje německé názvy (exonyma) českých obcí začínajících na písmeno N.\n\nTento seznam by měl sloužit pro orientaci v starých písemných pramenech, mapách atd., nikoliv pro překlad českých názvů měst do němčiny. Většina z těchto německých názvů by při použití v současnosti byla nesrozumitelná.\n"}
{"id": "799782", "url": "https://cs.wikipedia.org/wiki?curid=799782", "title": "Seznam nejčastějších ženských jmen v Česku", "text": "Seznam nejčastějších ženských jmen v Česku\n\nTento seznam obsahuje nejčastější ženská křestní jména v Česku. Vychází z údajů ministerstva vnitra a řadí ženská jména dle četnosti jejich žijících nositelů. Obsahuje všechna jména s četností nad 40 000 výskytů.\n\n"}
{"id": "799783", "url": "https://cs.wikipedia.org/wiki?curid=799783", "title": "Seznam německých názvů obcí a osad v Česku (O)", "text": "Seznam německých názvů obcí a osad v Česku (O)\n\nTento seznam obsahuje německé názvy (exonyma) českých obcí začínajících na písmeno O.\n\nTento seznam by měl sloužit pro orientaci v starých písemných pramenech, mapách atd., nikoliv pro překlad českých názvů měst do němčiny. Většina z těchto německých názvů by při použití v současnosti byla nesrozumitelná.\n"}
{"id": "799784", "url": "https://cs.wikipedia.org/wiki?curid=799784", "title": "Seznam německých názvů obcí a osad v Česku (P)", "text": "Seznam německých názvů obcí a osad v Česku (P)\n\nTento seznam obsahuje německé názvy (exonyma) českých obcí začínajících na písmeno P.\n\nTento seznam by měl sloužit pro orientaci v starých písemných pramenech, mapách atd., nikoliv pro překlad českých názvů měst do němčiny. Většina z těchto německých názvů by při použití v současnosti byla nesrozumitelná.\n"}
{"id": "799785", "url": "https://cs.wikipedia.org/wiki?curid=799785", "title": "Seznam německých názvů obcí a osad v Česku (R)", "text": "Seznam německých názvů obcí a osad v Česku (R)\n\nTento seznam obsahuje německé názvy (exonyma) českých obcí začínajících na písmeno R.\n\nTento seznam by měl sloužit pro orientaci v starých písemných pramenech, mapách atd., nikoliv pro překlad českých názvů měst do němčiny. Většina z těchto německých názvů by při použití v současnosti byla nesrozumitelná.\n"}
{"id": "799786", "url": "https://cs.wikipedia.org/wiki?curid=799786", "title": "Iron Man", "text": "Iron Man\n\nIron Man je fiktivní postava komiksových příběhů např. o Avengerech vydávaných nakladatelstvím Marvel Comics. Poprvé se objevil v komiksovém sešitu \"Tales of Suspense\" #39 roku 1963. Postavu vymyslel Stan Lee, do příběhu ji rozpracoval Larry Lieber a výtvarně ji ztvárnili Don Heck a Jack Kirby. V současnosti se jedná o jednu z nejúspěšnějších a nejslavnějších komiksových postav a to zejména díky jejímu filmovému zpracování ve filmové sérii Marvel Cinematic Universe, kde ho hraje Robert Downey Jr.\n\nStan Lee roku 1963 přišel s myšlenkou nového hrdiny, kterým měl být typický úspěšný kapitalista. S tímto konceptem přišel úmyslně v období probíhající Studené války. Nový hrdina měl reprezentovat americký vývoj. Tak vznikl příběh Tonyho Starka – amerického průmyslníka, velmi úspěšného prodejce zbraní. Lee se později nechal slyšet, že tímto pojetím šel proti zajetým kolejím komiksových hrdinů a že věřil, že se Iron Man ujme. Jako inspirace pro charakter Tonyho Starka posloužil Howard Hughes.\n\nPůvodní oblek Iron Mana měl ocelově šedou barvu, v dalším čísle \"Tales of Suspense\" #40 byl změněn na zlatý, a konečně v 48. čísle na zlato-červený. Na počátku byl Iron-Man hlavní zbraní proti komunistům a bojoval proti vietnamským špionům. Od roku 1964 byl celý koncept komiksu \"Tales of Suspense\" přeměněn a nově se v něm objevovaly pouze příběhy Iron Mana a „Kapitána Ameriky“. V dubnu 1968 se objevil ve svém vlastním prvním komiksu \"Iron Man and Sub-Mariner\" a od května téhož roku ve své sérii \"The Invincible Iron Man\". První série byla vydávána od roku 1968 do 1996 a čítala 332 čísel.\n\nDruhá série \"The Invincible Iron Man\" Vol. 2 byla vydávána jeden rok od listopadu 1996 do listopadu 1997. Jejími hlavními autory byli Jim Lee, Scott Lobdell, Jeph Loeb a výtvarníci Whilce Portacio a Ryan Benjamin. Třetí série \"The Invincible Iron Man\" Vol. 3 byla vydávána od roku 1998 do 2004. Ta čítala 89 čísel. Hlavními autory byli Kurt Busiek a Roger Stern. Čtvrtá série \"The Invincible Iron Man\" Vol. 4 byla vydávána v období let 2005 až 2009 a čítala 16 čísel. Ještě během vydávání čtvrté série začala být vydávána i série pátá (od roku 2008), která čítala 33 čísel a byla ukončena v únoru 2011. Hlavními autory byli Matt Fraction a Salvador Larroca. Celkem bylo vydáno již přes 500 čísel. Fraction pokračoval i 29 čísly počítaným k první sérii (#500-527 a #500.1). V jiném řazení vystupuje tato pátá série s titulem \"The Invincible Iron Man\" a ostatní pouze jako \"Iron Man vol. 1, 2, 3\" nebo \"4\".\n\nOd listopadu 2012 do října 2014 byla v rámci Marvel NOW! vydávána šestá série, jejím autorem byl Kieron Gillen a čítala 31 čísel. V listopadu 2014 začala být vydávána série \"The Superior Iron Man\", jejím autorem byl Tom Taylor a kreslíři Yildiray Çinar, Laura Braga a Felipe Watanabe. Po přechodu k All-New, All-Different Marvel byla v roce 2015 nahrazena sérií \"Invincible Iron Man Vol. 2\", kterou psal Brian Michael Bendis a kreslili David Marquez a Mike Deodato Jr.. Série čítala 14 čísel a v listopadu 2016 byla nahrazena navazující sérií \"Invincible Iron Man Vol. 3\". Tu i nadále psal Brian Michael Bendis a nově kreslil Stefano Caselli. Bendis využil předchozí sérii pro představení nové superhrdinky Riri Williamsové (poprvé představena v \"Invincible Iron Man Vol. 2\" #7), která si sestrojila vlastní oblek a v sérii \"Invincible Iron Man Vol. 3\" se stala hlavní protagonistkou série pod superhrdinským jménem Ironheart. Bendis během roku 2016 představil další sérii o Iron Manovi s názvem \"International Iron Man\", kterou kreslil Alex Maleev. Série byla později v roce 2016 nahrazena navazující sérií \"Infamous Iron Man\", ve které pokračovalo stejné tvůrčí duo. Roli Iron Mana zde převzal Victor von Doom.\n\n\nAnthony Edward Stark se narodil na newyorském ostrově Long Island. Jeho otec byl slavný vývojář a obchodník Howard Stark, který na Long Islandu založil společnost Stark Industries, která se specializuje na zbraně hromadného ničení. Tony byl již od útlého věku génius, v patnácti letech byl přijat na Massachusettský technologický institut, kde studoval elektroinženýrství a fyziku.\n\nV dospělosti převzal vedení společnosti, neboť jeho rodiče zemřeli při autonehodě, a vyráběl zbraně pro americkou armádu. Při jedné prezentaci svých zbraní ve Vietnamu během vietnamské války byl zasažen šrapnely a zajat Wong-Chuem, který ho po operaci nutil sestrojit nejmodernější zbraně. Zmíněnou operaci provedl Ho Yinsen, fyzik a držitel Nobelovy ceny, který byl také vězněm. Jelikož šrapnely mířily do Starkova srdce, Yinsen vynalezl magnetické zařízení na jejich zadržení. Poté společně s Yinsenem vytvářeli ocelový oblek, s kterým později utekl ze zajetí. Během let autoři měnili prostředí a konflikty, kde byl Tony Stark zraněn a vězněn. Od vietnamské války, přes válku v Zálivu až po Afghánistán. Díky obleku utekl a vyhledal americkou základnu. Po cestě potkal zraněného vojáka Jamese Ruperta Rhodese, z kterého se později stal jeho přítel.\n\nZpátky doma zjistil, že bez magnetického zařízení by zemřel, proto ho musel každý den dobíjet v obleku Iron Mana. Jako krytí sloužila historka, že Iron Man je Tonyho bodyguard a maskot firmy. Pravdu sdělil jen své sekretářce Virginii „Pepper“ Potts. V původních příbězích byl silným antikomunistou, ale postupem času se jeho charakter přerodil a přestal dodávat zbraně americké armádě. Dále jen vyvíjel technologie a vylepšení pro S.H.I.E.L.D., Avengers a X-Meny.\n\nPostupem času (a technologií) si Stark vybudoval lepší a modernější napájecí zařízení a vylepšil svůj oblek (např. mohl létat do vesmíru), z kterého učinil silnou zbraň. Ve skutečném roce 1979 si prošel těžkou závislostí na alkoholu (v příbězích \"Demon in a Bottle\"). Později jeho rival Obadiah Stane ho manipuloval tak, aby u něj vyvolal emoční záchvaty, a tím ho připravil o vliv ve společnosti. Stark na dlouhou dobu přišel o svou společnost i identitu Iron Mana, kterou převzal James Rupert Rhodes. Nakonec se však vzpamatoval a vrátil se do obleku Iron Mana, kdy Rhodes získal svůj vlastní. Společně porazili Stanea, který nakonec spáchal sebevraždu.\n\nPo těchto událostech byl Stark mnoho let Iron Manem, stal se zakládajícím členem týmu Avengers, později se ale připojil například k týmu Ultimates, či na krátkou dobu ke Strážcům Galaxie. Ve světě Marvelu se stal jedním z neoblíbenějších hrdinů a tak se účastnil mnohých eventů a crossoverů. Kromě rol superhrdiny ale byl nějakou dobu dokonce i ředitelem S.H.I.E.L.D.u.\n\nIron Man je členem celé řady týmů Marvel, např. Avengers nebo Ultimates.\n\nPo relaunchi Marvel vesmíru (Marvel NOW!) Tony Stark vynalezl novou umělou inteligenci nazvanou P.E.P.P.E.R a připojil se ke Strážcům Galaxie. Po událostech eventu \"AXIS\" byla jeho osobnost pozměněna a Stark se stal znovu více sobeckým, zištným a závislým na alkoholu. V sérii \"Superior Iron Man\" vynalezl nový techno-virus Extremis 3.0, který lidem mohl přinést krásu, zdraví a dokonce i nesmrtelnost. Rovněž si postavil nový, netradičně bílý oblek. Poté, co lidi nalákal na free verzi Extremis 3.0, jim začal účtovat neúnosný denní poplatek 100 dolarů.\n\nPo událostech eventu \"Secret Wars\" a změnách spojených s All-New, All-Different Marvel, se Starkova osobnost vrátila před změny z Marvel NOW!. Postavil si nový oblek (netradičího tvaru) a vyvinul novou umělou inteligenci se jménem Friday. V minisérii \"International Iron Man\" bylo odhaleno, že Tony je adoptivní syn Starků, a že jeho skutečnou matkou je zpěvačka a tajná agentka S.H.I.E.L.D.u Amanda Armstrong. Na konci roku 2016 se zřekl role Iron Mana a jeho pozici převzala patnáctiletá studentka MIT Riri Williamsová, která vystupuje pod superhrdinským jménem Ironheart.\n\nV České republice vydává komiksové knihy Iron Man nakladatelství Crew.\n\nIron Man se v MCU objevil nejen ve své triologii, ale i v dalších filmech Marvel Cinematic Universe:\n\n\n"}
{"id": "799787", "url": "https://cs.wikipedia.org/wiki?curid=799787", "title": "Seznam německých názvů obcí a osad v Česku (Ř)", "text": "Seznam německých názvů obcí a osad v Česku (Ř)\n\nTento seznam obsahuje německé názvy (exonyma) českých obcí začínajících na písmeno Ř.\n\nTento seznam by měl sloužit pro orientaci v starých písemných pramenech, mapách atd., nikoliv pro překlad českých názvů měst do němčiny. Většina z těchto německých názvů by při použití v současnosti byla nesrozumitelná.\n"}
{"id": "799788", "url": "https://cs.wikipedia.org/wiki?curid=799788", "title": "Severokorejský won", "text": "Severokorejský won\n\nSeverokorejský won (korejsky: \"원\") zákonné platidlo Korejské lidově demokratické republiky, jeho ISO 4217 kód: KPW. Setina wonu se nazývá čon (korejsky: \"전\"). Von byl zaveden roku 1947, kdy nahradil korejský jen, který se používal během japonské nadvlády v Koreji. První měnová reforma proběhla roku 1959 v kurzu \"100 starých wonů = 1 nový won\". Další reforma, která měla znehodnocením úspor zamezit černému trhu, se uskutečnila roku 2009. Byl stanoven limit 100  000 starých wonů \"(cca 12 000 Kč; 2010)\" na domácnost plus 50 000 starých wonů na každého člena domácnosti, které se měnily v poměru \"100:1\"; úspory nad tento limit v poměru \"1 000:1\". Po reformě se výrazně zhoršila hospodářská situace v zemi. Z neúspěchu byl obviněn a následně popraven tajemník vládnoucí Korejské strany práce Pak Nam-Ki, který se dle oficiálního odůvodnění rozsudku jako \"»osoba buržoazního původu vetřel do revolučních řad s cílem zničit národní hospodářství KLDR«\".\n\n"}
{"id": "799789", "url": "https://cs.wikipedia.org/wiki?curid=799789", "title": "Seznam německých názvů obcí a osad v Česku (S)", "text": "Seznam německých názvů obcí a osad v Česku (S)\n\nTento seznam obsahuje německé názvy (exonyma) českých obcí začínajících na písmeno S.\n\nTento seznam by měl sloužit pro orientaci v starých písemných pramenech, mapách atd., nikoliv pro překlad českých názvů měst do němčiny. Většina z těchto německých názvů by při použití v současnosti byla nesrozumitelná.\n"}
{"id": "799791", "url": "https://cs.wikipedia.org/wiki?curid=799791", "title": "Václav Sivko", "text": "Václav Sivko\n\nVáclav Sivko (29. květen 1923, Praha – 11. březen 1974, Praha) byl český malíř, grafik, ilustrátor a scénograf.\n\nV letech 1942–1943 studoval u profesora Jaroslava Vodrážky na Státní grafické škole v Praze. V roce 1943 studoval rovněž u jevištního výtvarníka, profesora Františka Tröstera na Vysoké škole uměleckoprůmyslová v Praze. V letech 1944–1945 pracoval jako asistent v ateliéru Josefa Sudka. Po válce pracoval jako redaktor v řadě časopisů. V letech 1956–1965 byl výtvarným redaktorem nakladatelství Mladá fronta, v letech 1967–1968 v nakladatelství Albatros.\n\nVěnoval se grafice (lept, suchá jehla), ilustraci a grafické úpravě knih. Upravil více nez 500 knih. Známé jsou jeho portréty Josefa Sudka či Jana Zrzavého. V roce 1943 se stal členem Umělecké besedy, v roce 1945 pak SČUG Hollar a Skupiny 29. augusta v Bratislavě.\n\n\n\n"}
{"id": "799792", "url": "https://cs.wikipedia.org/wiki?curid=799792", "title": "Seznam německých názvů obcí a osad v Česku (Š)", "text": "Seznam německých názvů obcí a osad v Česku (Š)\n\nTento seznam obsahuje německé názvy (exonyma) českých obcí začínajících na písmeno Š.\n\nTento seznam by měl sloužit pro orientaci v starých písemných pramenech, mapách atd., nikoliv pro překlad českých názvů měst do němčiny. Většina z těchto německých názvů by při použití v současnosti byla nesrozumitelná.\n"}
{"id": "799794", "url": "https://cs.wikipedia.org/wiki?curid=799794", "title": "Seznam německých názvů obcí a osad v Česku (T)", "text": "Seznam německých názvů obcí a osad v Česku (T)\n\nTento seznam obsahuje německé názvy (exonyma) českých obcí začínajících na písmeno T.\n\nTento seznam by měl sloužit pro orientaci v starých písemných pramenech, mapách atd., nikoliv pro překlad českých názvů měst do němčiny. Většina z těchto německých názvů by při použití v současnosti byla nesrozumitelná.\n"}
{"id": "799795", "url": "https://cs.wikipedia.org/wiki?curid=799795", "title": "Seznam německých názvů obcí a osad v Česku (U)", "text": "Seznam německých názvů obcí a osad v Česku (U)\n\nTento seznam obsahuje německé názvy (exonyma) českých obcí začínajících na písmeno U.\n\nTento seznam by měl sloužit pro orientaci v starých písemných pramenech, mapách atd., nikoliv pro překlad českých názvů měst do němčiny. Většina z těchto německých názvů by při použití v současnosti byla nesrozumitelná.\n"}
{"id": "799796", "url": "https://cs.wikipedia.org/wiki?curid=799796", "title": "Seznam německých názvů obcí a osad v Česku (V)", "text": "Seznam německých názvů obcí a osad v Česku (V)\n\nTento seznam obsahuje německé názvy (exonyma) českých obcí začínajících na písmeno V.\n\nTento seznam by měl sloužit pro orientaci v starých písemných pramenech, mapách atd., nikoliv pro překlad českých názvů měst do němčiny. Většina z těchto německých názvů by při použití v současnosti byla nesrozumitelná.\n"}
{"id": "799797", "url": "https://cs.wikipedia.org/wiki?curid=799797", "title": "Seznam německých názvů obcí a osad v Česku (Z)", "text": "Seznam německých názvů obcí a osad v Česku (Z)\n\nTento seznam obsahuje německé názvy (exonyma) českých obcí začínajících na písmeno Z.\n\nTento seznam by měl sloužit pro orientaci v starých písemných pramenech, mapách atd., nikoliv pro překlad českých názvů měst do němčiny. Většina z těchto německých názvů by při použití v současnosti byla nesrozumitelná.\n"}
{"id": "799800", "url": "https://cs.wikipedia.org/wiki?curid=799800", "title": "Seznam německých názvů obcí a osad v Česku (Ž)", "text": "Seznam německých názvů obcí a osad v Česku (Ž)\n\nTento seznam obsahuje německé názvy (exonyma) českých obcí začínajících na písmeno Ž.\n\nTento seznam by měl sloužit pro orientaci v starých písemných pramenech, mapách atd., nikoliv pro překlad českých názvů měst do němčiny. Většina z těchto německých názvů by při použití v současnosti byla nesrozumitelná.\n"}
{"id": "799802", "url": "https://cs.wikipedia.org/wiki?curid=799802", "title": "PKP řada Pm36", "text": "PKP řada Pm36\n\nPm36 je polská parní lokomotiva vyráběná v roce 1937 v továrně Fablok ( ) v Chrzanově.\nLokomotivy tohoto typu byly používány především na osobní přepravu.\n"}
{"id": "799804", "url": "https://cs.wikipedia.org/wiki?curid=799804", "title": "PKP řada Tr5", "text": "PKP řada Tr5\n\nTr5 je polská parní lokomotiva, vyráběná v letech 1913 až 1921 v továrně Linke-Hofmann v Breslau. Lokomotivy tohoto typu byly používány především k přepravě zboží při výrobě a zpracování uhlí. Bylo vyrobeno asi 691 kusů.\n"}
{"id": "799806", "url": "https://cs.wikipedia.org/wiki?curid=799806", "title": "Roy Wood", "text": "Roy Wood\n\nRoy Adrian Wood (* 8. listopadu 1946 Kitts Green, Birmingham, Anglie) je britský zpěvák, kytarista, hudební producent, skladatel a multiinstrumentalista. V letech 1965−1972 byl členem skupiny The Move, ze které se později zformovala skupina Electric Light Orchestra. V roce 1967 zpíval doprovodné vokály ve skladby „You've Got Me Floatin'“ na albu \"\" skupiny The Jimi Hendrix Experience.\n\n\n"}
{"id": "799811", "url": "https://cs.wikipedia.org/wiki?curid=799811", "title": "Eufrozina Kyjevská", "text": "Eufrozina Kyjevská\n\nEufrozina Kyjevská (rusky \"Ефросинья Мстиславна\", 1130 – 1193) byla královna uherská a chorvatská. Jako královna vdova výrazně ovlivňovala politiku království.\n\nNarodila se jako dcera kyjevského knížete Mstislava I. a roku 1146 byla provdána za mladého uherského krále Gejzu II., kterému dala tři syny. Až do manželovy smrti roku 1162 se politiky nezúčastnila. Když nastoupil na uvolněný trůn nezletilý syn Štěpán III. došlo ke sporu o trůn s mladším bratrem zemřelého krále Štěpánem, který byl manželem neteře byzantského císaře Manuela. Eufrozina podporovala svého syna Štěpána.\n\nFridrich I. Barbarossa, který se snažil Arpádovce získat pro podporu papeže Viktora IV. pověřil zásahem v Uhrách mimo jiné i českého krále Vladislava II. Vladislav hájil Štěpána III. a zásadu primogenitury. Roku 1164 vstoupili Češi za velkého drancování na uherské území a setkali se s byzantskými sbory. K bitvě mezi nimi nedošlo, Manuel ustoupil za Dunaj a Vladislav dosáhl uznání Štěpána III., za což dostal od Eufroziny a mladého krále štědré dary.\n\nŠtěpán III. roku 1172 zemřel zřejmě v důsledku jedu a na trůn měl nastoupit mladší Béla. Ten byl původně zasnouben z byzantskou princeznou a měl se stát nástupcem císaře Manuela Komnéna. Většina uherských magnátů včetně královny matky však jako vhodnějšího pretendenta trůnu viděla prince Gejzu, který na rozdíl od Bély vyrůstal a žil v Uhrách. Béla nechal po několika marných snahách o změnu na trůnu oba, matku i bratra, uvěznit. Gejzovi se opakovaně podařilo utéct k sousedním vládcům, ale jak rakouský vévoda Leopold, tak český kníže Soběslav II. jej Bélovi vydali. Vězněm byl až do roku 1189, kdy byl propuštěn na přímluvu císaře Barbarossy. Stal se společně s dvěma tisícovkami uherských bojovníků účastníkem kruciáty, jež měla za cíl osvobození Jeruzaléma. Eufrozina byla časem propuštěna a odešla do Konstantinopole. Závěr života strávila v klášterním ústraní.\n\n"}
{"id": "799816", "url": "https://cs.wikipedia.org/wiki?curid=799816", "title": "Rychlobruslení na Zimních olympijských hrách 1992", "text": "Rychlobruslení na Zimních olympijských hrách 1992\n\nZávody v rychlobruslení se na Zimních olympijských hrách 1992 v Albertville uskutečnily ve dnech 8.–23. února 1992 na dráze Stade de Patinage Olympique. Jednalo se o poslední olympijské závody v rychlobruslení, které se konaly na venkovní otevřené dráze.\n\nV Albertville bylo na programu celkem 10 závodů, pět pro muže a pět pro ženy. Muži startovali na tratích 500 m, 1000 m, 1500 m, 5000 m a 10 000 m, ženy na tratích 500 m, 1000 m, 1500 m, 3000 m a 5000 m.\n\n\nČeskoslovenskou výpravu vedl trenér Petr Novák a tvořili ji dva muži:\n\n"}
{"id": "799817", "url": "https://cs.wikipedia.org/wiki?curid=799817", "title": "Pravoslavný kříž", "text": "Pravoslavný kříž\n\nPravoslavný kříž (☦, byzantský pravoslavný kříž, ruský pravoslavný kříž) je náboženský kříž, jeden z hlavních symbolů Ruské pravoslavné církve.\nPravoslavný kříž tradičně široce používá Konstantinopolský patriarchát od 6. století. V současné době se také používá Srbská pravoslavná církev od 1219 (autocephaly), Ruská pravoslavná církev od 16. století, Pravoslavná církev v českých zemích a na Slovensku, a Polská pravoslavná církev.\n\nPravoslavný kříž má na své svislé ose dvě vodorovná břevna a  pod spodním vodorovným břevnem je ještě navíc jedno kratší břevno šikmé (na rozdíl od jednoho vodorovného břevna u latinského kříže, dvou vodorovných břeven u patriaršího kříže nebo tří vodorovných břeven u papežského kříže).\n\nVrchní břevno je určeno pro nápis \"Ježíš Nazaretský, Král Židů\". Prostřední břevno slouží jako místo pro Kristovy rozpažené ruce. Spodní břevno pravoslavného kříže je určeno pod Kristovy nohy, které jsou přibity každá zvlášť, na rozdíl od latinského kříže, kde jsou nohy přibity dohromady jedním hřebem. Toto spodní břevno je mírně nakloněno. Jeho spodní konec má ukazovat do pekel a vrchní do nebe.\n\nNaklonění spodního břevna bývá symbolicky vysvětlováno jako různost osudu dvou lotrů ukřižovaných s Kristem, kdy se kající odebral do nebe a nelitující do pekel.\n\n\n"}
{"id": "799818", "url": "https://cs.wikipedia.org/wiki?curid=799818", "title": "Valerie Solanasová", "text": "Valerie Solanasová\n\nValerie Jean Solanasová (9. dubna 1936 Ventnor City, New Jersey − 25. dubna 1988 San Francisco, Kalifornie) byla americká spisovatelka.\n\nPo rozvodu svých rodičů se přestěhovala do Washingtonu. Později utekla z domova a časem se dostala na universitu University of Maryland v College Parku. Když se přestěhovala do New Yorku, začala pracovat na svém manifestu \"SCUM\", který poprvé publikovala v říjnu 1967 a ve kterém vyzývá ženy, aby \"svrhly vládu, odstranily systém peněz, zavedly úplnou automatizaci a eliminovaly mužské pohlaví\". Rovněž napsala divadelní hru \"Up Your Ass\".\n\nV roce 1967 se poprvé setkala s Andy Warholem, kdy hrála v jeho filmu \"I, a Man\". O několik měsíců později dne 3. června 1968 se pokusila Warhola zastřelit. Za svůj čin dostala tři roky vězení, jeden si však již odseděla během čekání na soud. Byla propuštěna v srpnu 1971, ale hned v listopadu byla kvůli výhrůžným dopisům opět zavřena. V roce 1973 byla převezena do psychiatrické léčebny. Zemřela v dubnu 1988, několik měsíců po Warholově smrti.\n\nV roce 1996 o ní kanadská režisérka Mary Harronová natočila film \"Střelila jsem Andyho Warhola\", její roli zde ztvárnila Lili Taylorová.\n\n"}
{"id": "799820", "url": "https://cs.wikipedia.org/wiki?curid=799820", "title": "Hejlov (rozcestník)", "text": "Hejlov (rozcestník)\n\nNázev Hejlov nese více míst: \n\n\n"}
{"id": "799823", "url": "https://cs.wikipedia.org/wiki?curid=799823", "title": "Sovětskyj", "text": "Sovětskyj\n\nSovětskyj (do roku 1944 Ički; , , ) je sídlo městského typu na východě ukrajinské Autonomní republiky Krym; administrativní centrum Sovětského rajónu. Roku 2011 zde žilo 9 947 obyvatel, především Rusové a Ukrajinci. Původní název Ički byl změněn roku 1944 po deportaci Krymských Tatarů na Sibiř a do Střední Asie (v obci jich dle sčítání z roku 1926 žila 3 %).\nV Sovětském se nalézají závody potravinářského průmyslu (pekárna, mlékárna, vinařství) a tiskárna. Stanice na železniční trati Kerč–Džankoj.\n"}
{"id": "799827", "url": "https://cs.wikipedia.org/wiki?curid=799827", "title": "Pravá a levá ruka ďábla", "text": "Pravá a levá ruka ďábla\n\nPravá a levá ruka ďábla je italský spaghetti western Enza Barboniho z roku 1969. Terence Hill si v něm zahrál roli pistolníka Joe Trinityho který je přezdíván \"Pravá ruka ďábla\". Ten přichází do města kde nedopatřením dělá šerifa jeho bratr, zloděj koní Bambino Trinity kterému říkají \"Levá ruka ďábla\" (Bud Spencer). Bambino čeká na své komplice aby se mohl dát znovu na dráhu zloděje. Joe se ovšem rozhodne chránit mormonské osadníky, mezi kterými má dvě snoubenky před podlými boháči. Bambíno mu musí pomoct. Naštěstí jsou oba mistrovští střelci a skvělí zápasníci.\n"}
{"id": "799836", "url": "https://cs.wikipedia.org/wiki?curid=799836", "title": "Rübartschova chata", "text": "Rübartschova chata\n\nRübartschova chata byla horská chata s rozhlednou, která stála na vrchu Vrchmezí v Orlických horách.\n\nVystavěna byla v roce 1882 na tehdy německé, dnes polské, straně hory spolu s hostincem za podpory Kladského horského spolku (\"Glatzer Gebirgsverein\"). Pravděpodobně už o něco dříve vyrostla na české straně dřevěná rozhledna, která se tak stala první vyhlídkovou stavbou v Orlických horách. Prvním hostinským se zde stal Heinrich Rübartsch, rodák ze Zielence (do roku 1945 \"Grunwald\") a potomek exulantů ze Sušicka. V roce 1910 měla zchátralou rozhlednu nahradit nová kamenná, ale kvůli nedostatku financí byla opět ze dřeva. Po Heinrichově smrti v roce 1930 se chaty chopil jeho vnuk. V roce 1946 chata vyhořela a nedlouho po ní zanikla také rozhledna.\n\nPrvní rozhledna byla 16 metrů vysoká, druhá o něco vyšší. Turistický průvodce Hory Orlické z roku 1913 ji popisuje jako 28 metrů vysokou. Dále také uvádí rozhled: na severu a východu bylo vidět celé Kladské hrabství a Orlické hory s údolím Divoké Orlice, na severu navíc ještě hřbet Hejšoviny a Broumovské stěny. V Čechách pak od Krkonoš, přes Kunětickou horu a Hradec Králové až k Žamberku.\n\n"}
{"id": "799838", "url": "https://cs.wikipedia.org/wiki?curid=799838", "title": "Kalvarija", "text": "Kalvarija\n\nKalvarija je litevské okresní město v Marijampolském kraji, 18 km na jih od krajského města Marijampolė, 158 km na východ od Vilniusu. Její historický název byl Triobiai. Město leží v údolí řeky Šešupė, větší část na jejím levém, tedy jižním břehu. 2 km na jih je jezero Orija a nedaleko od něj na východ Raudeniškiaiský rybník; oběma protéká směrem k východu Orijos upelis, levý přítok Gasdy. Na severovýchod od města je další jezero Janavas. Ve městě je zděný klasicistní trojlodní katolický kostel Nejsvětější panny Marie (postaven roku 1840 jako jednolodní na místě původního z roku 1705; roku 1902 rozšířen a postaveny dvě věže), evangelický luterský kostel (postaven kolem roku 1800), barokní synagoga (v tomtéž komplexu ještě eklektická synagoga, talmudská škola a rabínův dům), gymnázium, střední škola pro dospělé s oblastním muzeem, muzeum vesnické kapely V. Svitojuse, veřejná knihovna, pošta, nemocnice a poliklinika. Po západním okraji vede evropská silnice E67(/A5), v této části Evropy nazývaná „Via Baltica“.\n"}
{"id": "799842", "url": "https://cs.wikipedia.org/wiki?curid=799842", "title": "100,000,000 Bon Jovi Fans Can't Be Wrong", "text": "100,000,000 Bon Jovi Fans Can't Be Wrong\n\n100,000,000 Bon Jovi Fans Can't Be Wrong je box set skupiny Bon Jovi. V roce 2004 slavila skupina Bon Jovi 20 let od vydání svého debutového alba \"Bon Jovi\". Proto připravila pětidiskový box set složený ze 4 CD a 1 DVD. V Japonsku vyšlo 5 CD a 1 DVD. 42 písní nebylo nikde jinde vydáno.\n\n\n\n\n\n\n\n"}
{"id": "799843", "url": "https://cs.wikipedia.org/wiki?curid=799843", "title": "Kanton Aillant-sur-Tholon", "text": "Kanton Aillant-sur-Tholon\n\nKanton Aillant-sur-Tholon (fr. \"Canton d'Aillant-sur-Tholon\") byl francouzský kanton v departementu Yonne v regionu Burgundsko. Skládal se z 20 obcí. Zrušen byl po reformě kantonů 2014.\n\n"}
{"id": "799844", "url": "https://cs.wikipedia.org/wiki?curid=799844", "title": "Kanton Ancy-le-Franc", "text": "Kanton Ancy-le-Franc\n\nKanton Ancy-le-Franc (fr. \"Canton d'Ancy-le-Franc\") byl francouzský kanton v departementu Yonne v regionu Burgundsko. Skládal se z 18 obcí. Zrušen byl po reformě kantonů 2014.\n\n"}
{"id": "799845", "url": "https://cs.wikipedia.org/wiki?curid=799845", "title": "Kanton Quarré-les-Tombes", "text": "Kanton Quarré-les-Tombes\n\nKanton Quarré-les-Tombes (fr. \"Canton de Quarré-les-Tombes\") byl francouzský kanton v departementu Yonne v regionu Burgundsko. Skládal se ze sedmi obcí. Zrušen byl po reformě kantonů 2014.\n\n"}
{"id": "799846", "url": "https://cs.wikipedia.org/wiki?curid=799846", "title": "Temný rytíř povstal", "text": "Temný rytíř povstal\n\nTemný rytíř povstal (v anglickém originále The Dark Knight Rises) je britsko-americký akční thriller z roku 2012, který natočil režisér Christopher Nolan podle komiksů o Batmanovi. Snímek navazuje na předchozí filmy \"Batman začíná\" a \"Temný rytíř\" a je tak posledním dílem Nolanovy batmanovské trilogie. V titulní roli se opět představil Christian Bale. Do amerických kin byl film, jehož rozpočet činil 250 milionů dolarů, uveden 20. července 2012. V Česku měl premiéru 26. července 2012.\n\nSnímek byl natáčen v Džódpuru, Londýně, Nottinghamu, Glasgow, Los Angeles, New Yorku, Newarku a Pittsburghu.\n\nOsm let od smrti státního návladního Harveyho Denta (film \"Temný rytíř\") zůstával Bruce Wayne ve svém sídle a jeho Batman se neobjevil na veřejnosti. Netopýří muž je totiž považován za nepřítele města, protože na sebe vzal vinu za Dentovu smrt. Nyní se však Gotham City ocitá opět v ohrožení, neboť ve městě začne řádit maskovaný útočník Bane.\n\n\nFilm \"Temný rytíř povstal\" utržil v Severní Americe 448 139 099 dolarů, v ostatních zemích dalších 636 300 000 dolarů. Celosvětové tržby tedy činily 1 084 439 099 dolarů, čímž se stal třetím nejvýdělečnějším snímkem roku 2012. Ve své době se jednalo o osmý komerčně nejúspěšnější film historie a druhou nejvýdělečnější filmovou adaptaci komiksu. Z batmanovské filmové trilogie Christophera Nolana dosáhl nejvyšších tržeb, zároveň měl i největší rozpočet.\n\nV České republice byl film uveden do kin distribuční společností Warner Bros. Za první promítací víkend zhlédlo film 116 034 diváků, kteří v kinech nechali kolem 10,8 milionů korun (527 593 dolarů). Během druhého víkendu film zhlédlo 26 437 diváků, jež k tržbám přidali kolem 2,5 milionů korun. Celkově film v ČR utržil 1 662 457 dolarů (kolem 34 milionů korun).\n\nServer Kinobox.cz na základě vyhodnocení 33 recenzí z českých internetových stránek ohodnotil film \"Temný rytíř povstal\" 83 %. Server Rotten Tomatoes udělil snímku 87 % na základě 312 recenzí (z toho 272 jich bylo spokojených). Od serveru Metacritic získal film, podle 45 recenzí, celkem 78 ze 100 bodů.\n\n"}
{"id": "799847", "url": "https://cs.wikipedia.org/wiki?curid=799847", "title": "Whipsnade Zoo", "text": "Whipsnade Zoo\n\nWhipsnade Zoo je zoologická zahrada v Dunstablu v anglickém hrabství Bedfordshire. Otevřena byla v roce 1931 a patří Londýnské zoologické společnosti, která provozuje také Londýnskou zoologickou zahradu v Regentském parku.\n\nRozloha zahrady je přibližně 2,4 km² a má celkem necelé tři tisíce zvířat více než dvou set druhů.\n\n"}
{"id": "799849", "url": "https://cs.wikipedia.org/wiki?curid=799849", "title": "Kanton Toucy", "text": "Kanton Toucy\n\nKanton Toucy (fr. \"Canton de Toucy\") byl francouzský kanton v departementu Yonne v regionu Burgundsko. Skládal se ze 14 obcí. Zrušen byl po reformě kantonů 2014.\n\n"}
{"id": "799850", "url": "https://cs.wikipedia.org/wiki?curid=799850", "title": "Mountlake Terrace", "text": "Mountlake Terrace\n\nMountlake Terrace je město v okrese Snohomish v americkém státě Washington, východně od města Edmonds, jižně od Lynnwoodu a západně od Brieru. Jeho jižní hranice je rovněž částí severní hranice okresu King. Svislým směrem prochází městem mezistátní dálnice Interstate 5, která zde má tři exity. V roce 2010 ve městě žilo 19 909 obyvatel.\n\nJeště v devatenáctém století bylo území dnešního Mountlake Terrace hustě zalesněno. Původní obyvatelé jím procházeli při lovech, sběru plodů nebo sběru kořínků. Roku 1862 tuto zalesněnou půdu zakoupila společnost Puget Mill Company. V roce 1900 byla většina lesů v okrese Snohomish již vymýcena, takže svou půdu společnost rozdělila do 10akrových drůbežích farem. V té době bylo zdejší území známo pod názvem Alderwood Manor a nové statky dokonce přilákaly nové obyvatele do oblasti, kteří přišli nejen chovat drůbež, ale také norky a činčily, takže společnost slavila nevelký úspěch. Jednodušší přístup do města poskytla roku 1910 meziměstská železnice spojující Tacomu a Everett. Při Velké hospodářské krizi mnoho farem zbankrotovalo a roku 1939 došlo i na železnici.\n\nVelkou část dnešního Mountlake Terrace využívala při 2. sv. válce americká vláda jako přistávací plochu pro své letectvo. Po válce vláda prodala tuto půdu Albertu LaPierrovi a Jacku Petersonovi, kteří na ní postavili skromné škvárobetonové domy a pojmenovali je Mountlake Terrace, jelikož z některých částí tohoto sídliště byla vidět jak sopka Mount Rainier, tak Washingtonovo jezero.\n\nRoku 1954 žilo na území mezi ulicemi 244th Street, 216th Street, 48th Avenue a 68th Avenue 5 tisíc lidí. Tehdejší infrastruktura byla tímto nečekaným růstem zahlcena - lidé museli celý rok čekat na společné telefonní připojení, ulice byly nezpevněné a sanitaci domů zajišťovaly individuální septické systémy. Nejbližší policejní stanice se nacházela v Everettu, zhruba 25 kilometrů na sever od města. Jeden z obyvatelů města, Patrick McMahan, založil městskou studijní komisi, která vedla kampaň k začlenění obce. Volby tuto kampaň podpořily a rovnou byla zvolena i pětičlenná městská rada. Ta měla své první jednání už den po volbách a dosadila na místo starosty pětatřicetiletého vlastníka obchodu s nářadím, Gilberta Geisera. Ten musel městu půjčit pět dolarů na vyplnění začleňovacích papírů. Tak se stalo 29. listopadu 1954, kdy se Mountlake Terrace stalo městem třetí třídy.\n\nV 50. letech minulého století se počet obyvatel města zdvojnásobil, k čemuž málem došlo i v následujícím desetiletí. Malé podniky vzkvétaly ve dvou obchodních centrech uprostřed města, na půdě poskytnuté místními staviteli. Ti také poskytli půdu několika kostelům, jako byla Farnost sv. Pia X., která uspořádala svou první mši v červnu 1955. Společnost John Fluke Corporation sem přesunula své elektronické centrum ze Seattlu v roce 1959. V roce 1961 bylo schváleno postavení radnice.\n\nNejprve bylo na město nahlíženo jako na komunitu přímo závislou na Seattlu, kde mnozí zdejší obyvatelé pracovali a kam dojížděli pomocí aut. Místní vůdci ale považovali město za soběstačné a jeho centrum za životaschopné. Tomu samozřejmě pomohl přesun firmy Fluke do města, vybudování dvou dlouhých obchodních center a radnice. V 80. letech minulého století ale přišel útlum růstu města. Společnost Boeing zažila obrovský propad v obchodech (až 75 % zaměstnanců továrny v Everettu přišlo o práci), nedaleký Lynnwood otevřel velké obchodní centrum Alderwood Mall, které přilákalo do svých prostor některé podnikatele z centra Mountlake Terrace a dva požáry v centru města roku 1990 také způsobily významné ztráty. Už v roce 1981 se Fluke přesunul na sever do Everettu a při sčítání lidu o rok dříve bylo zjištěno, že za předchozích 10 let přišlo město o 5 procent své populace. Rozpočet města byl stále snižován a snižován, ale i přesto město vstoupilo do roku 1989 se schodkem 1,3 milionu dolarů.\n\nNa počátku nového tisíciletí se město dočkalo nové stavby na 56th Avenue a v roce 2006 vytvořilo plán na obnovení dříve prosperujícího centra a podporu ekonomické aktivity zdejších obyvatel. Největším zaměstnavatelem byla tehdy s 2 400 zaměstnanci zdravotní pojišťovna Premera Blue Cross.\n\nNový plán fungující od února 2007 povoluje stavbu až sedmipatrových budov smíšeného využití v centrálním bloku města, zatímco v okolních blocích byl limit zvednut na 5 pater. Původně byl limit třípatrový. Plán pomalu nabírá správný směr, například na křižovatce 236th Street a 56th Avenue probíhá obrovská stavba, která vyhnala z oblasti několik menších podniků.\n\nRozloha města je 10,7 km², z čehož vše je souš. Na jihozápadě města se nachází park, ve kterém se rozprostírá Ballingerovo jezero s rybářským molem a zázemí pro lodě. Jezero se z části nachází i v sousedním městě Edmonds.\n\nZ 19 909 obyvatel, kteří zde žili roku 2010, tvořili 72 % běloši, 11 % Asiaté a 4 % Afro-Američané. 11 % obyvatel bylo hispánského původu. Město sice spadá pod školní obvod Edmonds, ale má vlastní střední školu, Mountlake Terrace High School.\n"}
{"id": "799852", "url": "https://cs.wikipedia.org/wiki?curid=799852", "title": "Kanton Coulanges-la-Vineuse", "text": "Kanton Coulanges-la-Vineuse\n\nKanton Coulanges-la-Vineuse (fr. \"Canton de Coulanges-la-Vineuse\") byl francouzský kanton v departementu Yonne v regionu Burgundsko. Skládal se z 12 obcí. Zrušen byl po reformě kantonů 2014.\n\n"}
{"id": "799853", "url": "https://cs.wikipedia.org/wiki?curid=799853", "title": "Kanton Vermenton", "text": "Kanton Vermenton\n\nKanton Vermenton (fr. \"Canton de Vermenton\") byl francouzský kanton v departementu Yonne v regionu Burgundsko. Skládal se ze 13 obcí. Zrušen byl po reformě kantonů 2014.\n\n"}
{"id": "799854", "url": "https://cs.wikipedia.org/wiki?curid=799854", "title": "Kanton Coulanges-sur-Yonne", "text": "Kanton Coulanges-sur-Yonne\n\nKanton Coulanges-sur-Yonne (fr. \"Canton de Coulanges-sur-Yonne\") byl francouzský kanton v departementu Yonne v regionu Burgundsko. Skládal se z 10 obcí. Zrušen byl po reformě kantonů 2014.\n\n"}
{"id": "799856", "url": "https://cs.wikipedia.org/wiki?curid=799856", "title": "Kanton Courson-les-Carrières", "text": "Kanton Courson-les-Carrières\n\nKanton Courson-les-Carrières (fr. \"Canton de Courson-les-Carrières\") byl francouzský kanton v departementu Yonne v regionu Burgundsko. Skládal se z 11 obcí. Zrušen byl po reformě kantonů 2014.\n\n"}
{"id": "799857", "url": "https://cs.wikipedia.org/wiki?curid=799857", "title": "Gunnar Domeij", "text": "Gunnar Domeij\n\nGunnar Domeij (* 18. srpna 1976) je bývalý švédský florbalový brankář. Jeho mateřským klubem byl Själevads IBK, kde odchytal dvě sezóny. Během dalších sezón prostřídal šest klubů, od ledna 2010 hrál za Umeå City IBK.\n\nŠvédsko reprezentoval na Mistrovství světa ve florbalu v roce 2004 a 2006. Po Mistrovství světa 2006 se rozhodl ukončit svoji reprezentační kariéru.\n\nSeznam medailí, které získal Gunnar Domeij na mistrovství světa:\n"}
{"id": "799858", "url": "https://cs.wikipedia.org/wiki?curid=799858", "title": "Kanton Tonnerre", "text": "Kanton Tonnerre\n\nKanton Tonnerre (fr. \"Canton de Tonnerre\") byl francouzský kanton v departementu Yonne v regionu Burgundsko. Skládal se z 15 obcí. Zrušen byl po reformě kantonů 2014.\n\n"}
{"id": "799859", "url": "https://cs.wikipedia.org/wiki?curid=799859", "title": "Kanton Ligny-le-Châtel", "text": "Kanton Ligny-le-Châtel\n\nKanton Ligny-le-Châtel (fr. \"Canton de Ligny-le-Châtel\") byl francouzský kanton v departementu Yonne v regionu Burgundsko. Skládal se z 12 obcí. Zrušen byl po reformě kantonů 2014.\n\n"}
{"id": "799860", "url": "https://cs.wikipedia.org/wiki?curid=799860", "title": "Kanton Cruzy-le-Châtel", "text": "Kanton Cruzy-le-Châtel\n\nKanton Cruzy-le-Châtel (fr. \"Canton de Cruzy-le-Châtel\") byl francouzský kanton v departementu Yonne v regionu Burgundsko. Skládal se ze 16 obcí. Zrušen byl po reformě kantonů 2014.\n\n"}
{"id": "799861", "url": "https://cs.wikipedia.org/wiki?curid=799861", "title": "Mikoláš Chadima", "text": "Mikoláš Chadima\n\nMikoláš Chadima (* 9. září 1952 Cheb) je český zpěvák, saxofonista a multiinstrumentalista. Od roku 1975 byl členem skupiny Elektrobus, která byla inspirována Frankem Zappou. V roce 1976 se stal členem skupiny Extempore. Od osmdesátých let hraje se skupinou MCH Band. Hostoval též se skupinami Zikkurat, Mňága a Žďorp, Umělá hmota, Praprecedens a dalšími. Zhudebnil také hodně textů od Ivana Wernische. Jedna z jeho skladeb je také zachycena v první části magazínu RēR Quarterly s názvem \"Rē Records Quarterly Vol.1 No.1\".\n\nV březnu 2017 se rozhodl kandidovat do Rady Českého rozhlasu, avšak v samotné volbě v červnu 2017 neuspěl.\n\n\n\n\nV roce 2012 mu byla udělena Cena Václava Bendy.\n"}
{"id": "799864", "url": "https://cs.wikipedia.org/wiki?curid=799864", "title": "Ekonomika Management Inovace (EMI)", "text": "Ekonomika Management Inovace (EMI)\n\nČasopis EMI – Ekonomika management inovace (Economics Management Innovation) je nezávislým recenzovaným vědecko-odborným časopisem, který se zaměřuje na publikování výsledků výzkumných šetření, teoretických studií a odborných prací z oblasti managementu, inovačního managementu a příbuzných disciplín. Orientuje se zejména na problematiku:\n\nČasopis vydává Moravská vysoká škola Olomouc a je indexován v databázích Google Scholar, Scirus, DOAJ a evidován v mezinárodním katalogu WorldCat. Časopis je archivován Národní knihovnou ČR.\n\nPublikovány jsou články českých i zahraničních autorů v anglickém, českém, slovenském, německém a polském jazyce. Časopis má periodicitu 3krát ročně. Články v elektronické on-line verzi jsou k dispozici volně a v plném znění.\n\n"}
{"id": "799865", "url": "https://cs.wikipedia.org/wiki?curid=799865", "title": "Tomomi Okazakiová", "text": "Tomomi Okazakiová\n\nTomomi Okazakiová ( , \"Okazaki Tomomi\"; * 7. září 1971 Kijosato) je japonská rychlobruslařka.\n\nVe Světovém poháru poprvé startovala v roce 1992, na zimní olympiádě 1994 dojela v závodě na 500 m na 14. místě. První medaili získala na premiérovém Mistrovství světa na jednotlivých tratích 1996, kde na trati 500 m skončila třetí. Bronzové medaile z této distance si odvezla i ze světových šampionátů 1998 a 1999 a ze Zimních olympijských her 1998. V následujících letech se na sprinterských tratích 500 a 1000 m často umisťovala v první desítce, na mistrovství světa ve sprintu je jejím nejlepším výkonem 6. místo z roku 1999. Startovala i na zimních olympiádách 2002 (500 m – 6. místo) a 2006 (500 m – 4. místo, 1000 m – 16. místo). Po přestávce v sezóně 2006/2007 se vrátila k rychlobruslení, výkonnostně se většinou pohybovala ve druhé desítce. Zúčastnila se i Zimních olympijských her 2010, kde byla nejstarším japonským sportovcem. Sezónu 2010/2011 opět vynechala a v sezóně 2011/2012 startovala na japonských závodech.\n"}
{"id": "799867", "url": "https://cs.wikipedia.org/wiki?curid=799867", "title": "The Fame Ball Tour", "text": "The Fame Ball Tour\n\nThe Fame Ball bylo první koncertní turné americké zpěvačky Lady Gaga na podporu jejího debutového alba \"The Fame\" (2008). Turné začalo 12. března a skončilo 29. září 2009. Odehrávalo se v Severní Americe a pokračovalo i v Evropě, Austrálii a Asii.\n\n\nod 12. března 2009 do 11. dubna 2009\n\nod 25. dubna 2009 do 29. září 2009\n"}
{"id": "799872", "url": "https://cs.wikipedia.org/wiki?curid=799872", "title": "Neumarkt", "text": "Neumarkt\n\nNeumarkt může být:\n\nSídla:\n\nNáměstí:\n\n\n"}
{"id": "799873", "url": "https://cs.wikipedia.org/wiki?curid=799873", "title": "Set Your Goals", "text": "Set Your Goals\n\nSet Your Goals je americká punk rocková hudební skupina, která vznikla v roce 2004 ve Walnut Creek v Kalifornii. Jejich jméno je odvozeno od stejnojmenného alba skupiny CIV z roku 1995. Dnes je ve skupině šest členů, jimiž jsou zpěváci Jordan Brown a Matt Wilson, kytaristé Audelio Flores Jr a Daniel Coddaire, baskytarista Joe Saucedo a bubeník Mike Ambrose.\n\nOd svého vzniku vydala kapela tři studiová alba a tři EP a jedno kompilační album. Nejnovější album je z roku 2011 a jmenuje se \"Burning at Both Ends\", ale v umístění na žebříčku Billboard 200 dopadlo nejlépe album z roku 2009 \"This Will Be the Death of Us\", které se umístilo na 65. místě. V roce 2012 vydala další dvě nové písně „Only Right Now“ and „I'll Walk It Off“. Kromě koncertování ve Spojených státech kapela jednou navštívila také Austrálii v roce 2009 a několikrát Velkou Británii.\n\n\n\n\n"}
{"id": "799874", "url": "https://cs.wikipedia.org/wiki?curid=799874", "title": "Kostel Nejsvětější Trojice (Opava)", "text": "Kostel Nejsvětější Trojice (Opava)\n\nKostel Nejsvětější Trojice v Opavě je jednolodní kostel s pětibokým presbytářem. Je chráněn jako kulturní památka České republiky.\n\nV roce 1463 založilo město Opava reprezentované městskou radou nový filiální kostel Nejsvětější Trojice. Kostel byl založen na místě obecních pastvin poblíž mlýnského náhonu podél Hlubčické cesty. Spolu s kostelem byl vytyčen i areál hřbitova a byl obehnán dřevěným plotem. Uprostřed hřbitova byl vystavěn zděný jednolodní kostel s pětiboce uzavřeným presbytářem.\n\n\n"}
{"id": "799878", "url": "https://cs.wikipedia.org/wiki?curid=799878", "title": "Sutton Hoo", "text": "Sutton Hoo\n\nSutton Hoo, poblíž Woodbridge v anglickém hrabství Suffolk, je místo dvou pohřebišť z 6. a raného 7. století. Jedno z nich obsahovalo neporušený pohřeb v lodi. Našlo se v něm mnoho anglosaských artefaktů, které jsou v současné době uloženy v Britském muzeu v Londýně.\n\nPro historiky je pohřebiště velmi významné, protože objasňuje období anglického raného středověku, který se nachází na pomezí mýtů, legend a historické dokumentace. Využití místa vyvrcholilo za vlády Rædwalda, prvního pokřtěného krále Východní Anglie. Podle mnohých má být na objevené pohřební lodi uložený právě on.\n\nLodní pohřeb se datuje do raného 7. století a byl objeven roku 1939. V Britském muzeu se nachází především nálezy z pohřební komory, například obřadní helma, štít, meč, lyra a mnoho kusů stříbrných plechů z východořímské říše.\n\n"}
{"id": "799880", "url": "https://cs.wikipedia.org/wiki?curid=799880", "title": "Kočka stepní", "text": "Kočka stepní\n\nKočka stepní (\"Felis silvestris ornata\") je poddruh kočky divoké žijící v oblasti východně od Kaspického moře, na západ do Indie, na sever do Kazachstánu a na jih do Mongolska. Spolu s kočkou plavou je považována za předchůdce kočky domácí. Neexistují aktuální informace o stavu populace tohoto poddruhu, avšak předpokládá se, že počty volně žijících jedinců klesají.\n\n"}
{"id": "799883", "url": "https://cs.wikipedia.org/wiki?curid=799883", "title": "Darrin's Coconut Ass: Live from Omaha", "text": "Darrin's Coconut Ass: Live from Omaha\n\nDarrin's Coconut Ass: Live from Omaha je prvním živým albem americké ska punkové hudební skupiny Goldfinger. Nahráno bylo v roce 1999 a vydáno bylo 9. listopadu 1999. Album bylo vydáno během přestávky mezi vydáním druhého a třetího studiového alba. Všechny skladby na tomto albu jsou cover verze skladeb jiných hudebních skupin. Téměř všechny z nich byly nahrány naživo, a to v Ranch Bowl ve státě Omaha.\n"}
{"id": "799884", "url": "https://cs.wikipedia.org/wiki?curid=799884", "title": "Azat Arcach", "text": "Azat Arcach\n\nAzat Arcach (arménsky: \"Ազատ Արցախ\"; v překladu Svobodný Arcach, Arcach – historický název Náhorního Karabachu) je oficiální státní deník mezinárodně neuznané Republiky Arcach. Vychází v Stěpanakertu v arménském jazyce, pouze v internetové verzi vychází anglická a ruská mutace.\n\nPrvní číslo bylo vydáno 16. června 1923 pod názvem \"Hechčuk\" (\"Գեղջուկ\", česky: Rolník), noviny později změnily název na \"Chorurdain Karabach\" (\"Խորհրդային Ղարաբաղ\", česky: Sovětský Karabach); po rozpadu SSSR se přejmenovaly na \"Arcach\" (\"Արցախ\"), následně na \"NK Republika\" (\"ԼՂ Հանրապետություն\") a konečně na \"Azat Arcach\". Od roku 1980 v redakci působil budoucí prezident Náhorně-karabašské republiky Arkadij Gukasjan. Na konci 80. let měl deník více než 90 000 předplatitelů, roku 2010 se jejich počet pohyboval okolo 3 000.\n\n"}
{"id": "799885", "url": "https://cs.wikipedia.org/wiki?curid=799885", "title": "Ta-pie-šan", "text": "Ta-pie-šan\n\nTa-pie-šan () je pohoří v Čínské lidové republice, kde tvoří hranici mezi provinciemi Chu-pej, Che-nan (na severu) a An-chuej (na východě). Odděluje povodí řek Chuaj-che a Jang-c’-ťiang. Západní část je nižší s vrcholky do 900 metrů, východní je vyšší. Nejvyšší vrcholek je Chuo (皖山) s výškou 1777 metrů.\n"}
{"id": "799917", "url": "https://cs.wikipedia.org/wiki?curid=799917", "title": "Řbitov zviřátek", "text": "Řbitov zviřátek\n\nŘbitov zviřátek () je hororový román Stephena Kinga z roku 1983. V České republice vyšel poprvé v roce 1994 v nakladatelství Laser-books, do češtiny ho přeložil Ivan Němeček.\n\nKniha obsadila 7. místo v kategorii „Best Fantasy Novel“ literární ceny Locus za rok 1983.\n\nPříběh začíná v létě 1983, kdy se do mainského městečka Ludlow přistěhuje z Chicaga doktor Louis Creed se svou rodinou – ženou Rachel, dcerou Eileen (\"Ellie\"), synkem Gagem a kocourem Winstonem Churchillem (\"Churchem\").\nLouis se brzy velmi spřátelí se sousedem „odnaproti“, třiaosmdesátiletým Judsonem Crandallem a jeho manželkou Normou, kterou sužuje artritida. Jud nové příchozí varuje, aby si dávali velký pozor na silnici, která prochází kolem jejich domu – používají ji totiž rychle jedoucí náklaďáky z nedaleké chemičky.\n\nJednoho dne zavede Jud rodinu do lesa na \"Řbitov zviřátek\". Je to místo, kam děti z okolí pohřbívají své domácí mazlíčky – zejména kočky a psy zabité právě na frekventované silnici. Ellie se pokouší vylézt na polom, který na jednom místě Řbitov ohraničuje a zatarasuje cestu hlouběji do lesa, Jud ji však varuje, že je to velmi nebezpečné.\n\nPo návratu se mezi Louisem a Rachel strhne hádka. Rachel má ze Řbitova špatný pocit a nechce, aby tam její děti chodily. Louis ví, že Rachel trpí traumatem ze smrti své sestry Zeldy. Dle Racheliných obav Ellie skutečně začíná s úzkostí přemýšlet nad smrtelností svého kocoura Churche a Louis tak nechá zvíře na Judovu radu vykastrovat, aby se netoulalo v okolí silnice.\n\nJakožto doktor nastoupí Louis do práce v nemocnici na nedaleké univerzitě a tam se stane svědkem tragédie: do nemocnice přinesou těžce zraněného studenta jménem Victor Pascow, kterého srazilo auto, když si byl zaběhat. Zranění jsou natolik vážná, že jim Pascow podlehne – ještě před smrtí ale stihne Louisovi říct několik znepokojivých věcí o Řbitovu zviřátek. Osloví přitom Louise jménem, i když jej vůbec nemůže znát. Nadcházející noci má Louis noční můru, ve které ho navštíví mrtvý Pascow a doprovodí ho na Řbitov zviřátek. Tam ukáže na polom a varuje Louise, aby „za něj nechodil, ať ho to tam táhne sebevíc.“ Ráno se Louis probudí ve své posteli a najde na nohou bláto. Přesto si namlouvá, že příhoda s Pascowem je jen následek stresu a fyzické důkazy noční vycházky si vysvětluje náměsíčností. Noční můry v podobě Pascowa se však obává ještě dlouho poté, ta se ale již nevrátí.\n\nNa Halloween se Louis znovu střetne se smrtí, když Judova žena Norma prodělá srdeční příhodu. Díky Louisovu pohotovému zásahu však přežije. Na Díkůvzdání odjíždí Rachel s dětmi ke svým rodičům do Chicaga. V týdnu, kdy je Louis doma sám, Churche srazí na silnici auto. Louis se obává, jak to řekne Ellie, která kocoura velmi miluje. Jud, který je vděčný za záchranu své ženy, tak Louisovi nabídne pomoc a zavede ho na Řbitov zviřátek. Ale nepohřbí Churche tady, jak Louis očekává – Jud Louise vede ještě dál, za polom. Po dlouhé cestě dojdou až do bažiny, ve které se nachází prastaré pohřebiště kmene Mikmaků. Teprve tam Louis podle Judových instrukcí Churche zakope a vystaví mu mohylu.\n\nRáno příštího dne mluví Louis po telefonu s Ellie. Měla sen, že se Churchovi něco přihodilo, ale Louis jí zalže, že je v pořádku. Zatímco uvažuje, jak vysvětlí kocourovu smrt, přišourá se náhle živý Church domů. Chová se však podivně, je nemotorný, a ač by měl být vykastrován, loví a trhá krysy a ptáky. Také příšerně zapáchá, a to i po důkladném umytí. Brzy Louis začíná kocourova vzkříšení litovat.\n\nO pár dní později Jud Louisovi vypráví, že pohřebiště je v moci indiánského lesního démona Wendiga. Povídá, jak sílu onoho místa poznali první bílí obyvatelé oblasti, jak se o ní od staršího kamaráda dozvěděl ještě jako chlapec sám Jud a jak tam pohřbil svého prvního psa Spota. Řekne Louisovi i o několika dalších případech a podotkne, že oživená zvířata se poté vždy chovala velmi podivně, někdy až agresivně, jako třeba býk Hanratty, kterého jeho majitel nakonec dva týdny po vzkříšení sám zastřelil.\n\nLouis se zeptá, jestli už na ono místo někdo někdy pohřbil člověka. Jud to tvrdě popře, ale Louis má pocit, že lže.\n\nPo návratu z Chicaga už Ellie už Churcha nemá ráda tak jako dříve, pozná, že je divný.\n\nO pár měsíců později zemře Judova žena Norma a v rodině se opět začne debatovat o smrti. Louis pozná, jak se změnil Elliin názor na případ, že by Church umřel – teď už se o jeho život nestrachuje tolik, jako když tenkrát navštívila Řbitov zvířátek. Rachel s Louisem poprvé promluví o smrti své sestry Zeldy. Zelda trpěla míšní meningitidou, měla strašlivé bolesti, které ji upoutaly na lůžko, byla šílená, vypadala jako zrůda, a Rachel měla pocit, že se jí její umírající starší sestra snaží co nejvíce znepříjemňovat život a dokonce si přeje, aby Rachel sama trpěla. Nakonec Zelda v hrůzných bolestech zemřela, a to zrovna ve chvíli, když byla tehdy osmiletá Rachel sama doma.\n\nV květnu dojde k dalšímu neštěstí. Gage si hraje venku před domem a vběhne na silnici, kde ho srazí náklaďák. Louis vážně uvažuje o tom, že by Gagea zanesl na mikmacké pohřebiště a přivedl ho zpět k životu. Jud však uhádne, co Louis zamýšlí, a vypráví mu o Timmym Batermanovi. Šlo o místního mladíka, který padl ve druhé světové válce při tažení na Řím. Jeho otec se se synovou smrtí nehodlal smířit a tak ho oživil na pohřebišti. Timmy se ale změnil, vypadal jako mrtvola a celé dny jen vrávoral pár mil podél silnice tam a zpět. Jud se se dvěma přáteli vydal za starým Batermanem a nařkl ho, že byl na pohřebišti, ten jim však drze odpovídá, že má právo, aby jeho syn zůstal naživu. Náhle se objeví sám Timmy a začne se Judovi a dalším vysmívat a vynášet na povrch jejich špatnosti, kterých se v minulosti dopustili, věci, o kterých by nikdo neměl mít ani ponětí. Jud se Louisovi svěřuje se svým názorem, že už to ve skutečnosti vůbec nebyl Timmy, jen nějaký démon, zombie nebo dybuk, který zachvátil Timmyho tělo. Říká také, že o pár dní později nakonec Timmyho otec svého syna zastřelil a pak zapálil svůj dům a spáchal sebevraždu.\n\nNato Jud donutí Louise zapřisáhnout se, že Gagea na mikmacké pohřebiště neodnese. Louis přislíbí, ale myšlenka ho stále pronásleduje. A tak krátce po Gageově pohřbu přiměje Rachel, aby s Ellie odjely za prarodiči do Chicaga. Chce tak získat pár dní, které by mohl strávit se vzkříšeným Gagem o samotě a zjistit, jak moc bude změněný, a buďto s ním a rodinou utéct na Floridu a začít nový život, nebo ho nadobro zabít. Když rodina odletí, Louis se vydává na hřbitov a Gagea exhumuje. Jud to sice předvídá a na Louise čeká, aby ho zastavil, na hlídce však usne. Louisovi se tak podaří odnést Gagea na pohřebiště. Po cestě se málem střetne s Wendigem a v bažině ho obklopují všelijaké přízraky, odhodlaný Louis ale nakonec Gagea pohřbí a s pocitem, že se mu někdo plíží v patách, se vrací domů.\n\nEllie má mezitím v letadle strašlivý sen – zdá se jí o Victoru Pascowovi a o tom, že někdo chce zabít tatínka. I Rachel má obavy a tak se rozhodne vydat se zpět do Maine. Chytne let do Bostonu, další spoj ale zmešká, pročež musí zbytek cesty dojet půjčeným autem. To se však na dálnici pokazí.\n\nGage skutečně ožívá jako démon v chlapečkově těle. Dopotácí se domů, vezme z otcova kufříku skalpel a vyrazí naproti k Judovi. Vyruší starého muže ze spánku a s výsměchem odhaluje pohoršující skutečnosti o zesnulé Normě. Jud se chce bránit sekáčkem, přiběhne ale Church a podrazí mu nohy. Gage se na Juda vrhne a skalpelem ho zabije. Nato konečně do Ludlow dorazí Rachel. Neví, co je s Louisem, který jí nebral telefony, a tak jde nejprve do Judova domu. Volá ji Judův hlas z horního patra. Rachel vystoupá po schodech, přičemž se jí zmocňují hrůzné představy umírající Zeldy. Nahoře nakonec najde krví potřísněného Gagea, který ji zabije stejně jako Juda.\n\nKdyž se Louis ráno probudí, volá mu Rachelin otec z Chicaga. Ellie prý zkolabovala a říkala cosi o tom, že maminku zabil \"Oz Veuiký a Stuašuivý\" – jak kdysi huhňající Zelda říkala své oblíbené postavičce – a o tom, že Pascow vzkazuje, že \"už je pozdě\". Louis si uvědomuje, čeho se dopustil, je zoufalý, zvažuje útěk, ale ví, že Gage by si ho a Ellie našel. Přemýšlí o sebevraždě, ale uvědomí si, že to je přesně to, co Wendigo nebo to pohřebiště od začátku chce. A tak si nakonec Louis bere pár injekčních stříkaček se smrtícími dávkami morfia a vydává se do Judova domu. Potkává Churche a zabije ho. V domě nalézá za zvuků bezcitného hihňání mrtvého Juda a Rachel. Nakonec se střetne s Gagem a v zápasu ho morfiem zabije. Pak zapálí Judův dům i s mrtvolami, kromě Rachelina těla, které odnese. Sled děsivých událostí připravil Louise o rozum a on tak svou mrtvou ženu pohřbí na mikmackém pohřebišti. Věří, že s Gagem \"otálel moc dlouho\", ale že bude-li Rachel pohřbena takhle brzy po smrti, vrátí se nezměněná.\n\nV epilogu hraje Louis až hluboko do noci pasiáns, když náhle slyší šouravé kroky. Kdosi mu pokládá chladnou ruku na rameno a Racheliným hlasem říká „miláčku“.\nRoku 1989 vznikla filmová adaptace \"Hřbitov domácích zvířátek\" (\"Pet Sematary\"). Režie: Mary Lambert; hrají: Dale Midkiff, Fred Gwynne, Denise Crosby; scénář napsal Stephen King. Film se dočkal v roce 1992 i volného pokračování – \"Hřbitov domácích zvířátek 2\" (\"Pet Sematary II\").\n\n"}
{"id": "799921", "url": "https://cs.wikipedia.org/wiki?curid=799921", "title": "Foot in Mouth (album, Goldfinger)", "text": "Foot in Mouth (album, Goldfinger)\n\nFoot in Mouth je v pořadí druhým živým albem americké ska punkové hudební skupiny Goldfinger. Bylo nahráváno v průběhu turné po Spojeném království roku 2001. Obsahuje skladby z předchozích alb, skladby, které se v budoucnosti objeví na albu Open Your Eyes a také cover verzi skladby Smiling od skupiny Operation Ivy. Skladby byly nahrávány v Bristolu (skladba 7), Birminghamu (skladby 3 a 10), Londýně (skladby 4, 5, 6, 8, 9, 14, 15), Nottinghamu (skladba 14) a Portsmouthu (skladby 1, 2, 11, 12). CD obsahuje také video pro skladbu Free Me (skladba o zvířecích právech) a pro skladbu San Simeon za použití fotografií skupiny z turné.\n"}
{"id": "799923", "url": "https://cs.wikipedia.org/wiki?curid=799923", "title": "Abstraktní továrna", "text": "Abstraktní továrna\n\nAbstraktní továrna ( ) je softwarový návrhový vzor, který poskytuje možnost \"obalit\" skupinu individuálních konkrétních továren, které mají společné téma. Obvyklé použití vzoru spočívá ve vytvoření konkrétní implementace abstraktní továrny, za jejíhož použití vyrábí potřebné objekty. Klient se nestará o to, které konkrétní objekty vyrábí která konkrétní továrna, protože používá jednotné rozhraní abstraktní továrny. Vzor odděluje detaily implementace skupiny objektů od jejich obecného používání.\n\nPříkladem abstraktní továrny může být codice_1, který poskytuje interface pro vytváření množství produktů(např. codice_2 a codice_3). Systém pak bude obsahovat několik odvozených konkrétních verzí codice_4 jako například codice_5 nebo codice_6. Každá z těchto tříd bude mít jinou implementaci metod codice_2 a codice_3, které budou vytvářet odpovídající objekty (např. codice_9 nebo codice_10). Každý z takto vytvořených objektů bude instancí třídy, která bude dědit od společného předka (např. codice_11 nebo codice_12). Klient vždy dostane správnou instanci codice_4 s odpovídajícími továrními metodami. Všechny objekty vytvářené pomocí codice_4 budou pocházet z jednoho tématu (Fancy nebo Modern). Jediné, co potřebuje klient znát, je rozhraní společného předka produkovaných objektů (codice_11 nebo codice_12), nepotřebuje vědět přesnou verzi (Fancy nebo Modern).\n\nTovárna je místem v kódu, kde dochází k vytváření nových objektů. Cílem továrny je odstínit klienta od vytváření těchto objektů. Továrny umožňují používání nově vytvořených tříd, stačí pouze dodržet podmínku dědění od rodičovských tříd produktů továrny.\n\nImplementace vzoru umožňuje vyměňovat konkrétní implementace bez změny kódu. Změna použité továrny a tím i změna toho, jaké se budou vytvářet objekty, je proveditelná dokonce za běhu.\n\nZákladem návrhového vzoru abstraktní továrna je poskytnutí interface pro vytváření rodin souvisejících objektů, aniž by bylo třeba specifikovat jejich konkrétní třídu.\n\nJednotlivé továrny určují přímo typy objektů, které vytvářejí. Ve většině jazyků se tak obvykle děje použitím klíčového slova new. Nicméně továrna vrací abstraktní ukazatel na vytvořený konkrétní objekt.\n\nDíky tomu není klientský kód zatěžován vytvářením objektů, ale o vytvoření požádá objekt továrny, která vrací objekt požadovaného abstraktního typu pomocí ukazatele na tento objekt.\n\nProtože továrna vrací pouze abstraktní ukazatel, klientský kód nezná aktuální konkrétní typ objektu, který byl právě vytvořen. Nicméně abstraktní továrna musí znát konkrétní typ objektů, které mají být vytvářeny. To se může dozvědět například z konfiguračního souboru. Důsledkem toho je:\n\n\nMetoda codice_17 v interfacu codice_18 vrací objekty typu codice_19. Jaká implementace codice_19u bude vrácena, záleží na tom jaké implementace codice_18 obslouží volání metody.\n\nPro jednoduchost diagramu je jsou zobrazeny pouze třídy pro vytváření jednoho typu objektů (tlačítek). Jednoduše lze však doplnit abstraktního předka například pro kurzor a jeho konkrétní implementace WinCursor a OSXCursor.\nVýstupem příkladů by mělo být buďto \"I'm a WinButton\" nebo \"I'm an OSXButton\" podle toho, jaký druh továrny byl použit. Povšimněte si, že aplikace nemá tušení, jaký druh GUIFactory dostane, ani jaký druh tlačítka tato továrna vytvoří.\n\n[[Kategorie:Návrhové vzory]]"}
{"id": "799924", "url": "https://cs.wikipedia.org/wiki?curid=799924", "title": "Michaela Nosková", "text": "Michaela Nosková\n\nMichaela Nosková, provdaná Michaela Bábor Nosková (* 21. února 1983 Brno, Československo), je česká sólová a muzikálová zpěvačka a finalistka pěvecké soutěže Česko hledá SuperStar.\n\nV červenci 2010 se provdala na zámku v Náchodě za Jana Horsáka. Šaty ji navrhovala slovenská návrhářka Zuzana Botková. Za svědka jim šel David Novotný, který je pořadatel soutěže Muže roku a organizátor charitativních akcí a který je oba seznámil. Dne 16. září 2010 se jim narodila v porodnici ve Vrchlabí jejich první dcera Eliška. Manžel byl s dcerou na rodičovské dovolené. V roce 2013 se rozvedli. Dcera poté bydlela s matkou a s dalším manželem Ondřejem Báborem (1990), taktéž muzikálovým hercem. Svatbu měli v roce 2017 na Srí Lance, ale nikdy nebyla legitimizována v ČR a v roce 2018 se rozešli. \n\nVystupovala v muzikálu \"Děti ráje.\" Učinkovala v muzikálu \"Plesu upírů\"jako prostou děvečku jménem Magda.\n\nV roce 2011 na festivalu na Krymu, které sledovali diváci ze 17 zemí Evropy, získala 2. místo.\n\nV roce 2012 se umístila na 1. místě v pěvecké soutěži \"Baltic SuperStar\" na hudebním festivalu v Petrohradu s písní \"Žádná láska není stejná\". Poté bude vystupovat na mnoha koncertech v Uzbekistánu a Tádžikistánu, které jsou součástí její výhry.\n\n\n"}
{"id": "799925", "url": "https://cs.wikipedia.org/wiki?curid=799925", "title": "Kimmo Eskelinen", "text": "Kimmo Eskelinen\n\nKimmo Eskelinen (* 4. dubna 1983, Svenljunga) je švédský florbalista hrající na pozici obránce. V klubu Svenljunga IBK odstartoval svoji kariéru, jeho nynějším klubem je však Warbergs IC 85, s nímž v letech 2005, 2007 a 2008 vyhrál Švédskou superligu.\n\nSe švédskou florbalovou reprezentací vyhrál v letech 1996 a 2006 na Mistrovství světa zlaté medaile. Kimmo Eskelinen je proslulý svými velmi tvrdými střelami.\nSeznam medailí, které získal Kimmo Eskelinen na mistrovství světa:\n"}
{"id": "799929", "url": "https://cs.wikipedia.org/wiki?curid=799929", "title": "Peter Sjögren", "text": "Peter Sjögren\n\nPeter Sjögren (* 9. března 1983) je švédský florbalový brankář. Začínal v klubu Wrigstad IBK, aktuálně působí v týmu Warbergs IC 85. S tímto klubem také vyhrál v letech 2006, 2007 a 2008 Švédskou superligu.\n\nZa švédskou florbalovou reprezentaci chytal na Mistrovství světa v roce 2006 a 2008, přičemž na Mistrovství světa 2006 měl pouze roli náhradníka.\n\nSeznam medailí, které získal Peter Sjögren na mistrovství světa:\n"}
{"id": "799932", "url": "https://cs.wikipedia.org/wiki?curid=799932", "title": "Gruzínská vojenská cesta", "text": "Gruzínská vojenská cesta\n\nGruzínská vojenská cesta ( \"[Sakartvelos samchedro gza]\", \"[Vojenno-Gruzinskaja doroga]\") je historický název hlavní cesty přes Velký Kavkaz spojující město Tbilisi v Gruzii a město Vladikavkaz v Severní Osetii (Rusku). Alternativními cestami přes Kavkaz západně od Gruzínské vojenské cesty jsou Transkavkazská magistrála (Rokským tunelem nedaleko Rokského průsmyku do Cchinvali) a Osetská vojenská silnice (přes Mamisonský průsmyk do Kutaisi).\n\nGruzínská vojenská cesta je dlouhá 213 km. Od Vladikavkazu stoupá údolím řeky Terek do Darialského průsmyku, tunely křižuje boční kavkazský hřbet, vstupuje na území Gruzie a po úpatí hory Kazbek prochází městečkem Stepancminda (dříve Kazbegi). U vesnice Almassiani se silnice stáčí do rokle řeky Baidarka (pravého přítoku řeky Terek). Na jejím jižním konci překonává hlavní hřeben Velkého Kavkazu (též zvaném Mtiuleti hřeben) \"Křížovým průsmykem\" v nadmořské výšce 2 395 m. Za průsmykem začíná klesat kolem bývalé poštovní stanice Gudauri (výška 2 196 m) a serpentinami dolů do údolí řeky Bílá Aragvi. Tuto řeku pak sleduje až k soutoku s jejím ramenem Černá Aragvi (též \"Gudamaqri Aragvi\"), míjí Žinvalskou přehradu a podél Aragvi probíhá až k jejímu soutoku s Kurou u Mcchety nedaleko Tbilisi.\n\nTrasa byla známá již ve starověku. Od samého začátku byla využívána různými vojsky (např. římské, perské, mongolské), kupci a celými národy putujícími mezi Evropou a Asií.\n\nNázev se váže k první rekonstrukci v devatenáctém století, která zvýšila její vojenský význam. Zásluhu na tom měli ruští vládcové, kteří ji rozšířili a zpevnili tak, aby tudy mohli transportovat vojenskou techniku a mužstvo do oblasti válek s Tureckem a kavkazskými národy.\n\nVybudována byla po roce 1783, kdy se Kartli-kachetijské carství (dnešní východní Gruzie) stalo na vlastní žádost ruským protektorátem. Současně byla založena i pevnost Vladikavkaz v Severní Osetii, výchozí bod cesty. Výstavba byla dokončena roku 1799. Poté, co byla východní Gruzie roku 1801 připojena k ruskému impériu, začala rekonstrukce povrchu silnice, která trvala do roku 1863. Cesta sehrála významnou roli v rozvoji hospodářských vztahů mezi Ruskem a Zakavkazskem.\n\nI v 21. století je významnou dopravní trasou spojující Rusko nejenom s Gruzií, ale i s Arménií, blokovanou z východu nepřátelským Ázerbájdžánem. Od 11. července 2006 byla cesta Ruskem uzavřena. Formálním důvodem byla rekonstrukce pohraničního přechodu Vrchní Lars ( \"[Věrchnij Lars]\"). Průjezd byl opět možný od 1. března 2010, avšak pouze pro občany Společenství nezávislých států a Gruzie, tj. turisté ze zemí EU, včetně České republiky, jej využívat nemohli. Od srpna 2012 byl přechod otevřen i pro občany třetích zemí. \n\nK pozoruhodnostem podél cesty patří\n\nVýhledy na horské panoráma podél cesty jsou úchvatné. V místech, kde je vozovka vytesána do skalního masívu se z jedné strany tyčí do závratné výše skály, které z druhé strany cesty padají do hlubokého údolí.\n\nNedaleko bývalé poštovní stanice v Gudauri postavili rakouští a švédští investoři v nadmořské výšce 2196 m čtyřhvězdičkový sportovní hotel s tenisovou halou a lyžařskými vleky. Areál zahrnuje i chatky pro lyžařské svazy provozující heliskiing (sjezdové lyžování mimo rekreační areály používající vrtulník místo lyžařského vleku). \n\nSpisovatelé Alexandr Sergejevič Puškin, Michail Jurjevič Lermontov a Alexandre Dumas starší cestu procestovali a zvěčnili ve svých povídkách.\n"}
{"id": "799933", "url": "https://cs.wikipedia.org/wiki?curid=799933", "title": "Svazek obcí regionu Novojičínska", "text": "Svazek obcí regionu Novojičínska\n\nSvazek obcí regionu Novojičínska je dobrovolné sdružení čtyř obcí v okrese Nový Jičín. Základem spolku byl „Svazek obcí povodí Jičínky“ vzniklý ke konci roku 2004, jehož účelem byla koordinace a společný postup členských obcí v oblasti přípravy a realizace kanalizací v těchto obcích. Vzhledem k tomu, že se ke spolku připojilo i město Kopřivnice, došlo v březnu roku 2006 k přejmenování spolku. Původní záměr spolku však zůstal.\n\n"}
{"id": "799937", "url": "https://cs.wikipedia.org/wiki?curid=799937", "title": "Římskokatolická farnost Mořkov", "text": "Římskokatolická farnost Mořkov\n\nŘímskokatolická farnost Mořkov je územním společenstvím římskokatolické církve v Mořkově s místním kostelem svatého Jiří. V základní škole v obci zajišťuje farnost výuku náboženství.\nZ farnosti pocházejí tito kněží:\na též řeholní sestra Bernarda Pavla Lacinová SCSC.\n\nDuchovním správcem farnosti byl od 1. září 1990 do 1. září 2013 páter František Káňa OPraem. Od dne jeho odchodu se po něm stal novým administrátorem polský kněz Paweł Piotr Dobija.\n\n"}
{"id": "799941", "url": "https://cs.wikipedia.org/wiki?curid=799941", "title": "François Besch", "text": "François Besch\n\nFrançois Besch (11. dubna 1963 Esch-sur-Alzette) je lucemburský novinář, fotograf a umělec.\n\nV červenci 2011 vyhrál konkurs \"Life in a Day\" společnosti \"National Geographic\". Je známý fotografiemi pořízenými aplikací \"Hipstamatic\" pro iPhone. \n\nŽije a tvoří v Béiweng.\n\n"}
{"id": "799942", "url": "https://cs.wikipedia.org/wiki?curid=799942", "title": "Ted Preuss", "text": "Ted Preuss\n\nTed Preuss je americký umělecký fotograf, který žije v Chicagu v Illinois. Nejznámější jsou jeho černobílé fotografie a snímky vzniklé alternativními procesy platinotisku a mokrých kolodiových desek. Věnuje se širokému rozsahu od portrétní fotografie až po zátiší.\n\nZačínal jako nezávislý fotograf architektury v Bostonu a San Francisku. Po krátké přestávce, kdy se věnoval designu nábytku v Chicagu, se rozhodl usilovat o uměleckou formu fotografie.\n\n\n\n"}
{"id": "799944", "url": "https://cs.wikipedia.org/wiki?curid=799944", "title": "Pávík", "text": "Pávík\n\nPávík (\"Rhipidura\") je rod ptáků vyskytující se v jižní Asii a Australasii. Původem jde o druh z Australasie, jeho současný výskyt zahrnuje rozpětí od Samoi po Pákistán. Většinu jejich potravy tvoří malý hmyz a bezobratlí. Je popsáno více než 40 druhů pávíka.\n\nPávíci jsou malí pěvci s délkou těla mezi 11,5 až 21 cm. Vzhledem k velikosti těla jsou jejich ocasy poměrně dlouhé, někdy i delší než samotné tělo nebo křídla. Když mají ocas zatažený, je na konci zaoblený, když ho ale pták roztáhne, má tvar vějíře. Tito ptáci jsou dobří letci, kterým jejich mrštnost pomáhá i při shánění potravy, především při lovu hmyzu. Některé druhy navíc migrují na velké vzdálenosti a musí proto být i vytrvalí. Zbarvení může být různé: některé druhy jsou jednobarevné, například pávík rennellský (\"Rhipidura rennelliana\"), jiné mají pestrá zbarvení, jako je pávík palauský (\"Rhipidura lepida\") nebo pávík skořicový (\"Rhipidura nigrocinnamomea\").\n\nPávíci jsou neustále v pohybu, hbitě létají a neposedí. Také jsou to agresivní ptáci, především během období hnízdění, kteří si horlivě brání své území před jinými ptáky i jedinci stejného druhu. Živí se převážně malým hmyzem a bezobratlými. Větší druhy jsou schopny si ulovit i scinka, jde ale spíše o výjimky. Některé druhy migrují na velké vzdálenosti, většina ostrovních nebo tropických pávíků se ale nepřesouvá.\n\n"}
{"id": "799955", "url": "https://cs.wikipedia.org/wiki?curid=799955", "title": "Kanton Bléneau", "text": "Kanton Bléneau\n\nKanton Bléneau (fr. \"Canton de Bléneau\") byl francouzský kanton v departementu Yonne v regionu Burgundsko. Skládal se ze sedmi obcí. Zrušen byl po reformě kantonů 2014.\n\n"}
{"id": "799956", "url": "https://cs.wikipedia.org/wiki?curid=799956", "title": "Kanton Brienon-sur-Armançon", "text": "Kanton Brienon-sur-Armançon\n\nKanton Brienon-sur-Armançon (fr. \"Canton de Brienon-sur-Armançon\") je francouzský kanton v departementu Yonne v regionu Burgundsko-Franche-Comté. Skládá se z 36 obcí. Před reformou kantonů 2014 ho tvořilo 10 obcí.\n\nod roku 2015:\n\npřed rokem 2015:\n\n"}
{"id": "799957", "url": "https://cs.wikipedia.org/wiki?curid=799957", "title": "Kanton Cerisiers", "text": "Kanton Cerisiers\n\nKanton Cerisiers (fr. \"Canton de Cerisiers\") byl francouzský kanton v departementu Yonne v regionu Burgundsko. Skládal se z osmi obcí. Zrušen byl po reformě kantonů 2014.\n\n"}
{"id": "799958", "url": "https://cs.wikipedia.org/wiki?curid=799958", "title": "Kanton Flogny-la-Chapelle", "text": "Kanton Flogny-la-Chapelle\n\nKanton Flogny-la-Chapelle (fr. \"Canton de Flogny-la-Chapelle\") byl francouzský kanton v departementu Yonne v regionu Burgundsko. Skládal se ze 14 obcí. Zrušen byl po reformě kantonů 2014.\n\n"}
{"id": "799959", "url": "https://cs.wikipedia.org/wiki?curid=799959", "title": "Kanton Sergines", "text": "Kanton Sergines\n\nKanton Sergines (fr. \"Canton de Sergines\") byl francouzský kanton v departementu Yonne v regionu Burgundsko. Skládal se z 10 obcí. Zrušen byl po reformě kantonů 2014.\n\n"}
{"id": "799960", "url": "https://cs.wikipedia.org/wiki?curid=799960", "title": "Kanton Migennes", "text": "Kanton Migennes\n\nKanton Migennes (fr. \"Canton de Migennes\") je francouzský kanton v departementu Yonne v regionu Burgundsko-Franche-Comté. Skládá se z deseti obcí. Před reformou kantonů 2014 ho tvořilo osm obcí.\n\nod roku 2015:\n\npřed rokem 2015:\n\n"}
{"id": "799961", "url": "https://cs.wikipedia.org/wiki?curid=799961", "title": "Kanton Charny", "text": "Kanton Charny\n\nKanton Charny (fr. \"Canton de Charny\") je francouzský kanton v departementu Yonne v regionu Burgundsko-Franche-Comté. Skládá se z 38 obcí. Před reformou kantonů 2014 ho tvořilo 15 obcí.\n\nod roku 2015:\n\n\npřed rokem 2015:\n\n"}
{"id": "799962", "url": "https://cs.wikipedia.org/wiki?curid=799962", "title": "Kanton Chéroy", "text": "Kanton Chéroy\n\nKanton Chéroy (fr. \"Canton de Chéroy\") byl francouzský kanton v departementu Yonne v regionu Burgundsko. Skládal se ze 16 obcí. Zrušen byl po reformě kantonů 2014.\n\n"}
{"id": "799964", "url": "https://cs.wikipedia.org/wiki?curid=799964", "title": "Kanton Guillon", "text": "Kanton Guillon\n\nKanton Guillon (fr. \"Canton de Guillon\") byl francouzský kanton v departementu Yonne v regionu Burgundsko. Skládal se ze 17 obcí. Zrušen byl po reformě kantonů 2014.\n\n"}
{"id": "799965", "url": "https://cs.wikipedia.org/wiki?curid=799965", "title": "Norsko na Letních olympijských hrách 1968", "text": "Norsko na Letních olympijských hrách 1968\n\nNorsko na Letních olympijských hrách 1968 v Ciudad de México reprezentovalo 46 sportovců, z toho 38 mužů a 8 žen. Nejmladším účastníkem byla Helga Braathen (15 let, 231 dní), nejstarším pak Jan-Erik Aarberg (43 let, 351 dní). Reprezentanti vybojovali 2 medaile, z toho 1 zlatou a 1 stříbrnou.\n\n"}
{"id": "799967", "url": "https://cs.wikipedia.org/wiki?curid=799967", "title": "Norsko na Letních olympijských hrách 1960", "text": "Norsko na Letních olympijských hrách 1960\n\nNorsko na Letních olympijských hrách 1960 v Římě reprezentovalo 40 sportovců, z toho 39 mužů a 1 žena. Nejmladším účastníkem byla Unn Thorvaldsen (17 let, 208 dní), nejstarším pak Øivind Christensen (60 let, 324 dní). Reprezentanti vybojovali 1 zlatou.\n\n"}
{"id": "799970", "url": "https://cs.wikipedia.org/wiki?curid=799970", "title": "Norsko na Letních olympijských hrách 1956", "text": "Norsko na Letních olympijských hrách 1956\n\nNorsko na Letních olympijských hrách 1956 v Melbourne reprezentovalo 18 mužů. Nejmladším účastníkem byla Bjørn Nilsen (19 let, 162 dní), nejstarším pak Hans Aasnæs (53 let, 350 dní). Reprezentanti vybojovali 1 zlatou a 2 bronzové.\n\n"}
{"id": "799972", "url": "https://cs.wikipedia.org/wiki?curid=799972", "title": "Etiketa (nálepka)", "text": "Etiketa (nálepka)\n\nEtiketa (angl. \"label\", něm. \"Etikett\") je výrobek polygrafického průmyslu. Etikety se dělí na samolepicí a nesamolepicí. Nejpoužívanějším materiálem pro výrobu etiket je papír nebo různé druhy fólií v kombinaci s vhodným druhem lepidla.\n\n\n\nEtikety se vyrábějí s nejrůznějších druhů papírů a fólií v kombinaci s vhodně zvoleným typem lepidla. Výběr této kombinace se odvíjí od způsobu využití a uskladnění etikety. Jiné materiály se používají pro interiérové a jiné pro exteriérové využití.\n\nEtikety je možno potiskovat nejrůznějšími způsoby opět v závislosti na využití. Je možno využít ofsetový tisk, flexotisk nebo nejnověji digitální tisk. Etikety např. vinné etikety je možné zušlechtit tzv. ražbou nebo embosem.\n\nEtikety se využívají zejména k označování výrobků nejrůznějšími informacemi (technické štítky), čárovými kódy, personalizovanými daty apod. Etikety se využívají téměř ve všech odvětvích průmyslu ať už v automobilovém průmyslu, potravinářském, metalurgickém, farmaceutickém, textilním nebo elektrotechnickém průmyslu.\nEtikety je na výrobky a produkty možné aplikovat manuálně (ručně) nebo automaticky pomocí etiketovacích linek, kleští a jiných zařízení.\n\n"}
{"id": "799976", "url": "https://cs.wikipedia.org/wiki?curid=799976", "title": "Norsko na Letních olympijských hrách 1952", "text": "Norsko na Letních olympijských hrách 1952\n\nNorsko na Letních olympijských hrách 1952 v Helsinkách reprezentovalo 102 sportovců, z toho 96 mužů a 6 žen. Nejmladším účastníkem byl Leif Andersen (16 let, 146 dní), nejstarším pak Bjart Ording (54 let, 76 dní). Reprezentanti vybojovali 5 medailí, z toho 3 zlaté a 2 stříbrné.\n\n"}
{"id": "799980", "url": "https://cs.wikipedia.org/wiki?curid=799980", "title": "Donald Dunn", "text": "Donald Dunn\n\nDonald „Duck“ Dunn (24. listopadu 1941 Memphis, Tennessee, USA − 13. května 2012 Tokyo, Japonsko) byl americký baskytarista, hudební producent, skladatel a herec. V šedesátých letech byl členem skupiny Booker T. & the M.G.'s, se kterou byl v roce 1992 uveden do Rock and Roll Hall of Fame. Později hrál pro Stax Records a hrál tak na nahrávkách hudebníků jako jsou The Blues Brothers, Muddy Waters, Freddie King, Albert King, Neil Young, Jerry Lee Lewis, Eric Clapton, Tom Petty, Creedence Clearwater Revival, Rod Stewart nebo Bob Dylan. Zprávu o jeho úmrtí oznámil Steve Cropper ještě v tentýž den.\n\n"}
{"id": "799982", "url": "https://cs.wikipedia.org/wiki?curid=799982", "title": "This Left Feels Right", "text": "This Left Feels Right\n\nAlbum This Left Feels Right, vydané 4. listopadu 2003, mělo obsahovat klasické akustické verze písní od Bon Jovi. Do studia byl přizván odborník na podobné akustické projekty – producent Patrick Leonard a nakonec byly písně úplně předělány.\n\n\n\n"}
{"id": "799983", "url": "https://cs.wikipedia.org/wiki?curid=799983", "title": "Norsko na Letních olympijských hrách 1948", "text": "Norsko na Letních olympijských hrách 1948\n\nNorsko na Letních olympijských hrách 1948 v Londýně reprezentovalo 81 sportovců, z toho 77 mužů a 4 ženy. Nejmladším účastníkem byl Sigurd Grønli (20 let, 348 dní), nejstarším pak Magnus Konow (60 let, 337 dní). Reprezentanti vybojovali 7 medailí z toho 1 zlatou, 3 stříbrné a 3 bronzové.\n\n"}
{"id": "799984", "url": "https://cs.wikipedia.org/wiki?curid=799984", "title": "Zvičina (Třebihošť)", "text": "Zvičina (Třebihošť)\n\nZvičina (německy \"Switschin\") je malá vesnice, součást (základní sídelní jednotka) obce Třebihošť v okrese Trutnov. Nachází se asi 3 km severozápadně od Třebihoště, na západním úbočí vrchu Zvičina. Na jihozápadním okraji vesnice pramení potok Trotinka.\n\nZvičina je též název katastrálního území o výměře 2,74 km.\n\n"}
{"id": "799985", "url": "https://cs.wikipedia.org/wiki?curid=799985", "title": "Ain't Complaining", "text": "Ain't Complaining\n\nAin't Complaining je osmnácté studiové album britské rockové skupiny Status Quo. Album vyšlo pod značkou Vertigo Records v červnu 1988. Album produkoval Pip Williams.\n\n"}
{"id": "799986", "url": "https://cs.wikipedia.org/wiki?curid=799986", "title": "Martin Kraus (herec)", "text": "Martin Kraus (herec)\n\nMartin Kraus (* 22. března 1983 Praha) je český divadelní a filmový herec.\n\nMartin Kraus se narodil v Praze. Po krátké době se s rodiči odstěhoval na samotu blízko Orlické přehrady. Vystudoval Strojní průmyslovou školu v Příbrami, ale táhlo ho to k herectví. Proto se rozhodl studovat JAMU v Brně. Od sezóny 2011/2012 je členem činohry Divadla na Vinohradech. V roce 2012 dostal cenu TýTý za Objev roku. Mezi jeho záliby patří jízda na koních a jejich chov. Na koně ho to lákalo už od narození, protože jeho rodiče vlastní jezdecký statek ve kterém Martin Kraus vyrůstal a bydlí zde dodnes. Kraus má také mladšího bratra. V roce 2014 se mu narodil syn Filip Kraus, kterého má se svojí dlouholetou přítelkyní Klárou.\n\n\n"}
{"id": "799987", "url": "https://cs.wikipedia.org/wiki?curid=799987", "title": "Martin Kraus", "text": "Martin Kraus\n\nJméno a příjmení Martin Kraus nosí více osobností:\n\n"}
{"id": "799994", "url": "https://cs.wikipedia.org/wiki?curid=799994", "title": "Niclas Olofsson", "text": "Niclas Olofsson\n\nNiclas Olofsson (* 19. února 1975, Linköping) je bývalý švédský florbalový brankář. Ve své kariéře vystřídal pět klubů: Vidingsjö MOIF, IBK Succé, Balrog B/S IK, Järfälla IBK a Gaik Väsby IBK.\n\nŠvédsko reprezentoval na Mistrovství světa v letech 2002, 2004 a 2006. Po posledním zmíněném se rozhodl ukončit svou kariéru. V současnosti pracuje pro Fat Pipe, jednu z největších florbalových značek na švédském trhu.\n\nSeznam medailí, které získal Niclas Olofsson na mistrovství světa:\n"}
{"id": "799997", "url": "https://cs.wikipedia.org/wiki?curid=799997", "title": "Pete Kircher", "text": "Pete Kircher\n\nPeter Derek Kircher (* 21. ledna 1945 Folkestone, Kent, Anglie) je britský bubeník. V šedesátých letech hrál se skupinou The Burnettes, kde s ním hráli zpěvák Neil Landon a Noel Redding na kytaru. Později byl členem skupiny Honeybus. V letech 1982−1985 byl členem skupiny Status Quo. První album, na kterém s touto skupinou hrál bylo \"1+9+8+2\". Hrál také na albu \"The World's Not Big Enough\" Johna Du Canna.\n"}
{"id": "799998", "url": "https://cs.wikipedia.org/wiki?curid=799998", "title": "37. ročník udílení Zlatých glóbů", "text": "37. ročník udílení Zlatých glóbů\n\n37. ročník udílení Zlatých glóbů se konal 26. ledna 1980 v hotelu Beverly Hilton v Beverly Hills, Los Angeles. Asociace zahraničních novinářů sdružených v Hollywoodu, která Zlatý glóbus uděluje, vyhlásila nominace 8. ledna. Miss Golden Globe byla pro tento rok herečka Kym Karath. Držitelem Ceny Cecila B. DeMilla se stal Henry Fonda.\n\nNejvíce nominací i cen posbíralo manželské drama \"Kramerová versus Kramer\", které z osmi nominací proměnilo v cenu čtyři. Snímky \"Apokalypsa\" a \"Růže\" získaly shodně po třech Glóbech.\n\nMeryl Streep získala za postavu Joanny v dramatu \"Kramerová versus Kramer\" svůj první Zlatý glóbus. V dosavadní kariéře, do roku 2012, jich celkem posbírala osm. Kategorie mužský herecký výkon ve vedlejší roli měla dva vítěze, Melvyna Douglase a Roberta Duvalla. Herečky Jill Clayburgh a Marsha Mason byly navrženy shodně v obou hlavních ženských kategoriích a ani jedna cenu nezískala. Jane Fonda získala druhý rok po sobě speciální cenu Henrietta pro nejoblíbenější herečku roku. Objevem roku v kategorii herec se stal tehdy teprve devítiletý Rick Schroder, který je dodnes nejmladším držitelem Zlatého glóbu.\n\nV televizních kategoriích nejvíc cen posbíral komediální seriál \"Alice\", který získal celkem čtyři ocenění. Kategorie komediální seriál měla dva vítězné seriály, již zmíněný \"Alice\" a \" Taxi\". V kategorii herec ve vedlejší roli měl seriál \" Taxi\", stejně jako předešlý rok, tři herecké nominace. V této kategorii byli zároveň dva vítězové.\n\nEd Asner vyhrál svůj pátý Glóbus.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\nVítěz je vyznačený tučně a je-li jenom jeden, tak na prvním místě. Pokud má film / seriál / TV pořad distribuční název, je uveden pod ním.\n\n"}
{"id": "800000", "url": "https://cs.wikipedia.org/wiki?curid=800000", "title": "Pierre Charpentier", "text": "Pierre Charpentier\n\nPierre Charpentier (1887 – ) byl francouzský reprezentační hokejový obránce.\n\nV roce 1920 a 1924 byl členem Francouzského hokejové týmu, který skončil 2x šestý na zimních olympijských hrách.\n\n"}
{"id": "800001", "url": "https://cs.wikipedia.org/wiki?curid=800001", "title": "Jacques Chaudron", "text": "Jacques Chaudron\n\nJacques Auguste Chaudron (5. června 1889, Paříž – 16. června 1969, Paříž) byl francouzský reprezentační hokejový obránce.\n\nV roce 1924 byl členem Francouzského hokejové týmu, který skončil šestý na zimních olympijských hrách.\n\n"}
{"id": "800002", "url": "https://cs.wikipedia.org/wiki?curid=800002", "title": "Raoul Couvert", "text": "Raoul Couvert\n\nRaoul Robert Couvert (1903 – ) byl francouzský reprezentační hokejový obránce.\n\nV roce 1924 a 1928 byl členem Francouzského hokejové týmu, který skončil 2x šestý na zimních olympijských hrách.\n\n"}
{"id": "800005", "url": "https://cs.wikipedia.org/wiki?curid=800005", "title": "IBooks", "text": "IBooks\n\niBooks je aplikace a digitální obchod s knihami společnosti Apple. Funguje na zařízeních s operačním systémem iOS. První verze byla představena 27. ledna 2010 při oficiálním představení prvního zařízení iPad. iBooks je integrovanou aplikací iOS zařízení od verze iOS 8, do té doby se musel dodatečně stáhnout zdarma z App Store.\n\n"}
{"id": "800006", "url": "https://cs.wikipedia.org/wiki?curid=800006", "title": "Albert Hassler", "text": "Albert Hassler\n\nAlbert Hassler (2. listopadu 1903, Chamonix – 22. září 1994) byl francouzský reprezentační hokejový útočník.\n\nV roce 1924, 1928 a 1936 byl členem Francouzského hokejové týmu, který skončil 2x šestý a 1x desátý na zimních olympijských hrách.\n\n"}
{"id": "800007", "url": "https://cs.wikipedia.org/wiki?curid=800007", "title": "Vlčí kopec", "text": "Vlčí kopec\n\nLovecký zámeček Vlčí kopec (též Heinrichlust či Josefshof) stojí v parkově upraveném lese na kopci nad řekou Oslavou mezi obcemi Sedlec a Kuroslepy, nedaleko Náměště nad Oslavou. Katastrálně spadá pod Kladeruby nad Oslavou.\n\nV roce 2017 Lesy České republiky postavily lávku přes řeku Oslavu pod Vlčím kopcem. Lávka je dlouhá 35 metrů, je postavena ze dřeva a je v obloukovém tvaru. Stojí na třech železobetonových pilířích. Stojí na stejném místě, kde od roku 1929 stávala \"Haugwitzova lávka\", která byla postavena Klubem českých turistů, v roce 1937 ji pak strhla povodeň. Byla dovezena zpět a následně znovu instalována a po druhé světové válce ji strhly ledy plující po řece.\n\nZámeček se nachází na území bývalého panství Náměšť nad Oslavou. To v roce 1752 zakoupil Bedřich Vilém Haugwitz, ministr a rádce Marie Terezie. V roce 1794 panství převzal jeho syn Jindřich Vilém III., který se pustil do rozsáhlých úprav majetku. Jako velký milovník lovu, nechal roku 1830 vystavět v náměšťských lesích lovecký zámeček Heinrichlust, který daroval svému synovi Karlu Vilému II. V držení rodu Haugwitzů zůstal až do roku 1945, kdy jim byl zkonfiskován a přešel do rukou státu. Ten jej roku 1955 předal lesnímu závodu Náměšť nad Oslavou Energotrustu Brno. V letech 1956–1958 zde firma Energetické rozvodné závody Brno provedla celkovou rekonstrukci areálu za 1 738 709 Kčs. V současné době slouží společnosti E.ON Česká republika, s.r.o. jako školící středisko.\n\nJedná se patrovou budovu vystavěnou v duchu empíru. Ve vstupní hale, ložnici a kuřáckém salonku se dochovaly původní nástěnné malby. Dnes je objekt památkově chráněn.\n\nOkolo loveckého zámečku prochází dvojice značených turistických tras – modrá od Březníka na Mohelenský mlýn a zelená od Zňátek na Čučice. Na protějším břehu Oslavy pak prochází červená turistická značka od Náměště nad Oslavou na zříceninu hradu Kraví Hora a cyklostezka 5106 od Náměště nad Oslavou na Skřipinu.\n\n\n"}
{"id": "800016", "url": "https://cs.wikipedia.org/wiki?curid=800016", "title": "Werner Possardt", "text": "Werner Possardt\n\nWerner Possardt (12. duben 1951 Schwabmünchen – 31. prosinec 2004 Phuket) byl německý herec, scenárista a režisér. Po vystudování herecké školy hrál v několika divadlech a v roce 1977 se poprvé objevil před televizními kamerami. Celý život měl zdravotní problémy, v roce 2000 podstoupil transplantaci ledvin. V roce 2004 se při tsunami v Thajsku zranil a na následky zranění o několik dní později zemřel ve věku 53 let.\n\nJako herec:\nJako režisér:\n\n"}
{"id": "800023", "url": "https://cs.wikipedia.org/wiki?curid=800023", "title": "M61 Vulcan", "text": "M61 Vulcan\n\nM61 Vulcan je hydraulicky nebo pneumaticky poháněný šestihlavňový, vzduchem chlazený, elektricky odpalovaný rotační kanón typu Gatling, který střílí náboje ráže 20 mm při extrémně vysoké kadenci. M61 a jeho deriváty byly základním kanónovým vybavením amerických vojenských letadel po dobu 50 let. M61 původně vyráběla společnost General Electric, ale po několika fúzích a akvizicích je v současnosti vyráběný firmou General Dynamics.\n\nVývoj kanonu začal od roku 1946, kdy letectvo hledalo novou organickou výzbroj pro letouny proudové éry, na něž již nestačila stávající výzbroj. Nově požadované parametry byly zvýšení dostřelu a rychlosti střelby. USAF zadalo zakázku General Electric na projekt Vulcan s požadavkem na šestihlavňový kanon ráže 15 mm s kadencí 7200 výstřelů za minutu.\n\nPrvní prototyp T45 byl dokončen v roce 1949, ráže 15 mm dosahoval kadence 2500 výstřelů za minutu, následující rok (1950) bylo dosaženo kadence 4000 výstřelů za minutu.\n\nV roce 1952 byly vyrobeny a porovnávány dva nové prototypy o větší ráži T171 20 mm a T150 27 mm, z důvodu ověření efektivity munice v cíli, jelikož se ukázalo, že ráže 15 mm je pro tyto účely nedostačující.\n\nBěhem vývoje a testech letounu F-104 Starfighter se zjistilo, že systém podávání munice s pásem v kanonu T171 je značně nespolehlivý a způsobuje zaseknutí podávacího mechanizmu. Tento problém vyřešili GE vyvinutím nového systému podávání munice bez pásu, jenž velmi zvýšil celkovou spolehlivost kanonu.\n\nPrvní letoun používající kanon M61A1, byl F-104C Starfighter.\n\nŠest hlavní bylo zvoleno z důvodu prodloužení životnosti kanonu při střelbě vysokou kadencí. Menší počet hlavní by zvyšoval jejich namáhání a snižoval jejich životnost.\n\nStandardní M61 využívá hydraulický systém pro pohon hlavně, jež jsou otáčeny hydraulickým motorem. Odpal munice je iniciován elektricky.\n\nGAU-4 (letectvo), nebo také M130 (armáda), je varianta M61 s integrovaným pohonem. Roztáčení hlavně (zahájení palby) probíhá pneumaticky, kanon je v tomto případě plně automatický a po zahájení palby nepotřebuje žádný další zdroj. Plně automatická střelba je zajištěna odběrem plynů ze tří hlavní. Díky těmto úpravám je tato varianta 4,5 kg těžší.\n\nNovější verzí kanonu, M61A2, jsou vybaveny letouny F-22 Raptor a F/A-18E/F Super Hornet. Nová verze se vyznačuje zejména lehčími hlavněmi, díky čemuž byla snížena celková hmotnost kanonu.\n\n"}
{"id": "800024", "url": "https://cs.wikipedia.org/wiki?curid=800024", "title": "Chinampa", "text": "Chinampa\n\nChinampa je stará mezoamerická technologie získávání nového území především pro zemědělské účely výstavbou umělých ostrovů ve vodách jezer. Výraz chinampa se používá přímo i pro tyto ostrovy, které vznikaly v jezerech Mexického údolí (zejména jezera Xochimilco a Chalco) dávno před příchodem Španělů v 16. století.\n\nSlovo \"chinampa\", které vzniklo z aztéckého výrazu \"chinamitl\", můžeme do češtiny volně přeložit jako „koš či plot z kmenů a stvolů“.\nDo současnosti zachované chinampas se nacházejí v Ciudad de México v městské části Xochimilco a jsou zapsány na seznamu světového kulturního dědictví UNESCO. Chinampas z Xochimilca představovaly pro aztéckou říši významný zdroj potravy, kterými bylo zásobováno nedaleké hlavní město Tenochtitlán. Stabilní zemědělská produkce poskytovala Aztékům důležitou potravinovou základnu, která jim umožnila budovat infrastrukturu, vést války a rozšiřovat své impérium.\n\nVybudování umělého ostrova začalo zaražením kůlů do dna jezera. Mezi tyto piloty byly následně vplétány větve, pruty, stébla či rákosí. Tím vznikl rozměrný proutěný plot, který vymezoval vnitřní prostor budoucího ostrova. Vnitřní prostor byl následně vyplněn organickou hmotou rostlin a vysoce úrodným bahnem, které se vyzvedávalo ze dna jezera v prostoru kanálu mezi dvěma sousedními ostrovy. To jednak zvyšovalo produkční schopnost vzniklého ostrova, zároveň se i udržovala splavnost dělícího kanálu.\n\nOstrovy chinampas měly obdélníkový protáhlý tvar většinou o rozměrech cca 2,5 x 30 m. Vznikaly souběžně vedle sebe, oddělené kanálem dostatečně širokým, aby po něm mohly plout obslužné kánoe. Konečná výška ostrova byla maximálně 1 m nad vodní hladinou, nebylo tedy nutné dodatečné zavlažování, rostliny čerpaly vodu kořeny přímo z vlhké zeminy. Po obvodu ostrůvků se vysazovaly vodomilné stromy \"Salix bonplandiana\" a Tisovec Montezumův (\"Taxodium mucronatum\"), které svým kořenovým systémem bránily erozi půdy a zároveň poskytovaly stín a ochranu před prudkým slunečním zářením. Nejčastější pěstované plodiny byly kukuřice, fazole, rajče jedlé a květiny.\n"}
{"id": "800025", "url": "https://cs.wikipedia.org/wiki?curid=800025", "title": "Jakobína Sigurðardóttir", "text": "Jakobína Sigurðardóttir\n\nJakobína Sigurðardóttir (8. července 1918 – 29. ledna 1994) byla islandská spisovatelka. První práci uveřejnila v roce 1959. Její mladší sestra Friða Á. Sigurðardóttir byla rovněž spisovatelkou.\n\n\n\n"}
{"id": "800026", "url": "https://cs.wikipedia.org/wiki?curid=800026", "title": "David Thewlis", "text": "David Thewlis\n\nDavid Thewlis (* 20. březen 1963 Blackpool) je anglický herec, režisér a kytarista. Když byl mladý hrál v několika rockových kapelách. Do povědomí českých diváku se asi nejvíce zapsal rolí v Harrym Potterovi jako profesor Remus Lupin\n\n"}
{"id": "800027", "url": "https://cs.wikipedia.org/wiki?curid=800027", "title": "Ailuropoda microta", "text": "Ailuropoda microta\n\nAiluropoda microta je nejstarší známý předek současné pandy velké. Zvíře bylo menší než panda, dorůstalo délky přibližně jednoho metru; současné pandy jsou větší než 1,5 m. Stavba nalezených zubů ukazuje, že se již živilo bambusem, stejně jako panda velká. První úplná lebka byla nalezena ve stěně vápencové jeskyně v Čuangské autonomní oblasti v Číně a její stáří je odhadováno na 2 milióny let. Lebka je oproti lebce současné pandy zhruba poloviční, ale tvarem je velmi podobná. To naznačuje, že současná panda patří do zcela odlišné vývojové větve, která se od ostatních medvědovitých oddělila již před více než třemi milióny let.\n\n"}
{"id": "800032", "url": "https://cs.wikipedia.org/wiki?curid=800032", "title": "Drahoš (rozcestník)", "text": "Drahoš (rozcestník)\n\nSlovo Drahoš má více významů:\n\n\n\n\n"}
{"id": "800033", "url": "https://cs.wikipedia.org/wiki?curid=800033", "title": "Lidská komedie", "text": "Lidská komedie\n\nLidská komedie (francouzsky \"La Comédie humaine\") je název literárního cyklu, který v roce 1842 dal Honoré de Balzac svému soubornému dílu s odkazem na Dantovu \"Božskou komedii\". \"Lidská komedie\" se skládá ze 137 děl, z čehož tvoří 95 dokončených románů, novel a esejů, 25 nedokončených děl a románů z jeho mládí napsaných v letech 1822-1825 pod různými pseudonymy.\n\nBalzac se v tomto rozsáhlém cyklu snažil představit detailní popis soudobé francouzské společnosti první poloviny 19. století v celé své mnohovrstevnatosti. Základ tohoto cyklu tvoří volná trilogie románů \"Otec Goriot\" (\"Le Père Goriot\", 1834), \"Ztracené iluze\" (\"Illusions perdues \", 1837-1839) a \"Lesk a bída kurtizán\" (\"Splendeurs et misères des courtisanes\", 1838-1843), kterými volně procházejí jednotlivé postavy. Celý cyklus je rozdělen do tří skupin: \"Studie mravů\" (\"Études de mœurs\"), \"Filosofické studie\" (\"Études philosophiques\") a \"Analytické studie\" (\"Études analytiques\").\n\n\n"}
{"id": "800036", "url": "https://cs.wikipedia.org/wiki?curid=800036", "title": "Elizabeth Diaga", "text": "Elizabeth Diaga\n\nElizabeth Diaga (narozena jako Elyzabeth Diaga, 1969, Montreal, Kanada) je kanadská zpěvačka a herečka z frankofonní části Kanady.\n\nElyzabeth Diaga zdědila umělecké geny po obou rodičích, matce, operní zpěvačce z Québecu a otci, španělském sochaři. Vyrůstala v uměleckém prostředí a častými cestami s rodiči po světě si osvojovala základy cizích jazyků. Od mládí se věnovala studiu tance, divadla, hudby a zpěvu. Nejvíce jí ale přitahoval zpěv a rozhodla se proto, že bude zpěvačkou. Již v 15 letech začala psát vlastní skladby a založila svoji první skupinu. V 17 letech jí režisér Vic Vogel obsadil do hlavní role svého muzikálu. Tím začala její dráha profesionální zpěvačky a herečky. Její velký pěvecký talent, její všestrannost a schopnost zpívat ve třech jazycích (anglicky, francouzsky, španělsky) jí v dalších letech umožnily se zúčastňovat na velkých a důležitých hudebních projektech. V roce 1996 se tak zúčastnila, jako jedna z umělců, druhé části velkého projektu \"nouvel age\" kanadského skladatele Philippe Ledouca Les Ailes du Feu/Wings of fire (\"Ohnivá křídla\"), který se natáčel v Praze v Rudolfinu se šedesátičlenným symfonickým orchestrem. V témže roce jí vyšlo také první samostatné album ve francouzštině, které jí vyneslo v příštím roce 1997 dvě nominace na ceny; jednu za objev roku (ADISQ '97) a jednu za nejlepší francouzské video (MuchMusic Video Awards).\n\nV r. 1999 po návratu z třítýdenního pobytu v Bosně, Kosovu a Makedonii, kde vystupovala pro vojáky kanadské armády, pro ni mělo platit to, co se často říká ve zlomových životních situacích: \"že nic už nebude jako dřív\". Vrátila se hluboce poznamenaná zážitky z válkou zničené Jugoslávie, což mělo vliv na utváření charakteru její osobnosti i její tvorby. Vojákům, sloužícím daleko od domova, svých dívek a žen, žijícím v čistě mužském prostředí, věnovala svoji píseň \"Colocataire\" (\"Spolubydlící\"), ve které se zabývá problémem platonických vztahů na dálku. V srpnu r. 2000 se spojila s Benem Robergem při práci na projektu \"DIAGA\". Pod hlavičkou \"DIAGAWORLD online\" vydali pod vlastní vydavatelskou značkou \"D.W. records\" zhruba 12 CD různých autorů. V r. 2002 pak vydali svoje první společné CD s jednoduchým názvem \"DIAGA\", na němž představili nepříliš známý hudební styl, který se hraje v Québecu. V příštím roce 2003 vystoupili na Mezinárodním jazzovém festivalu v Montrealu a průběžně pracovali na novém CD (2005).\n\nV r. 2004 přišla nabídka od společnosti Cinar, která natáčela velký cestopisný televizní seriál pro děti \"Postcards from Buster\" (\"Pohlednice od Bustera\"). Seriál byl částečně animovaný a Elizabeth propůjčila svůj hlas postavě králičí zpěvačky a cestovatelky Mory z fiktivní latin-rockové kapely Los Viajeros (Cestující), ve čtyřech epizodách, natáčených v r. 2004-2005. Spolupracovala jako vokalistka na autorském albu \"Dans la Jungle des Villes\" (\"V džungli měst\") známé, původně punkové, nyní rockové skupiny Aut'Chose a také s další kanadskou zpěvačkou zpívající francouzsky Catherine Durand. Zúčastnila se též benifičního představení pro děti z nemocnic Ste-Justine a Montréal Children. V r. 2006 se představila spolu s Bruno Pelletierem v muzikálu Dracula. \n\nPo odchodu zpěvačky Suzie Villeneuve z kapely Rock Story nastoupila na její místo a v r. 2007 s touto skupinou absolvovala svoje první úspěšné turné. Zpěvačkou této kapely je dodnes a spolu se zpěvákem Jeanem Ravelem mají ve svém repertoáru klasický rock 70. a 80. let. Elizabeh Diaga je zpěvačkou různých hudebních žánrů, sama sebe označuje za trip-hop-pop-jazzovou zpěvačku a velkou příznivkyni elektronické hudby. V rámci projektu The Groovy jazz lounge nabízí posluchačům v intimním prostředí nejznámější písně z repertoáru zpěvaček Sade nebo Lady Gaga, stejně jako jazz, R&B, francouzské a španělské písně i disco a poslední hity popové scény, při nichž si mohou návštěvníci také zatančit. Kromě těchto hudebních aktivit se svým hlasem podílí na mnoha televizních i rozhlasových projektech v Québecu.\n\n\n\nElizabeth Diaga - životopis \n\nElizabeth Diaga na IMDb\n"}
{"id": "800042", "url": "https://cs.wikipedia.org/wiki?curid=800042", "title": "SK Slavia Praha 2012/2013", "text": "SK Slavia Praha 2012/2013\n\nTento článek se podrobně zabývá sestavou a zápasy SK Slavia Praha v sezoně 2012 - 2013. V této sezoně SK Slavia Praha neobhajuje žádnou trofej z předchozí sezony 2011/12 a třetí rok v řadě se neprobojovala do Evropských pohárů.\n\nOproti předchozím sezonám Slavia neměla rezervní tým, nýbrž juniorský tým, který nastupoval v nově vzniknuvší lize juniorů.\n\nKrátce po skončení minulé sezony, doznala personální stránka klubového i týmového vedení velkých změn. Generálním manažerem se, namísto rezignuvšího Miroslava Platila, stal úspěšný \"hokejový\" manažer Zbyněk Kusý. Jeho prvním krokem bylo angažování nového trenéra, který by nahradil Martina Poustku, kterému skončila krátkodobá \"krizová\" smlouva. Na post nového hlavního kouče byl angažován bývalý trenér FK Teplice a mimo jiné i české fotbalové reprezentace, Petr Rada.\n\nAni ten však nedotáhl své angažmá k úspěšnému konci a po 25. kole rezignoval. Oficiálním důvodem byla nespokojenost fanoušků a z ní pramenící negativní atmosféra v klubu. 30. dubna 2013 ho vystřídal Michal Petrouš, který přišel z juniorského týmu a který \"A-tým\" trénoval už v roce 2011.\n\nSlavia nastupovala ve dvou soutěžích. Účinkování v Poháru České pošty bylo neúspěšné, když tým vypadl už ve 3. kole s druholigovým týmem FK Ústí nad Labem. V Gambrinus lize si díky dobrým výsledkům v závěru soutěže oproti minulým sezonám polepšila a nakonec obsadila 7. místo.\n\nNa samém začátku letní přestávky, prakticky ihned po skončení ligové soutěže, nastalo v klubu období velkých změn, zejména v realizačním týmu Slavie. Jako první odešel, z postu hlavního trenéra, Martin Poustka, kterému skončila smlouva.\n\nO týden později následovala první překvapivá zpráva. Prezident a majitel klubu, Aleš Řebíček, obdržel rezignaci Generálního manažera Miroslava Platila. Ještě větším překvapením bylo oznámení jeho nástupce. Tím se stal Zbyněk Kusý, dlouholetý manažer hokejového týmu HC ČSOB Pojišťovna Pardubice, který s tímto týmem 3x zvítězil v Extralize a v roli manažera získal i mnoho reprezentačních úspěchů..Jedním z prvních kroků tohoto muže, bylo přivedení nového trenéra. Výběr padl na trenéra FK Teplice, Petra Radu, který byl však pod platnou smlouvou a klub ho musel vyplatit nemalou částkou 5 milionů korun.Ve funkci asistenta skončil dlouholetý člen realizačního týmu, Petr Vrabec. Rada si za nové asistenty zvolil trenéra gólmanů Martina Vaniaka a svého předchůdce Martina Poustku, kterému se splnilo přání, zůstat nadále v klubu.\n\nMezitím byla ještě představiteli sestupujícího Bohemians 1905 oznámena zpráva, že následující sezonu nebudou působit v Synot Tip Aréně, ale odehrají ji v Ďolíčku. Současné působení na jednom stadionu byl jeden z nejpalčivějších problémů fanouškových zástupců obou klubů, který byl tímto defakto vyřešen.\n\nNový realizační tým, v čele s Petrem Radou, zakrátko začal s přestavbou kádru. Pro další působení už nepočítal s útočníky Zbyňkem Pospěchem, se sedmi góly nejlepším střelcem týmu v celé sezoně 2011/12 ani s Janem Blažkem, Jiřím Böhmem a Martinem Voráčkem, kterým skončilo hostování. První posilou se naopak stal bývalý kapitán týmu Karol Kisel, který se po roce vrátil z australského Sydney FC.Druhou posilou se stal obránce Martin Dobrotka. Slovenská opora týmu ŠK Slovan Bratislava, která má za sebou i start ve slovenské reprezentaci, se Slavii upsala na dva roky.\n\nNově složený tým, vedeny Petrem Radou se poprvé představil 23. června v přátelském utkání proti druholigové Čáslavi. Představení to bylo velmi dobré a po výsledku 4:0 mohla převládat spokojenost. To spolu s dobrou týmovou náladou vydržela i po tradičním turnaji v Čelákovicích. Slavia zde nejprve po penaltách vyřadila Mladou Boleslav a ve finále porazila 2:0 FK Baumit Jablonec. Po loňském posledním místě, tentokrát v turnaji (poprvé od roku 2009) zvítězila a odvezla si \"Zlatý pohár starosty města\".\n\nZabránit tomu, aby fotbalisté \"usnuli na vavřínech\", pomohla porážka 2:4 od FC Hradec Králové, která přišla 3. července. Rychlá reakce však měla za následek dvě výborná představení na dalším tradičním turnaji v Nové Včelnici. Po drtivém semifinálovém vítězství 6:0 nad 1. FK Příbramí, na kterém se gólem podílel i navrátilec Karol Kisel, přišlo i finálové vítězství nad Českými Budějovicemi. Vítězství v obou tradičních turnajích znamená fakt, že Slavia prožívala jednu z nevydařenějších příprav za poslední roky a zároveň naději do startu sezony.\n\nO dva dny později se podařil vedení klubů hned dvojitý zásah. Nejprve dotáhlo do úspěšného konce přestup již třetí slovenské posily, obránce Martina Juhara (přišel z AC Sparta Praha) a poté získalo na roční hostování i žádaného jabloneckého útočníka Jana Vošahlíka. Oba o svých kvalitách přesvědčili hned v prvním utkání v sešívaném dresu, a to proti druholigovému FK Varnsdorf. Martin Juhar zaznamenal hattrick a jeho kolega Vošahlík se velkou měrou podílel na třech brankách svého týmu. Slavia nakonec svého soupeře porazila v tomto utkání vysoko 5:0.\n\nV konečné sestavě a s pozitivním výhledem, odcestovala Slavia na tradiční letní herní soustředění, tentokrát do italského kraje Trentino, kde jí čekaly dva duely s italskými soupeři. Tím prvním byl zástupce Serie B, AS Varese 1910, který se v minulém roce umístil na solidním, leč nepostupovém, 5. místě. Na gól se čekalo dlouho, ale do vedení se v 65. minutě, zásluhou Stanislava Vlčka, dostali sešívaní. To ale nevydrželo dlouho a vzápětí srovnal Damonte na konečných 1:1.\n\nI ve druhém utkání, proti Parma FC, která skončila v Serii A na skvělém 8. místě, se sešívání dostali do vedení, a to ve 14. minutě zásluhou Štěpána Koreše. Soupeř krátce po přestávce otočil na 2:1, ale sešívaní se slepenými góly Kisela a Vošahlíka, který vsítil první gól v novém dresu, dostali znovu do vedení. Soupeř stihl ještě vyrovnat, ale výsledek 3:3 se zástupcem Serie A byl rozhodně úspěchem.\n\nV pondělí 30. července 2012 uzavřela Slavia, svým domácím zápasem s FC Vysočina Jihlava, úvodní kolo Gambrinus ligy. Úvodní poločas byl doslova studenou sprchou a o poločasové přestávce byl stav skóre 0:3 v neprospěch sešívaných. Krátce po pauze stáhnul trenér Rada ze hřiště kapitána Lukáše Jarolíma a na jeho pozici nastoupil novic Jan Vošahlík. A premiéra to byla vskutku povedená. Dvěma góly pomohl srovnat stav zápasu na konečných 3:3, spolu s Karolem Kiselem odvrátili potupnou domácí porážku a vybojovali první ligový bod.\n\nZkraje měsíce začal v Edenu trénovat bývalý hráč sešívaných Rudolf Skácel. Na otázku, zdali se do týmu vrátí, však vedení klubu odpovědělo záporně s tím, že zájem není ani z jedné strany a hráč prý s klubem pouze trénuje v době, kdy si hledá angažmá. Zároveň s tím se rozhodlo o tom, že klub neposílí ani David Jarolím a Michal Švec, kteří tu rovněž v minulosti působily.\n\nK utkání druhého kola cestoval tým do Ostravy, kde ho proti místnímu Baníku dostal do vedení v 17. minutě Karol Kisel. Domácí sice otočily, ale zápas vyrovnal Milan Nitrianský. Slavia mohla rozhodnout, ale Kisel v samém závěru druhý gól nepřidal a utkání skončilo 2–2.\n\nI ve třetím kole musela Slavia obracet nepříznivé skóre a opět z toho byla pouze remíza. Po šťastném gólu Michala Ordoše, reprezentujícího hostující tým SK Sigma Olomouc, který otevřel ve 12. minutě skóre, oplatil stejnou mincí střelec domácích Karol Kisel, jehož střelu tečoval olomoucký Michal Vepřek. Nejprve byl za střelce označen Kisel, ale po více než měsíci byly statistiky upraveny a gól označen za vlastní. Do konce utkání v té době scházelo více než 60 minut, ale sešívaní z místy drtivého tlaku již další gól nevytěžili a po třech kolech tak měla Slavia na kontě pouhé tři body a ani průběžné 11. místo nevyvolávalo důvody ke spokojenosti trenéra Rady, jenž prohlásil, že Slavia si zasloužila v utkání zvítězit.\n\nTo si ovšem nemohl dovolit po utkání v Mladé Boleslavi, kde působili sešívaní bezzubým dojmem a z omezeného množství brankových příležitostí nedokázala skórovat. Na druhé straně se po nedůrazu na hranici vápna prosadil Ondřej Kúdela a Slavia po prohře 0–1 vyšla poprvé v sezoně bodově naprázdno.\n\nTotálním opakem bylo klání 5. kola se Zbrojovkou Brno, které se netradičně, kvůli koncertu Red Hot Chili Peppers v Eden Aréně, konalo už ve čtvrtek. Netradiční termín červenobílým sedl přímo na tělo a fanoušci i hráči si tak mohli spravit chuť po předchozích ztrátách. Skóre otevřel v 9. minutě Milan Škoda a o deset minut později ho napodobil Karol Kisel. Po poločasové pauze se ještě trefili postupně Jaromír Zmrhal (první gól v kariéře), Martin Latka a znovu Karol Kisel, který svým pátým (po úpravě čtvrtým) gólem v pěti utkáních upravil na konečných 5–0. Totální rozklad soupeře ještě lemovala dlouhá řada neproměněných šancí včetně několika zásahů brankové konstrukce.\n\nVe středu 29. srpna ještě Slavia zaznamenala povinnou výhru nad Spartou Kutná hora v rámci 2. kola Poháru České Pošty. Diviznímu týmu, nesoucímu jméno největšího rivala, však dokázala vstřelit jen jednu branku, kterou obstaral Jan Vošahlík. I ta ale nakonec stačila na postup do 3. kola. V tento den ještě získal tým poslední letní posilu, stříbrného medailistu z Juniorského MS v Kanadě 2007, Tomáše Mičolu. Mladý ofenzivní záložník, který přišel z francouzského Stade Brestois, podepsal v klubu dvouletou smlouvu s opcí.\n\nPo vydařeném utkání se Zbrojovkou, zamířila Slavia na hřiště mistra minulého ročníku, týmu FC Slovan Liberec, a nezanechala špatný dojem. Koncovka však na rozdíl od minulého utkání vázla a když branku nedokázal vstřelit ani soupeř, zrodila se remíza 0–0, která vzhledem k tomu, že Slavia měla více šancí, mrzela více červenobílé. V utkání 7. kola, kdy tým přivítal v Edeneu FK Teplice, už branky padaly, a to do sítě hostí. V 61. minutě byl za faul na Milana Škodu vyloučen teplický kapitán Petr Lukáš a Slavia přesilovku dvakrát využila. Prosadili se netradiční střelci Milan Nitrianský a Ondřej Petrák a červenobílí díky nim zvítězili 2–0.\n\nO pouhé čtyři dny později už bylo na programu soutěže malé pražské derby, kdy Slavia zavítala Na Julisku, domácí stánek Dukly Praha. V utkání těchto soupeřů mnoho branek nepadá, přesněji, od návratu Dukly do 1. ligy nepadl ještě žádný. Obě dosavadní střetnutí skončily 0–0. A nejinak tomu bylo i tentokrát. Několik slibných šancí bylo na obou stranách, ale konečný stav byl potřetí v řadě 0–0.\n\nV sobotu 29. září se v Eden Aréně konalo 278. derby pražských \"S\", čili na domácí stadion sešívaných zamířila AC Sparta Praha. Ta se po osmi odehraných kolech nacházela na 3. příčce Gambrinus ligy, Slavia byla sedmá. V derby je známé, že favorit nevyhrává a tak je vždy velmi atraktivní. Do ochozů se vtěsnalo 15 654 diváků, čili nejvyšší domácí návštěva v sezóně. V prvním poločase dominovaly hlavně obrany obou celků, a ta tak skončila bez branek. Přesto se urodilo několik zajímavých šancí na obou stranách, tu asi největší měl ve 20. minutě Ondřej Petrák. Do druhé půle vstoupila lépe Sparta, ale postupně se iniciativa přesunula na druhou půli hřiště. V 72. minutě si na centr Hubáčka naskočil Martin Latka a míč skončil v síti. Slavia už vedení 1–0 udržela a poprvé na novém stadionu dokázala svého největšího rivala v lize porazit. Podařilo se jí to až v 5. utkání a celkově poprvé po sedmi utkáních od vítězství 4–1 na Letné v mistrovské sezoně 2008/09.\n\nZáří tak bylo pro celek z Vršovic poměrně úspěšné, když ze čtyř utkání vytěžil 8 bodů při skóre 3–0 a celkově neinkasoval pět utkání v řadě.\n\nNadšení fanoušků po výhře v derby skončilo již druhý říjnový den. Slavia v rámci 3. kola ligového poháru přijela do Ústí nad Labem k utkání s tamním druholigovým celkem, a přestože po brankách Koreše a Škody Slavia dvakrát vedla, ústecký tým dokázal vždy záhy střelecky odpovědět. Utkání tak dospělo k penaltovému rozstřelu. Zatímco domácí proměnili všech pět svých pokutových kopů, za Slavii Karol Kisel ve čtvrté sérii zklamal a FK Ústí nad Labem tak postoupilo do 4. kola poháru na úkor Slavie. Touto prohrou pro tým navíc skončila série utkání bez obdrženého gólu, jež trvala pět ligových a jeden pohárový zápas.\n\nPouze o tři dny později sehrála Slavia ligový zápas v Uherském Hradišti. Tým oslabený o Ondřeje Petráka a jediného střelce derby Martina Latku prohrál na půdě Slovácka 3-0, když konečný výsledek z penalty pečetil bývalý hráč Slavie Ladislav Volešák. Tento výsledek se týmu podařilo odčinit čtvrtou domácí výhrou v řadě již v dalším ligovém kole, jež po reprezentační přestávce sehrál proti Příbrami, kterou porazil brankami Nitrianského a Škody 2:1. K poslednímu zápasu měsíce Října pak Slavia jela na domácí půdu Jablonce, který před začátkem kola vedl ligovou tabulku. Před slabou návštěvou a televizními kamerami Slavia dokázala i bez nemocného Karola Kisela vybojovat bod za bezbrankovou remízu.\n\nPouhé dva dny po skončení ligového ročníku 2011/12, skončilo angažmá hlavního trenéra Martina Poustky, který byl už třetím mužem na tomto postu během sezóny. Krátce na to ho nahradil Petr Rada, kterého přivedl již nový generální manažer Zbyněk Kusý. Realizační tým doznal pod jeho vedením několika změn. Na postu asistenta skončil Petr Vrabec, který ho zastával několik let. Novými asistenty Petra Rady byli jmenováni, právě Martin Poustka a trenér brankářů Martin Vaniak. 30. května 2013 došlo na trenérském postu ke změně. Petra Radu nahradil na pozici trenéra vrátivší se Michal Petrouš. Jeho asistentem se stal Ivo Knoflíček.\n\nDomácí sada dresů nese tradiční barvy klubu prvně uvedené již v roce 1896 a od roku 1956 jsou prakticky neměnné. V této sezoně jsou to, stejně jako v minulosti, dresy Umbro, které mají prvorepublikový retrodesign. Pro tuto sezonu byla pro venkovní dres zvolena kombinace barev, kterou Slavia užívá již od sezony 2008/09. Tento set je téměř zcela černý s červeným a bílým pruhem na prsou. Brankářský dres je totožný s venkovní sadou dresů užívanou v minulých dvou sezónách. Alternativně, zejména v kombinaci s venkovními dresy, je v užívání celožlutá kombinace, kterou Slavia taktéž již užívala v minulosti.\n\n\n (2. zástupce)\n\nPoznámky:  —   = nezveřejněno (dohoda mezi kluby),   †   = odhadovaná cena,   +   = opce na prodloužení smlouvy\n\nPoslední úprava: 3. června 2013.\nVysvětlivky: † = \"odehrál pouze podzimní část\", ± = odehrál pouze jarní část.\n\nPoslední úprava: 1. června 2013.\nVysvětlivky: † = \"odehrál pouze podzimní část\", ± = odehrál pouze jarní část.\n\nPoslední úprava: 1. června 2013.\nVysvětlivky: † = \"odehrál pouze podzimní část\", ± = odehrál pouze jarní část.\n\nPoslední úprava: 1. června 2013.\n\nPoslední úprava: 1. června 2013.\nVysvětlivky: Z = Zápasy; V = Výhry; R = Remízy; P = Prohry; VG = Vstřelené góly; OG = Obdržené góly; B = Body.\nPoslední úprava: 1. června 2013.\n\nPoslední úprava: 1. června 2013.\nHřiště: D = Domácí; V = Venkovní. Výsledek: V = Výhra; P = Prohra; R = Remíza\n\nJednozápasová kola\n\n"}
{"id": "800044", "url": "https://cs.wikipedia.org/wiki?curid=800044", "title": "Kontryhel", "text": "Kontryhel\n\nKontryhel (\"Alchemilla\") je rod rostlin z čeledi růžovité. především mírného a subarktického pásma Evropy a Asie. Celkem zahrnuje přes 700 druhů. V České republice roste 21 druhů kontryhelů a 2 druhy nepatrnce. V současné taxonomii je rod pojímán široce a zahrnuje i druhy bývalých rodů \"Aphanes\" (nepatrnec) a \"Lachemilla\".\n\nKontryhely jsou vytrvalé nebo výjimečně jednoleté byliny s dřevnatým oddenkem a poléhavým až vzpřímeným stonkem. Listy jsou dlouze řapíkaté, s celistvou, dlanitě laločnatou až dlanitě členěnou čepelí. Květy jsou drobné, pravidelné, oboupohlavné, uspořádané zpravidla v hustých chocholících, řidčeji v řídkých vrcholících nebo jednotlivé. Češule je baňkovitá, se zúženým ústím. Okvětí je zpravidla tvořeno 4 kališními lístky a 4 lístky kalíšku, řidčeji je pětičetné. Koruna chybí. Tyčinky jsou zpravidla 4 a mají krátké nitky. Gyneceum je tvořeno jedním (řidčeji až 4) volným, přisedlým nebo poněkud stopkatým plodolistem obsahujícím jediné vajíčko. Čnělka je nitkovitá, zakončená hlavatou bliznou. Plodem je nažka obalená vytrvalou češulí.\n\nRod kontryhel v současném (širokém) taxonomickém pojetí zahrnuje asi 706 druhů. Je rozšířen s různou frekvencí výskytu na všech kontinentech s výjimkou Austrálie (a Antarktidy).\nZ Číny jsou udávány 3 druhy, rostoucí vesměs v alpínské vegetaci nad hranicí lesa.\nV Severní Americe se vyskytují 4 druhy, které sem zasahují přes Grónsko ze severní Evropy.\nV České republice roste jako původní 21 druhů kontryhelů a jeden nezvěstný (kontryhel krkonošský).\n\nRod \"Alchemilla\" je v rámci čeledi \"Rosaceae\" řazen do podčeledi \"Rosoideae\", tribu \"Potentilleae\" a podtribu \"Fragariinae\". V současné taxonomii je rod pojímán široce a jsou do něj vřazeny dříve oddělované rody \"Aphanes\" (nepatrnec) a \"Lachemilla\". Výsledky fylogenetických studií ukázaly, že rod \"Alchemilla\" v úzkém pojetí je parafyletický a skládá se ze dvou různých vývojových větví, z nichž jednu představují eurasijské kontryhely (klad \"Eualchemilla\") a druhou africké kontryhely (klad \"Afromilla\"). Možným řešením by bylo vyčlenit druhy kladu \"Afromilla\" do samostatného rodu, nebyly však nalezeny žádné morfologické znaky, na jejichž základě by bylo možno oba rody vymezit. Proto bylo přijato široké pojetí rodu \"Alchemilla\". Česká botanická literatura však tyto taxonomické změny dosud vesměs nereflektuje (např. ).\nNejblíže příbuzným rodem je podle výsledků fylogenetických studií rod \"Comarum\" (zábělník).\n\n\n\nNěkteré druhy se pěstují jako zahradní trvalky, např. kontryhel měkký (\"A. mollis\"), \"Alchemilla epipsila\" a \"Alchemilla erythropoda\". Byly také vyšlechtěny okrasné kultivary, např. \"Alchemilla sericata\" 'Gold Strike'.\n\n\n \n"}
{"id": "800046", "url": "https://cs.wikipedia.org/wiki?curid=800046", "title": "Johnny Colt", "text": "Johnny Colt\n\nJohnny Colt (* jako Charles Brandt; 1. května 1966) je americký rockový baskytarista. Byl původním členem skupiny The Black Crowes, když ze skupiny odešel, založil skupinu Brand New Immortals. Hrál také se skupinami Train a Rock Star Supernova. Od dubna 2012 je členem skupiny Lynyrd Skynyrd, ve které nahradil Roberta Kearnse.\n"}
{"id": "800048", "url": "https://cs.wikipedia.org/wiki?curid=800048", "title": "Jatka", "text": "Jatka\n\nJatka (též jatky) je průmyslový podnik, ve kterém se provádějí porážky hospodářských zvířat.\n\nMaso je zde odborně porcováno na jednotlivé části a připraveno na přepravu k dalšímu zpracování. Kvůli umístění hospodářských zvířat mají jatka stáje, dále chladírny, skladovací prostory, veterinární oddělení, čistírny odpadních vod zachycující tělesné tekutiny zvířat, které se zpracovávají v kafilérii, apod.\n\nPrvní průmyslové jatky s jednoduchou bourací linkou byly postaveny kolem roku 1845 v Cincinnati. Zdokonalení linky pro produkci masa nicméně proběhlo v Chicagu. V roce 1878 obchodník s dobytkem Gustav Swift (1839-1903) začal používat chladírenské železniční vagóny, takže bylo možné distribuovat poražené maso po celých Spojených státech a Chicago se během několika desetiletí stalo hlavním producentem masa v USA. Automatizovaná sériová produkce se stala předobrazem dalších průmyslových jatek ve světě.\n"}
{"id": "800056", "url": "https://cs.wikipedia.org/wiki?curid=800056", "title": "Oskeruše u Strážnice", "text": "Oskeruše u Strážnice\n\nOskeruše u Strážnice je významný strom, jedna ze starých oskeruší (\"Sorbus domestica\") na vinicích u Strážnice.\n\nRoste na viniční trati Žebráky, která se rozkládá na ploše zhruba 500–1000 metrů SSZ pod vrcholem Stará hora (340 m n. m.), v roce 2003 byl odhadován věk na 160 let.\n\nStrážnická oskeruše se umístila na třetím místě ankety Strom roku 2003, do které ji přihlásil strážnický občan Jan Hořák. Získala celkem 3907 hlasů.\n\n\nKopec Žerotín je známý jako oblast s nejvyšší výskytem starých oskeruší na jihu Bílých Karpat. Roste zde zhruba 20 oskeruší starších 100 let. Oblastí (přímo kolem památných stromů) vede \"Oskorušová naučná stezka\".\n"}
{"id": "800065", "url": "https://cs.wikipedia.org/wiki?curid=800065", "title": "Foot in Mouth", "text": "Foot in Mouth\n\nVýraz Foot in Mouth může znamenat:\n\n"}
{"id": "800066", "url": "https://cs.wikipedia.org/wiki?curid=800066", "title": "Lamberk (zámek)", "text": "Lamberk (zámek)\n\nZámek Lamberk (\"Lamberg\") je nevelký barokní zámeček, který leží asi 1 km severozápadně od města Olešnice v Jihomoravském kraji. Jedná se o kulturní památku. Dvůr objektu má téměř ideální tvar šestiúhelníku, který tvoří hospodářské budovy a z jihovýchodní strany pak zámek. Je to patrová barokní budova s hodnotným vstupním portálem v nádvoří, nad nímž byl dříve umístěn litinový erb hrabat Honrichsů, posledních šlechtických majitelů kunštátského panství, v posledních letech odcizený. Stejný erb je vsazen také na ploše hlavního průčelí. Architektonickou hodnotu objektu částečně znehodnotily modernizační úpravy a především dlouhodobě zanedbaná údržba. Vlastní budovy zámku a navazujících křídel stájí se však dochovaly téměř v autentické podobě.\n\nZámek dal kolem roku 1700 postavit majitel kunštátského panství hrabě Jan Maxmilián Lamberg (1678–1733). Již tehdy tvořil spolu s hospodářskými budovami uzavřený komplex šestiúhelného půdorysu. Dvůr se zámkem nahradil starší objekt tzv. Černohausova dvora, vystavěného úředníkem kunštátského panství Davidem Černohausem z Neudorfu na počátku 17. století. Zámek byl částečně přestavěn v průběhu třetí čtvrtiny 18. století a současně ztratil dosavadní rezidenční charakter. Nadále sloužil především jako lesní úřad kunštátského panství. V budovách bydlelo úřednictvo kunštátského velkostatku. Patrová barokní budova byla v minulosti částečně modernizována na byty, sklady a kanceláře, modernizace se však nedotkla interiéru přízemí, kde se dochovaly původní klenby z přelomu 17. a 18. století. Ve druhé polovině 20. století náležel zámek JZD a značně zchátral. Poté byl v nájmu holandské rodiny, která ze střešní krytiny vyráběla květináče a prodávala je do Holandska.\n\nPřízemí zámku a navazujícího severního obytného křídla je vybaveno vrcholně barokními výsečovými klenbami, patro je plochostropé, stejně jako obytné křídlo na jihu. Stájová křídla nesou pozdější valené a plackové klenební konstrukce. Částečně se dochovala vjezdová brána, ústící do dvora od západu. Další ze tří původních bran v severní části dispozice zanikla při přestavbě dvora ve 20. letech 20. století.\nObjekt je veřejnosti nepřístupný. V současné době je zámek a dvůr Lamberk v soukromém vlastnictví a jeho majitelé ho opravují pro své vlastní potřeby.\n\nInteriéry zámku a prostor dvora byly na konci 90. let 20. století využity pro natočení jednoho z dílů známého televizního seriálu Četnické humoresky (Ferda Mravenec). Zde je možno spatřit klenutou místnost ve střední části dispozice (byt majitele statku) a polygonální hvězdicově zaklenutou prostoru ve zlomu křídel severně od hlavního vjezdu (byt děvečky).\n\n\n"}
{"id": "800075", "url": "https://cs.wikipedia.org/wiki?curid=800075", "title": "Jemčina (zámek)", "text": "Jemčina (zámek)\n\nLovecký zámeček Jemčina se nachází ve vesnici Jemčina, části obce Hatín, nedaleko Novosedel nad Nežárkou.\n\nNa místě zámečku byl roku 1673 hrabětem Janem Jáchymem Slavatou vystavěn hřebčinec. Po vymření Slavatů získal panství Jindřichův Hradec, do kterého tehdy Jemčina spadala, v roce 1691 Heřman Jakub Černín. V roce 1747 za Vojtěcha Prokopa Černína pak byla v bezprostřední blízkosti hřebčince zahájena výstavba loveckého zámečku. Za architekta byl vybrán Anselmo Lurago. V letech 1757-1760 prošel dalšími úpravami, stejně jako zahrada. V letech 1766-1770 došlo k přistavění postranních křídel, takže vznikl čestný dvůr. Na zámku pak byla postavena 19 metrů vysoká kaple sv. Jana Nepomuckého, která pro svou freskovou výzdobu představuje nejcennější část zámku. Na ní se podíleli štukatér Carlo Bossi a malíř Quirin Jahn z Prahy. O sestavení varhan se postaral Josef Horák z Dačic. V roce 1772 přibyly u příjezdové cesty sochy sv. Šebestiána a sv. Thecly jako poděkování za ochránění před koňským morem.\n\nV roce 1790 prošel zámek a zámecký park přestavbou, kdy se jej Jan Rudolf Černín rozhodl přizpůsobit štvanicím a parforsním honům. Velké finanční prostředky si vyžádala úprava obory, která byla rozdělena na 33 rovnoběžných alejí, které protínalo 22 příčných alejí. V době největší slávy hřebčince zde chovali 64 klisen, 8 hřebců a smečka čítající 160 psů, kteří byli cvičeni a chováni ve zdejším psinci. O přípravu honů se zde staral lesmistr Jiří Wachtel, jehož zápisky posloužily Aloisi Jiráskovi jako předloha pro Zahořanský hon. Dne 26. července 1822 se přes oboru přehnala vichřice následně význam zámku upadal.\n\nPo pozemkové reformě roku 1923 se majitelem zámku stal stát, od něhož jej v roce 1950 získala Československá armáda, která do něj umístila raketovou základnu. V majetku armády zůstal do roku 1991. V roce 2002 začali noví majitelé s rekonstrukcí a už v roce 2003 došlo ke zpřístupnění pro veřejnost. V květnu 2004 pak došlo znovu k vysvěcení zámecké kaple.\n\nOkolo zámku vede silnice spojující Hatín a Novosedly nad Nežárkou a také červená turistická značka od Šimanova na Velkou Holnou. Zároveň tady začínají tři značené turistické stezky. První je žlutá vedoucí do osady Evženovo Údolí, druhou zelená mířící na Drahov a třetí modrá směřuje k Novosedlům nad Nežárkou. Okolo zámečku vede také několik cyklotras – 1170 (od Novosedel nad Nežárkou směrem na Cikar), Greenway RD (od Novosedel na Hatín), Nežárka (od Hamru na Stráž nad Nežárkou) a začíná zde cyklotrasa 1236 směrem na Hatín.\n\n"}
{"id": "800083", "url": "https://cs.wikipedia.org/wiki?curid=800083", "title": "Antonín Vřešťál", "text": "Antonín Vřešťál\n\nAntonín Vřešťál (23. října 1849 Praha – 13. ledna 1928 České Zlatníky), byl český katolický kněz, rektor Karlovy univerzity v letech 1905–1906, děkan kolegiátní kapituly Všech Svatých na hradě Pražském, řádný profesor mravouky bohoslovecké fakulty univerzity Karlovy a emeritní profesor téže univerzity, konzistorní rada, examinátor prosynodální a domácí papežský prelát.\n\nPocházel z rodiny chudého ševce. V letech 1856–1867 studoval na Malostranském gymnáziu v Praze III. Po maturitě, kterou ukončil s vyznamenáním. Vstoupil do pražského arcibiskupského semináře a studoval v letech 1867–1871 na bohoslovecké fakultě univerzity Karlovy. Na kněze však byl vysvěcen pro své mládí (protože nedosahoval kanonického věku stanového právem pro svěcení) teprve 17. dubna 1872.\n\nPro jeho veliké nadání a jemnou povahu si jej vyžádal hned roku 1871 za vychovatele kníže Josef Lobkowicz a roku 1872 kníže Karel Schwarzenberg, v jehož rodině pobyl až do roku 1876. V letech 1877–1890 byl vychovatelem a knihovníkem v rodině Jiřího Lobkowicze. V této vychovatelské činnosti měl mladý Vřesťál vhodnou příležitost ke studiu věd světských i bohosloveckých, které také plně využil. Ovládal filologii, matematiku, těsnopis, knihovnictví. Těmto naukám se věnoval se zálibou a úspěchem i později a plně jich využíval jako vysokoškolský učitel. Současně konal roku 1874, 1875, 1878 a 1884 přísné teologické zkoušky a dosáhl 17. července 1884 akademického stupně doktora teologie.\n\nRoku 1890 byl povolán za suplenta mravovědy na ještě nerozdělenou (mezi českou a německou část) bohosloveckou fakultu. Při rozdělení bohoslovecké fakulty byl jmenován 28. září 1891 mimořádným, a dne 5. září 1895 řádným profesorem mravovědy na české bohoslovecké fakultě. Jako univerzitní profesor byl roku 1898 děkanem sboru doktorů teologie, čtyřikrát děkanem fakulty bohoslovecké a v roce 1905-1906 rektorem Karlovy univerzity.\n\nJako odborník byl jmenován prosynodálním examinátorem, soudcem a konzistorním radou. Dne 1. prosince 1900 se stal kanovníkem kolegiátní kapituly u Všech Svatých a roku 1918 byl zvolen jejím děkanem. Roku 1921 se mu dostalo čestného vyznamenání papežského komoří a 16. června 1928 jmenován papežským prelátem. Když dovršil 70. rok svého života, odešel, po třicetileté učitelské činnosti na univerzitě, na zasloužený odpočinek. Roku 1920 trávil tento odpočinek nejprve v Praze, a poslední léta na faře v Českých Zlatníkách.\n\nPrelát Vřešťál zanechal po sobě skvělou památku jako plodný teologický spisovatel, jako vynikající vysokoškolský učitel, vychovatel i jako neúnavný kazatel a zpovědník. Jeho literární práce týkají se oboru matematického a morálního. Byl výborným matematikem, pěstoval tuto vědu se zvláštní zálibou. Věnoval se také kalendarilogii. Mimo jiné drobné články v různých časopisech uveřejněné napsal do časopisu \"Alétheia\" napsal článek: \"Řady potenciální\" a článek \"Praktické užití řád potenciálních\". Samostatně vydal dílo \"Stálý historický kalendář\". V oboru mravověky a praktické bohovědy uveřejnil řadu článků hlavě v \"Časopise katolického duchovenstva\" a v \"Českém Bohovědném slovníku\". Základní životní dílo je jeho třídílná objemná \"Katolická mravouka\", a z ní sestavená kratší příručky pro vzdělané laiky: \"Rukovět katolické mravouky\", \"Lichva a úrok ve světle katolické mravouky\", a instalační rektorská řeč \"Mravoučná literatura česká\". V těchto dílech vytvořil Vřešťál novodobou českou mravovědnou terminologii a dal tak základ k novodobé české mravovědné literatuře .\nJako vysokoškolský učitel byl Vřešťál upřímným přítelem studentstva, horlivým členem různých univerzitních komisí, zejména knihovní. Svůj předmět dokonale ovládaje vykládal srozumitelně a poutavě, takže posluchači se na jeho přednášky těšili a s úctou a láskou na něho vzpomínali. Vřešťál nejen učil, nýbrž svým taktem, jemným chováním a skromností také vychovával český kněžský dorost.\n\nPrelát Vřesťál nevyhýbal se ani úkonům duchovní správy. Na místech, kde působil, býval ochotným zpovědníkem a slavnostním kazatelem v Praze i na venkově. Rád vypomohl příležitostně v duchovní správě v Sedlci kde rád pobýval na prázdninách, v Praze ve Českých Zlatníkách, kde žil ku sklonku svého života, všemi ctěn a milován. Ještě 3. ledna 1928, tedy 10 dní před smrtí, jako 78letý stařec ochotně šel zaopatřit svátostmi nemocného, když místní farář se zdržel ve venkovské škole.\nZemřel 13. ledna 1928 v Českých Zlatníkách ve věku 78 let na srdeční selhání.\n\nČlánky uveřejněné v Časopise katolického duchovenstva:\n\n\n\n"}
{"id": "800084", "url": "https://cs.wikipedia.org/wiki?curid=800084", "title": "Prague Marina", "text": "Prague Marina\n\nPrague Marina je developerský projekt zástavby Holešovického přístavu v Praze-Holešovicích bytovými a obchodně kancelářskými domy. První objekty byly dokončeny na přelomu let 2008 a 2009. V konečné fázi má projekt zahrnovat asi tisíc bytů, kancelářské a obchodní prostory, restaurace a kavárny a oddychové parkové plochy. Komplex buduje společnost Prague Marina, a. s., která je členem developerské skupiny Lighthouse Group, ve spolupráci se společností České přístavy, a. s. Akcionáři společnosti Prague Marina jsou Deutsche Bank AG - Real Estate Private Equity Group London, GTC International Development Company, Scorpio BSG Ltd. a Alliance Holdings & Developments Ltd.\n\nV roce 2020 přinesl server kverulant.org informace o tom, že část Marina II byla v rozporu se zákonem postavena na základě zfalšovaných povodňových map.\n\nDne 2. listopadu 2005 byla slavnostně dokončena výstavba protipovodňové ochrany Holešovic, která chrání i komplex Prague Marina.\n\nDne 20. září 2006 vydal Úřad městské části Praha 7 stavební povolení na výstavbu první fáze bytových domů, 3. října 2006 nabylo právní moci. Následně byly zahájeny přípravné stavební práce a přeložky sítí. Přípravné práce a výkopové práce na stavební jámě objektů Adelaide a Baltimore prováděla liberecká stavební firma Integra Liberec, a. s. 8. listopadu 2006 investor oznámil, že vítězem výběrového řízení na generálního dodavatele stavby se stala společnost Metrostav, a. s., která pak měla staveniště převzít kolem přelomu listopadu a prosince 2006. Základní kámen projektu Prague Marina byl slavnostně položen 24. dubna 2007 za účasti 200 hostů, mezi nimi starosty městské části Praha 7 Marka Ječménka, ředitele skupiny Lighthouse Group Tamira Wintersteina, náměstka generálního ředitele Českých přístavů a. s. Jindřicha Vodičky a ředitele divize 9 společnosti Metrostav Ivana Kajera.\n\nVýstavba je rozvržena do pěti fází: \n\nNa poloostrově má být vybudována také sportovní marína.\n\nÚzemí je chráněno proti povodni do úrovně přesahující povodeň z roku 2002. V prostoru přístavu má být zachováno několik památkově chráněných přístavních budov z počátku 20. století.\n\nV květnu 2012 developer na oficiálním webu projektu uváděl, že do nabídky dal již 338 bytů, z toho 314 již bylo prodaných, 5 rezervovaných a 19 volných, nabízených za ceny v rozmezí zhruba od 5 milionů Kč (při rozloze 90 m²) do 16 milionů Kč (při rozloze 200 m²) za jeden.\n\nV neděli 29. dubna 2012 se z pětipatrové obytné budovy (Jankovcova 8a) ozývalo praskání a jak později konstatoval zástupce Metrostavu, deformovala se asi čtvrtina šikmých sloupů, které dům podpírají. Na základě rozhodnutí statika Václava Kučery z Technického a zkušebního ústavu stavebního byly evakuovány čtyři vchody postiženého domu a navíc i sousedící dům, který je s ním propojen, celkem bylo evakuováno asi 30 obyvatel. Metrostav zajistil jako náhradní ubytování 28 pokojů v hotelu Hilton.\n\nMetrostav provedl náhradní podepření konstrukce sítí železných vzpěr v suterénu a prvním poschodí a mluvčí Metrostavu poté označil dům za stabilní a 3. května uvedl, že se lidé večer mohou vrátit do svých domovů, protože na základě zjištění statika je budova schopná bez omezení plnit svou funkci. Na základě znaleckého posudku pak bude určen další postup.\n\nPolicie zahájila šetřit podezření ze spáchání trestného činu obecného ohrožení z nedbalosti. Mluvčí Metrostavu František Polák i statik Václav Kučera uváděli, že za problémy by mohl stát teplotní šok nebo nedostatky v projektu, nedostatky v provedení ocelových stojek, případně i skrytá vada materiálu.\n\nZástupci majitelů bytů vyslovili znepokojení nad nedostatečnou informovaností a nad tím, že zhotovitel stavby informoval o možném návratu lidí do objektu ještě dříve, než byla zjištěna skutečná příčina problémů. Společenství vlastníků bytových jednotek navázalo spolupráci s advokátní kanceláří Vilímková, Dudák & Partners a předseda společenství Nenad Milovanovič vydal tiskovou zprávu, že společenství není úplně spokojeno s postupem řešení a pochybuje o správnosti kroků investora a Metrostavu vůči státní správě. Z jednání společenství se stavebním úřadem městské části údajně vyplynulo, že dosavadní postup nebyl zcela v souladu se zákonem, a stavební úřad přislíbil kontrolní prohlídku statického zajištění stavby. Obyvatelé se podle Lidovek.cz do domu vrátili, ačkoliv jim to společenství vlastníků nedoporučilo.\n\n"}
{"id": "800088", "url": "https://cs.wikipedia.org/wiki?curid=800088", "title": "Beck-Ola", "text": "Beck-Ola\n\nBeck-Ola je druhé (pod tímto názvem první) studiové album skupiny The Jeff Beck Group. Album vyšlo v červnu 1969 pod značkou EMI Columbia (v USA Epic Records). Album se dostalo na pátou příčku žebříčku Billboard 200.\n\n"}
{"id": "800091", "url": "https://cs.wikipedia.org/wiki?curid=800091", "title": "Kostel svatého Petra a Pavla (Lysice)", "text": "Kostel svatého Petra a Pavla (Lysice)\n\nKostel sv. Petra a Pavla v Lysicích je farním kostelem římskokatolické farnosti Lysice. Je chráněn jako kulturní památka České republiky.\n\nPatronátní právo náleželo tomu kdo kostel postavil, nebo jeho dědicům či jiným nabyvatelům. V roce 1398, odkud pochází první zmínka, bylo patronátní právo rozděleno mezí čtyři bratry z Rychvaldu. Kolem kostelíku byl hřbitov a fara. O stáří kostela svědčí i známky přechodu slohu románského do gotického.\n\nMatriky jsou vedeny od roku 1657. Od roku 1527 až do roku 1634 se lysické panství ocitlo v držení rodu Černických z Kácova a Březnických z Náchoda. Tak se chrám dostal v državu Jednoty bratrské. A to až do rekatolizace, která započala v roce 1625, kdy Jiří Březnický přestoupil na katolickou víru a povolal do Lysic dva jezuity.\n\nRoku 1697 byl vnitřek kostela vydlážděn a střecha nově pokryta šindelem. Roku 1707 byly zhotoveny nové schody na věž a na věži umístěny věžní hodiny, v roce 1719 však byly odstraněny. V roce 1716 – 1717 byla znovu opravena střecha. V letech 1782 – 1784 byl kostel prodloužen o rotundu a kněžiště. Kostel byl rozšířen o obě sakristie s oratořemi pro panstvo, kněžiště a v západní části kostela o kůr. Na lodní straně nechali Emanuel a Jan Piati umístit znak svého rodu. Od přestavby chrámu je lysický kostel 35 metrů dlouhý a v úrovni lavic 10 metrů široký. Roku 1786 byl takto rozšířený kostel znovu vysvěcen. Zbytek staré stavby byl roku 1806 značně zvýšen tak, aby dobře navazoval na novostavbu.\n\nDle záznamů ve farní kronice byly v roce 1918 v činnosti tři zvony. Roku 1930 bylo provedeno vymalování kostela a pozlacení všech soch. Oprava venkovní fasády a výměna zčernalé dlažby okolo oltáře za dlažbu z umělého kamene byla provedena roku 1934. V roce 1959 byla vyměněna nová krytina na kostele. V letech 1961 – 1962 provedena nová fasáda kostela a vymalování vnitřku kostela. Zařízení pro elektrický pohon velkých zvonů bylo uvedeno do provozu v roce 1968.\n\n\n\n\n"}
{"id": "800094", "url": "https://cs.wikipedia.org/wiki?curid=800094", "title": "Kate McGarrigleová", "text": "Kate McGarrigleová\n\nKate McGarrigleová, CM, nepřechýleně \"Kate McGarrigle\" (6. února 1946 Montreal, Québec, Kanada − 18. ledna 2010 tamtéž) byla kanadská zpěvačka a akordeonistka. Spolu se svou sestrou Annou tvořila hudební duo Kate & Anna McGarrigle. S Loudonem Wainwrightem III měla děti Rufuse Wainwrighta a Marthu Wainwrightovou.\n"}
{"id": "800099", "url": "https://cs.wikipedia.org/wiki?curid=800099", "title": "Daniel Glattauer", "text": "Daniel Glattauer\n\nDaniel Glattauer (* 19. května 1960 ve Vídni) je rakouský spisovatel a novinář.\n\nDaniel vyrůstal ve Vídni, roku 1978 vystudoval střední školu, od roku 1979 studoval dějiny umění a pedagogiku. Po absolutoriu v roce 1985 působil jako novinář, a pak psal pro nově založený deník \"Der Standard\", kde od roku 1989, pod pseudonymem „Dag“, psal sloupky a zprávy ze soudů (obdoba soudniček). Glattauer byl známý především díky svým sloupkům.\n\n\n\n\n"}
{"id": "800110", "url": "https://cs.wikipedia.org/wiki?curid=800110", "title": "Kupiškis", "text": "Kupiškis\n\nKupiškis je (v pořadí podle velikosti čtvrté z 11 v kraji) okresní město na jihovýchodě Panevėžyského kraje ve východní části severního okraje Litvy. Leží 44 km na východ od krajského města Panevėžys, 153 km na severoseverozápad od Vilniusu. Leží ve východním cípu Mūšo-Nemunėliské nížiny. Městem protékají řeky Lėvuo a Kupa, jejichž soutok je na západním okraji města. Do severního okraje města zasahuje přehradní nádrž na řece Lėvuo, nazývaná Kupiškio marios - Kupiškiské moře, v Litvě třetí největší přehradní nádrž (plocha: 828 ha), na jejímž břehu hnízdí chráněná koliha velká. Jižním okrajem města prochází železniční trať Panevėžys - Kupiškis - Rokiškis - Daugavpils a silnice č. 122 Panevėžys - Kupiškis - Rokiškis - Obeliai - Subate, na kterou navazuje lotyšská silnice č. P70. Dále z Kupiškisu směřují silnice č. 118 Kupiškis - Utena, č. 124 Kupiškis - Vabalninkas - Biržai, silnice Kupiškis - Virbališkiai, Kupiškis - Alizava, silnice místního významu \"Kupiškis\" - Rudiliai, \"Kupiškis\" - Geležiai, \"Kupiškis\" - Pyragai, \"Kupiškis\" - Mirabelis a několik cest. Historické centrum města bylo za bojů II. světové války zničeno. Ve městě je etnografické muzeum, neogotický katolický kostel Nanebevzetí Ježíše (postaven roku 1914 na místě staršího z roku 1791, první byl postaven roku 1616, další ještě roku 1746), škola technologicko-podnikatelská, gymnázium Lauryno Stuokos-Gucevičiaus, základní škola Povila Matulionise, ZŠ Kupos, hudební škola, Kupiškiská škola umění, veřejná knihovna, kulturní dům, pošta (PSČ: LT-40001), okresní nemocnice. Na severním okraji města stojí hradiště Aukštupėnų piliakalnis. Přes řeku Kupa vede 8 mostů, z nich 5 pro pěší.\n\n\nMěsto spadalo do jižního okraje oblasti, obývané Sēly. Odhaduje se, že ve 13. století zde již byl dřevěný hrad. Hrad byl zbořen roku 1240. Poprvé bylo zmíněno roku 1480 v análech Krakovské univerzity, respektive odtud pocházející měšťan \"Stanislaus Johannis de Cupyschky\" - Stanislovas Jonaitis z Kupiškisu. \n"}
{"id": "800111", "url": "https://cs.wikipedia.org/wiki?curid=800111", "title": "Rufus Wainwright", "text": "Rufus Wainwright\n\nRufus McGarrigle Wainwright (* 22. července 1973 Rhinebeck, New York, USA) je kanadsko-americký zpěvák. Jeho rodiče jsou Kate McGarrigle a Loudon Wainwright III. Oba rodiče byli hudebníci, jeho sestra Martha Wainwright je také zpěvačka. Podílel se také na albu \"Am a Bird Now\" skupiny Antony and the Johnsons z roku 2005.\n\n\n\n"}
{"id": "800112", "url": "https://cs.wikipedia.org/wiki?curid=800112", "title": "Kanton Saint-Fargeau", "text": "Kanton Saint-Fargeau\n\nKanton Saint-Fargeau (fr. \"Canton de Saint-Fargeau\") byl francouzský kanton v departementu Yonne v regionu Burgundsko. Skládal se z pěti obcí. Zrušen byl po reformě kantonů 2014.\n\n"}
{"id": "800113", "url": "https://cs.wikipedia.org/wiki?curid=800113", "title": "Kanton Saint-Florentin", "text": "Kanton Saint-Florentin\n\nKanton Saint-Florentin (fr. \"Canton de Saint-Florentin\") je francouzský kanton v departementu Yonne v regionu Burgundsko-Franche-Comté. Skládá se z 22 obcí. Před reformou kantonů 2014 ho tvořilo pět obcí.\n\nod roku 2015:\n\npřed rokem 2015:\n\n"}
{"id": "800115", "url": "https://cs.wikipedia.org/wiki?curid=800115", "title": "Kanton Sens-Nord-Est", "text": "Kanton Sens-Nord-Est\n\nKanton Sens-Nord-Est (fr. \"Canton de Sens-Nord-Est\") byl francouzský kanton v departementu Yonne v regionu Burgundsko. Skládal se z pěti obcí. Zrušen byl po reformě kantonů 2014.\n\n"}
{"id": "800117", "url": "https://cs.wikipedia.org/wiki?curid=800117", "title": "Kanton Sens-Ouest", "text": "Kanton Sens-Ouest\n\nKanton Sens-Ouest (fr. \"Canton de Sens-Ouest\") byl francouzský kanton v departementu Yonne v regionu Burgundsko. Skládal se ze 13 obcí. Zrušen byl po reformě kantonů 2014.\n\n"}
{"id": "800118", "url": "https://cs.wikipedia.org/wiki?curid=800118", "title": "Den otců", "text": "Den otců\n\nDen otců je svátek na počest otců, oslavující otcovství, vztah otce k dítěti a roli otců ve společnosti. V mnoha zemích včetně České republiky se slaví třetí neděli v červnu, v některých státech se ale tradičně váže ke svátku sv. Josefa (19. března) či ještě k různým jiným datům. V severských zemích, například ve Finsku, je Den otců oslavován druhou neděli v listopadu a červnový termín je vyhrazen Mezinárodnímu dni mužů, tedy i těm bezdětným.\n\nV České republice se tento svátek slaví dosud jen ojediněle. První akcí podporující Den otců je Tátafest, pořádaný v mnoha městech České republiky od roku 2007 Ligou otevřených mužů spolu s různými rodinnými a komunitními centry za podpory Unie center pro rodinu a komunitu. Od roku 2011 občanských sdružení i webový portál Střídavka, jehož akce se v posledních letech konají na Staroměstském náměstí v Praze.\n\nTradici oslavy otců založila Američanka Sonora Smart Doddová, která chtěla ocenit úsilí, s nímž se o ni a další čtyři sourozence staral její ovdovělý tatínek. Úplně první oslava Dne otců se konala v americkém městečku Spokane ve státě Washington 19. června 1910, v den narozenin Sonořina otce.\n\nPrvní oslava Dne otců tak byla spíše soukromá, popularita svátku ale rychle rostla. V roce 1966 se díky prezidentovi Lyndonu Johnsonovi stala třetí červnová neděle oficiálně Dnem otců.\n\n"}
{"id": "800119", "url": "https://cs.wikipedia.org/wiki?curid=800119", "title": "Kanton Sens-Sud-Est", "text": "Kanton Sens-Sud-Est\n\nKanton Sens-Sud-Est (fr. \"Canton de Sens-Sud-Est\") byl francouzský kanton v departementu Yonne v regionu Burgundsko. Skládal se z devíti obcí. Zrušen byl po reformě kantonů 2014.\n\n"}
{"id": "800121", "url": "https://cs.wikipedia.org/wiki?curid=800121", "title": "Kapitán Price", "text": "Kapitán Price\n\nKapitán John Price a Kapitán Price jsou 2 fiktivní postavy z herní série Call of Duty. Postava Johna byla vytvořena podle vojáka Johna McAleese, postava Kapitána pravděpodobně také. Znakem Johna Price z MW jsou vousy a jungle klobouk (v Call of Duty 1 a 2 to byl knír a baret). John Price byl dabován Barry Sloanem. Cpt. Price byl dabován Michaelem Goughem. Postava Johna se objevila i ve francouzské úpravě Black Ops.\n\nV roce 1995 se dal k SAS jako jejich 141. člen. O rok později, v hodnosti poručíka, mu byla svěřena důležitá akce s kapitánem MacMillanem a to zabít v Černobylu obchodníka a teroristu Imrana Zakhaeva. Akce nebyla úspěšná a Price Zakhaevovi ustřelil ruku. MacMillan byl zraněn a Price ho odvedl do bezpečí. Ze Zakhaeva se potom stal muž s téměř neomezenou mocí. Price si proto dal Zakhaevovu smrt za svůj úkol. O několik let později mu byl svěřen voják John ,Soap\" MacTavish. Podnikli spolu několik důležitých akcí až skončili u toho že Soap zabil Zakhaeva. Jejich cesty se rozešly a do roku 2016 o Priceovi nikdo neslyšel. Price byl umístěn do vězení v Petropavlovsku odkud ho zachránila jednotka Task Force 141. Poté, co byli členové této jednotky zabiti v akci zrádcem generálem Sheperdem, složil Price novou ve které byl on, Soap a ruský zabiják Yuri. Společně se snažili dostat teroristu Makarova, který nastoupil na místo zabitého Zakhaeva. Jenže Soap zemře kvůli tomu, že byli s Yurim v budově, do které dal Makarov bombu a oni o tom nevěděli. Vyskočili z budovy a spadli asi z 30 nebo 20 metrové výšky a otevřou se mu staré rány, které mu udělal např. Sheperd a tak John „Soap“ MacTavish zemřel. John Price se na Makarova neuvěřitelně rozhněval. Udržuje spojení s americkými Delta Force. Když s Yurim a Pricem zaútočí na Makarova tak Yuri umírá. Price z posledních sil Makarovovi omotá kolem krku lano a pustí ho do nižšího patra. Makarovovi to zlomí vaz. Price si dává zasloužený doutník jako po každé akci.\n\nCpt. Price je dědeček Johna Price. Dělí je od sebe 70 let. Nejdříve byl v 6. výsadkové divizi britské armády. Poté se přidal k SAS. Nejvýznamnější byly ale jeho počiny v 7.obrněné divizi britské armády, kterou vedl. Důležité byly jeho mise u El-Alamienu. Bojoval také v Normandii. Umírá 27. října 1944 při útoku na německou bitevní loď Tirpitz.\n\n"}
{"id": "800122", "url": "https://cs.wikipedia.org/wiki?curid=800122", "title": "Hank Williams III", "text": "Hank Williams III\n\nHank Williams III (* jako Shelton Hank Williams; 12. prosince 1972 Nashville, Tennessee, USA) je americký zpěvák, kytarista, hudební skladatel. Je vnukem Hanka Williamse a jeho otec je Hank Williams, Jr.. Hraje převážně country, ale byl členem i několika heavy metalových a punk rockových skupin, jako jsou Superjoint Ritual, Arson Anthem a Assjack.\n\n"}
{"id": "800126", "url": "https://cs.wikipedia.org/wiki?curid=800126", "title": "Kanton Auxerre-Est", "text": "Kanton Auxerre-Est\n\nKanton Auxerre-Est (fr. \"Canton d'Auxerre-Est\") byl francouzský kanton v departementu Yonne v regionu Burgundsko. Skládal se ze sedmi obcí. Zrušen byl po reformě kantonů 2014.\n\n"}
{"id": "800129", "url": "https://cs.wikipedia.org/wiki?curid=800129", "title": "Kanton Auxerre-Nord", "text": "Kanton Auxerre-Nord\n\nKanton Auxerre-Nord (fr. \"Canton d'Auxerre-Nord\") byl francouzský kanton v departementu Yonne v regionu Burgundsko. Skládal se z pěti obcí. Zrušen byl po reformě kantonů 2014.\n\n"}
{"id": "800130", "url": "https://cs.wikipedia.org/wiki?curid=800130", "title": "Kanton Auxerre-Sud", "text": "Kanton Auxerre-Sud\n\nKanton Auxerre-Sud (fr. \"Canton d'Auxerre-Sud\") byl francouzský kanton v departementu Yonne v regionu Burgundsko. Skládal se ze tří obcí. Zrušen byl po reformě kantonů 2014.\n\n"}
{"id": "800131", "url": "https://cs.wikipedia.org/wiki?curid=800131", "title": "Kanton Auxerre-Sud-Ouest", "text": "Kanton Auxerre-Sud-Ouest\n\nKanton Auxerre-Sud-Ouest (fr. \"Canton d'Auxerre-Sud-Ouest\") byl francouzský kanton v departementu Yonne v regionu Burgundsko. Skládal se ze tří obcí. Zrušen byl po reformě kantonů 2014.\n\n"}
{"id": "800135", "url": "https://cs.wikipedia.org/wiki?curid=800135", "title": "Kanton Auxerre-Nord-Ouest", "text": "Kanton Auxerre-Nord-Ouest\n\nKanton Auxerre-Nord-Ouest (fr. \"Canton d'Auxerre-Nord-Ouest\") byl francouzský kanton v departementu Yonne v regionu Burgundsko. Tvořila ho pouze severozápadní část města Auxerre. Zrušen byl po reformě kantonů 2014.\n"}
{"id": "800139", "url": "https://cs.wikipedia.org/wiki?curid=800139", "title": "Kanton Availles-Limouzine", "text": "Kanton Availles-Limouzine\n\nKanton Availles-Limouzine (fr. \"Canton d'Availles-Limouzine\") je francouzský kanton v departementu Vienne v regionu Poitou-Charentes. Skládá se ze čtyř obcí.\n\n"}
{"id": "800147", "url": "https://cs.wikipedia.org/wiki?curid=800147", "title": "Flying Colors", "text": "Flying Colors\n\nFlying Colors je americká rocková superskupina. Skupinu tvoří kytarista Steve Morse (Deep Purple, Dixie Dregs), bubeník Mike Portnoy (Dream Theater), Neal Morse (Spock's Beard), baskytarista Dave LaRue (Dixie Dregs) a zpěvák, klávesista a kytarista Casey McPherson. V březnu 2012 skupina vydala své první album s názvem \"Flying Colors\".\n\n"}
{"id": "800152", "url": "https://cs.wikipedia.org/wiki?curid=800152", "title": "Věznice Vinařice", "text": "Věznice Vinařice\n\nVěznice Vinařice je nápravné zařízení, které stojí nedaleko středočeské obce Vinařice v okresu Kladno. Je profilována jako věznice s ostrahou a s dozorem, je zde speciální oddělení pro mentálně retardované odsouzené a oddělení bezdrogové zóny. Celková kapacita je 890 vězňů, kteří jsou umístěni celkem ve 23 oddílech o 160 ložnicích. V průměru jsou ubytováni po šesti odsouzených na jedné ložnici. Ve věznici je celkem 350 pracovních míst, z toho je 212 určeno pro příslušníky Vězeňské služby.\n\nV těsném sousedství je bývalý černouhelný důl, nyní hornický skanzen Mayrau.\n\nV letech 1945–1947 byl ve Vinařicích vybudován tábor válečných zajatců a v letech 1949–1955 sloužily tyto prostory jako tábor nucených prací. Historie věznice se datuje od roku 1955, kdy bylo tajným rozkazem Ministerstva vnitra č. 189/1955 rozhodnuto o zřízení věznice ve Vinařicích. Věznice byla určena pouze pro odsouzené muže ve II. nápravně výchovné skupině.\n\nMezi roky 1970–1980 prošla původní budova věznice rozsáhlou rekonstrukcí směřující k její modernizaci. Bylo zde umístěno až 2000 vězňů a většina pracovala v přilehlých dolech a těžkém průmyslu. Od 90. let prochází věznice dalšími změnami. V roce 1993 byla otevřena nová budova pro 400 odsouzených.\n\n\n"}
{"id": "800179", "url": "https://cs.wikipedia.org/wiki?curid=800179", "title": "Zlatohlávek zlatý", "text": "Zlatohlávek zlatý\n\nZlatohlávek zlatý (\"Cetonia aurata\") je brouk z čeledi vrubounovitých, v Česku je nejhojnějším druhem zlatohlávka. Barevně je velmi proměnlivý, krovky mívá kovově zelené, zlatozelené, fialové, načervenalé nebo bronzové.\n\nDospělý zlatohlávek měří 14 – 20 mm. Má kovové zbarvení, které vzniká odrazem levotočivého kruhově polarizovaného světla od krovek brouka. Při pohledu přes kruhově polarizační filtr, který propouští jen pravotočivě polarizované světlo, se bude brouk jevit jako bezbarvý. Zlatohlávek má štítek (scutellum) nápadně trojúhelníkovitého tvaru a na krovkách několik nepravidelných příčných proužků a skvrn bílé barvy. Spodní strana brouka je měděně zbarvená. Stejně jako ostatní zlatohlávci i zlatohlávek zlatý létá se zavřenými krovkami. Spodní blanitá křídla vysouvá podélnou štěrbinou v krovkách. Občas se docela maskovaně zahrabou do země v případě nebezpečí.\n\nLarva zlatohlávka má tvar písmene C, má velmi malou hlavu i končetiny a jsou podobné ponravě chrousta.\n\nLarvy zlatohlávka zlatého žijí v trouchnivějícím dřevě, v pařezech, v tlejícím listí, na hnojištích či v kompostech, kde se krmí organickým materiálem a kde též přezimují. Kuklí se v červnu nebo v červenci. Dospělí brouci vylétávají na konci jara, páří se, samičky nakladou vajíčka do hnijícího organického materiálu a hynou.\n\n"}
{"id": "800185", "url": "https://cs.wikipedia.org/wiki?curid=800185", "title": "Zvonečník hlavatý horský", "text": "Zvonečník hlavatý horský\n\nZvonečník hlavatý horský (\"Phyteuma orbiculare\" subsp. \"montanum\") je vzácně se vyskytující bylina s neobvykle vyhlížejícím květenstvím, je jedním ze tří poddruhů zvonečníka hlavatého vyskytujících se na území České republiky.\n\nRoste výhradně v pohořích Střední Evropy, ve východních částech hojněji. V ČR vyrůstá v současnosti jen na dvou lokalitách v Hrubém Jeseníku v montánním stupni od nadmořské výšky 1150 do 1350 m; v  minulosti rostl i v Krkonoších a na Králickém Sněžníku. Tento poddruh má v oblibě mokvavé skalnaté svahy, škvíry a rozsedliny ve skalách. Daří se mu dobře na nevápenných nebo mírně vápnitých podkladech ve fytogeografické oblasti oreofytikum. V České republice roste především ve společenstvech svazu \"Agrostion alpinae\".\n\nJe to rostlina vytrvalá dorůstající do výšky 10 až 30 cm. Listy přízemní růžice mají řapíky poměrně krátké, maximálně stejně dlouhé jako jejich vejčité čepele. Přímá, dutá, nevětvená, podélně rýhovaná lodyha roste z tenkého kořene. Lodyžní listy kopinatého tvaru vyrůstající střídavě jsou poloobjímavé, po obvodu pilovité, horní bývají kratší a užší než spodní. Rostlina vyrůstá po několik let opět na jaře z obnovovacího pupenu který je v úrovni půdy a přes zimu bývá skryt pod suchými listy.\n\nModré květy rostoucí z úžlabí drobných listenců jsou seskupeny do hlávky, květenství kulovitého tvaru které mívá v průměru 15 až 25 mm. Zákrovní listeny jsou kopinaté, špičaté, přitlačené ke květům. Kalich květu je tvořen pěti úzkými zašpičatělými lístky. Trubkovitá koruna složená z pěti cípů je hluboká, před plným rozkvětem je zakřivená a později se narovnává, korunní lístky se u vrcholu koruny pozvolna rozvírají. V koruně je pět nitek s čárkovitými prašníky a jedna blizna se 2 nebo 3 rameny. Květy jsou oboupohlavné, pro znesnadnění samoopylení dozrává pyl dříve než vajíčka. Počet chromozomů (2n) = 23.\n\nV květnu až červenci květy rozkvétají a lákají opylovací hmyz, kterým jsou druhy s dlouhým sosákem, např. motýli a čmeláci. Z opylených květů se vyvíjejí pukající tobolky s drobnými semeny, která jsou jedinou možností rozšiřování zvonečníku hlavatého horského do okolí.\n\nMísta výskytu a tudíž i početní stavy zvonečníku hlavatého horského se za posledních několik desetiletí podstatně snížily na současnou kritickou mez. Proto byl v roce 2000 v \"Černém a červeném seznamu cévnatých rostlin České republiky\" zařazen mezi kriticky ohrožená druhy. Vyhláškou Ministerstva životního prostředí ČR č. 395/1992 Sb. ve znění vyhl. č. 175/2006 Sb. byl jako součást druhu zvonečník hlavatý prohlášen za rostlinu silně ohroženou.\n\n"}
{"id": "800186", "url": "https://cs.wikipedia.org/wiki?curid=800186", "title": "Surfin' Safari", "text": "Surfin' Safari\n\nSurfin' Safari je debutové studiové album americké surf rockové skupiny The Beach Boys. Album poprvé vyšlo 1. října 1962 pod značkou Capitol Records. Na CD později vyšlo spolu s albem \"Surfin' USA\".\n\nV listopadu roku 1961 bratranci Brian Wilson a Mike Love složili na popud Brianova mladšího bratra Dennise Wilsona píseň o surfování pod titulem „Surfin'“. Brzy nato vytvořili skupinu, když přizvali nejmladšího z bratrů Wilsonových Carla na pozici sólového kytaristy a Brianova spolužáka ze střední školy Ala Jardina na rytmickou kytaru. Brian se ujal baskytary, Dennis bicích a Mike byl frontmanem. Všichni společně také tvořili harmonické vokály pod Brianovým vedením. Píseň „Surfin'“ vyšla jako singl v prosinci téhož roku a produkoval ji Hite Morgan. Druhou stranu singlu tvořila píseň „Luau“. Skladba „Surfin'“ se v žebříčku US Top 100 na začátku roku 1962 vyšplhala na 75. místo. \n\nManažerem skupiny se stal otec bratrů Murry Wilson. Na jaře roku 1962 předložil společnosti Capitol Records profesionálně nahranou demo nahrávku. The Beach Boys podepsali se společností smlouvu a v červnu roku 1962 vyšel singl „Surfin' Safari“, jehož druhou stranu tvořila píseň „409“. Al Jardine po nahrání písně „Surfin'“ skupinu opustil, načež byl nahrazen přítelem rodiny Wilsonových Davidem Marksem, ale již na podzim roku 1963 se ke skupině vrátil, aby se následně objevil na třetím studiovém albu skupiny. Po Jardinově návratu měla kapela krátce 6 členů. Po tom, co se skladby „Surfin' Safari“ (14. pozice na americké hitparádě) i „409“ se staly hity, souhlasila společnost Capitol Records s nahráním celého alba. Brian Wilson ve spolupráci s Mikem Lovem a Garym Usherem přispěl písněmi, které tvořily základ desky.\n\nDruhý singl „Ten Little Indians“ byl úspěšný méně - dostal se pouze na 49. pozici. Ačkoliv hlavními zpěváky jsou Mike Love a Brian Wilson, Dennis měl na nahrávce „Little Girl (You're My Miss America)“, která je na albu uvedena pod názvem „Little Miss America“, svůj vokálový debut.\n\nPřední strana alba zobrazuje žlutý pick-up a surfovací prkno společně se členy kapely: David Marks (na kapotě), Dennis Wilson (řidič), Mike Love (vpředu na střeše), Brian Wilson (vzadu na střeše) a Carl Wilson (na korbě). Fotka byla pořízena na pláži v Paradise Cove, severně od Malibu, vlastním fotografem nahrávací společnosti Capitol Records Kenem Veederem. Během focení vznikla také fotka, která později roku 1963 vytvořila přední stranu alba Surfer Girl.\n\nAlbum vyšlo přes společnost Capitol Records 1. října 1962 a během svého 37týdenního setrvání na amerických hitparádách dosáhlo nejlépe 32. pozice. Ve Velké Británii album vyšlo až v dubnu 1963, ale neumístilo se.\n\n"}
{"id": "800188", "url": "https://cs.wikipedia.org/wiki?curid=800188", "title": "Round Maple", "text": "Round Maple\n\nRound Maple je vesnice v Edwardstone a Babergh, Suffolk, Anglie. Má 5 památkově chráněných budov, včetně The Flushing, Seasons, Quicks Farmhouse, Little Thatch a Hathaway Cottage.\n\n"}
{"id": "800192", "url": "https://cs.wikipedia.org/wiki?curid=800192", "title": "Constrictor", "text": "Constrictor\n\nConstrictor je šestnácté (deváté sólové) studiové album Alice Coopera. Album vyšlo v září 1986 pod značkou MCA Records a jeho producentem byl Beau Hill.\n\n"}
{"id": "800194", "url": "https://cs.wikipedia.org/wiki?curid=800194", "title": "Bohumil Tomáš", "text": "Bohumil Tomáš\n\nBohumil Tomáš (31. ledna 1871 Nová Paka – 6. září 1945 Rakovník) byl český dirigent a hudební skladatel.\n\nStudoval na Varhanické škole v Praze. Nejprve byl výpomocným varhaníkem v kapitulním chrámu sv. Petra a Pavla na Vyšehradě a zpíval v operním sboru Národního divadla. V roce 1895 se stal kapelníkem ve společnosti P. Švandy, s níž vystupoval po dva roky v brněnském Národním divadle.\n\nPak vystřídal v rychlém sledu několik angažmá. Byl kapelníkem v Sibiu v Sedmihradsku, u Lacinovy společnosti v Ostravě, znovu v Brně, u Zölnerovy společnosti Lublani a ve Vídeňském Novém Městě. V letech 1904–1907 byl ředitelem kůru v Lázních Bělohrad a řídil zde i lázeňský orchestr. V roce 1907 konečně zakotvil jako ředitel kůru v Jičíně, kde působil až do roku 1940. Jediné přerušení způsobila první světová válka, během níž řídil orchestr v zábavním podniku pro vojáky v Bělehradě. Kromě povinností ke kostelu učil v Jičíně zpěv na středních školách a s místními ochotníky nastudoval několik oper a operet.\n\nSyn Zdeněk Tomáš (1915–1999) se stal sbormistrem a dirigentem. K němu do Rakovníka se Bohumil Tomáš přestěhoval po odchodu do důchodu a společně založili a řídili Rakovnickou operu. Bratr Hynek Tomáš (1861–1956) byl rovněž varhaníkem a hudebním skladatelem.\n\nKomponoval chrámové i světské skladby. Mezi nimi např.:\n\n\n"}
{"id": "800199", "url": "https://cs.wikipedia.org/wiki?curid=800199", "title": "Quentin Bell", "text": "Quentin Bell\n\nQuentin Bell, rodným jménem Quentin Claudian Stephen Bell (19. srpna 1910 Londýn, Velká Británie – 16. prosince 1996 Firle, Sussex, Velká Británie), byl britský spisovatel, malíř a historik umění, syn Vanessy Bell a Clive Bella. Jeho tetou byla Virginia Woolf.\n\nQuentin Claudian Stephen Bell se narodil 19. srpna 1910 v Londýně. Byl synem malířky a zakladatelky skupiny Bloomsbury, Vanessy Bell a kritika Clive Bella. Měl mladšího bratra Juliana a nevlastní sestru Angelicu. Julian se narodil v roce 1908 a zemřel ve španělské občanské válce v roce 1937. Byl básníkem. Angelica byla dcerou Vanessy a jejího milence Duncana Granta. Narodila se v roce 1918 a zemřela v roce 2012. Byla malířkou a spisovatelkou. Mladší sestra jeho matky byla Virginia Woolf, spisovatelka a členka Bloomsbury.\n\nDětství trávil Quentin střídavě v rodinném panství Charleston, v té době patřící lordu Gagemu, a v domě 46 na Gordon Square v Londýně. Vzdělání získal ve Leighton Park School. V sedmnácti zanechal studia a rozhodl se cestovat po Evropě s architektem Rogerem Fryem. Jistý čas pobyl v Římě a v Paříži. V roce 1933 skončil v sanatoriu ve Švýcarsku, kde strávil celkem sedm měsíců. V roce 1935 měl svou první výstavu a to v Itálii. Stal se členem skupiny Bloomsbury.\n\nV roce 1947 vyšla Quentinovi Bellovi první kniha \"On Human Finery\" o historii módy. V padesátých letech začal vyučovat umění na King's College ve městě Newcastle upon Tyne. V roce 1959 přešel na Leeds Art School. Učil taky na Slade Art School a Hull Art School. V roce 1967 se stal profesorem historie umění na Sussex University, kde působil až do roku 1975.\n\nBell se proslavil hlavně životopisem Virginie Woolf, který vyšel v roce 1972 pod názvem \"Virginia Woolf: A Biography\". Za tento počin získal několik cen. Napsal taky několik knih o skupině Bloomsbury a o rodinném panství v Charlestonu nedalekom městečka Firle ve východním Sussexu. V roce 1996 mu ještě vyšly vzpomínky \"Bloomsbury Recalled\".\n\nQuentin se 16. února 1952 oženil s historičkou umění Anne Olivier Popham. Měli spolu tři děti. Julian je malířem nástěnných maleb, Cressida módní návrhářka a Virginia Nicholson se stala spisovatelkou a dokumentaristkou.\n\nPo roce 1978 se spolu se svou sestrou Angelicou rozhodl založit Nadaci Charleston, která by původní rodinné sídlo udržovala a časem zpřístupnila veřejnosti.\n\nQuentin Bell zemřel ve svém domě na adrese 81 Heighton Street v městečku Firle v Sussexu. Pohřbený je u místního kostela sv. Petra vedle matky.\n\n"}
{"id": "800201", "url": "https://cs.wikipedia.org/wiki?curid=800201", "title": "Robotická chirurgie", "text": "Robotická chirurgie\n\nRobotická chirurgie je odvětví chirurgie, ve kterém chirurgovi při operaci pomáhá robot, kterého operatér řídí přes počítač nebo joystick.\n\nJedná se o jeden z druhů operačního systému. Robot systému \"Da Vinci\" se skládá z tzv. \"operační konzoly\", v podobě čtyřramenného operačního systému, přístrojové věže a tzv. \"ovládací konzoly\".\nJe to jeden z pokroků rozvoje \"minimálně invazivních metod\".\n\nVysoká úroveň technického řešení robota umožnila lékaři provádět operaci ze vzdáleného místa, bez kontaktu s tělem pacienta. Chirurg provádí operaci v sedě u ovládacího přístroje, kde drží velmi citlivé joysticky, pomocí nichž ovládá pohyb tří robotických ramen s nástroji, vykonávajících samotnou operaci a jednoho kamerového ramena. Přístroj mu také zobrazuje trojrozměrný zvětšený obraz operované oblasti.\n\nNespornou výhodou robotické chirurgie je, že lékař provádějící zákrok nemusí stát několik hodin v nepohodlné poloze, ale může v klidu sedět před ovládací konzolí mimo stresové prostředí.\nDalší výhodou jsou jistě robotická ramena provádějící operaci. Tato ramena jsou podporována výkonným počítačem, a proto je jejich pohyb, řízený operatérem, velice přesný a bezpečný.\nje zde tedy odstraněno riziko třesu rukou. Chirurg provádějící operaci, má místo svých dvou rukou k dispozici tři ramena s různými operatérskými nástroji, které mají průměr od 5mm do 8mm a jsou mimořádně pohyblivé. Mezi další výhody určitě patří skutečnost, že v případě operace prováděné za pomoci robotického chirurga je doba rekonvalescence mnohem kratší, než při laparoskopických nebo klasických zákrocích.\n\nNejvětší nevýhodou chirurgického robota je jeho cena. Ta se totiž pohybuje okolo 45 milionů Kč za celý robotický systém.\nJednotlivé nástroje, které robot využívá stojí každý cca 110 000 Kč.\nDalší nevýhodou je limitované operační pole robota.\n\nTabulka srovnání počtu robotických chirurgů v jednotlivých zemích. (Belgie, Švýcarsko, Švédsko, Česko)\n\n"}
{"id": "800202", "url": "https://cs.wikipedia.org/wiki?curid=800202", "title": "Princip minimálního překvapení", "text": "Princip minimálního překvapení\n\nPrincip minimálního překvapení (anglicky principle of least astonishment) se vztahuje na návrh uživatelských rozhraní, design a ergonomii software. Někdy je označován také jako pravidlo/princip nejmenšího překvapení.\n\nPrincip minimálního překvapení souvisí s použitelností, přístupností, uživatelskou přívětivostí.\n\nPrincip vychází z tvrzení, že uživatel je součástí systému. Uživatelské rozhraní má proto respektovat jeho zkušenosti, očekávání a mentalitu. To co je méně překvapující často záleží na konkrétním koncovém uživateli daného systému. Uživatelské rozhraní programu by mělo být nastaveno tak, aby ve výchozím stavu uspokojilo potřeby a komfort většiny cílových uživatelů.\n\nJinak řečeno se tento princip snaží využít existující očekávané znalosti uživatele k minimalizaci doby učení se ovládání nového programu, například tím, že při návrhu uživatelského rozhraní využijeme prvky podobných, uživateli známých programů. V tomto ohledu může být očekávání uživatele úzce spojeno s konkrétním systémem nebo platformou, na kterou je uživatel zvyklý. Například u programů obsahujících ovládací prvek podobný Unixové příkazové řádce je uživatelem očekávána i podobná syntaxe příkazů. Stejně tak programy systému Windows by měly respektovat obvyklé klávesové zkratky.\n\nV abstraktnější rovině, jako je programové API nebo zdrojový kód programu, se očekává logické pojmenovávání funkcí a metod, kde již z názvu má být patrná funkcionalita. Složitější funkce u kterých to tak není by měli být doplněny o vysvětlující komentáře.\n\nV případě, kdy je prvek uživatelského rozhraní nejednoznačný, mělo by jeho chování uživatele co nejméně překvapit (dle principu nejmenšího zla). Konkrétně by se měl programátor pokusit vžít do role budoucího uživatele systému a chování navrhnout pochopitelně i pro uživatele bez znalosti vnitřního fungování programu.\n\nPro návrh uživatelských rozhraní existují obecná pravidla pro jednotlivé operační systémy a platformy. Pro vývojáře je vydává například firma Apple (Mac OS X Human Interface Guidelines) nebo Microsoft.\n\nStejně tak pro psaní zdrojových kódů jednotlivých programovacích jazyků existují konvence, jak psát kód co nejlépe čitelný a srozumitelný. Navíc, jelikož mnoho programovacích jazyků nabízí pro stejné funkce různé programové konstrukce a syntaxe, vyvíjí mnoho firem další iniciativu aby usnadnili práci svým zaměstnancům a zavádějí vlastní konvence, jak psát zdrojové kódy tak, aby jim snadno rozuměli všichni zaměstnanci, kterých se to týká.\n\nJednotlivé programovací jazyky mají také své vlastní nástroje a způsoby jak komentovat zdrojové kódy programu, aby se v nich budoucí programátoři vyznali. Například pro programovací jazyk JAVA je známý systém Javadoc.\n\n"}
{"id": "800204", "url": "https://cs.wikipedia.org/wiki?curid=800204", "title": "Okres Keszthely", "text": "Okres Keszthely\n\nOkres Keszthely ( ) je okres v Maďarsku v župě Zala. Jeho správním centrem je město Keszthely.\n\nV roce 2013 byl okres značně rozšířen o obce ze zrušeného okresu Hévíz a o několik obcí ze zrušeného okresu Pacsa a z okresu Zalaszentgrót.\n\nV tabulce uvedený počet obyvatel je ke dni 1. ledna 2013.\nPočty obyvatel a jiné údaje viz:\n"}
{"id": "800206", "url": "https://cs.wikipedia.org/wiki?curid=800206", "title": "Městské autobusové linky v Praze (1925–1951)", "text": "Městské autobusové linky v Praze (1925–1951)\n\nMěstské autobusové linky Elektrických podniků hl. m. Prahy, později Městských podniků pražských a Dopravních podniků hl. m. Prahy, byly v letech 1925–1951 označovány písmeny.\n\nPrvní pražská autobusová linka jezdila přes Malou Stranu v letech 1908–1909, ale pro závažné technické problémy byla zrušena. Po čase město neúspěšně jednalo o zavedení autobusů se soukromými dopravci, zejména Autodopravní akciovou společností.\n\nUž v roce 1923 byla v rozpočtu Elektrických podniků vyčleněna částka na zajištění dopravy do Záběhlic, přičemž se uvažovalo kromě zavedení autobusů i o zavedení trolejbusů nebo akumulátorových autobusů. Před zavedením linky EP jezdila do Záběhlic Autodopravní akciová společnost v hodinovém intervalu. Výběrové řízení na dodávku dvou autobusů bylo vypsáno v roce 1924, 28. listopadu 1924 byla podána žádost o koncesi, kterou však okresní politická správa vydala až 4. června 1925. Jako první v nové éře dějin autobusové dopravy provozované městem tak byla zavedena 21. června 1925 linka A v trase Vršovice – Záběhlice, autobusy vyjížděly z tramvajové vozovny v Libni na Rustonce, jízdní doba 8 minut, délka 3,5 km, interval 20 minut ve špičce a 30 minut mimo špičku (na lince pendloval jen jeden vůz, druhý sloužil jako záloha a vozy se každý den střídaly). Provoz byl jednoslužný, řidič vykonával i funkci průvodčího (stejně jako na později zřízených linkách C a D).\n\nSprávní rada EP schválila 12. května 1925 i záměr druhé své autobusové linky, od vyšehradské radnice vyšehradskými branami přes Pankrác do Horní Krče. Protože však již byla postavena vhodnější komunikace na Pankrác než vyšehradské serpentiny, 29. května 1925 městská rada schválila linku v odlišné trase, od nové tramvajové konečné na Pankráci, a až k hranici Prahy, tedy k Zeleným domkům. Linka B začala jezdit 4. října 1925. Na lince B byl dvouslužný provoz (řidič+průvodčí), zpočátku byly na linku nasazovány 2 vozy, od 11. února 1926 byl v ranní špičce přidán třetí, rychlíkový. Tarif byl pásmový, na lince byla 4 pásma. Linka měla zastávky Pankrác – Zelená liška – Bořkova ulice (Zborovská ulice, u dnešního gymnázia Budějovická) – Horní Krč – Krč nádraží – Zelené domky – Kunratice křižovatka (později s názvem Kunratice-Libuš).\n\nDeset dalších nově dodaných autobusů Praga nejprve zajišťovalo 27. a 29. června a 3.–6. července 1926 dopravu na Všesokolský slet na lince z Václavského náměstí na Strahov. Linky C, D a E byly zřízeny v roce 1926 a linka F v roce 1927. Zpočátku byly autobusové linky zaváděny pro obsluhu okrajových částí Prahy a obcí v blízkosti Prahy, zpravidla s návazností na konečné stanice tramvají. Nová daň za autobusovou dopravu překračující hranice obce podle zákona č. 116/1927 Sb. n. a z., o silničním fondu, účinný od 1. října 1927, způsobil, že linky B a F byly zkráceny k hraniční čáře potravní daně a pak od 16. října 1927 prodlouženy opět do původní trasy, když ministerstvo financí vyhovělo žádosti Elektrických podniků o prominutí poplatku. V březnu 1927 Elektrické podniky žádaly o udělení licence pro linku na Zbraslav, ale zemská správa politická 29. listopadu 1927 žádost zamítla s tím, že dopravu dostatečně zajišťují soukromé autobusy, parníky a železnice.\n\nZnačná ztrátovost autobusové dopravy byla zřejmě důvodem, proč v následujících letech začaly být zaváděny autobusové linky do centra města. 18. září 1927 byla zavedena linka H z Jungmannova náměstí na Žižkov, 25. listopadu 1928 diametrálně prodloužená na Smíchov, 11. března 1928 vznikla vnitroměstská linka J, linka A byla roku 1929 prodloužena na Můstek a poté až na Malou Stranu.\n\n1. června 1930 udělil magistrát Elektrickým podnikům hromadnou koncesi k provozování 12 diametrálních autobusových linek A, B, C, D, E, G, H, J, K, L, M, N. Ne všechny linky však nakonec podle této koncese skutečně jezdily. Pro úseky linek B a F za hranicemi města platily dosavadní koncese udělené Zemskou správou politickou.\n\nZákon 198/1932 Sb. n. a z. zavedl od 31. prosince 1932 všeobecnou daň 30 % z jízdného za hranicemi obcí, a to bez možnosti snížení nebo prominutí. Proto byla zcela zrušena linka L do Modřan a linka S do Velké Chuchle, další linky byly zkráceny k čáře potravní daně nebo na nich bylo zvýšeno jízdné o 30 %. Zákon č. 77/1935 Sb. n. a z. s účinností od 1. července 1935 příměstskou dopravu v okolí Prahy zvýhodnil, snížil daň a umožnil ji provozovat bez koncese. Proto bylo obnoveno autobusové spojení do Kunratic, Modřan a Libuše a nově zavedena linka Z na Zbraslav a na linkách E, F a R bylo od 1. ledna 1937 jízdné opět sjednoceno s ostatními linkami.\n\nOd 27. listopadu 1932 zahájily provoz i noční linky (nejprve tři – A, B, C, v roce 1938 další dvě, D a E), které měly centrálu ve stanici Náměstí Republiky. Jezdily v podstatě po trasách tramvají a využívaly převážně tramvajové zastávky.\n\nV důsledku války byla doprava výrazně omezena, zejména koncem války. Všeobecná mobilizace způsobila od 24. září 1938 zrušení 9 ze 17 denních linek a zrušení všech 5 nočních linek. Na začátku října 1938 bylo vypravováno jen 10 vozů místo původních 84. V listopadu 1938 byl provoz obnoven téměř v původním rozsahu až na barrandovskou linku S, která vyjela (ve zkrácené trase Hlubočepy – Barrandov) až v lednu 1939. Od 1. října 1939 byla síť zredukována kvůli nedostatku pohonných hmot, zrušeny byly vnitroměstské linky M a Q a vnitroměstské úseky linek A, H, J, linka Z a všech pět nočních linek. Od 5. května 1940 byly zrušeny linky H a T a zkráceny linky A a R, rozsah provozu byl zkrácen do 21 hodin a na linkách E a S zrušen nedělní provoz, od 1. března 1942 pak byl nedělní provoz zrušen na všech linkách s výjimkou několika spojů na linkách F a I. V zimě 1942/1943 byl obnoven nedělní provoz na linkách B, R, X, od 1. ledna 1943 mohli nedělní dopravu využívat jen lidé se speciálním oprávněním. V roce 1944 kvůli nedostatku náhradních dílů a pohonných hmot jezdilo už jen 15 autobusů na 7 linkách, na jaře 1945 byl na několik dní provoz téměř zcela zastaven po nedostatek svítiplynu. Začátkem května 1945 byl částečný provoz zajišťován již jen na linkách A, E, G, I, P, R. Za pražského povstání od 5. května 1945 byl provoz zcela přerušen.\n\nV prosinci 1938 se krátce objevila autobusová linka č. 26, která nahrazovala zrušenou tramvajovou trať do doby, než zde byly zavedeny trolejbusy.\n\nOkamžitě po skončení bojů byl 14. května 1945 obnoven provoz na prvních čtyřech linkách, později přibývaly další. Roku 1946 byl obnoven rozsah provozu, jaký byl udržován po většinu doby okupace, tedy 16 linek (A, B, C, D, E, F, G, I, J, L, M, N, O, R, S, U, X). Zpočátku jezdily jen ve všedních dnech, od 25. srpna 1946 byl zaveden nedělní provoz na lince J, na konci roku 1946 již jezdilo v neděli 11 linek.\n\nNa konci roku 1951 bylo v souvislosti se zavedením jednotného tarifu, zrušeno písmenné označení linek a nahrazeno trojmístnými čísly autobusových linek.\n\nAutobusové zastávky byly od roku 1928 označovány modrými staničními tabulkami s bílým písmem, roku 1930 byly na nejdůležitějších stanicích v centru umístěny světelné zastávkové sloupky se žlutými skleněnými báněmi.\n\n\nOd 27. listopadu 1932: \n\nOd 1. května 1938: \n\nNa linkách zavedených do roku 1927 bylo jízdné odstupňované podle kilometrických pásem, počínaje zavedením linky H bylo počítáno podle počtu mezistaničních úseků (na všechny denní linky byl nový systém rozšířen od 1. května 1932). Tzv. tarifní stanice se však lišily od skutečných mezistaničních úseků, některé mezistaniční úseky se počítaly za několik. Sazby však byly na jednotlivých linkách různé.\n\nNa lince A byl až do konce roku 1925 tarif přestupní provázaný s tramvajovou sítí, od roku 1926 však byl autobusový tarif zcela nepřestupný a oddělený od tramvajového. Od 29. července 1931 byly za určitých podmínek povoleny přestupy mezi autobusovými linkami A, H a J, od 1. ledna 1937 mezi všemi navazujícími autobusovými linkami s výjimkou linky Z a přestupu mezi linkami B a U. Přestupnost zanikla roku 1939 zrušením vnitroměstských a nočních linek. 16. listopadu 1935 bylo zavedeno tzv. kombinované jízdné na linkách K a T, které umožňovalo slevu při přestupech mezi tramvají a autobusem.\n\nPředplatní jízdenky byly poprvé vydány od roku 1937 pro linky X a Z, vždy jednolinkové a pro stanovený úsek linky. Od 1. ledna 1938 bylo na předplatní jízdenky možno využívat libovolné linky a i s přestupem, ale stále pouze pro stanovený úsek. Jízdenky byly měsíční a měly i zlevněnou školskou variantu.\n\n"}
{"id": "800208", "url": "https://cs.wikipedia.org/wiki?curid=800208", "title": "Maryse Ouellet", "text": "Maryse Ouellet\n\nMaryse Mizanin (rozená Ouellet) (* 21. ledna 1983) je francouzsko-kanadská glamour modelka, profesionální wrestlerka a podnikatelka lépe známá pod mononymem Maryse. Nejvíce známá je ale pro svou spolupráci s WWE mezi lety 2006 a 2011.\n\nPo tom co strávila několik let děláním modelingu, vč. vítězství soutěže Miss Hawaiian Tropic Canada v roce 2003, byla Maryse v roce 2006 kontaktována společností WWE aby se účastnila soutěže Diva Search. I přesto že byla vyřazena mezi prvními byla poslána do vývojového střediska Ohio Valley Wrestling (OVW) v Louisville v Kentucky. Smlouvu s WWE podepsala v srpnu 2006 a začala se v OVW připravovat na svůj ringový debut který se uskutečnil v prosinci 2006. Na televizních obrazovkách vystupovala jako manažerka. Mezitím pokračovala v tréninku v OVW a později i ve Florida Championship Wrestling (FCW), dalším vývojovém středisku.\n\nV březnu 2008 se začala Maryse objevovat na show SmackDown v soutěži v bikinách. O tři měsíce později si odbyla i svůj ringový debut. V prosinci 2008 si získala svůj první titul, WWE Divas titul, a držela ho sedm měsíců což je nejvíce za celou historii WWE. V dubnu 2009 byla v součásti \"WWE Draft\" přesunuta do rosteru Raw. Zde vyhrála v únoru 2010 svůj Divas titul podruhé. To jí udělalo i první divou která držela tento titul dvakrát. V březnu 2011 se stala speciálním hostem v show NXT. Z WWE byla propuštěna v říjnu 2011.\n\nNa konci roku 2011 oznámila že otevře vlastní obchod se šperky a oblečením jménem 'House of Maryse'.\n\nSvojí kariéru Maryse začala v soutěžích krásy, některé z nich dokonce vyhrála vč. Miss Hawaiian Tropic Canada 2003. V roce 2004 skončila na druhém místě v mezinárodním finále Miss Hawaiian Tropic. Také se v roce 2007 objevila na titulní straně kalendáře od Playboy, 'Girls of Canada'.\n\nV létě 2006 Maryse zkusila štěstí v soutěži WWE Diva Search. Dostala se zde dokonce do top osmičky která se 24. července objevila v epizodě \"Raw\". Maryse byla vyřazena, i přes to ale byla pozvána aby začala trénovat v Ohio Valley Wrestling (OVW). Později řekla že byla \"velmi velmi nadšená\" a že to byl její \"sen stát se WWE divou\". Její inspirace je wrestlerka Lita.\n\nOficiální smlouvu s WWE podepsala 24. srpna 2006 a byla přidělena do OVW. V prosinci 2006 udělala svůj ringový debut. Od března 2007 se pravidelně objevovala v dark zápasech (viděli ho jen diváci v aréně). V polovině roku 2007 se stala manažerkou Sylvain Grenier. Když se v létě 2007 otevřelo středisko Florida Championship Wrestling (FCW), byla do něj Maryse přesunuta a to jako manažerka Ryan O'Reilly a Lacey Von Erich. Před začátkem manažírování Teda DiBiase se účastnila týmových zápasů. Doprovázela ho do ringu když měl FCW Heavyweight šampionát. Ve FCW působila až do ledna 2008.\n\n22. září 2006 byla uvedena jednoduše jako Maryse ve videu, kde přivítala své Montrealské fanoušky (ve francouzštině) a to v epizodě SmackDown na CW Network. Svoje první televizní vystoupení Maryse udělala 21. května 2007 v epizodě Raw jako propagaci k novému videoklipu Timbalanda a The Hives, \"Throw It On Me\" ve kterém si zahrála.\n\nKdyž se na začátku roku 2008 objevovala pravidelně na SmackDownu tak přijala snobský look, čímž se z ní stal heel (záporný wrestler). 7. března 2008 se na SmackDownu účastnila bikini soutěže kde se utkala proti Victorii, Michelle McCool, Cherry a Eve Torres. Na konci na Eve zaútočila. Dne 28. března se účastnila \"mokrého a divokého\" zápasu kde se spojila s Victorií proti Cherry a Michelle, bohužel ale prohrály. Na webu WWE.com se později objevilo video, jak Maryse nahradila Cherry jako manažerka týmu Deuce 'n Domino. Tím začal jejich feud. 16. května se proti ní utkala ale prohrála. Po několik týdnů se společně s Victorii postavila proti Cherry, Michelle McCool a Marie. Při jednom z těchto zápasů utrpěla Maryse zlomeninu nosu po tom, co Maria provedla špatný chvat.\n\nVe svém prvním zápase o titul proti Michelle McCool prohrála. Krátce potom měla tuto příležitost znova. 23. září v epizodě ECW Maryse Michelle porazila, zápas ale nebyl o titul. Když se po měsíci kvůli zranění vrátila na televizní obrazovky na show Survivor Series, účastnila se 5. vs 5. zápasu – Raw divas vs SmackDown divas. Maryse se stala poslední členkou SmackDown týmu která zůstala v ringu, eliminovala ji ale Beth Phoenix. 19. prosince Maryse porazila Mariu a stala se tak divou, která bude mít zápas proti Michelle McCool o titul. Maria byla speciální rozhodčí. Dne 28. prosince 2008 si Maryse na house-show v Raleigh (Severní Karolína) v zápase proti Bella Twins vykloubila rameno. Zranění nebylo ale tak vážné a Maryse mohla zápasit už po několika týdnech. 5. dubna se účastnila Divas battle royalu na WrestleManii XXV, zápas vyhrál ale Santino Marella. \n\nJako součást show WWE Draft v roce 2009 byla Maryse přesunuta do rosteru Raw a získala Divas titul od Michelle. Tam svůj debut udělala 27. dubna když se spojila s Beth Phoenix, Rosou Mendes a Jillian Hall proti Mickie James, Brie Bella, Kelly Kelly a Santino Marella (převlečený za ženu). Příští týden se utkala v zápase proti Kelly Kelly ale vyhrála diskvalifikací což znamenalo, že jí titul zůstal. Vyhrála i následnou odvetu 8. června. Na show Night of Champions 2009 která se konala 26. července Maryse ztratila svůj titul když jí porazila Mickie James. Držela ho ale 216 dní což je nejdéle za celou Divas historii.\n\nPauzu od WWE si udělala když musela podstoupit operaci kolene. Svůj návrat udělala 23. listopadu v epizodě Raw, maskovaná jako Gobbledy Gooker. Po zápase napadla Melinu. Příští týden se vrátila do ringu a porazila Melinu v týmovém zápase.\n\nNa začátku roku 2010 se konal velký zápas o nově uvolněné místo Divas šampionky. 22. února Maryse porazila Gail Kim a stala se tam první divou, která měla Divas titul dvakrát. Na WrestleManii XXVI byla Maryse součástí vítězného týmu v zápase 5 vs 5. O dva měsíce později ale ztratila titul když jí 12. dubna v epizodě Raw porazila Eve Torres. Na show Fatal-4-Way se snažila získat si zápas o titul tím, že by porazila Gail Kim, Eve i Aliciu Fox. Nicméně, Alicia byla ta kdo zápas vyhrál. \n\n21. června na Raw Ted DiBiase vyhodil Virgil a Maryse se stala jeho novou osobní asistentkou. Na konci září začal tomuto páru záhadný stalker posílat zprávy. 4. října bylo odhaleno, že tento stalker byl Goldust. Ten řekl, že zprávy nebyly kvůli Maryse ale kvůli Tedovému Million Dollar šampionátu, který mu později vzal.\n30. listopadu bylo oznámeno, že se Maryse spolu s Tedem stane trenérkou pro Broduse Clay na čtvrté sezóně NXT. O dva týdny později se účastnila Divas battle royalu který měl určit vítězku Slammy Awards, byla ale eliminována Natalyou. Dne 8. března se Maryse společně s Mattem Strikerem stala speciální hostitelkou NXT. Jako součást příběhu byla zapojena do několika romantických aférek včetně těch s Yoshi Tatsu, Lucky Cannon a Hornswoggle. Na konci ale všechny z nich odmítla. V srpnu se musela podrobit operaci břišní kýly a kvůli tomu si dala od zápasení pauzu. Po dvou měsících nečinnosti byla ze svého kontraktu 28. října z WWE propuštěna.\n\nPo propuštění z WWE Maryse oznámila své plány a ty jsou takové, že si otevře obchod s oblečením a se šperkami jménem \"House of Maryse\".\n\nV dubnu 2007 si zahrála ve videoklipu od Timbaland a The Hives, \"Throw It On Me\". Také se v lednu 2009 společně s Eve Torres a Michelle McCool objevila v magazínu \"Muscle&Fitness\". S Candice Michelle, Mickie James a Eve Torres udělala i speciální vystoupení v show \"Redemption Song\" kterou moderoval Chris Jericho.\n\nMaryse se narodila v Montrealu ale vyrůstala v New Brunswick. Na střední škole byla jedinou dívkou která vedla módní přehlídky. Na levém zápěstí má vytetované jméno svého otce, Guy. Má vysokoškolské vzdělání v oboru obchodní administrativa a černý pás v bojovém umění. Umí mluvit plynule francouzsky i anglicky. Umí také číst španělsky ale neumí tímto jazykem mluvit. Má dlouhodobý vztah s wrestlerem Mikem \"The Mizem\" Mizaninem.\n\n\n\n\n\n\n\n"}
{"id": "800213", "url": "https://cs.wikipedia.org/wiki?curid=800213", "title": "Hořec tolitovitý", "text": "Hořec tolitovitý\n\nHořec tolitovitý (\"Gentiana asclepiadea\") je středně vysoká, modře kvetoucí horská bylina, jeden z mnoha druhů rodu hořec které se v přírodě České republiky vyskytují.\n\nTento druh chladných poloh se vyskytuje od východních Pyrenejí, přes Alpy a Krkonoše do Karpat a odtud přes Balkánský poloostrov do oblasti Kavkazu a Malé Asie. V České republice jeho původní rozšíření je především v Krkonoších, Jizerských horách, Moravskoslezských Beskydách a v Javorníkách. V minulosti byl lidským přičiněním vědomě či nevědomě rozšířen do Hrubého Jeseníku, Krušných hor, na Šumavu, Novohradských hor i do středních Čech.\n\nJeho přirozeným prostředím v ČR jsou chladné oblasti mezofytika a oreofytika kde se vyskytuje až do nadmořské výšky téměř 1500 m, v Alpách roste i přes 2000 m vysoko. Vyrůstá v osluněných karech, na horských loukách, na lesních pasekách i podél smrkových a bukových lesů. Vyžaduje slabě kyselou půdu s dostatkem živin, světla a vzdušné vlhkosti, nesnáší dlouhodobé vyschnutí nebo zamokření.\n\nV trsech vyrůstající trvalka s tlustým válcovitým oddenkem nahnědlé barvy z kterého rostou zkroucené kořeny obsahující hořčiny. Z oddenku vybíhá lodyha která může být vzpřímená (na osvětlením stanovišti) nebo poléhavá (ve stínu), dorůstá do výše 30 až 70 cm. Lodyha je rovnoměrně olistěná křižmostojnými, přisedlými, kopinatými až vejčitě kopinatými a na konci zašpičatělými listy 5 až 8 cm dlouhými a 2,5 až 4 cm širokými které mají výraznou síťnatou žilnatinu s 5 vystouplými žilkami.\n\nOboupohlavné, pětičetné, dlouze stopkaté květy, které bývají obvykle barvy azurově modré až modrofialové či vzácně bílé, vyrůstají osamoceně nebo ve svazečcích po dvou až třech z úžlabí listů v horní části lodyhy a dohromady vytvářejí úzký a na nakloněné lodyze jednostranný hrozen. Zvonkovitý zelený kalich je pouze 15 až 22 mm dlouhý. Srostloplátečná, kyjovitě zvonkovitá koruna má korunní trubku dlouhou 3 až 5 cm která je na vrcholu zúžená. Její cípy jsou trojhranné špičaté a mají v záhybech po jednom tupém zubu. Tyčinky jsou srostlé, semeník má krátkou stopku, čnělka je malá a laloky blizny jsou nazpět zahnuté.\n\nHořec tolitovitý obvykle kvete od července do října, jeho květy se otevírají mezi osmou a devátou a zavírají mezi sedmnáctou a osmnáctou hodinou, opylován bývá létajícím hmyzem. Ve vyšších polohách, kde je při chladném a deštivém počasí nedostatek opylovačů, je schopen samoopylení. Plodem jsou na stopkách rostoucí podlouhlé tobolky v dolní části zúžené. Obsahují zploštělá okřídlená semena černé barvy která jsou až 2 mm dlouhá a 1,6 mm široká a mají síťnaté osemení. Semena slouží ke spolehlivému rozšiřování druhu do okolí, většinou raší na jaře kdy je dostatek vláhy.\n\nHořec tolitovitý je jako ohrožený druh\n(§3) chráněn zákonem podle přílohy \"Vyhlášky MŽP ČR č. 395/1992 Sb. ve znění vyhl. č. 175/2006 Sb., shodně je zařazen i v \"Červeném seznamu cévnatých rostlin České republiky: třetí vydání\" kde je veden v kategorii (C3).\n\nHořec tolitovitý sloužil v minulosti pro ochucování likérů, jeho kořen obsahuje hořčiny, hlavně amarogencin. V současné době, kdy je chráněn zákonem i v okolních zemích, má význam pouze jako jedna z nejkrásnější vyšších rostlina našich hor. Je zobrazen ve znaku Krkonošského národního parku. Používá se v okrasných zahradách jako skalnička, semena lze zakoupit ve specializovaných prodejnách.\n\n\n \n"}
{"id": "800215", "url": "https://cs.wikipedia.org/wiki?curid=800215", "title": "Downeaster", "text": "Downeaster\n\nDowneaster je 187 km dlouhá linka osobní železniční dopravy, kterou vlastní Northern New England Passenger Rail Authority (NNEPRA, Instituce osobní dopravy Nové Anglie) a provozuje Amtrak a která spojuje North Station v Bostonu s Portlandem v Maine. S pěti spojeními denně a s půl milionem cestujících ročně to byla v letech 2006 a 2008 nejrychleji rostoucí linka Amtraku. Maximální rychlost trati je 128 km/h (79 mph).\nDowneaster byl jednou z prvních linek Amtraku, která začala nabízet Wifi připojení zdarma a která začala využívat systém elektronických jízdenek.\n\nOsobní železniční doprava na trati New York − Maine byla zastavena v roce 1965. K jejímu obnovení došlo až v roce 2001.\n\nVe výstavbě je cca 40 km prodloužení trati až do Brunswicku, kde má vzniknout nová železniční stanice a nové obchodní centrum. Zahájení povozu je plánováno v listopadu 2012.\n\n"}
{"id": "800218", "url": "https://cs.wikipedia.org/wiki?curid=800218", "title": "Použitelnost", "text": "Použitelnost\n\nPoužitelnost (anglicky „usability“) je vlastnost předmětu představující jednoduchost jeho používání a snadnou naučitelnost zacházení s ním. Je spojována především s ovládáním počítačových programů a webových stránek, ale má význam i při používání pracovních nástrojů a předmětů denního užití. Analytik použitelnosti je profese zaměřená na zkoumání použitelnosti a návrh použitelných uživatelských rozhraní. Zároveň je znalost pravidel použitelnosti součástí práce designerů, konstruktérů, případně marketérů. Důležitou roli hraje použitelnost především v oblasti spotřební elektroniky, návrhu uživatelských rozhraní software nebo v automobilovém průmyslu.\n\nPoužitelnost zahrnuje metody měření použitelnosti (například analýza potřeb) a zkoumání pozadí objektů, jejich efektivnosti a elegance. V souvislosti s počítačovými programy zkoumáme v rámci použitelnosti jednoduchost, elegantnost a efektivitu ovládání programů.\n\nNa použitelnost je třeba brát zřetel při návrhu objektů a uživatelských rozhraních. Zejména ve velmi konkurenčních tržních segmentech může být dobrá použitelnost důležitá konkurenční výhoda. To platí například pro počítačové programy, které často nabízí stejnou nebo velmi podobnou funkcionalitu, ale velmi odlišné uživatelské rozhraní. Návrh použitelných uživatelských rozhraní by měl vycházet z fyziologických vlastností člověka a z předpokládaných zkušeností a znalostí budoucího uživatele.\n\nUpozornění: \"Použitelnost nebude nikdy zcela objektivní vlastnost předmětu. Každý člověk může mít mírně odlišné preference a požadavky. Rozdíly mohou způsobovat především fyzické odlišnosti mezi lidmi (jako různá velikost ruky jednotlivých uživatelů nástroje) a odlišné zkušenosti a znalosti uživatelů (uživatelé zvyklí pracovat s různými grafickými editory).\"\n\nV první řadě je třeba si uvědomit, že dobře použitelné uživatelské rozhraní navržené s ohledem na psychologii a fyziologii je efektivnější při používání (je potřeba méně času ke splnění úkolu), jednodušší na naučení a je příjemnější s ním pracovat.\n\nPředevším v oblasti počítačů a spotřební elektroniky, kde mnoho firem soupeří o přízeň zákazníků s podobnými produkty, byla použitelnost popularizována a je stále více vyžadována. V situaci, kdy je velmi obtížné technologicky nebo funkčně odlišit dva produkty vykonávající podobnou činnost, může zaměření na uživatele přinést mnohem větší konkurenční výhodu, nežli technologický pokrok.\n\nStudiem uživatelových potřeb, jeho chování a návyků, může analytik použitelnosti mnohem lépe navrhnout funkcionalitu a uživatelské rozhraní, které bude splňovat zákazníkovy požadavky. Podle principu UCD (User Centered Design) by měl být brát na uživatele zřetel v každé vývojové fázi produktu.\n\nPoužitelnost je úzce spojována s dalšími termíny a principy přístupu k vývoji software, především:\n\n\nISO definuje použitelnost jako míru, do které může být produkt používán konkrétními uživateli, aby efektivně, účinně a uspokojivě dosáhli stanovených cílů v daném kontextu užití.\n\nSlovo „použitelnost“ také odkazuje na metody zlepšování (učení se) v průběhu návrhu procesu. Konzultant použitelnosti Jakob Nielsen a profesor informatiky Ben Shneiderman nezávisle na sobě stanovili rámec schvalování počítačových systémů, kde je použitelnost součástí „užitečnosti“ a představuje:\n\n\nPoužitelnost je nefunkční požadavek na daný objekt. Stejně jako další nefunkční požadavky nemůže být použitelnost měřena přímo. Její kvalitu je možné nepřímo měřit například počtem a závažností uživatelských chyb při práci s programem nebo analýzou potřeb uživatelů v průběhu vývoje.\n\nS použitelností je často spojován pojem intuitivní uživatelské rozhraní. Mnoho odborníků však s tímto nesouhlasí. Například Jef Raskin, zakladatel projektu Macintosh ve společnosti Apple, doporučuje místo pojmu „intuitivní“ používat pojem „známý“. Když se zamyslíme nad mnohými uživatelskými rozhraními, tak zjistíme, že nejsou vůbec intuitivní a význam ovládacích prvků je zřejmý díky předchozím zkušenostem s podobným ovládáním. Jedná se tedy o konvenci, nikoli o intuitivnost. Jako příklad uvádí dvě svislé čáry „||“ na přehrávači znamenající „pauza“. V případě, že designér zamění pojem „známý“ za „intuitivní“, může být veden k tomu navrhnout intuitivnější řešení tam, kde by měl dát přednost zažité konvenci a uživatelsky známému designu. Proto při návrhu použitelného uživatelského rozhraní hraje klíčovou roli právě předpokládaná znalost a zkušenost uživatele.\n\nISO/TR 16982:2002 („Ergonomics of human-system interaction — Usability methods supporting human-centered design“) je standard zaměřený na člověko-středné metody použitelnosti (human-centred usability methods) používané při návrhu a jeho hodnocení. Soustředí se na výhody a nevýhody používání jednotlivých metod. Vysvětluje význam jednotlivých kroků vývoje a individuální charakteristiky projektů při výběru vhodné metody použitelnosti včetně praktických příkladů.\n\nTento standard je zaměřen především na projekt manažery a tomu je přizpůsoben i popis jednotlivých lidských faktorů a technických informací, aby manažeři dokázali porozumět jejich významu a důležitosti v návrhovém procesu. ISO/TR 16982:2002 se omezuje jen metody široce využívané analytiky použitelnosti a projektovými manažery. Nejsou zde specifikovány podrobnosti implementace jednotlivých metod.\n\nStandard ISO 9241 Ergonomie systémových interakcí člověka je rozdělen do více částí a zahrnuje různé aspekty lidské práce s počítači.\n\nPři návrhu použitelného designu je důležité průběžně jej zdokonalovat na základě nových poznatků. K tomu je nutné vtáhnout uživatele do všech fází vývoje designu, sledovat a průběžně analyzovat jeho chování a výsledky jeho práce. K tomu nám může pomoci několik metod. Nejznámější je uživatelské testování, složené ze třech základních částí.\n\n\nÚkoly by měli plnit uživatelé samostatně pokud možno bez další pomoci. Doporučuje se provádět spíše víc menších testů než velkou podrobnou a drahou studii. Při testování je také dobré testovat různé verze a vyhodnocovat, která varianta je pro uživatele lepší.\n\nTestování je možné provádět nejen na hotovém výrobku, ale už na různě pokročilých prototypech a modelech v průběhu vývoje. Čím dříve jsou odhaleny nedostatky, tím lépe a také levněji.\n\nPři návrhu použitelného uživatelského rozhraní je třeba dokázat se vžít do role budoucího typického uživatele a neustále si klást řadu otázek jako:\n\n\n"}
{"id": "800219", "url": "https://cs.wikipedia.org/wiki?curid=800219", "title": "Marše", "text": "Marše\n\nMarše (německy \"Marsch)\", dolnoněmecky a starosasky \"mersc,\" též \"Masch, Mersch\" nebo \"Schwemmland (naplavená země)\" je typ úrodné krajiny v severním Německu. Jde o holocénní oblast podél řek a mořského pobřeží.\n\nObecně jsou marše ploché pásy půdy bez přírodních vyvýšenin. Leží zhruba v úrovni mořské hladiny. Táhnou se do vnitrozemí podél wattů a slanisek a sahají až ke geestům, které jsou pleistocénního původu. Z hlediska vzniku patří k nejmladším geologickým útvarům: jsou holocénního stáří, čili až po poslední době ledové.\n\nV Německu jsou rozsáhlé marše jednak přímo u Severního moře, jednak jako říční marše v oblastech zaplavovaných přílivem, zvláště podél Labe, Wesery, Eideru, Oste a Emsu. Oblast marší podél německého, nizozemského a dánského pobřeží Severního moře představuje nejrozlehlejší krajinu tohoto typu na světě. Vzdálenost mezi nizozemským Den Helder a dánským Esbjergem představuje zhruba 550 km.\n\nLidově se za „marše“ označují také další území ve vnitrozemí (např. Leinemasch a Maschsee v Hannoveru), pedologicky a hydrologicky přesnější označení je však v těchto případech říční niva.\n\nMarše se také rozlišují podle stáří nebo vzdálenosti od moře:\n\nPředstupněm marše je watt. Marše vznikají postupným zanášením slanisek usazeninami a pionýrskými rostlinami. Tento přírodní proces v minulosti využívali obyvatelé pobřeží k získávání půdy. Rychlost usazování je nejvyšší v době, kdy ještě marše neční příliš vysoko nad hladinu moře. Vysoký příliv nebo rozbouřené moře přinášejí materiál, který se ukládá na konci zaplavovaného území, protože vlny zde už ztrácejí sílu a nedokážou ho spláchnout zase zpátky.\n\nTak vzniká těsně podél pobřeží nebo na břehu řeky lehce zvýšené pásmo \"(Hochland).\" Hlouběji ve vnitrozemí, kde už se materiál neukládá, vzniká nízko položená pastvina \"(Sietland).\" Rozdíl výšky mezi Hochlandem a Sietlandem může pozvolna narůst až na několik metrů. V Sietlandu se může nahromadit srážková voda a prosakující podzemní voda z geestu, čímž vznikne močál \"(Niedermoor)\".\n\nMarše byly dříve obehnány umělými hrázemi kvůli získávání půdy a ochraně před záplavami. Oblasti takto chráněné řekami a rybníky se označují koog (ve Šlesvicku-Holštýnsku), \"groden\" (v Dolním Sasku) nebo polder (v Nizozemsku). V oblastech, které nebyly před záplavami chráněny hrázemi, se selské dvory a osady stavěly na uměle nakupených několikametrových vyvýšeninách \"(Warften, Wurten, Terpen).\"\n\nPůda marší se udržuje suchá pomocí systémů příkopů, stavidel a čerpadel. Bez umělého odvodňování by marše byla neobyvatelnou mokřinou. Vysoušením se naopak získává půda, částečně dokonce pod úrovní hladiny moře. Nejnižší bod Německa se nachází na okraji obce Neuendorf-Sachsenbande ve Wilstermarsch, západně od Itzehoe ve Šlesvicku-Holštýnsku, a leží 3,54 metrů pod úrovní moře.\n\nMarše v severozápadním Německu jsou téměř celé zemědělsky využívány, podle druhu půdy buď jako louky a pastviny, nebo jako orná půda. Mladé marše jsou zpravidla velmi úrodné. Například Dithmarschen jsou známé produkcí zelí, Altes Land je jednou z největších ovocnářských oblastí ve střední Evropě, Vierlande a Marschlande v Hamburku patří k významným oblastem pěstování zeleniny a květin. V Sietlandu jsou nicméně kvůli problematickému odvodňování nejčastěji k vidění louky a pastviny.\n\nÚrodnost marší je způsobena několika faktory. Jílové půdy jsou těžké, díky aerosolům také jemnozrnné a bohaté na živiny. Vzhledem k blízkosti pobřeží je podnebí vyrovnanější než ve vnitrozemí, zvláště mrazy jsou zde řídké. Pro zdejší mikroklima jsou také důležité četné odvodňovací kanály, které poskytují ochranu před mrazem na jaře a velkým horkem v létě. Kromě toho mají marše vysokou hladinu podzemní vody, takže zásobování rostlin vodou je výrazně lepší než v geestu.\n\nÚrodná půda byla také příčinou samostatného kulturního a historického vývoje marší, např. dlouhého období samostatnosti Dithmarschen. Obyvatelé marší se často až do 20. století vymezovali proti chudším obyvatelům geestu. Považovalo se za nevhodné uzavřít sňatek s někým z geestu a mohlo to vést až k vydědění z rodiny nebo obce.\n\n\n\n"}
{"id": "800223", "url": "https://cs.wikipedia.org/wiki?curid=800223", "title": "Chronické chřadnutí jelenovitých", "text": "Chronické chřadnutí jelenovitých\n\nChronic wasting disease (CWD), v české literatuře pojímaná jako chronické chřadnutí jelenovitých, chronické chřadnutí jelenů nebo doslovným překladem nemoc chronického vyčerpání, je onemocnění řazené do skupiny transmisivních spongiformních encefalopatií (TSE). Postihuje zástupce čeledi jelenovitých v Severní Americe.\n\nKlinicky se CWD projevuje především ztrátou na váze. Většinou se projeví změna chování – ztráta potřeby sociálního kontaktu, apatie, prázdný výraz v obličeji, pokles hlavy, opakovaný pohyb po jedné trase. Může se objevit nervozita, podrážděnost, slinění zvířete, vyšší potřeba pití a močení, změny v příjmu potravy, zápach po hnijícím mase. Onemocnění je stoprocentně smrtelné.\n\nJako ostatní onemocnění ze skupiny transmisivních spongiformních encefalopatií, je i CWD charakterizována přítomností patologicky složeného prionového proteinu (PrP) v centrální nervové soustavě. Správně složený protein (buněčný prionový protein, PrPC) se vyskytuje i u zdravých jedinců, avšak setká-li se s patologicky složeným proteinem PrPCWD, může jeho patologické složení přejmout. Rozvíjí se postupná neurodegenerace. Co vyvolává vznik prvního patologicky složeného proteinu, není vždy přesně známo. Obecně se u prionových chorob přijímá teorie předpokládající přenos alimentární cestou při konzumaci nervové tkáně nakaženého jedince a familiární forma onemocnění – tedy dědění onemocnění v rodině. Většinu případů (u lidí, avšak u jelenovitých jako býložravců obzvlášť) je však označována jako sporadická, což znamená, že příčinu neznáme. V experimentech se ukázala možná role bakteriální nákazy.\n\nVýskyt CWD byl popsán pouze v Severní Americe, v některých státech na severozápadě USA. Přenos je pravděpodobně zprostředkován slinami, ulpívajícími na trávě, kterou pak spásají další. Zda nehrozí přenos infekce na člověka, není zcela jisté. Proto se doporučuje vyhnout se v endemických oblastech (tedy v Severní Americe) konzumaci tkání jelenovitých, které by u nakaženého zvířete mohly obsahovat infekční priony – mozku, míše, očím, slezině a lymfatickým uzlinám. Dovoz jelenovitých ze Severní Ameriky do Evropy je limitován opatřeními, vyplývajícími ze snahy zabránit rozšíření nákazy.\n"}
{"id": "800237", "url": "https://cs.wikipedia.org/wiki?curid=800237", "title": "Brzdicí padák", "text": "Brzdicí padák\n\nBrzdicí padák respektive brzdicí a stabilizační padák je označení padáku, který slouží k mírnému zpomalení objektu či k zlepšení jeho stability, případně i k vytažení většího padáku. Na rozdíl od klasického padáku je menší a tedy zpomaluje méně, ale zase je možné jej otevřít i v rychlostech a situacích, kdy by se běžný padák působením sil roztrhl.\n\nTypické je jeho použití u letounů, které díky němu mohou přistávat na kratší ranveji. Je používán ale i jinde, například na dragsterech.\n"}
{"id": "800238", "url": "https://cs.wikipedia.org/wiki?curid=800238", "title": "R. Daneel Olivaw", "text": "R. Daneel Olivaw\n\nR. Daneel Olivaw je fiktivní robot z příběhů amerického spisovatele Isaaca Asimova. Písmeno „R.“ v jeho jménu znamená robot, jak je zvykem v Asimovem vytvořené společnosti. R. Daneel Olivaw je přítomen v sérii o robotech a v sérii o Nadaci - v románech \"Ocelové jeskyně\", \"Nahé slunce\", \"Roboti úsvitu\", \"Roboti a impérium\", \"Předehra k Nadaci\", \"A zrodí se Nadace\" a \"Nadace a Země\". Objevuje se i v tzv. druhé trilogii Nadace. Byl zkonstruován ještě před druhou vlnou kolonizace a fungoval po celou dobu první Galaktické říše až do počátků formování tzv. Galexie (živoucí galaxie s kolektivním vědomím).\n\nPrvní povídkou, ve které autor použil myšlenku humanoidního robota, je „Důkaz“ z roku 1946. Zde vystupuje postava jménem Stephen Byerley, jenž je přímým předchůdcem R. Daneela Olivawa (ačkoli v povídce není objasněno, zda se jedná o humanoidního robota nebo o člověka).\n\nR. Daneel Olivaw byl sestrojen v roce 4920 dr. Rojem Nemennuhem Sartonem a dr. Hanem Fastolfem z Aurory, jednoho z padesáti Intermitentních světů. Tito robotici R. Daneela zkonstruovali ve Vesmírném městě na Zemi. Je to první humanoidní robot, jenž se dokonale podobá člověku (druhým humanoidním robotem byl R. Jander Paneel, kterého již zkonstruoval dr. Fastolfe sám ). Díky tomu je schopen pomáhat pozemskému detektivovi Elijáši Baleymu řešit případy vražd (nevzbuzuje tak podezření, na Zemi za éry Elijáše Baleyho vládnou totiž silné protirobotické nálady). Poprvé se R. Daneel setkal s E. Baleym, když byl detektiv pověřen vyšetřováním vraždy Olivawova spolutvůrce dr. Sartona ve Vesmírném městě. R. Daneel se fyzicky velmi podobá dr. Sartonovi. Elijáš Baley k němu zpočátku přistupuje nedůvěřivě (téměř celý děj románu \"Ocelové jeskyně\"), teprve později se s robotem sblíží a vytvoří s ním stabilní vyšetřovatelskou dvojici. V tomto románu též R. Daneel prozradí Elijáši, že sice neumí číst myšlenky, ale dokáže pozorováním osoby a podle změn nálady odhadovat s velkou úspěšností mentální pochody lidí, resp. jejich emocionální rozpoložení. Tato schopnost je podobná telepatickému příjmu myšlenek, jenž ovládá další robot R. Giskard Reventlov. V dalších románech (\"Nahé slunce\", \"Roboti úsvitu\" a \"Roboti a impérium\") už tato Daneelova schopnost zmíněna není, ale v posledním jmenovaném díle R. Daneel získá od R. Giskarda jeho telepatické možnosti.\n\nPár měsíců po objasnění případu z Vesmírného města se (v knize \"Nahé slunce\") R. Daneel setkává opět s Baleym, tentokrát na Intermitentní planetě Solarii, aby mu asistoval při vyšešetřování vraždy místního občana Rikaina Delmarra. Z vraždy je podezřelá jeho manželka Gladie. R. Daneel má tendence Baleyho držet mimo venkovní prostor a přehnaně jej chránit, neboť ví o jeho agorafobii, nicméně detektiva tato přehnaná pozornost omezuje a tak se lstí dočasně zbaví robotova doprovodu.\n\nDva roky poté následuje další akce (v knize \"Roboti úsvitu\"), nyní na nejmocnější Intermitentní planetě Auroře.\n\nR. Daneel Olivaw má nukleární pohon a dokáže věrně napodobit příjem potravy, jídlo rozžvýkat a polknout. Strava se poté ukládá do vnitřního vaku, který musí robot záhy vyprázdnit. Podléhá také zákonům robotiky.\n\nR. Daneel Olivaw a R. Giskard se snaží podchytit zákonitosti chování lidí, aby na ně mohli aplikovat „nultý zákon robotiky“. O tisíce let později se to podařilo Hari Seldonovi a jeho vědě zvané psychohistorie. R. Daneel se pokoušel ovládat dějiny Galaxie tak, aby lidé zažili pokud možno co nejmenší utrpení. Pomáhali mu k tomu další roboti, např. Dors Venabili (byla jediným konkrétně pojmenovaným robotem - spojencem R. Olivawa v sérii). R. Olivaw podnítil i založení Galaktické říše a vznik planety Gaia - lidských společenstev bez robotů.\n\nPod jménem Eto Demerzel se stal prvním ministrem císařů Cleona I. a Stanela VI. Když se Hari Seldon poprvé objeví na Trantoru, R. Daneel Olivaw se vydává za vlivného novináře Chettera Hummina (hříčka na anglická slova „cheater“ (podvodníček) a „human“ (člověk)), aby přiměl Seldona k uvedení psychohistorie do praxe, jen tak lze zkrátit období chaosu a utrpení po pádu Galaktického impéria, jenž postupuje v Seldonově éře. Zároveň heliconského matematika (Seldona) varuje před prvním ministrem císaře Demerzelem (jímž je opět on sám), který se má snažit získat životaschopnou psychohistorii ve prospěch nikoli lidstva, nýbrž císařského dvora. V závěru knihy \"Předehra k Nadaci\" je odhaleno, že Chetter Hummin a Eto Demerzel jsou jedna a táž osoba - robot Daneel Olivaw.\n\nV knize \"Nadace a Země\" dojde k setkání dvou občanů Nadace Golana Trevize, dr. Janova Pelorata, mladé ženy z Gaie Bliss a solarijského dítěte Fallom s R. Daneelem Olivawem na jeho měsíční základně. Rozuzlení zápletky poodhaluje motivy robotova jednání a jeho nepatrné zásahy do vědomí lidí. Vysvětlí se vznik Alfy a význam psychohistorie. R. Daneel Olivaw je vykreslen jako nejdéle žijící humanoidní robot (žijící přes 19 200 let), jenž se podílí na lidské historii, aby lidstvo přežívalo s co nejmenším počtem destabilizujících otřesů. Je teoreticky nesmrtelný, pokud jsou některé jeho části pravidelně vyměňovány a opravovány. Zejména se to týká složitého mozku, jenž musí být při každé výměně vždy o něco komplexnější, aby pojal veškeré vzpomínky. R. Daneel se zmíní, že čím více složitější mozek je, tím je také křehčí a náchylnější k opotřebení. Jeho původní mozek vydržel kolem 10 000 let, polovinu jeho života, zatímco poslední verze, která je 1000krát složitější, vykazuje známky poruchovosti již po 600 letech. Robot hodlá sloučit svůj mozek s mozkem Fallom, neboť další výměna pozitronického mozku již není možná.\n\n"}
{"id": "800242", "url": "https://cs.wikipedia.org/wiki?curid=800242", "title": "Jan Rudolf Špork", "text": "Jan Rudolf Špork\n\nJan Rudolf hrabě Špork (27. března 1695 nebo 1696, Praha – 21. ledna 1759, Praha) byl český římskokatolický kněz, pomocný biskup pražský, sběratel umění a kreslíř.\n\nNarodil jako šesté a nejmladší dítě Ferdinanda Leopolda Šporka (1666–1711) a Apolónie Rosálie Vratislavové z Mitrovic (1666–1747). Byl synovcem slavného zakladatele Kuksu Františka Antonína Šporka.\n\nJako nejmladší syn byl rodinou předurčen k církevní kariéře. Studoval na univerzitách v Praze a Římě; vystudoval kněžský seminář Collegium Germanicum, teologii a kanonické právo a obhájil doktorskou disertaci. 15. července 1719 byl v Praze vysvěcen na kněze a 6. srpna 1719 odsloužil svou primici na Svaté Hoře u Příbrami. Již předtím, 23. dubna 1719 byl zvolen pražským kanovníkem Metropolitní kapituly a 19. března 1720 byl instalován. Obdržel kanovnickou prebendu a rezidenci.\n\n5. března roku 1733 byl jmenován pomocným (světicím) biskupem pražským. 18. března 1741 byl prohlášen proboštem Kolegiátní kapituly sv. Kosmy a Damiána ve Staré Boleslavi.\nVe svém paláci v Panské ulici na Novém Městě pražském shromáždil velkou knihovnu, galerii a kabinet umění a kuriozit. Po jeho smrti se část sbírek a knihovny dostala do kláštera premonstrátů na Strahově, některé grafické listy jsou v Národní galerii v Praze.\nJan Rudolf Špork byl velmi oblíbený kněz i společník. Proslul diplomatickými schopnostmi, vzdělaností, uměnímilovností, ale i dobročinností. Vkladem 100 000 zlatých založil nadaci na vykupování křesťanských zajatců z otroctví od Saracénů, k tomu vložil svou kanovnickou prebendu 500 zlatých. Přispěl také na stavbu exercicičního domu jezuitů na Novém Městě pražském, na Karlově náměstí.\n\nTrpěl oční chorobou, v posledních letech života oslepl. Zemřel pravděpodobně ve věku 63 let a byl pohřben do kapitulní krypty v katedrále sv. Víta v Praze.\n\nŠpork měl kreslířský talent, ale byl samouk - diletant. Kreslil perem duběnkovým inkoustem, zejména výtvarná díla a starožitnosti, ale také přírodniny, exotické předměty, architekturu a portréty svých současníků. Své kresby doprovázel vysvětlivkami či popiskami v italštině, některé názvy či termíny psal latinsky. Pod titulem \"Delineationes Sporckinae \" se dochovalo 7 sešitů kreseb, některé se vlivem rozkladu nekvalitního inkoustu začaly rozpadat. Rukopisy jsou majetkem Strahovské knihovny v Praze a jsou digitalizované.\n\n\n"}
{"id": "800244", "url": "https://cs.wikipedia.org/wiki?curid=800244", "title": "Avraham Tehomi", "text": "Avraham Tehomi\n\nAvraham Tehomi (: אברהם תהומי, rodným jménem Avraham Zilberg; 1903 – 1991) byl první velitel revizionistické podzemní vojenské organizace Irgun a údajný vrah Jacoba Israële de Haana.\n\nNarodil se v Oděse v carském Rusku a podnikl aliju do britské mandátní Palestiny, kde pracoval na stavbě silnic. Stal se členem Hagany, jejíž důstojnický kurz zakončil s vyznamenáním. V červnu 1924 údajně spáchal atentát na ultraortodoxního židovského vůdce Jacoba Israële de Haana, který měl v plánu ve spolupráci s arabskými státy rozvrátit židovské společenství v mandátní Palestině a chystal se britské vládě navrhnout, aby židovská ortodoxní společenství v Palestině nebyla podřízena autoritě světských židovských institucí. Vražda, kterou měl údajně v řadách Hagany provést Tehomi z rozkazu Jicchaka Ben Cviho, šokovala Evropu, ale vrah nebyl odhalen. O šedesát let později se novinářům podařilo dopátrat Tehomiho, který se ke svému činu veřejně přiznal v rozhovoru pro izraelskou televizní stanici.\n\nV roce 1925 byl v rámci Hagany jmenován zástupcem velitele Jeruzalémského distriktu a v letech 1929 až 1931 působil jako velitel tohoto distriktu. Nepokoje z roku 1929, při nichž byly židovské osady napadány Araby, vedly v Haganě k rozbrojům, neboť část jejich příslušníků nesouhlasila s pasivním defenzivním postojem a žádala možnost odvetných akcí. To v důsledku vedlo k tomu, že Tehomi v roce 1931 z Hagany odešel, založil podzemní vojenskou organizaci revizionistického hnutí, známou jako Hagana Bet (dnes též Irgun či Ecel), a stal se jejím prvním velitelem. V roce 1937 se pokusil tyto dvě organizace opět sjednotit a spolu s částí stoupenců z Irgunu přešel zpět do Hagany, nicméně ne všichni následovali jeho příklad. Irgun posléze podnikal útoky jak proti Arabům, tak proti Britům.\n\nKe konci svého života žil ve Spojených státech a v Hongkongu. Zemřel v roce 1991 v Los Angeles.\n\n"}
{"id": "800247", "url": "https://cs.wikipedia.org/wiki?curid=800247", "title": "Turecká angora", "text": "Turecká angora\n\nTurecká angora (\"Ankara Kedisi\") nebo taky \"angorská kočka\"je plemeno kočky domácí. Pochází z centrálního Turecka, z oblasti Ankary (Angora je historický název města a oblasti). FIFe řadí tureckou angoru do skupiny II, mezi polodlouhosrsté kočky .\n\nTurecká angora patří k nejstarším kočičím plemenům. Bílé kočky s dlouhou hebkou srstí byly z Turecka do Evropy poprvé dovezeny anglickými a francouzskými obchodníky v 16. století. Orientální krásky si díky svému vznešenému vzhledu a eleganci rychle získaly oblibu u šlechty. Bílá turecká kočka byla oblíbeným, vznešeným darem. Tureckou angoru najdeme na mnoha portrétech evropských šlechticů jako elegantní doplněk. Postupem času angory úspěšně pronikly i do méně bohatých domácností měšťanstva. V polovině 19.století se ovšem objevily první kočky perského typu, které na následující desítky let zcela ovládly chovy dlouhosrstých koček. Původní turecké angory upadly v zapomnění, kolem roku 1900 v Evropě ani v USA nebylo možno sehnat čistokrevnou angoru .\n\nPlemeno ovšem samozřejmě dále přežívalo v Turecku. Už počátkem dvacátého století zde byly položeny počátky pečlivého chovného programu s cílem zajistit ochranu a rozvoj tohoto nádherného plemene, které je Turky považováno za národní poklad. Tento program trvá dodnes. V čele programu stojí zoo v Ankaře, která má vlastní pobočku věnující se pouze chovu čistě bílých tureckých angor. Obzvláště ceněny jsou zde různooké angory, s jedním okem modrým a druhým okem jantarovým .\n\nZápadní svět tureckou angoru znovuobjevil až na počátku 60.let 20.století, kdy bylo několik tureckých angor exportováno z ankarské zoo do USA. Plemeno se opět začalo šířit. V USA byly bílé turecké angory uznány (chovnou organizací CFA) jako samostatné plemeno v roce 1968, v roce 1972 pak získaly plný status včetně nároku na nejvyšší výstavní tituly. V roce 1978 pak bylo povoleno i vystavování barevných variet .\n\nV Evropě se turecké angory objevovaly od počátku 60.let dvacátého století sporadicky na výstavách, kvůli nízkému počtu a agresivitě vystavovaných jedinců však bylo plemeno oficiálně uznáno organizací FIFe až v roce 1988, barevné variety byly uznány dokonce až v roce 1994 .\n\nPlemeno je chováno i v Česku, odchovy jsou považovány za velmi kvalitní a čeští jedinci dosahují úspěchů i na mezinárodních výstavách.\n\nMezi angorami z původní vlasti a západními odchovy dnes existují značné rozdíly. Američtí chovatelé, kteří stáli u nového rozvoje angor mimo Turecko, se zaměřili na odchov elegantních štíhlých koček na vysokých nohách, s klínovitou hlavou a velkýma ušima. V Turecku ovšem tento vývoj čelil nedůvěře a bylo poukazováno na silnou stavbu těla a výrazně kulatější hlavu zdejších typických jedinců. U západních chovatelů ovšem nakonec převážila americká cesta a dnešní výstavní angory tak odpovídají americkému typu .\n\nTurecká angora je dobře stavěná, elegantní kočka. Kočky jsou středně velké, s váhou kolem 4,5 kg, kocouři pak o něco větší a těžší..\n\nHlava je malá až středně velká, klínovitá. Nahoře široká, pomalu se zužuje směrem k bradě. Nos je středně dlouhý, téměř rovný, jemně zaoblený, bez stopu. Oči jsou velké, ve tvaru mandlí, lehce sešikmené. Jsou povoleny všechny barvy. Uši jsou velké, špičaté, široké u základny, dobře osrstěné, s chomáčky chlupů. Jsou posazené vysoko na hlavě, blízko sebe, kolmé a vztyčené .\n\nTělo je svalnaté, štíhlé, elegantní a pružné. Zadní část je o něco výše než přední, ramena by měla být v úrovni kyčlí. Nohy jsou dlouhé, pevné, zadní o něco delší než přední. Tlapky jsou malé, kulaté, s chomáčky chlupů mezi polštářky. Ocas je dlouhý, huňatý, široký u základu, směrem ke špičce se zužuje .\n\nSrst je jednoduchá, bez podsady. Střední délky na těle, dlouhá na krku a ocase. Hedvábného lesku, na pohmat velmi jemná. Na břiše lehce zvlněná. Letní srst je výrazně kratší než zimní .\n\nJsou povoleny všechny barevné variety, včetně variet s bílou. Výjimkou jsou odznaky a barvy čokoládová, lila, skořicová a plavá. Je povolen jakýkoliv podíl bílé .\n\nTurecké angory jsou velmi společenské, pokud se jim nemůžete plně věnovat, doporučuje se chovat je nejméně v páru. Jsou velmi hravé. Dobře šplhají. Bez problému se sžijí s dětmi či se psem .\n\nTurecká angora je nenáročná na péči. Srst je bez podsady, nehrozí tedy její plstnatění. Přesto je vhodné srst občas vykartáčovat .\n\nTurecké angory byly původně chovány pouze v bílé barvě. Dnes se setkáme s tureckými angorami v různých barevných varietách, bílá angora je však archetypem, ztělesněním tohoto krásného plemene. V souvislosti s tím je nutno se zde zmínit o problémech postihujících bílé kočky.\n\nGen zodpovědný za bílou srst a modré oči je spojen s hluchotou. Toto platí nejen pro turecké angory, ale i pro jiné bílé modrooké či různooké (jedno oko modré, druhé jantarové nebo zelené) kočky. Výjimkou jsou kočky, u kterých modrá barva oči není způsobena nedostatkem pigmentu, ale projevem albinismu siamských odznaků. Kočka je obvykle hluchá na straně, kde má modré oko, čistě modrooké kočky pak bývají hluché zcela. Ne každá bílá modrooká kočka je hluchá. Procento postižených jedinců je ale značné. Nejde však o postižení neslučitelné se životem, i hluché kočky, mají-li vhodnou péči, mohou vést normální kočičí život.\n\nGen způsobuje degenerativní změny v Cortiho orgánu, takže ucho není schopno převádět zvukové vlny na nervové impulsy a kočka proto ztrácí schopnost slyšet. Změny proběhnou během prvních týdnů po narození a jsou nevratné .\n\nBarevní jedinci zmíněný gen nenesou, proto hluchotou netrpí.\n\nHluché kočky se nesmějí účastnit výstav FIFe, u bílých koček je proto na výstavách této organizace vždy vyžadován doklad o vyšetření sluchu. Další velké chovatelské organizace - TICA a americká CFA - na svých výstavách hluché kočky tolerují.\n\nErnst Stavro Blofeld, hlavní padouch z několika filmů s Jamesem Bondem, měl jako mazlíčka tureckou angoru.\n"}
{"id": "800252", "url": "https://cs.wikipedia.org/wiki?curid=800252", "title": "French Open 2012", "text": "French Open 2012\n\nFrench Open 2012 byl 111. ročník druhého tenisového grandslamu sezóny, konaný v rozmezí 27. května až 11. června. Představoval jedinou událost velké čtyřky hranou na antukovém povrchu, a to na otevřených dvorcích Stade Roland Garros v 16. městském obvodu francouzského hlavního města Paříže.\n\nTurnaj organizovaly Mezinárodní tenisová federace a francouzský tenisový svaz Fédération Française de tennis. Turnaj patřil do profesionálního okruhu mužů ATP World Tour 2012 a žen WTA Tour 2012. Vítězové si do žebříčků připsali dva tisíce bodů.\n\nSinglové tituly obhajovali Španěl Rafael Nadal, jenž pařížský grandslam vyhrál posedmé a Číňanka Li Na, která vypadla v osmifinále se Švedovovou.\n\n111. ročník se odehrával na osmihektarovém areálu Stade Roland Garros v Paříži. Premiérový ročník se zde uskutečnil v roce 1928.\n\nTenisté bojovali o tituly v soutěžích mužské a ženské dvouhry a čtyřhry, smíšené čtyřhry, dvouhry a čtyřhry juniorů a juniorek, dvouhry a čtyřhry vozíčkářů v rámci okruhu handikapovaných NEC tour a také byly hrány zápasy legend. V areálu s dvaceti antukovými dvorci se rozhodující utkání závěrečné fáze odehrávaly na třech hlavních stadionech, kterými jsou Court Philippe Chatrier, Court Suzanne Lenglen a Court 1.\n\nŠvýcar Roger Federer vytvořil výhrou ve druhém kole nad Rumunem Adrianem Ungurem nový rekord, když zvítězil celkově ve 234. grandslamovém zápase. Překonal tak 233 výher Američana Jimmyho Connorse. Federerova celková bilance výher–proher na Grand Slamu po tomto utkání činila 234–35, když odehrál 52 turnajů velké čtyřky.\n\nVítězem mužské dvouhry se posedmé stal druhý nasazený Rafael Nadal, jenž ve finále porazil srbskou světovou jedničku Novaka Djokoviće ve čtyřech setech. Sedmým titulem tak překonal rekord Švéda Björna Borga z Roland Garros a současně vyrovnal nejvyšší počet vítězných grandslamů ve dvouhře z jediného turnaje, když se zařadil po bok sedmi wimbledonských výher Američana Peta Samprase. Djoković by titulem získal, jako první tenista po 43 letech a třetí hráč v historii, čtvrtý grandslamový titul za sebou (nekalendářní grandslam). Do tohoto finále se tento výkon podařil pouze Donu Budgeovi a Rodu Laverovi.\n\nFinále mužského singlu bylo poprvé od roku 1973 odloženo pro déšť na pondělí. V roce 1973 zdolal ve finále mužské dvouhry až v úterní dohrávce Rumun Ilie Năstase Jugoslávce Nikiho Piliče.\n\nPátá nasazená Američanka Serena Williamsová byla poprvé v kariéře vyřazena již v úvodním kole grandslamové dvouhry poté, co podlehla 111. hráčce světa Francouzce Virginii Razzanové. Jednalo se o její 47. dvouhru na turnajích velké čtyřky.\n\nDruhá nasazená Ruska Maria Šarapovová si semifinálovou výhrou nad Petrou Kvitovou zajistila v následné pondělní klasifikaci žebříčku WTA z 11. června 2012 návrat na pozici světové jedničky ve dvouhře. První hráčkou světa již byla čtyřikrát předtím, poprvé v roce 2005 a naposledy v sezóně 2008.\n\nMužskou dvouhru vyhrál posedmé Španěl Rafael Nadal, který tak překonal rekordních šest výher Björna Borga.\n\nV ženské dvouhře zvítězila Maria Šarapovová, která ve finále porazila Saru Eraniovou ve dvou setech a připsala si první titul z French Open. Dvacetipětiletá Šarapovová tak získala kariérní Grand Slam jako desátá žena historie tenisu. Jedinou hráčkou, která proti ní na tomto turnaji vyhrála set byla Klára Zakopalová v osmifinále.\n\nV mužské čtyřhře dokázal pár Daniel Nestor a Max Mirnyj obhájit loňské vítězství. Ve finále porazili americký pár Mike Bryan a Bob Bryan dvakrát 6–4. Nestor vyhrál French Open potřetí v řadě a získal čtvrté vítězství (předchozí výhry 2007, 2010, 2011). Stejně tak pro Mirného se jednalo o čtvrtou trofej z této soutěže na French Open (předchozí výhry 2005, 2006, 2011).\n\nVítězkami ženské čtyřhry se staly Italky Sara Erraniová a Roberta Vinciová. Pro obě hráčky titul znamenal premiérový grandslam tenisové kariéry.\n\nSmíšenou čtyřhru vyhrál indický pár Sania Mirzaová a Mahesh Bhupathi. Pro Mirzaovou titul představoval celkově druhé vítězství na grandslamu z této soutěže. Pro Bhupathiho to byla osmá grandslamová výhra a druhá v této soutěži na French Open (předchozí titul 1997).\n\nZe tří českých zástupců v mužské dvouhře došel nejdále sedmý nasazený Tomáš Berdych, který skončil v osmifinále na raketě argentinské turnajové devítky Juana Martína del Potra ve čtyřech setech.\n\nMezi ženami vyřadila Klára Zakopalová dvě ruské nasazené tenistky Kirilenkovou a Pavljučenkovovou. Následně vypadla v osmifinále s pozdější vítězkou a turnajovou dvojkou Šarapovovou. Jako jediná z hráček jí v turnaji dokázala vzít set a odehrát vyrovnané utkání. Zajistila si tím z pozice české čtyřky účast na Letních olympijských hrách 2012 v Londýně. Světová čtyřka a česká jednička Petra Kvitová poprvé postoupila přes Kazašku Švedovovou do semifinále, kde ve dvou sadách skončila na raketě Šarapovové.\n\nV ženské čtyřhře se nejdále probojovaly obhájkyně titulu a turnajové pětky Andrea Hlaváčkovás Lucií Hradeckou, které ve čtvrtfinále přešly přes druhý nasazený česko-slovinský pár Peschkeová a Srebotniková. V semifinále však podlehly turnajovým sedmičkám Ruskám Kirilenkové s Petrovovou.\n\nV soutěži juniorů do semifinále dvouhry prošel Adam Pavlásek, jenž vypadl s Kanďanem Paliwem. Ve čtyřhře pak společně s krajanem Václavem Šafránkem postoupili do finále, ve kterém nestačili na australskou dvojici Andrew Harris a Nick Kyrgios, když rozhodl až supertiebreak posledního setu.\n\nPetra Kvitová zahrála na turnaji druhý největší počet dvojchyb, a to 22 neúspěšných podání a Klára Zakopalová skončila v této statistice na třetí pozici s 21 dvojchybami.\n\nCelková dotace turnaje činila 18 718 000 eur. Vítězové mužské a ženské dvouhry obdrželi 1 250 000 eur. Částky v soutěžích čtyřher jsou uváděny na celý pár.\n\nNásledující tenisté obdrželi divokou kartu do hlavních soutěží.\n\n\nNásledující tenisté postoupili do hlavních soutěží z kvalifikací.\n"}
{"id": "800253", "url": "https://cs.wikipedia.org/wiki?curid=800253", "title": "Velká hrouda bahna", "text": "Velká hrouda bahna\n\nVelká hrouda bahna je softwarový systém, který postrádá promyšlenou architekturu. Přestože z inženýrského hlediska je tento přístup nevhodný, takové systémy se běžně v praxi vyskytují kvůli obchodním tlakům a obměnám vývojářů. Proto bývá tento přístup označován jako návrhový anti-vzor.\n\nTermín velká hrouda bahna byl v roce 1997 popularizován Brianem Footem a Josephem Yoderem ve stejnojmenném článku, který tento termín definuje takto:\nSystémy velké hroudy bahna bývají obvykle vyvíjeny v dlouhém časovém období se zapojením různých jednotlivců pracujících na nejrůznějších kouscích a částech. Systémy vyvinuté lidmi s neformální architekturou nebo programovací cvičení často upadá k tomuto vzoru.\nFoote a Yoder nepřisuzují „velkou hroudu bahna“ univerzálně programování, upozorňují, že tento vzor převažuje, protože funguje – alespoň ve chvíli dokončení vývoje. Nicméně programy užívající tento vzor se stávají noční můrou pro údržbu.\nProgramátoři, kteří řídí projekt velké hroudy bahna, jsou velmi podněcováni, aby jej studovali a pochopili jeho úspěchy, a použili je jako volný základ pro formální množinu požadavků pro dobře navržený systém, který může původní projekt nahradit. Technologické posuny – např. z modelu klient-server na webový model nebo ze souborových záznamů na databázové záznamy – mohou poskytnout mnoho dobrých důvodů pro nový začátek.\n\nTento návrhový anti-vzor je ve skutečnosti vnímán spíše jako super vzor, který bývá výsledkem používání některých nebo všech z následujících anti-vzorů, tak jak je definují Foote a Yoder:\n\n\n\n\n\n\nV počátcích vývoje je často architektura ve stínu funkcionality. Architektonické pohnutky přicházejí většinou později – pozdě. Množství systémů, které jsme schopni vystavět, může být větší než množství systémů, které jsme schopni vystavět elegantně.\n\nVznik velké hroudy bahna způsobují převážně tyto síly:\n\nNejdříve se zaměřte na funkce a funkčnost a teprve poté na architekturu a výkon. Zkuste extrémní-párové programování, okamžitá vzájemná kontrola vaše programy dovede ke kráse. Entropii v softwaru lze vyhnat refaktoringem. Refaktoring může odvrátit přeměnu ve velkou hroudu bahna. Zaměřte se na architektonický refaktoring, tedy věnujte zvýšenou pozornost struktuře.\n\nV diskuzi o programovacím jazyce Lisp se používá výraz velká hrouda bahna v jiném významu. V tomto případě k popisu tvárnosti systému Lispu. V Lispu je obecně možné:\nProgramovací jazyk Forth bývá také popisován jako hrouda bahna protože také má mnoho těchto vlastností.\nJoel Moses možná také stvořil tento termín v letech 1970:\n„APL je jako nádherný diamant – hladký, krásně symetrický. Ale nemůžete k němu nic přidat. Pokud zkusíte přilepit jiný diamant, nedostanete větší diamant. Lisp je jako hrouda bahna. Přidejte víc a je to stále hrouda bahna – pořád to vypadá jako Lisp.“\nJoel Moses však silně odmítá, že toto řekl. Prohlašuje, že Lisp nazval pytlem fazolí, protože se stále vrací do původního tvaru.\n\nTento návrhový anti-vzor v obecnějším pojetí popisuje mnoho systémů formovaných ve skutečném světě. Bezesporu nejzajímavějším příkladem jsou asi indické slamy, které vznikají přesně v duchu tohoto přístupu. Zdá se, že všichni vědí, že je to špatný nápad, ale stejně síly umožňují jejich emergenci. Slamy jsou většinou z běžných levných materiálů a k jejich výrobě stačí jen obyčejné nástroje a žádné významné dovednosti stavitele. Není dbáno na infrastrukturu, jelikož ta vyžaduje koordinaci, kapitál a specializované zdroje, výbavu a dovednosti. Dochází k minimálnímu plánování nebo regulaci růstu. Slamy se prostě objeví, tam kde jsou potřeba pro přebytek nekvalifikované pracovní síly a nedostatek kapitálových investic. Slamy tak zabezpečují okamžitou místní potřebu bydlení prostým snesením dostupných zdrojů týkajících se problému. Cokoliv architektonicky dokonalejšího je luxus, který musí počkat.\n\n\n"}
{"id": "800262", "url": "https://cs.wikipedia.org/wiki?curid=800262", "title": "GP2 Series v roce 2012", "text": "GP2 Series v roce 2012\n\nGP2 Series v roce 2012 byla osmou sezónou závodní série GP2 Series. Začala v malajsijském Sepangu dne 24. března a skončila v Singapuru dne 23. září. V sezóně zvítězil italský závodník Davide Valsecchi před Brazilcem Luizem Razianem.\n\nTučně – Pole position\n\"Kurzívou\" – nejrychlejší kolo závodu\n\n\nTučně – Pole position\n\"Kurzívou\" – nejrychlejší kolo závodu\n\n"}
{"id": "800288", "url": "https://cs.wikipedia.org/wiki?curid=800288", "title": "Hynek Tomáš", "text": "Hynek Tomáš\n\nHynek Tomáš, pokřtěn Ignác, (30. června 1861 Nová Paka – 17. května 1956 tamtéž) byl český varhaník, sbormistr a hudební skladatel.\n\nZákladní hudební vzdělání získal ve svém rodišti a učitele Františka Záhorského. Stejně jako jeho bratr Bohumil absolvoval Varhanickou školu v Praze a zpočátku se živil jako výpomocný varhaník v pražských kostelech. V letech 1883–1886 byl divadelním dirigentem v Aradu a v Pešti.\n\nVrátil se domů a stal se varhaníkem v kostele Nanebevzetí Panny Marie novopackého kláštera Řádu Nejmenších bratří sv. Františka z Pauly (paulánů). Tady pak působil až do roku 1935. Byl sbormistrem pěveckého spolku \"Hlasoň\", se kterým provedl i velká kantátová díla a opery (Prodanou nevěstu Bedřicha Smetany, V studni Viléma Blodka). Založil vlastní hudební školu, učil zpěv na místní reálce a byl dirigentem městského orchestru.\n\nZkomponoval přibližně 58 chrámových skladeb a 45 skladeb světských. Jeho díla vycházela tiskem v časopisech \"Česká hudba\" a \"Hudební květy\". Skládal písně, sbory a drobnější skladby pro klavír, housle a varhany. Je autorem i několika jevištních děl:\n\n"}
{"id": "800301", "url": "https://cs.wikipedia.org/wiki?curid=800301", "title": "Svaz českých fotografů", "text": "Svaz českých fotografů\n\nSvaz českých fotografů (zkrazka SČF) je české občanské sdružení. Jeho cílem je sdružovat fotografy a příznivce fotografie, pořádat fotografické soutěže a výstavy, podporovat styky s fotografy ze zahraničí, organizovat sdružování fotografů v tvůrčích skupinách a fotoklubech, poskytovat informace z oboru a spolupracovat s obdobnými občanskými sdruženími a institucemi při rozvoji fotografie. Předsedkyní svazu je Věra Matějů.\n\nSvaz je majitelem \"Sbírky SČF\", která soustřeďuje přes 11 000 exponátů od více jak 1000 autorů. \n\nNejlepší autoři jsou oceňováni titulem Mistr Svazu českých fotografů.\n\nSČF vznikl v roce 1990, přičemž navázal na dlouholetou tradici stejnojmenné organizace z období před rokem 1989. Mezi roky 2006–2011 provozoval svaz Galerii SČF v pražském Karlíně. Svaz spolupořádá Národní soutěž a výstavu amatérské fotografie ve Svitavách nebo soutěž Praha fotografická.\n\nSbírka soustřeďuje 11 115 černobílých a barevných snímků více než tisíce autorů. Zahrnuje díla jak obecně známých autorů, tak amatérů. Od roku 2000 je sbírka deponována v Národním archivu ČR v Praze 4–Chodovci. Sbírkový fond slouží odborné i laické veřejnosti k výstavním, reprodukčním, badatelským a jiným účelům.\n\n\n"}
{"id": "800309", "url": "https://cs.wikipedia.org/wiki?curid=800309", "title": "Pivovarský rybník u Pihelu", "text": "Pivovarský rybník u Pihelu\n\nPivovarský rybník u Pihelu je nedaleko jižní části obce Pihel v severní části Českolipska, asi 1 km od obce Bukovany. Má rozlohu 8 ha, je průtočný a oválný. Je zřejmě nejstarším v celém okolí.\n\nRybník je v severní části okresu Česká Lípa, v Zákupské pahorkatině, podcelku Cvikovská pahorkatina. Je průtočný, napájený Dobranovským potokem, oválný, se třemi zátokami. Z jeho západní strany k němu přiléhá jižní část obce Pihel. Břehy rybníka jsou z části zarostlé. Rozloha je 8 ha. \n\nOd západní strany vedou při rybníku místní komunikace. Po nich vede cyklotrasa 3062, po východní straně cyklotrasa 3063. Po břehu je vedena modře značená turistická trasa pro pěší turisty od Sloupu v Čechách na Českou Lípu. Autem je jižně ležící Česká Lípa vzdálená 6 km, Nový Bor směrem na sever 5 km. Na severní straně je při rybníku Pihelský vrch, kde stával hrádek Pihel.\n\n"}
{"id": "800312", "url": "https://cs.wikipedia.org/wiki?curid=800312", "title": "Agáta (zařízení)", "text": "Agáta (zařízení)\n\nAgáta (oficiálním názvem IMSI CATCHER) je zařízení, které v kombinaci se speciálním softwarem umožňuje odposlouchávání telefonických hovorů a lokalizaci mobilních telefonů. Cena programu dosahuje podle verze až 20 miliónů korun. Zařízení umožňuje zachytit signál všech mobilních telefonů v širokém okolí, rozeznat čísla SIM, dekódovat šifrované obsahy hovorů nebo číst SMS. \n\nV České republice legálně používá Agátu pouze policie, celní správa a Bezpečnostní informační služba, podle expertů tu však existuje až deset dalších zařízení, patřících především detektivním agenturám nebo velkým finančním skupinám. Začátkem května 2012 byla Agáta nalezena detektivy ÚOOZ v domě Vladimíra Svobody (to však bylo později vyvráceno), podle spekulací má zařízení také bezpečnostní agentura ABL (nyní přejmenovaná na Mark2 Corporation Czech).\n\nZjednodušeně Imsi catcher se stává jakousi \"náhradní buňkou operátora (BTS)\", na kterou se v okolí působení přeregistrují mobilní telefony. Po přeregistraci vzniká možnost sledovat aktivitu mobilních telefonů pomocí speciálního softwaru. Imsi catcher je možné umístit do vozidla nebo namontovat na podvěs vrtulníku. Jednou z možností využití Imsi catcheru se nabízí při záchranných akcích v nepřístupném terénu, kdy je možné např. zraněné osoby hledat podle zapnutého mobilního telefonu.\n"}
{"id": "800313", "url": "https://cs.wikipedia.org/wiki?curid=800313", "title": "Vysokorychlostní trať Che-fej – Wu-chan", "text": "Vysokorychlostní trať Che-fej – Wu-chan\n\nVysokorychlostní trať Che-fej – Wu-chan () je 350 kilometrů dlouhá vysokorychlostní trať v Čínské lidové republice. Spojuje Che-fej, hlavní město provincie An-chuej, s Wu-chanem, hlavním městem provincie Chu-pej. Trať byla otevřena 1. dubna 2009 a má maximální rychlost 250 kilometrů za hodinu. Pohoří Ta-pie-šan na hranici mezi provinciemi překonává pomocí tunelů.\n"}
{"id": "800325", "url": "https://cs.wikipedia.org/wiki?curid=800325", "title": "Tádžický somoni", "text": "Tádžický somoni\n\nTádžický somoni (tádžicky: \"Тоҷикӣ cомонӣ\") je zákonné platidlo Tádžické republiky zavedené roku 2000, kdy nahradilo Tádžický rubl (tádžicky: \"Тоҷикӣ рубл\"); ISO 4217 kód: TJS. Jeho setina se nazývá diram (tádžicky: \"Дирам\"). Měna je pojmenována po zakladateli tádžické státnosti Ismáílu Sámáním \"(* 849 † 907)\".\n\nKurz k 31.7.2016: 1 TJS = 3,13 CZK.\n\n\n"}
{"id": "800327", "url": "https://cs.wikipedia.org/wiki?curid=800327", "title": "Douglas Bader", "text": "Douglas Bader\n\nSir Douglas Robert Steuart Bader CBE, DSO & Bar, DFC & Bar, (10. února 1910 – 5. září 1982) byl anglický válečný pilot, který proslul v době bitvy o Británii za druhé světové války, kdy byl též přezdívaný „stíhací eso RAF“. Bylo mu tehdy započteno 20 osobních sestřelů nepřátelského letounu, čtyři sestřely společné, šest pravděpodobných osobních sestřelů a jeden pravděpodobný společný sestřel. 11 nepřátelských strojů navíc poškodil. K jeho mimořádnému věhlasu ve Velké Británii – roku 2002 byl například zvolen 47. největším Britem historie – přispěl i mimořádný osobní příběh, neboť Bader přišel při havárii roku 1931 o obě nohy a jako první známý takto postižený vojenský pilot se vrátil k aktivní službě. Navíc, roku 1941 byl sestřelen nad Francií okupovanou Němci, byl zajat a poslán do zajateckého tábora Colditz. I přes své postižení se několikrát pokusil o útěk, vždy však neúspěšně. Tábor i s Baderem osvobodila až v dubnu 1945 americká armáda. O svém životě napsal knihu \"Reach for the Sky\", která byla i zfilmována. Po válce pracoval v ropném průmyslu a věnoval se charitativní činnosti ve prospěch tělesně postižených.\n\n"}
{"id": "800337", "url": "https://cs.wikipedia.org/wiki?curid=800337", "title": "Ťin-čaj", "text": "Ťin-čaj\n\nOkres Ťin-čaj () je okres v Čínské lidové republice. Nachází se v provincii An-chuej a administrativně patří k její městské prefektuře Lu-an. Leží v pohoří Ta-pie-šan blízko jeho druhého nejbližšího vrcholu Tchien-tchang-čaj a také blízko hranic se sousedními provinciemi Che-nan a Chu-pej.\n\nCelý okres má rozlohu 3 667 čtverečních kilometrů a žije v něm zhruba 640 tisíc obyvatel. Vede přes něj vysokorychlostní trať Che-fej – Wu-chan.\n"}
{"id": "800349", "url": "https://cs.wikipedia.org/wiki?curid=800349", "title": "Lu-an", "text": "Lu-an\n\nLu-an ( , pchin-jinem \"Liù ān\") je městská prefektura v Čínské lidové republice, kde patří do provincie An-chuej. Sousedí na východě s Che-fejem, na severovýchodě s Chuaj-nanem, na severu s Fu-jangem, na západě s provincií Che-nan a na jihu s An-čchingem.\nCelá prefektura má rozlohu 18 141 čtverečních kilometrů a v roce 2010 zde žilo 1 482 729 obyvatel. Rozčleněna je na tři městské obvody – Ťin-an, Jü-an a Jie-ťi – a čtyři okresy – Chuo-čchiou, Šu-čcheng, Ťin-čaj a Chuo-šan.\n\nVede tudy vysokorychlostní trať Che-fej — Wu-chan.\n"}
{"id": "800353", "url": "https://cs.wikipedia.org/wiki?curid=800353", "title": "Weinberger", "text": "Weinberger\n\nPříjmení Weinberger nosí více různých osobností:\n\n"}
{"id": "800360", "url": "https://cs.wikipedia.org/wiki?curid=800360", "title": "Solca", "text": "Solca\n\nSolca (německy \"Solza\", v roce 1880 uváděna jako \"Solče\") byla vesnice u Karviné, která zanikla kvůli těžbě uhlí. V minulosti zde byla vyvařována sůl určená k prodeji. V roce 1900 měla 70 domů a 1 002 obyvatel. Podle vesnice je pojmenován zámek Solca (též Nový zámek v Karviné). V 50. a 60. letech 20. století se Solca postupně vylidnila, neboť byla ohrožena poddolováním. V roce 1953 byl zbořen starý zámek z roku 1873, později také rodinný kostel v parku a 12. 10. 1960 i kostel sv. Jindřicha. Území bylo zaplaveno a dnes se na místě Solcy nachází odkaliště Pilňok.\n\n"}
{"id": "800361", "url": "https://cs.wikipedia.org/wiki?curid=800361", "title": "Higher Ground", "text": "Higher Ground\n\nHigher Ground může znamenat:\n"}
{"id": "800362", "url": "https://cs.wikipedia.org/wiki?curid=800362", "title": "Moravskoslezská Sinfonietta", "text": "Moravskoslezská Sinfonietta\n\nMoravskoslezská Sinfonietta je symfonický orchestr, který je spolkovou organizací. Jednatelem spolku je Jan Soukup. Orgánem orchestru je umělecká rada.\n\nOrchestr vznikl jako občanské sdružení (orchestrální akademie) 16. března 2011. Vzhledem k počtu 70 hráčů se řadí mezi velká symfonická tělesa. Cíle a vize orchestru spočívají v produkci filmové ale i klasické hudby. Orchestr spolupracuje s mnoha sborovými tělesy (Chorus Ostrava, Artep Orlová, Lučinka, Meandry a Sirény ZUŠ Bohuhuslava Martinů a také sólisty z předních tuzemských divadel (ND Praha, NDM Ostrava, Slezské divadlo Opava). Od roku 2011 prošlo orchestrem přes tisíc hudebníků. Mnozí z nich úspěšně vykonali konkurz nejen do tuzemských orchestrů.<ref>[http://www.novinky.cz/vase-zpravy/moravskoslezsky-kraj/frydek-mistek/2599-5209-zahajovaci-koncert-moravskoslezske-sinfonietty-.html Novinky: Zahajovací koncert Moravskoslezské Sinfonietty\n\nTato akademie se snaží v průběhu roku vzdělávat v orchestrální praxi hráče z celého Česka a Slovenska. Hráči dojíždí z Prahy, Brna, Pardubic, Kroměříže, Bratislavy a Žiliny. V koncertní sezóně 2012/2013 se v orchestru vystřídalo 101 hráčů, přes 100 sboristů a 19 sólistů. MSS v roce 2012 poslouchalo přes 1700 posluchačů.\n\n"}
{"id": "800363", "url": "https://cs.wikipedia.org/wiki?curid=800363", "title": "Hôtel d'Angoulême Lamoignon", "text": "Hôtel d'Angoulême Lamoignon\n\nHôtel d'Angoulême Lamoignon je renesanční palác v Paříži. Nachází se na rohu ulic \"Rue Pavée\" a \"Rue des Francs-Bourgeois\" ve 4. obvodu. Palác je v majetku města Paříže a sídlí zde jeho historická knihovna.\n\nVýstavba paláce začala v roce 1584 pro Dianu Francouzskou, vévodkyni Angoulême a dceru krále Jindřicha II., která zde bydlela až do své smrti v roce 1619. Palác odkázala svému synovci Karlovi d'Angoulême (1573–1650), nemanželskému synovi krále Karla IX. a Marie Touchetové. Ten palác obýval do své smrti roku 1650.\n\nJeho další majitel Guillaume de Lamoignon, prezident Pařížského parlamentu jej zčásti pronajímal a setkávali se zde významné osobnosti 17. století jako Marie de Sévigné, Nicolas Boileau, Jean Racine, Jean-François Regnard, Guy Patin aj. Rodina Lamoignon bydlela v paláci až do roku 1750, kdy jej Guillaume de Lamoignon de Blancmesnil prodal francouzskému kacléři. V roce 1774 palác koupil a usídlil se v něm architekt Jean-Baptiste Louis Élisabeth Le Boursier. V roce 1867 se sem nastěhoval spisovatel Alphonse Daudet, kterého pravidelně navštěvovaly osobnosti literárního života jako Ivan Sergejevič Turgeněv, Gustave Flaubert nebo Edmond de Goncourt.\n\nV 19. století v paláci sídlil výrobce destilačních přístrojů.\n\nV roce 1928 palác koupilo město Paříž a v letech 1940–1968 byl restaurován. Od roku 1969 zde sídlí Historická knihovna města Paříže.\n\nAutorem stavby je buď architekt Baptiste Androuet du Cerceau nebo Thomas Méthezeau. Diana Francouzská, jejíž jméno odkazuje na antickou bohyni lovu, inspirovala výzdobu frontonu a malovaných stropů, kde se nacházejí srpky Měsíce, hlavy psů a jelenů a zbraně. Karel d'Angoulême nechal postavit podél ulice \"Rue des Francs-Bourgeois\" severní křídlo doplněné nárožní věží. Západní široký portál nechal postavit Lamoignon. V tympanonu jsou dvě nahé děti, jedno drží zrcadlo a druhé hada symbolizující Pravdu a Moudrost, což odkazuje na rodinu vysokých úředníků 17. a 18. století. Na druhé straně tympanonu je vytesáno písmeno L.\n\nFasáda vedoucí na dvůr, střechy hlavní budovy, schodiště po pravé a levé straně hlavní budovy, budova přiléhající ke dvoru od ulice \"Rue des Franc-Bourgeois\", portál vedoucí na ulici \"Rue Pavée\" a salón ve druhém patře vyzdobený dřevěným obložením a pilastry v korinstkém stylu byly 18. února 1937 zapsány na seznam historických památek. Nicméně 28. dubna téhož roku se ochrana rozšířila na zbytek stavby.\n\n"}
{"id": "800365", "url": "https://cs.wikipedia.org/wiki?curid=800365", "title": "Automatic Terminal Information Service", "text": "Automatic Terminal Information Service\n\nAutomatická informační služba v koncové řízené oblasti (anglicky: Automatic Terminal Information Service, zkráceně: ATIS) je služba automatického poskytování platných pravidelných informací rádiovým vysíláním přilétávajícím a odlétávajícím letadlům nepřetržitě nebo v určeném časovém intervalu. Vysílání ATIS především zahrnují informace o počasí, dráhu v používání, možné způsoby přiblížení a další potřebné údaje (například platné zprávy NOTAM). Znalost těchto informací je pro piloty důležitá k bezpečnému provedení přiblížení a přistání nebo vzletu z letiště.\n\nPoslechem ATIS před příletem k cílovému letišti (anebo před odletem z letiště) piloti šetří čas a zatížení letových řídících. Vysílání ATIS probíhá na vlastní frekvenci, čímž se snižuje zatížení frekvence určené k řízení letového provozu. Za normálních okolností jsou zprávy aktualizovány v pravidelných intervalech. Během význačných změn meteorologických podmínek (postupující atmosférická fronta přes letiště, kontaminace ranveje vodou nebo sněhem, apod.) či změny provozuschopnosti zařízení (např. radionavigačních) nebo samotného letiště, probíhají aktualizace častěji, podle potřeby. V situaci, kdy velmi rychle měnící se podmínky není možné podchytit jednotlivými vysíláními ATIS, se do zprávy ATIS nahraje, že meteorologické informace budou předány při prvním navázání spojení s příslušným stanovištěm letových provozních služeb.\n\nJednotlivé zprávy jsou značeny po sobě jdoucími písmeny ICAO hláskovací abecedy. Piloti při počátečním (prvním) navázání spojení s přibližovací nebo letištní službou řízení potvrdí označení poslechnuté ATIS zprávy a tím si vzájemně ověří znalost aktuálních informací. Sousedící letiště mají obvykle rezervovánu určitou skupinu po sobě jdoucích písmen ICAO abecedy, čímž se zamezuje případné záměny zprávy ATIS jednoho letiště se sousedícím. Informace z jedné zprávy se vždy musí vztahovat jen k jednomu letišti.\n\nŘídící letového provozu nebo operátor ATIS vytvářejí zprávy ATIS pomocí počítačového softwaru, do kterého jsou data vkládána manuálně nebo automaticky. Manuální vkládání informací probíhá přímo přes terminál ATIS, který je většinou umístěn v budově řízení letového provozu. Automaticky mohou být data získávána ze zpráv letecké pevné telekomunikační sítě nebo z AWOS/ASOS (automatických letištních meteorologických stanic). \n\nATIS může být vysílán hlasově (Hlasový ATIS) nebo pomocí datového spoje (Data link ATIS). \n\nHlasový ATIS vzniká počítačovým převodem textu, který má být vysílán. Tím je ušetřeno neustálého předčítání a nahrávání nových zpráv člověkem. Pro získání vyšší srozumitelnosti vysílání je na některých letištích generování syntetického hlasu nahrazeno databází člověkem namluvených slov.\n\nI přes sofistikované systémy může být pro některé piloty porozumění hlasovému vysílání ATIS obtížné, buď z jazykového nebo časového důvodu. Proto se na některých letištích zavádí vysílání ATIS pomocí datového spoje, tzv. D-ATIS (občas také dATIS nebo DATIS). To vedle analogového Hlasového ATIS přináší výhodu zobrazení téže zprávy v textové podobě na displeji palubních počítačů (jako jsou EFB nebo FMS) .\n\nZprávy jsou většinou vysílány jen v anglickém jazyce. Některá letiště poskytují ATIS zároveň i v místním jazyce. Pro zjednodušení obsahují všechna hlášení ATIS, na celém světě, následující prvky informací v uvedeném pořadí:\n\n\"(*)mohou být nahrazeny kódovým slovem CAVOK (Cloud and visibility OK).\"\n\n\"This is Schiphol arrival information Kilo.\"\n\n\"Main landing runway 18 Right.\"\n\n\"Transition level 50.\"\n\n\"Two zero zero degrees, one one knots\"\n\n\"Visibility 10 kilometres.\"\n\n\"Few 1300 feet, scattered 1800 feet broken 2200 feet.\"\n\n\"Temperature 15, dewpoint 13.\"\n\n\"QNH 995 hectopascal.\"\n\n\"No Significant change.\"\n\n\"Contact Approach and Arrival callsign only.\"\n\n\"End of information Kilo.\"\n\n\"Pro více informací ohledně počasí v letectví přejděte na METAR.\"\n\nPřeloženo do volné řeči:\n\nPřeloženo do volné řeči:\n\nAktuální ATIS si lze poslechnout v okolí letiště Praha/Ruzyně na frekvenci 122,150 MHz v anglickém jazyce nebo na telefonním čísle 00420 220 378 300 \n\nPřeloženo do volné řeči:\n\nAktuální ATIS si lze poslechnout v okolí letiště Karlovy Vary na frekvenci 118,950 MHz nebo na telefonním čísle 00420 353 239 798. Vysílání je pouze v anglickém jazyce. \n\nAktuální ATIS si lze poslechnout na frekvencích nebo veřejných telefonních číslech publikovaných v AIP daného letiště, anebo si je lze v textové podobě nalézt na internetu, jako například zde:\n\n\n"}
{"id": "800381", "url": "https://cs.wikipedia.org/wiki?curid=800381", "title": "Seznam dílů seriálu Austin a Ally", "text": "Seznam dílů seriálu Austin a Ally\n\nToto je seznam dílů seriálu \"Austin a Ally\". Americký seriál \"Austin a Ally\" se vysílá na dětské stanici Disney Channel. Seriál byl vytvořen Kevinem Kopelowem a Heathem Seifertem. Seriál se zabývá přátelstvím dvou polárních protikladů – Austina, extrovertního hudebníka/zpěváka, a Ally, brilantní ale plaché skladatelky, společně s jejich nejlepšími kamarády Trish a Dez. Austina hraje Ross Lynch, Ally hraje Laura Marano, Trish hraje Raini Rodriguez a Deze hraje Calum Worthy. V anglické verzi každý název dílu obsahuje „&“ uprostřed.\n\n<onlyinclude></onlyinclude>\n\nSoučástí druhé řady je také speciální crossover díl se seriálem \"Jessie\" s názvem Austin & Jessie & Ally All Star New Year.\n\n"}
{"id": "800383", "url": "https://cs.wikipedia.org/wiki?curid=800383", "title": "Bromid manganatý", "text": "Bromid manganatý\n\nBromid manganatý je anorganická sloučenina se vzorcem MnBr. Krystalizuje v bezvodé formě, nebo jako tetrahydrát.\n\nBromid manganatý se používá namísto palladia ve Stilleově reakci, která spojuje dva atomy uhlíku při použití organocínových sloučenin.\n\n"}
{"id": "800394", "url": "https://cs.wikipedia.org/wiki?curid=800394", "title": "Hrázský rybník", "text": "Hrázský rybník\n\nHrázský rybník, nazývaný někdy \"Mlýnským rybníkem\", byl jedním z rybníků z soustavy Holanských rybníků v jižní části okresu Česká Lípa. Byl využíván k rybolovu.\n\nCelá soustava středověkých původně 23 Holanských rybníků je napájena hlavně od západu tekoucího Bobřího potoka, který nakonec napájí Novozámecký rybník. V soustavě Holanských rybníků je Hrázský zhruba uprostřed na katastru obce Stvolínky. Blízko něj je velký Dolanský rybník, nedaleko Milčanský rybník. Soustava je geomorfologické součásti Dokeské pahorkatiny (a ta částí Ralské pahorkatiny). Od České Lípy je vzdálen 7,5 km.\n\nHrázský rybník má plochu 13 ha v nadmořské výšce 262 m. n.m. Mál nepravidelný, šneku podobný tvar. Břehy jsou porostlé stromy. Je rybníkem průtočným, který je napájený kanálem z Bobřího potoka a jako chovný určen k chovu ryb.\n\nPřes hráz rybníka vede červeně značená turistická cesta od Holan směrem na Stvolínky a Blíževedly.\n\nNa jih a jihozápad od sousedního Dolanského rybníka, který se nachází již na území CHKO Kokořínsko - Máchův kraj (Hrázský rybník leží mimo tuto chráněnou oblast), se tyčí výrazné kopce Vlhošť (přírodní rezervace) a Ronov, jehož vrcholové partie jsou chráněny jako přírodní památka Nejbližší zastávka vlaku na trati 087 z České Lípy do Lovosic je v 2 km vzdálených Stvolínkách. Po se červeně značené cestě činí vzdálenost ze Stvolínek 5 km.\n\n\n"}
{"id": "800399", "url": "https://cs.wikipedia.org/wiki?curid=800399", "title": "Lucie Smatanová", "text": "Lucie Smatanová\n\nLucie Smatanová (* 11. března 1992 Praha) je česká modelka. Byla zvolena I. vicemiss České republiky 2009.\n\nNarodila se v Praze, ale vyrůstala v Mariánských Lázních, kde studovala na Hotelové škole obor Hotelnictví a turismus. Několik měsíců žila v Německu, poté v Praze a v Kochánkách s rodiči a se sestrou Sandrou. Studovala na Metropolitní univerzitě v Praze bakalářský obor Mezinárodní vztahy a evropská studia. Má za přítele italského zubního lékaře.\n\nV roce 2009 se stala I. vicemiss Miss České republiky. Poté reprezentovala Českou republiku na mezinárodní soutěži krásy Miss International, kde ale nebyla úspěšná (garderobu jí navrhovala módní návrhářka Veronika Benešová). Finále se konalo 7. listopadu 2010 v čínské Šanghaji.\n\nV létě 2011 zvítězila a získala titul \"Miss Body\" (cena za nejlepší postavu) v mezinárodní soutěži \"Face of the Year\" (\"Tvář roku\"). Jako vítězka jela do USA a navštívila řadu modelingových agentur v New Yorku. V září nafotila kampaň na italskou módu a doplňky a v říjnu nafotila katalog na Maltě.\n\nV Německu v roce 2015 získala titul FACE EN VOGUE.\n\nZúčastňuje se také charitativních přehlídek a charitativních projektů, jako například \"Běh pro život\" (2010). Zúčastnila se odběrových akcí Českého červeného kříže dárcovství krve, darovala krev čtyřikrát.\n\n"}
{"id": "800405", "url": "https://cs.wikipedia.org/wiki?curid=800405", "title": "Dobrý proti severáku", "text": "Dobrý proti severáku\n\nDobrý proti severáku (: ) je román rakouského autora Daniela Glattauera, jde o variaci na epistolární román, je psán v e-mailech. Vyšel v roce 2006, v Česku roku 2010 v překladu Ivy Kratochvílové. Roku 2009 (v Česku roku 2012), na přání fanoušků, vyšlo pokračování Každá sedmá vlna (\"Alle sieben Wellen\").\n\nEmmi Rothnerová si chtěla přes internet zrušit předplatné časopisu \"Like\". Díky překlepu ale její e-mail dostane Leo Leike. Protože mu Emmi dál posílá e-maily, upozorní ji Leo na její omyl. Začne tak mezi nimi nezvyklá korespondence, jakou lze vést jen s osobou naprosto neznámou.\n\nČasem se oba víc a víc sbližují, Emmi má rodinu, manžela Bernarda a dvě děti (čtrnáctiletého syna a devatenáctiletou dceru). Leo žije, po rozchodu s Marlene, sám. Jejich emailový vztah ústí v osobní setkání, oba se ale zdráhají, hlavně Leo se osobního setkání obává, nechce si tím zničit představu o „virtuální“ Emi. Nakonec se sice střetnou ve veletržní kavárně Huber, ale nepoznají se, Leo totiž přišel se svou sestrou, a tak ho Emmi nemohla poznat, neviděli se totiž ani na fotce.\n\nPo tomhle (ne)shledání si dopisují o tom, zda se poznali, či nepoznali. Virtuální vztah se stává téměř až poněkud komplikovaným \"milostným vztahem\", do kterého se později vloží i Bernard (s Emmi mají vcelku nudné manželství), napíše Leovi, ať se s Emmi setká, protože poté, co Leo přestal Emmi psát je Emmi nešťastná a zoufalá. Manželovi o svém „vztahu“ pochopitelně neřekla, Bernard si s velkými výčitkami přečetl její emaily. Leo o ničem Emmi neřekne a domluví se na setkání u Lea v bytě, Emmi si to ale na poslední chvíli rozmyslí a k setkání nedojde. Na což Leo zareaguje, tak že si v emailu nastaví automatické mazání zpráv a automatickou odpověď.\nPoté odjíždí na naplánovanou služební cestu do Bostonu.\n"}
{"id": "800411", "url": "https://cs.wikipedia.org/wiki?curid=800411", "title": "Arsène Verny", "text": "Arsène Verny\n\nArsène Verny (* 25. července 1956 Ústí nad Labem) je expertem pro právo Evropské unie a Evropskou integraci a univerzitní profesor vyučující právo Evropské unie, evropské hospodářské právo a řešení konfliktů v mezinárodních vztazích.\nArsène Verny studoval německé a evropské právo na Univerzitě Johannese Gutenberga v Mohuči a na Kolínské univerzitě v Kolíně nad Rýnem. Od roku 1989 do 1991 absolvoval postgraduální magisterské studium práva Evropské unie, evropské politiky a evropského hospodářství na univerzitě RWTH – Cáchy, které úspěšně ukončil magisterskou prací s názvem \"Dominantní postavení na trhu a kontrola fúze v právu Evropského společenství\". Arsène Verny se již během svého studia podílel na zakládání Centra pro evropská studie (CEUS), jehož členem je dodnes. V letech 1990–1993 absolvoval referendariát v Düsseldorfu a Budapešti. V roce 1993 proběhla postgraduální promoce v oboru ekonomických věd na Budapest University of Economic Sciences, přičemž jeho disertační práce nesla titul \"Centrální Evropa a ES se zvláštním důrazem na aktuální vývoj v Československu a Maďarsku\".\n\nProfesura Arsène Vernyho začala v roce 1995, kdy se stal vedoucím Katedry pro mezinárodní a evropské hospodářského práva na fakultě Mezinárodních vztahů Vysoké školy ekonomické (VŠE). Zde se habilitoval s prací na téma \"Institucionální, strukturální a metodologické základy sbližování vnitrostátního práva s právem Evropských společenství a jeho aplikace příslušnými úřady a soudy České republiky\". Od roku 1997 do 2004 byl hostujícím profesorem na Evropské univerzitě Viadrina ve Frankfurtu nad Odrou. Arsène Verny získal v roce 1998 titul \"Jean Monnet Profesor pro evropské hospodářské právo\" a od roku 2001 je také externím členem Katedry pro západoevropská studia (Jean Monnet Centre of Excellence) při Institutu pro mezinárodní vztahy na Fakultě sociálních věd Univerzity Karlovy v Praze. Od roku 1997 do 2010 byl členem fakulty a pověřeným docentem na Dunajské Univerzitě Krems (Oddělení práva Evropské unie a Evropské integrace), kde od roku 2002 působí jako hostující profesor. Mezi lety 2002 a 2008 byl docentem na Katedře veřejného práva se zaměřením na evropské právo na Univerzitě Otto-Friedricha v Bamberku a od roku 2005 až 2009 hostujícím profesorem na Katedře ústavního a evropského práva právnické fakulty Západočeské univerzity v Plzni. Od roku 2005 patří také mezi členy týmu Humboldt-Viadrina School of Governance GmbH v Berlíně. Arsène Verny působil od října 2012 do října 2013 jako univerzitní profesor a prorektor na Martin Buber University a sice v sekci evropského a mezinárodního práva a politiky a managementu konfliktů v mezinárodních vztazích na evropském kampusu Kerkrade-Rolduc. Zde zastával mimo to také funkci prorektora a prezidenta mezinárodní univerzitní rady. Od roku 2013 do roku 2014 vykonával profesuru v předmětech Evropská politika a Evropská studia na renomované Univerzitě Jana Evangelisty Purkyně v Ústí nad Labem a k tomu až do roku 2015 paralelně profesuru Evropského hospodářského práva na Katedře ústavního a evropského práva na renomované Západočeské univerzitě v Plzni. Od roku 2016 vyučuje evropské právo a řešení konfliktů v mezinárodních vztazích na katedře hospodářského práva a evropské integrace na Dunajské univerzitě Krems.\n\nV prosinci 2012 založil společně s vědeckým ředitelem akademie Neuro-Kompetenz-Akademie a profesorem pro klíčové kompetence, čestným prezidentem Ústředního svazu dalšího vzdělávání (DVWO), Dr. Phil. Nat. Uwe Genzem soukromou univerzitu Robert Schuman University (RSU) koncipovanou jako inovativní think-tank. RSU se zabývá výzkumem a vývojem validačních nástrojů k nástupu osob s jiným oborovým zaměřením do akademické kariéry a vývojem kompetenčních portfolií.\n\nKromě své profesury působil Arsène Verny v letech 1995–2003 jménem Evropské komise jako hlavní vládní poradce jménem v rámci právních harmonizačních projektů Evropské unie ve střední a východní Evropě se zaměřením na Českou republiku, Slovenskou republiku, Maďarsko, Estonsko a Chorvatsko. Od roku 1999 převzal funkci výkonného ředitele společnosti European Law & Policy Advisory Group (ELPA-group). Arsène Verny také patřil mezi zakladatele společnosti IFM Institutu pro střední třídu, jehož Evropskému hospodářskému poradnímu sboru předsedal, a sdružení VTUD e.V. Sdružení českých podniků v Německu, jehož představenstvu předsedal až do zrušení sdružení ke konci roku 2015. V červenci 2016 přijal funkci finančního ředitele u Deutsche Edelmetallgesellschaft e.V. (DEG)\n\nArsène Verny se v rámci jeho právnické a evropsko-politické činnosti zaměřuje na integrační politiku, mezinárodní, evropské a německé ekonomické a investiční právo, jakož i na řešení konfliktů v mezinárodních vztazích. V této souvislosti stojí za zmínku jeho působení jako rozhodčího soudce pro mezinárodní právní spory u Stálého rozhodčího soudu při Hospodářské komoře České republiky a při Agrární komoře České republiky, Praha jakož i členství v německé instituci pro arbitráž (DIS).\n\nV roce 2014 založil Arsène Verny na památku svého syna Valeriana Arsène Vernyho \"Literární nadaci Valerian Arsène Verny pro děti a mládež\" ve Svazu nadací pro německou vědu. Valerian byl mimořádně nadaný student literatury a měl v plánu stát se spisovatelem a iniciátorem přeshraničních, humáních projektů se zaměřením na literárně nadané děti a mládež. Jeho tragická, smrtelná nehoda v Berlíně však ukončila život, který měl právo na velké naděje. Valerianovi ležela na srdci především rovnost v šancích na vzdělání jak jeho generace, tak i těch budoucích. Nadace pokračuje v tomto přání a podporuje literárně nadané děti a mládež, přičemž si dala za úkol věnovat se kultuře a literatuře v evropském kontextu se zaměřením na společnou česko-německou historii a mezinárodní podporu tvůrčího psaní.\n\nNad nadací převzal dne 16. května 2014 osobní i institucionální záštitu nyní již bývalý velvyslanec České republiky v Berlíně, JUDr. Rudolf Jindrák, a současný náměstek ministra zahraničních věcí ČR. Následně převzal tuto záštitu dne 14. ledna 2015 nový velvyslanec České republiky v Berlíně Mgr. Tomáš Jan Podivinsky.\n\nNa znamení uznání převzal ministr kultury České republiky Mgr. Daniel Herman jakožto jeho následovníci Ilja Šmíd a Antonín Staněk Záštitu ministra nad aktuálními i budoucími bilaterálními aktivitami nadace, které jsou realizovány v evropském kontextu.\n\n\n\n\nnakladatelství Deutscher Universitäts Verlag, Wiesbaden 1994, 8244-4154-3\n\n"}
{"id": "800415", "url": "https://cs.wikipedia.org/wiki?curid=800415", "title": "Jaroslav Tomášek", "text": "Jaroslav Tomášek\n\nJaroslav Tomášek (10. dubna 1896 Koryčany – 26. listopadu 1970 Praha) byl český hudební skladatel.\n\nStudoval na gymnáziu v Brně a učil se na klavír v hudební škole \"Besedy brněnské\". Vstoupil na Právnickou fakultu Univerzity Karlovy v Praze, ale po půl roce musel narukovat na frontu. Po vzniku Československé republiky studoval na Karlově univerzitě hudební vědu u Zdeňka Nejedlého a filosofii a estetiku o Otakara Zicha. Kromě toho absolvoval také knihovnickou školu. Hudbou se zabýval zprvu soukromě. Ve skladbě byl žákem Vítězslava Nováka a v instrumentaci Jaroslava Křičky. \n\nZískal doktorát filosofie (diplomová práce: \"Harmonický vývoj v komorních dílech Vítězslala Nováka\") a nastoupil jako archivář v knihovně Národního muzea. Byl knihovníkem \"Vojenského vědeckého ústavu\", korektorem \"Wiesnerovy tiskárny\" a konečně knihovníkem \"Státního zdravotního ústavu\", kde pracoval od roku 1927 až do roku 1950. Po roce 1945 byl velmi činný organizačně. Byl jednatelem \"Klubu českých skladatelů\" a podílel se na vzniku \"Syndikátu českých skladatelů\" i na ustavení \"Svazu československých skladatelů\". V letech 1950–1955 byl vedoucím ředitelem \"Ochranného svazu autorského\". Neblahé bylo jeho působení v akčních výborech při Syndikátu skladatelů, Ochranném svazu autorském, festivalu Pražské jaro i v České filharmonii v roce 1948, které vedlo k vyloučení řady umělců a kulturních pracovníků z veřejného života.\n\nNejvětší část jeho skladatelského díla vznikla v prvním desetiletí Československé republiky. Komponoval písně a komorní skladby, které se vyznačovaly vroucí lyrikou. V pozdějších letech byl pohlcen organizační a politickou činností a komponoval jen sporadicky. V 50. letech minulého století se nevyhnul ani komponování dobových masových písní a častušek. Psal kritické stati do odborných časopisů.\n\n\n\n\n\n"}
{"id": "800423", "url": "https://cs.wikipedia.org/wiki?curid=800423", "title": "Jóšinkan aikidó", "text": "Jóšinkan aikidó\n\nJóšinkan aikidó (合気道 養神館 \"aikidó jóšinkan\") je bojového umění, které vzniklo po druhé světové válce. Založeno bylo japonským mistrem Gózó Šiodou (1915–1994), který od dětství cvičil judo a kendó. Ve 30. letech 20. století poznal mistra daitórjú aikidžúdžucu Moriheie Uešibu a cvičil u něj mnoho let. V padesátých letech si otevřel vlastní školu aikida, kterou pojmenoval Jóšinkan (v překladu znamená \"„Místo kde se kultivuje, zvětšuje, roste duch nebo lidská bytost“\").\n\nGózó Šioda jako dítě prošel vážnou, nebezpečnou nemocí, po které byl celkově slabý a měl špatný zdravotní stav. Po vyléčení ho jeho otec vedl ke studiu bojových umění, aby svůj špatný zdravotní stav zlepšil a upevnil své zdraví. Byl malé postavy, měřil kolem 1,55 m a vážil asi 50 kg. Studoval kendó a judo, ve kterém získal 3. dan. V roce 1932 se setkal s mistrem daitórjú aikidžúdžucu, Moriheiem Uešibou, který ho opravdu zaujal a u kterého cvičil skoro deset let. Po válce od mistra Uešiby obdržel 9. dan.\n\nGózó Šioda začal učit aikidó v roce 1950 a o pět let později založil vlastní školu, kterou pojmenoval Jóšinkan. První studenti nově vzniklé školy byli policisté z japonské metropolitní policie, které aikidó přitahovalo pro své praktické formy znehybnění tak, aby minimalizovali zranění pro pachatele. Pro veliký počet kadetů policie bylo nutné vyvinout kata styl výuky, který umožnil rychle pochopit techniku hodů a znehybnění, a který je pro Jóšinkan formu aikida typický. Až do šedesátých let kladl Gózó Šioda důraz spíše na cvičení příslušníků policie, než na cvičení pro širokou veřejnost, i když i ta se mohla přihlásit ke cvičení. V roce 1957 vznikl kurz \"senšusei\", který funguje dodnes. Jde o velice intenzivní 11měsíční výcvik, několik hodin denně, 6 dnů v týdnu. Na jeho závěru se můžou skládat zkoušky na 1. dan. O tvrdém průběhu kurzu byla napsaná kniha \"Angry white pyjamas\" (\"Rozzlobená bílá pyžama\") od Roberta Twiggera.\n\nPo smrti Gózó Šiody se Mezinárodní jóšikan aikido federace zmenšila tím, jak jednotliví učitelé zakládali své vlastní směry vycházející z Šiodova učení. Dnes tedy mimo jóšinkan aikida fungují ještě federace renšinkan, šókódan, jóšókai atd.\n\nZákladní rozdělení je:\n\n\nSpolečný název pro cvičení těla, vychýlení soupeře, nácvik pádů, jsou to základní znalosti.\n\n\nCvičení pro naučení vychýlení:\n\n\nObsahuje čtyři základní techniky znehybnění: ikadžo, nikadžo, sankadžo a jonkadžo. Sedm základních technik hodů je šihonage, šomen irimi nage, sokumen irimi nage, kotegaeši, hidži ate kókjú nage, tenči nage a hidži šime. Pět základních technik rozvoje dechu s koordinací těla je pět kókjú ho.\n\nTechniky odvozené ze základních technik (z Kihon Waza), kdy se každý různý pohyb z těchto základních technik může individuálně přenést do nově vznikající techniky. Jde o tvoření vlastních technik na základě základních technik.\n\nJde o nepřerušovaný útok. Podle domluvených pravidel mezi žáky nebo podle pokynů učitele. Může být s domluveným útokem, třeba chycení za ruku, později po získání zkušeností s nedomluveným útokem. Můžou se kombinovat útoky, jejich rychlost, nasazení. Obránce se učí vhodně pohybovat s tělem, přesměrovávat sílu útoku a vhodně volit techniky tak aby nebyla narušena jejich plynulost. \n\nJako džijú waza, ale s tím rozdílem, že útočí nejméně dva oponenti najednou.\n\nČistě sebeobrané techniky které jsou určeny k obraně a přežití, jejich cvičení vychází ze zkušeností učitele. Při sebeobraných technikách se nemusí používat pouze techniky jóšinkan aikida, podle libosti se používá vše, co aikidoka zná i z jiných bojových umění a bojových sportů. Jde o přežití a funkčnost, ne o krásu technik.\n\nJde o vysoký stupeň tréninku, umění vychýlil útočníka který aktivně bojuje proti vychýlení, čtení záměru protivníka ještě před jeho provedením atd.\n\nZpůsob provádění technik se dělí na:\n\n\n\nCelek tvoří maximální efektivitu s minimálním úsilím.\n\nSprávné bojové umění celkově posiluje člověka po fyzické stránce a nezapomíná stejnou měrou rozvíjet i charakter jedince. Jedině tak se dosahuje rovnováha (japosky aiki). Jedinec se silnou technikou ale podlým charakterem může být pro své okolí nepříjemný, nebezpečný. Stejně tak člověk s dobrým charakterem ale se slabou technikou nebude mít ve světě oporu. To je špatně. Tréninkem se aikidoka snaží porazit své ego, závist, zlost, připoutání a být „lepší“. Bojová umění běžně trénují úspěšní vysocí manažeři a úspěšní lidé ve svém oboru. Princip technik se dá přenést na jakoukoliv běžnou činnost člověka a tím dochází k hlubšímu pochopení principů. Snaha je dosáhnout takové úrovně vhledu a poznání aby nebylo potřeba útočníka zabít, nebo i jenom zranit. Toho se dá dosáhnout jenom pravidelným a správným tréninkem těla a mysli. Takový člověk se stará o sebe, rodinu, své okolí, společnost ve které žije a chrání vše dobré. Vzájemně pak všichni prospívají. To je ideál a cesta bojových umění i jóšinkan aikida.\n\n\n"}
{"id": "800426", "url": "https://cs.wikipedia.org/wiki?curid=800426", "title": "CERMAT", "text": "CERMAT\n\nCERMAT neboli Centrum pro zjišťování výsledků vzdělávání je příspěvková organizace, kterou zřídilo a řídí Ministerstvo školství, mládeže a tělovýchovy v roce 2006. Navazuje na podobné Centrum pro reformu maturitní zkoušky (CERMAT), později Centrum pro zjišťování výsledků vzdělávání (CZVV). Sídlí v Praze a jeho základním úkolem je organizace a hodnocení maturitní zkoušky.\nOd roku 2017 připravuje jednotné přijímací zkoušky na střední školu.\n\nCermat v rámci své působnosti v organizaci státních maturit poskytuje pro studenty středních škol webové stránky, které obsahují kromě informací k samotné státní maturitě také vzorové testy. Každý rok je před samotným začátkem maturit tento webový server přetížen požadavky studentů, kteří mají na poslední chvíli zájem si projít tyto vzorové testy, přičemž samotný Cermat toto chování studentů považuje za DDoS útok.\n\nPrvním ředitelem byl Pavel Zelený, kterého už v roce 2009 odvolal kvůli zpoždění příprav státní maturity ministr školství Ondřej Liška, opětovně jej ale jmenovala ministryně Miroslava Kopicová a v roce 2012 byl kvůli problémovému průběhu státních maturit znovu odvolán dalším ministrem Petrem Fialou. Zelený vystudoval obor ekonomická statistika na Vysoké škole ekonomické. Po Zeleném byl až do 31. května 2018 ředitelem Jiří Zíka, který byl v CERMAT zaměstnán od roku 2008, zpočátku na pozici manažera projektu PRO.MZ, posléze výkonného ředitele a ředitele Sekce logistiky a bezpečnosti maturitní zkoušky. Zíka absolvoval Mechanizační fakultu někdejší zemědělské univerzity. Od 1. června 2018 je ředitelkou Michaela Kleňhová, která vyhrála v roce 2017 výběrové řízení, ale kvůli zachování kontinuity při přípravě maturit a přijímacích zkoušek na rok 2018 měla dosavadního ředitele Zíku vystřídat ve funkci až od prosince 2018. Předtím v CERMAT pracovala ve validační komisi. Kleňhová absolvovala obor pravděpodobnost a matematická statistika na Matematicko-fyzikální fakultě Univerzity Karlovy.\n\n"}
{"id": "800427", "url": "https://cs.wikipedia.org/wiki?curid=800427", "title": "Dzbańce", "text": "Dzbańce\n\nDzbańce (česky \"Džbánce\", německy \"Krug\") je ves v jižním Polsku, v Opolském vojvodství, v powiatu głubczyckém, ve gmině Branice.\n\nVes leží v Opavské pahorkatině. Přes ves protéká potok Kałuża (též \"Dopływ z Posucic\", něm. \"Kaluscha\"), pravý přítok Troji.\n\nV roce 2006 měla ves 51 obyvatel.\n"}
{"id": "800432", "url": "https://cs.wikipedia.org/wiki?curid=800432", "title": "Miss International", "text": "Miss International\n\nMiss International (oficiálně The International Beauty Pageant, česky doslovně \"Mezinárodní slečna\") je mezinárodní soutěž krásy.\n\n"}
{"id": "800433", "url": "https://cs.wikipedia.org/wiki?curid=800433", "title": "Gózó Šioda", "text": "Gózó Šioda\n\nGózó Šioda (japonsky 塩田 剛三 Šioda Gózó, 9. září 1915 – 17. července 1994), byl japonský mistr aikida, který vyvinul Jóšinkan aikidó (合気道 養神館). Byl jedním z nejvíce pokročilých studentů zakladatele aikida Morihei Uešiba (植芝 盛平). Šioda měl v aikidu hodnost 10. danu.\n"}
{"id": "800434", "url": "https://cs.wikipedia.org/wiki?curid=800434", "title": "Dzbańce-Osiedle", "text": "Dzbańce-Osiedle\n\nDzbańce-Osiedle (dříve \"Dzbańce PGR\" nebo \"Dzbańce-Górki\", německy \"Krug (Paulinenhof)\") je ves v jižním Polsku, v Opolském vojvodství, v okrese głubczyckém, ve gmině Branice.\n\nVes leží v Opavské pahorkatině. Přes ves protéká potok Kałuża (též \"Dopływ z Posucic\", něm. \"Kaluscha\"), pravý přítok Troji.\n\nV roce 2006 měla ves 468 obyvatel.\n"}
{"id": "800436", "url": "https://cs.wikipedia.org/wiki?curid=800436", "title": "Demoniac", "text": "Demoniac\n\nDemoniac byla heavymetalová skupina z Nového Zélandu založená ve Wellingtonu v roce 1993 zpěvákem a baskytaristou Lindsay Dawsonem, kytaristou Samem Totmanem a bubeníkem Stevem Francisem. Tři z nich poté odešli a založili skupinu DragonForce. Jejich specifický hudební styl byl často označován jako \"temný powermetal\". Původně hráli black metal, od druhého alba produkovali více powermetalový zvuk.\n\nSkupina začala hrát black metal s Dawsonem a Totmanem, kteří používali při koncertech jména \"Behemoth\" and \"Heimdall\" a žánrově definovanou symboliku a ozdoby (např. „corpsepaint“). Další rok se ke skupině přidal The Magus jako keybordista a bubeník Mark Hamill ze skupiny Head Like a Hole. Toto složení vydalo první skupinové album \"Prepare For War\", po kterém skupinu opustil Magus.\n\nDalší album \"Stormblade\" Demoniac vydali v roce 1996, představilo o něco málo melodičtější a chytlavější styl black metalu stejně jako kontroverzní skladby \"Hatred is Purity\" a \"Niggerslut\". V průběhu roku 2008 proběhlo interview s magazínem Kerrang, Totman byl požádán o vysvětlení něčeho, co se zdálo být bílým nacionalismem. Totman setřásl obvinění říkající, že ostatní členové kapely byli zodpovední za tyto skladby, ale uvedl, že zatímco nesouhlasí s ideami vyjádřenými v textu, věří že – dokud je muzika kvalitní – je špatné soudit skladby podle jejich lyrcikého nebo politického obsahu a člověk si je může užít bez ohledu na něj. Jakkoli to vypadalo, pozdější přijmutí Hermana Liho, který není bílé rasy, do kapely ukazují, že jejich skladby byly míněny ironicky.\n\nKapela zanikla v roce 1999.\n\n\n\n\n"}
{"id": "800437", "url": "https://cs.wikipedia.org/wiki?curid=800437", "title": "Dzierżkowice (Opolské vojvodství)", "text": "Dzierżkowice (Opolské vojvodství)\n\nDzierżkowice (česky \"Držkovice\", německy \"Dirschkowitz\" a v letech 1936-1945 německy \"Dirschkenhof\") je ves v jižním Polsku, v Opolském vojvodství, v Powiatu głubczyckém, ve gmině Branice.\n\nVes leží v Opavské pahorkatině na řece Opavě. Přes ves protéká potok \"Potok od Jakubowic\", levý přítok Opavy.\n\nV roce 1939 měla ves 357 obyvatel, v roce 2008 měla 148 obyvatel.\n\nV roce 1742 byla vesnice rozdělena mezi Rakousko a Prusko. Pruská část je dnes v Polsku. Rakouská část je dnes katastrální území Držkovice v městské části Vávrovice ve statutárním městě Opava v Česku.\n"}
{"id": "800446", "url": "https://cs.wikipedia.org/wiki?curid=800446", "title": "Flux Pavilion", "text": "Flux Pavilion\n\nJoshua Steele, známý pod uměleckým jménem Flux Pavilion, je britský producent elektronické hudby (převážně Dubstepu) a DJ. Spolu s Doctorem P, DJem Swan-E a Dyspro je spolu zakladatelem labelu Circus Records. Nejvíce je asi znám díky svému singlu \"Bass Cannon\", který se dostal na 56. místo hitparády UK Singles Chart.\n\n"}
{"id": "800457", "url": "https://cs.wikipedia.org/wiki?curid=800457", "title": "Premier League 1996/97", "text": "Premier League 1996/97\n\nPremier League v sezóně 1996/97 byl celkově 99. ročník anglické fotbalové ligy a 5. ročník Premier League. Titul získal Manchester United. Za ním skončily Newcastle United, Arsenal a Liverpool.\n\nZ = Zápasy; V = Vítězství; R = remízy; P = Prohry; VG = Vstřelené góly; OG = Obdržené góly; GR = Gólový rozdíl; B = Body\n"}
{"id": "800458", "url": "https://cs.wikipedia.org/wiki?curid=800458", "title": "Seznam odrůd jablek", "text": "Seznam odrůd jablek\n\nSeznam odrůd jablek, resp. jabloní zahrnuje převážně odrůdy registrované, příp. vyskytující se v České republice. (Zahraniční odrůdy jsou uvedeny namátkově, většinou, pokud mají určitou souvislost s českými odrůdami.) Seznam není úplný, je doplňován průběžně.\n\n\nV seznamu jsou uvedeny odrůdy používané v Litvě, pokud nejsou uvedeny v seznamu výše. Ani tento seznam není úplný. \n\n\n\n"}
{"id": "800461", "url": "https://cs.wikipedia.org/wiki?curid=800461", "title": "WWE NXT", "text": "WWE NXT\n\nWWE NXT je sportovní zábavní program od společnosti WWE který se začal vysílat 23. února 2010. Původně to mělo být něco jako reality show která sleduje životy wrestlerů ve Florida Championship Wrestling (FCW) a jejich cesty do Raw nebo SmackDown!. Vítězi prvních čtyř sezón se stali Wade Barrett, Kaval, Kaitlyn a Johnny Curtis. Show nyní vysílá zápasy jak mezi tzv. rookies tak mezi WWE Superstars.\n\nShow měla původně premiéru 10. února 2010 na stanici Syfy a měla nahradit ECW která se zrušila. Méně než za měsíc bylo oznámeno že SmackDown bude ze stanice MyNetworkTV přesunuto právě na Syfy. Poslední epizoda NXT na tomto kanále byla odvysílána 28. září aby uvolnila místo pro SmackDown. Začala se vysílat v on-line přenosu na webu \"WWE.com\" pro sledovače ze Spojených států. Mimo Spojené státy se show vysílá stále v televizi.\n\n13. června 2012 WWE celý program předělala a z show se stalo vývojové středisko pro začínající wrestlery, \"NXT Wrestling\".\n\nPrvní sezóna \"NXT\" začala na Syfy 23. února 2010 a skončila 1. června 2010. Většina účastníků této sezóny byla týden před zahájením natáčení představena v show \"ECW\".\n\nVítězem této sezóny se stal Wade Barrett který po vítězství začal působit v show Raw. Ostatní již eliminovaní soutěžící byli zapojeni do storyline s týmem jménem Nexus. Pod vedením právě Barretta se Nexus snažil zničit smlouvy s WWE ostatních bývalých soutěžících. Tým zaútočil jak na Johna Cenu tak na mnoho dalších superstars. Daniel Bryan, soutěžící, byl (oprávněně) ze svého kontraktu z WWE propuštěn kvůli škrcení ringového hlasatele Justina Robertse kravatou. WWE údajně tento segment považovala až za moc násilný pro jejich TV-PG programování. Mezitím skupina Nexus pokračovala ve své práci v Raw a napadla i hlavního vedoucího Vince McMahona. Za dva měsíce později se Bryan nakonec do WWE vrátil a to na show SummerSlam kde se stal jako překvapení sedmým členem týmu který se utkal proti Nexusu. Za jejich počáteční útoky byli Barrett i ostatní členové týmu vyřazeni ze zápasu o titul. Daniel Bryan se později stal i prvním rookie který kdy získal titul, v jeho případě WWE united states titul, když porazil svého bývalého mentora Mize.\n\nI když Bryan tuto soutěž nevyhrál, stal se prvním rookie který držel WWE Heavyweight titul který získal od Big Showa na Tables, Ladders, & Chairs 2011.\n\n\nDruhá sezóna NXT začala 8. června 2010 a skončila 31. srpna 2010. Obsazení této sezóny bylo představeno v prvním finále 1. června 2010. Původně měla sezóna trvat dvanáct týdnů ale nakonec se o týden prodloužila. Hlasování bylo založeno na hlasech mentorů a fanoušků prostřednictvím oficiálních stránek WWE.\n\nVítězem se stal Kaval který poté začal působit v show SmackDown. Mimoto byl s pomocí svého mentora Mize Alex Riley povolán do rosteru Raw. O pár měsíců později na pay-per-view Hell in a Cell udělali svůj debut i eliminovaní soutěžící Michael McGillicutty a Husky Harris který vyhrál svůj zápas proti Johnovi Cenovi s pomocí Wade Barretta který mu pomhl v maskování fanouška. Tito dva se později stali členy Nexusu. Kaval si zazápasil na show Survivor Series o Intercontinental titul proti Dolphovi Zigglerovi, bohužel ale neuspěl. Ze svého kontraktu s WWE byl propuštěn v prosinci 2010.\n\n\nTřetí sezóna začala 7. září 2010 a skončila 30. listopadu 2010. Sezóna byla speciálně jen pro divas (ženy) a měla nahradit soutěž Diva Search. První čtyři epizody byly vysílány na Syfy. Vzhledem k tomu, že na tento kanál se měl \"stěhovat\" SmackDown, mudelo být NXT přesunuto na webové vysílání na WWE.com. Cena pro vítěze byla jiná než v předchozích sezónách. Na rozdíl od můžu kteří si mohli vybrat zápas o titul dle svého výběru, vítězka získala jen smlouvu s WWE.\n\nVětšina soutěžících byla odhalena ve druhém finále 31. srpna 2010. Předtím, než se začalo natáčet, rookie diva Aloisia byla ze show vyloučena. Na televizních obrazovkách to bylo uděláno tak, že se pohádala se svou mentorkou Vickie Guerrero. V reálném životě to ale údajně bylo kvůli tomu že na internet byly propuštěny její fetiš-fotky. V rozhovoru ale ona sama uvedla že si není jistá zda to bylo kvůli těmto fotkám a nebo ne. Vickie později představila svou novou rookie divu Kaitlyn která nakonec soutěž vyhrála a začala působit ve SmackDownu. Nakonec se všechny divy (kromě Jamie Keyes která byla propuštěna krátce po svém vyřazení) objevily v hlavním rosteru. AJ debutovala na SmackDown v květnu 2011 jako týmová partnerka Kaitlyn. Aksana a Maxine se vrátily v srpnu 2011 přičemž první zmiňovaná projevila na SmackDownu zájem o Teddyho Longa a druhá v NXT o Derricka Batemana. Naomi debutovala na Raw v lednu 2012 jako jedna z tanečnic pro Broduse Claye.\n\n\nČtvrtá sezóna začala 7. prosince 2010 a skončila dne 1. března 2011. Soutěž byla opět mužská záležitost stejně jako v prvních dvou sezónách. Obsazení soutěžících bylo poprvé představeno na třetím finále 30. listopadu 2010. Během 5. týdne bylo oznámeno že vítěz a jeho mentor se utkají o WWE Tag Team titul. Tím se stal Johnny Curtis a jeho mentor R-Truth a utkali se o týmové tituly. 18. dubna ale R-Truth prošel heelturnem (stal se z něho záporný wrestler)když napadl Johna Morrisona a tak se zápas o společný titul neuskutečnil. Curtis v červnu debutoval na SmackDownu.\n\n\n\"NXT Redemption\", pátá sezóna \"NXT\", začala 8. března 2011. Skládá se ze šesti rookies kteří se účastnili některé ze sezón již předtím. Mohli si vybrat svého vlastního mentora. Dne 25. června 2011 byla z WWE propuštěn Chavo Guerrero takže Darren Young zůstal bez mentora. O tři dny později byl vyloučen Conor O'Brian a nahradil ho Derrick Bateman. Později, 5. srpna, byl propuštěn i Vladimir Kozlov a tím pádem i jeho rookie. Zatímco se tady neukazovaly žádné divy, od 28. června se vrátila AJ Lee a Maxine jako přítelkyně Hornswoggle a Batemana.\n\nNXT Redemption je zatím nejdéle trvající sezóna. 21. března byla odvysílána 55. epizoda což je více než všechny tři sezóny dohromady.\n\n"}
{"id": "800465", "url": "https://cs.wikipedia.org/wiki?curid=800465", "title": "Lenka Taussigová", "text": "Lenka Taussigová\n\nIng. Lenka Taussigová, provdaná Lenka Kocmanová Taussigová (* 23. leden 1982, Ústí nad Labem), je česká bývalá modelka, Miss sympatie ČR 2002 a majitelka produkční agentury.\n\nLenka Taussigová studovala na Obchodní akademii v Ústí nad Labem. Poté absolvovala Univerzitu Jana Evangelisty Purkyně (fakultu sociálně-ekonomická) v oboru Podnikové finance.\n\nJejí manžel je operační důstojník Policie ČR z Duchcova Tomáš Kocman, s nímž má syna Tomáška, který se narodil 23. září 2010 v ústecké Masarykově nemocnici. V sobotu 1. prosince 2012 ve 12.39 hodin porodila druhého syna Jana (vážil 3700 gramů a měřil 50 cm) v ústecké nemocnici. Taussigová si přála holčičku, kdyby se jí narodila, jmenovala by se Kateřina.\n\nV současnosti se věnuje především produkci, organizování módních přehlídek a různých společenských akcí.\n\nV roce 2002 získala v české soutěži krásy Miss České republiky 2002 titul \"Miss sympatie, Miss TV diváku a Miss Internet\". Poté naší republiku reprezentovala na mezinárodní soutěži krásy Miss International 2002, která se konala v Tokiu a umístila se na 6. místě.\n\n\n"}
{"id": "800470", "url": "https://cs.wikipedia.org/wiki?curid=800470", "title": "Rozrazil rezekvítek", "text": "Rozrazil rezekvítek\n\nRozrazil rezekvítek (\"Veronica chamaedrys\"), lidově bouřka, bezvršec či žabí očko, je vytrvalá bylina, která v létě kvete modrými květy. V Česku se jedná o hojný druh.\n\nRozrazil rezekvítek dorůstá výšky 10 až 50 cm. Lodyha je chlupatá ve dvou řadách, poléhavá až vystoupavá. Lodyhy se mohou i větvit. Listy jsou přisedlé nebo krátce řapíkaté, vstřícně postavené, vejčitého tvaru, okraj čepele je vroubkovaně pilovitý. Květy vyrůstají na stopkatých hroznech, které vyrůstají z úžlabí horních listů. Květenství je řídké a obsahuje 10-30 květů. Samotné květy jsou tmavomodré s tmavými žilkami, čtyři kališní cípy jsou podlouhle kopinaté, korunní trubka a ústí koruny jsou bílé. V průměru mají květy 10 až 15 mm. Výjimečně mohou být květy i bílé. Rostlina kvete od dubna do srpna. Plodem je obsrdčitá tobolka, asi 4 mm dlouhá.\n\nRozrazil rezekvítek roste v celé Evropě kromě Islandu, jižního Španělska, jižní Itálie a středomořských ostrovů. Dále areál jeho rozšíření zahrnuje Turecko, Kavkaz, západní a střední Sibiř, zavlečený byl do Severní Ameriky, na Sachalin a na Nový Zéland. V Česku se jedná o hojný druh rostoucí od nížin po horské oblasti, roste na vlhkých až vysýchavých hlinitých, písčitých nebo štěrkovitých půdách bohatých na živiny. Často roste na trávnících, pastvinách, mezích, loukách a v zahradách, též ve světlých listnatých nebo smíšených lesích.\n\n\n \n"}
{"id": "800478", "url": "https://cs.wikipedia.org/wiki?curid=800478", "title": "Martin Berkovec", "text": "Martin Berkovec\n\nMartin Berkovec (* 12. února 1989, Mariánské Lázně) je český fotbalový brankář, hráč klubu Žalgiris (V.).\n\nSvoji fotbalovou kariéru začal v SK Cheb, odkud v průběhu mládeže přestoupil nejprve do FK Baník Sokolov, a později SK Slavia Praha.\n\nV červenci 2010 se propracoval do prvního mužstva, odkud obratem odešel na hostování do FC Hlučín. V A-týmu debutoval pod trenérem Františkem Strakou v prvoligovém utkání 17. kola (18. 2. 2012) proti 1. FK Příbram (remíza 0:0). V září 2011 odešel do konce podzimní části sezony 2011/12 zamířil hostovat do FK Spartak MAS Sezimovo Ústí. Před sezonou 2014/15 se vrátil po ročním hostování v Bohemians Praha 1905 do Slavie, kde podepsal nový kontrakt do 30. 6. 2017. V létě 2014 podstoupil operaci levého ramene a do začátku sezony nezasáhl. Poprvé od operace nastoupil v ligové dohrávce 18. 3. 2015 proti FC Viktoria Plzeň. Sice nezabránil porážce 0:1, ale jinak podal výborný výkon a pochytal spoustu šancí.\n\nV sezóně 2016/17 získal se Slavií ligový titul.\n\nPřed ročníkem 2010/11 byl poslán na hostování do FC Hlučín. V týmu působil na podzim 2010. Za klub během celého svého angažmá nastoupil dohromady k 6 druholigovým střetnutím.\n\nV září 2011 zamířil na krátké hostování do konce podzimní části ročníku 2011/12 do klubu FK Spartak MAS Sezimovo Ústí (nyní FC MAS Táborsko). Odehrál zde 7 střetnutí ve druhé lize.\n\nV létě 2013 odešel hostovat do týmu tehdejšího nováčka nejvyšší soutěže Bohemians Praha 1905. S klubem podepsal roční hostování bez opce. Během jedné sezony se stal oporou mužstva. Mezi třemi tyčemi byl ve 26 ze 30 prvoligových utkání a značnou měrou se podílel na záchraně v 1. lize.\n\nV lednu 2017 odešel opět hostovat do Bohemians Praha 1905. 25. února 2017 se v ligovém utkání Bohemians 1905–1. FC Slovácko (remíza 0:0) tvrdě srazil se spoluhráčem, obráncem Danielem Krchem a upadl do bezvědomí. Útočník soupeře Francis Koné neváhal a pohotově mu poskytl první pomoc. Berkovec Konému poděkoval prostřednictvím sociální sítě ještě z nemocnice.\n\nV červenci 2017 odešel na hostování do klubu MFK Karviná.\n\n"}
{"id": "800480", "url": "https://cs.wikipedia.org/wiki?curid=800480", "title": "Wade Barrett", "text": "Wade Barrett\n\nStuart Alexander \"Stu\" Bennett (* 10. srpna 1980) je anglický profesionální wrestler. Dříve působil v WWE po přezdívkou Bad News Barett později King Barett. V roce 2010 vyhrál první sezónu \"NXT\" a v červnu toho roku udělal i svůj debut na \"Raw\" jako vedoucí týmu \"Nexus\".\n\nKdyž byl v lednu 2011 přesunut do SmackDownu, založil nový tým zvaný \"The Corre. \"V březnu 2011 získal Intercontinental titul. Později získal tento titul ještě čtyřikrát, což ho dělá pětinásobným Intercontinental šampioném. Před svým debutem ve WWE zápasil pod jmény Stu Sanders nebo Lawrence King.Po dlouhých spekulací Barett oficiálně dne 6.5.2016 ukončil smlouvu s WWE, přesněji řečeno Barett byl propuštěn.\n\nBennett se narodil v Penworthamu ale vyrůstal v Blackburnu v Lancashire. V šesti letech se se svou rodinou přestěhoval do Walesu. Má staršího bratra jménem Martin. Jako malý byl velký fanoušek \"British Bulldog\" Davey Boy Smith. Před tím než se stal profesionálním wrestlerem tak byl boxerem v Liverpoolu. Bennett vystudoval mořskou biologii na univerzitě v Liverpoolu. Pracoval jako laboratorní vědec a později jako lektor na londýnské pobočce Venn.\n\nBennett se rozhodl stát wrestlerem ve 21 letech. Byl trénován wrestlery Jon Ritchie a Al Snow. Debutoval roku 2004 pod jménem Stu Sanders ve společnosti NWA UK Hammerlock. Poté vystřídal spoustu společností, jako All Star Wrestling, Real Quality Wrestling a Dropkixx Wrestling, kde také získal Dropkixx IWC Heavyweight Championship.\n\nPoprvé se ve WWE objevil roku 2006 jako člen ochranky spolu s Sheamusem. V roce 2007 s ním WWE podepsala kontrakt. Byl poslán do vývojového střediska Ohio Valley Wrestling. Zde také vyhrál OVW Southern Tag Team Championship s Paulem Burchillem.\n\nRoku 2008 byl poslán do dalšího vývojového střediska, Florida Championship Wrestling (FCW). Zde získal FCW Florida Tag Team Championship spolu s Drew McIntyrem. Po ztrátě titulů se tým rozpadl. V únoru 2009 se zranil a začal pracovat jako komentátor pod jménem Wade Barrett. V prosinci 2009 opět začal zápasit,\n\nBarrett se poté účastnil 1. sezóny NXT, jeho \"mentor\" byl Chris Jericho. Barrettovi se podařilo tuto sezónu vyhrát, když ve finále porazil Davida Otungu a Justina Gabriela.\n\n7. červa Barrett debutoval v hlavním rosteru WWE, spolu s ostatními členy 1. sezóny NXT, jako vůdce stable Nexus. Napadli Johna Cenu, CM Punka, komentátory a ostatní personál a zničili ring. Nexus poté pokračoval v napadání ostatních wrestlerů. Barrett také několikrát bojoval o WWE Championship, na Night Of Champions, Bragging Rights a Survivor Series, ale titul se mu nepodařilo získat. Na začátku roku 2011 také přišel o místo ve stable Nexus, když vedení převzal CM Punk.\n\nBarrett byl poté draftován do SmackDownu, kde napadl Big Showa. Poté založil stabli The Corre, spolu s Ezekielem Jacksonem a bývalými členy Nexusu, Heathem Slaterem a Justinem Gabrielem. Barrett bojoval o World Heavyweight Championship na PPV Elimination Chamber, ale byl vyřazen Big Showem. 22. března 2011 vyhrál Barrett Intercontinental Championship, když porazil Kofiho Kingstona. Na Wrestlemanii 27 byla The Corre poražena Kingstonem, Big Showem, Kanem a Santinem Marellou. 6. května Barrett, Gabriel a Slater napadli Jacksona a vyhodili ho z týmu. Jackson později porazil Barretta v zápase o Intercontinental Championship a The Corre se rozpadla.\n\nBarrett se po rozpadu The Corre zaměřil na sólovou kariéru. V listopadu 2011 započal feud s Randym Ortonem. Na Survivor Series se uskutečnil zápas Team Barrett vs Team Orton, který Team Barrett vyhrál. Barrett s Ortonem se znova střetli v prosinci na PPV . Tento zápas vyhrál Orton. Feud skončil až v únoru 2012, výhrou Ortona v No Disqualifications zápase. Barrett si poté zlomil ruku a byl stažen z TV.\n\nVrátil se až 7. listopadu 2012 v show SmackDown a započal sérii vítězství, která trvala měsíc. Na Survivor Series 2012 byl členem týmu Dolpha Zigglera, tento tým také vyhrál. 31. prosince Barrett porazil Kofiho Kingstona v zápase o Intercontinental Championship. Titul prohrál proti The Mizovi na Wrestlemanii 29, ale hned další den v show Raw titul vyhrál zpět. Titul později prohrál na PPV Payback, v Triple Threat zápase i s Mizem ho porazil Curtis Axel. V srpnu 2013 měl Barrett krátký feud s Danielem Bryanem. Barrett poté opět zmizel z TV, kvůli problémům s vízem.\n\nBarrett se vrátil 2. prosince 2013 pod jménem Bad News Barrett. Do ringu se však vrátil až 7. dubna 2014, porazil Reye Mysteria. Na Extreme Rules 2014 se stal počtvrté v kariéře Intercontinental šampioném, když porazil Big E-ho. 24. června však utrpěl další zranění a byl nucen odevzdat titul. Vrátil se 29. prosince 2014 v show Raw, porazil Cesara. Další show Raw získal popáté v kariéře Intercontinental Championship, když porazil Dolpha Zigglera v 2-out-of-3 falls zápase.\n\nKing of The Ring (2015)\n\nDne 26.4. během placené akce Extreme Rules byl oznámen návrat turnaje King Of The Ring (během této placené akce měl Barret původně zápasit o Intercontinental Championship proti Danielu Bryanovi, nicméně kvůli zranění nebyl Bryan schopen zápasit, tudíž Barrett měl náhradní zápas s Nevillem, který však prohrál). Několik wrestlerů zápasilo o postup do semifinále a následně do finále. Turnaj probíhal následovně:Dne 6.5.2016 Barett byl propuštěn.\n\nBad News Barrett def. Dolph Ziggler\n\nR-Truth def. Stardust\n\nSheamus def. Dean Ambrose – DQ\n\nNeville def. Luke Harper\n\nSemifinále:\n\nBad News Barrett def. R-Truth\n\nNeville def. Sheamus\n\nFinále:\n\nBad News Barrett def. Neville\n\n3. května 2012 bylo oznámeno že bude hrát po boku Colina Farrella ve filmu od WWE Studios, \"\"Dead Man Down\"\".\n\nDne 15. června 2008 byl Bennett v Tampě na Floridě zatčen a obviněn z ohrožování důstojníka. K zatčení došlo blízko restaurantu a baru Champps (2223 West Shore Boulevard North) ve 2 ráno. Byl však propuštěn již druhý den. Podle FCW zaplatil jen pokutu.\n\nBennett má tři tetování. První z nich je barbwire na levém deltovém svalu. Druhé je kmenový design pod právě již zmiňovaném tetování. Třetí je růže na pravém ramenním svalu společně se slovy 'Culture, Alienation, Boredom & Despair' (v překladu 'Kultura, odcizení, nuda a zoufalství'). Je to část textu z písně Manic Street Preachers od Little Baby Nothing.\n\nJe to velký fanoušek fotbalového klubu Preston North End.\n\n\n\n"}
{"id": "800482", "url": "https://cs.wikipedia.org/wiki?curid=800482", "title": "Viktor Georgijevič Kulikov", "text": "Viktor Georgijevič Kulikov\n\nViktor Georgijevič Kulikov ( , 5. července 1921 Orelská oblast – 28. května 2013 Moskva) byl sovětský vojenský činitel, maršál Sovětského svazu (1977) a účastník Velké vlastenecké války. V letech 1967–69 byl velitelem vojsk Kyjevského vojenského okruhu, následně v letech 1969–71 působil jako hlavní velitel skupiny sovětských vojsk v Německu a v letech 1971–76 jako náčelník generálního štábu ozbrojených sil Sovětského svazu. Od roku 1976 se stal hlavním velitelem Spojených ozbrojených sil států Varšavské smlouvy. Kromě toho byl od roku 1968 až do roku 1989 poslanec Nejvyššího sovětu Sovětského svazu, od roku 1971 byl také členem ÚV KSSS. \n\nZemřel 28. května 2013 v Moskvě. Je pohřben na Novoděvičím hřbitově\n"}
{"id": "800483", "url": "https://cs.wikipedia.org/wiki?curid=800483", "title": "Jędrychowice", "text": "Jędrychowice\n\nJędrychowice (česky \"Jindřichovice\", německy \"Hennerwitz\") je ves v jižním Polsku, v Opolském vojvodství, v powiatu głubczyckém, ve gmině Branice.\n\nVes leží v Opavské pahorkatině. Přes ves protéká Potok Jędrychowicki, levý přítok Kałuże (přítok Troje).\n\n"}
{"id": "800497", "url": "https://cs.wikipedia.org/wiki?curid=800497", "title": "Zpracování XML v Javě", "text": "Zpracování XML v Javě\n\nJazyk Java společně s XML tvoří symbiózu. Java je přenositelný jazyk a XML je přenositelný formát pro popis dat. Díky této symbióze v Javě existuje velká podpora zpracováni XML pomocí mnoha knihoven. \n\nNejčastější akce prováděné při zpracování XML jsou:\n\nVýše definované akce chceme nějakým způsobem zpracovat. Nejčastěji je zpracujeme pomoci parseru. Parsery se v nějaké podobě nacházejí v knihovnách každého moderního programovacího jazyka. V Javě od verze 1.3 můžeme XML dokumenty zpracovávat pomocí dvou hlavních způsobů: \n\n\nPrincip proudového zpracování je založen na tom, že parser postupně čte XML dokument a pro každou ucelenou část vyvolá událost, kterou my zpracujeme námi implementovaným kódem. V Javě tento přístup je implementován pomoci knihovny SAX(Simple API for XML)\n\n\nNeboli Simple Api for XML. Toto zpracování je definováno několika rozhraními v Java Core API popsané v balíku org.xml.sax. Každá XML značka je v aplikačním kódu reprezentovaná jako událost ,přičemž analyzátor čte XML dokument a generuje posloupnost událostí reprezentující dokument. Programátor píše kód, kterým zpracuje sérii událostí.\n\nNíže lze vidět ukázka zpracování dat pomoci SAX\nSAX parser vygeneruje následující posloupnost události:\n\n1.Start document\n\n2.Start element: doc\n\n3.Start element: pozdrav, attributes: barva (value: blue)\n\n4.Characters: Hello, world!\n\n5.End element: pozdrav\n\n6.End element: doc\n\n7.End document\n\nNíže lze vidět hlavní kostru kódu zpracovávající XML pomoci SAX. Tento kód vytvoří objekt parseru, pomocí kterého můžeme dokument dále zpracovávat.\n\nZpracování dokumentu provedeme tak, že implementujeme z balíčku org.xml.sax několik rozhraní našimi třídami a tyto objekty předáme parseru pomoci jeho set() metod. Mezi jeho nejpoužívanější rozhraní patří \n\nNejpouživanější metody jsou z rozhraní ContentHandler. \n\nNíže lze vidět ukázkovou implementaci kódu\n\nToto zpracování dokumentu je založeno na tom, že se celý XML dokument načte najednou do pamětí a vytvoří se stromová struktura. V Javě lze s ním pracovat pomoci knihovny DOM(Document Object Model).\n\n\n\nNeboli Document Object Model. Jedna se o standard připravený konsorciem W3C. Parser DOM načte celý XML dokument do paměti a vytvoří z něj stromovou objektovou reprezentaci.\nNíže je ukázka programu, který umožní vytvořit objekty, kterým přečte soubor jidlo.xml.\nKód uvedený výše vytvoří DOM parser a načte XML dokument do pamětí pro další zpracování.\n\n"}
{"id": "800500", "url": "https://cs.wikipedia.org/wiki?curid=800500", "title": "Bukowan", "text": "Bukowan\n\nBukowan je německý název českých sídel:\n\n"}
{"id": "800505", "url": "https://cs.wikipedia.org/wiki?curid=800505", "title": "Ondřej Němec (fotograf)", "text": "Ondřej Němec (fotograf)\n\nOndřej Němec (*  Praha) je český fotograf, zabývající se dokumentární fotografií.\n\nJe jedním ze sedmi dětí disidentské rodiny Němcových, která byla také jedním z center českého undergroundu.\n\nFotografovat začal ve dvanácti letech, tento obor ale z politických důvodů studovat nemohl. Vyučil se v tiskárně, kde pak deset let pracoval, od poloviny osmdesátých let pak byl zaměstnán jako kulisák a poté topič.\n\nV letech 1990 – 2012 pracoval jako fotoreportér v redakci Lidových novin, v současnosti se živí jako samostatný fotograf a spolupracuje s Knihovnou Václava Havla.\n\nDokumentoval undergroundové i chartistické události (koncerty The Plastic People of the Universe, pohřeb profesora Jana Patočky). V roce 1979 podepsal Chartu 77. Před rokem 1989 byly jeho fotografie publikovány pouze v samizdatu nebo v cizině, často anonymně. Od listopadu 1989 vycházejí v řadě domácích i zahraničních periodik a publikací.\n\nLaureát Ceny Revolver Revue za rok 2012.\n\n\n"}
{"id": "800512", "url": "https://cs.wikipedia.org/wiki?curid=800512", "title": "Holandské hrabství", "text": "Holandské hrabství\n\nHolandské hrabství (německy \"Graafschap Holland\") vzniklo ve středověku a rozkládalo se na území dnešních provincií Severní a Jižní Holandsko.\n\nNejprve se jednalo o oblast Kennemerlandských dun, kterou udělovali v léno svým vazalům franští králové. S rostoucími územními zisky rostla také moc hrabat a hraběcí titul přecházel z otce na syna.\nNa počátku 5. století ovládali území dnešního Nizozemska tři kmeny. Na jihu se jednalo o Franky, na východě o Sasy a pobřeží obývali Frísové. V 8. století ovládli Frankové území Frísů a v 9. století porazili také Sasy. V čele této obrovské říše stál Karel Veliký. Za jeho vlády byla země rozdělena na správní jednotky, zvané pagusy resp. gouweny (na dolním toku Rýna nazývané župy). Zabezpečení říšského práva a odvod poplatků zajišťovali Karlovi vazalové, jimž náležel titul hrabě (\"comes\").\nPo smrti Karla Velikého († 814) došlo k mocenským bojům mezi dědici a následně došlo k trojímu dělení říše v letech 843, 870 a 880. Většina Nizozemského území připadla Východofranské říši, pouze Flandry a západní část Lotrinska náležela k Západofranské říši.\n\nV 9. století počali být přímořské oblasti říše sužovány nájezdy Vikingů. Svá území chránili východofranští králové tak, že je dávali v ochranu jiným Vikingům.\n\nZa prvního hraběte bývá označován Gerulf Holandský.\nV roce 882 udělil císař Karel III. Tlustý území mezi Dorestadem a zeeuwským pobřežím vikingovi Godfriedovi, který se po neúspěšném pokusu uchvátit dánskou korunu uchýlil do Fríska. Fríský vévodský titul ale Godfriedovi nestačil a proto plánoval se synem Lothara II. Hugem povstání. Karel III. povstání zabránil s pomocí právě Gerulfa, kterému pak bylo králem Arnulfem uděleno v léno území v dunách.\n\n\n"}
{"id": "800514", "url": "https://cs.wikipedia.org/wiki?curid=800514", "title": "Jakub Lokaj", "text": "Jakub Lokaj\n\nJakub Lokaj (7. července 1752 Cítoliby – ?) byl český hudební skladatel období klasicismu, příslušník Cítolibské skladatelské školy. \n\nNarodil se v Cítolibech jako syn tamního koláře. Jeho matka Anna pocházela z rodiny Křivánků z blízkého Markvarce. Kmotrem mu byl cítolibský kantor a hudební skladatel Václav Jan Kopřiva. V době, kdy se narodil, patřilo panství Cítoliby rodu Pachtů z Rájova. Ti zde při zámku založili kapelu, jejíž někteří členové se prosadili i jako komponisté. Místní kostel sv. Jakuba byl střediskem duchovní hudby. Lokajovo hudební vzdělání není známé, základy nepochybně získal od zdejšího kantora a svého kmotra Václava Jana Kopřivy. Na cítolibském zámku postupně zastával funkce služebníka, kuchyňského písaře a hofmistra. Tato hodnost byla spojena s funkcí ředitele zámecké hudby. \n\nDatum a místo Lokajova úmrtí se nepodařilo zjistit, na cítolibském panství nezemřel. V Cítolibech se naposledy vyskytuje v soupisu poddaných v roce 1793, o dva roky později zde již uveden není.\n\nSkládal jak duchovní, tak profánní hudbu. Dosavadní výzkum Zdeňka Šestáka prokázal, že Lokaj složil nejméně pět mší, z toho jednu českou. Z Lokajova díla se dále dochovala dvě moteta: Motetto pastorale in D \"Gloria in excelsis Deo\" a \"O, altitudo gloriae\". Dále je autorem árie in Dis pro soprán \"Haec aurora gratiosa\". Jeho koncert pro fagot a orchestr C-dur má na repertoáru fagotista České filharmonie Jaroslav Kubita. Premiérovaný byl v roce 1999.\n\nNa hudební nosiče se zatím dostaly pouze árie in Dis \"Haec aurora gratiosa\" a Motetto pastorale in D \"Gloria in excelsis Deo\". Jeho některé další skladby se příležitostně hrají na koncertech.\n\n\n\n"}
{"id": "800516", "url": "https://cs.wikipedia.org/wiki?curid=800516", "title": "Novomlýnská nádrž", "text": "Novomlýnská nádrž\n\nNovomlýnská nádrž (též Vodní nádrž Nové Mlýny III nebo Dolní nádrž) je údolní nádrž na řece Dyji v okrese Břeclav na jižní Moravě. Je závěrečná ze tří na sebe navazujících nádrží vodního díla Nové Mlýny, které bylo vybudováno v letech 1975 – 1988.\n\nZemní hráz je vysoká 9,5 m a dlouhá v koruně 2815 m.\n\nNádrží protéká Dyje.\n\nVyužívá se k zavlažování, protipovodňové ochraně, k chovu ryb a také k rekreaci. V hrázi se nachází Malá vodní elektrárna Nové Mlýny.\n\n"}
{"id": "800520", "url": "https://cs.wikipedia.org/wiki?curid=800520", "title": "Polaroid art", "text": "Polaroid art\n\nFotografický film Polaroid je vhodný zejména pro různé formy alternativního zpracování. Možná nejpozoruhodnější z nich jsou obrazové manipulace vytvořené fotoaparátem SX-70 a manipulací s filmovou emulzí (poškrábání, rozrývání a podobně). Další možností je publikování díla bez jeho oříznutí - v plném formátu filmu včetně okrajů. Samotná firma Polaroid tento přístup aktivně podporovala zejména v pozdějších dnech filmové výroby.\n\nPrůkopníkem v této oblasti je Belgičan Danny Matthys. \n\n\nUmění Polaroid art je v uměleckém světě přijímáno stále více. Instantní fotografie mají lesklý, přízračný efekt a mají styl, který přitahuje mnoho mladých lidí.\n\n\n\n\n\n\n"}
{"id": "800523", "url": "https://cs.wikipedia.org/wiki?curid=800523", "title": "Flora Olomouc", "text": "Flora Olomouc\n\nFlora Olomouc je mezinárodní zahradnická výstava, kterou v Olomouci každoročně pořádá společnost Výstaviště Flora Olomouc. Výstava je otevřena každoročně, ve třech termínech - „etapách“, na jaře, na konci léta a na podzim. Na výstavě se také podílí Český zahrádkářský svaz, Svaz květinářů a floristů České republiky a Svaz školkařů České republiky.\n\nZahradnické výstavy pod názvem Flora Olomouc se v městě Olomouci konají už od roku 1967. Původně jen v lichých letech, protože v sudých je pořádala Bratislava. Tradice velkých květinových výstav ale začala v Olomouci už v roce 1958.\n\nAreál výstavy se nachází ve Smetanových sadech a má celkovou výstavní plochu 4 395 m². Hlavní expozice je umístěna v pavilonu A. Při letní etapě mezinárodní výstavy je expozice výhradně v hlavním pavilonu nebo alespoň větší části jeho plochy. Hlavní pavilon A byl od roku 2012 v rekonstrukci do jara 2014. Při rekonstrukci nedošlo k významným změnám stavby.\n\nV dalších třech pavilonech mohou být během jarní etapy expozice také, nebo jsou, jako v letní etapě, použity k pronájmu prodejcům různého zboží. Přes některé informace jako: \"Velký zájem však vzbudily také expozice zahrádkářů v pavilonech B, C a rovněž prodejní Letní zahradnické trhy v pavilonech E, F, G a na venkovních plochách výstaviště.(\"18.08. 2014, Metropole Olomouc, Ivo Heger\") \" naplnila rozvolněná výstava některých odrůd ovoce zahrádkářů v roce 2014 horní patro pavilonu A a ostatní pavilony byly pronajaty prodejcům průmyslového zboží.\n\nMezi zboží prodávané v dalších pavilonech patří z největší části zboží bez vztahu k zahradnictví jako bižuterie, hračky, autopotahy, záclony, koberce, boty, textil, sportovní potřeby, digitální nosiče, lepidla. Celkově tak sortiment prodávaný v druhé dekádě 21. století na Flora Olomouc připomíná spíše běžné „vietnamské“ tržiště. „\"V poslední době se Flora změnila v tržnici, která je snad ještě horší než nechvalně proslulé burzy na Lokomotivě v devadesátých letech.\"“ Způsob vedení výstavy Flora Olomouc se nelíbí ani olomoucké radnici a kritizoval jej otevřeně i primátor Martin Novotný. Slíbil, s ohledem na milionové investice města do výstaviště, změnu, která se však v daném termínu nekonala.\n\nVolná prostranství a záhony přímo v centru dění na výstavišti jsou mnohdy zaplevelená, trávníky slouží jako parkoviště prodejců a podobně. Obecně je úroveň výstavy dlouhodobě terčem kritiky. V roce 2013 vzniklo i hnutí za záchranu tradic výstav Flora Olomouc, jenž se pokouší poukázat na neřešené problémy výstaviště:\n„\"Podzimní etapa Flory by se vešla do sálu středně velkého kulturního domu. Ostatní místa výstavního areálu patřila zejména stánkařům s nezahradnickým sortimentem a neuvěřitelnému nepořádku. Jako by se historickými Smetanovými sady prohnala blesková povodeň.\"“\n\nKritici současného stavu se snaží výstaviště přesvědčit, že i ve skromných podmínkách by výstavišti prospěla důstojnější podoba expozic. Na kritiku a snahu sdružení situaci změnit původně výstaviště nereagovalo a později kritiku označilo za nekonstruktivní.\n\nZa nejlepší expozice a výpěstky nebo za úspěchy v soutěžích aranžování květin jsou udíleny ceny, přičemž nejvyšším oceněním je cena \"Novitas Olomucensis\".\n\nNa výstavě jsou také za účasti významných osobností slavnostně křtěny nové květinové odrůdy, kmotry už např. byli Hana Maciuchová, Emília Vášáryová nebo Jiří Žáček.\n\nNa aranžování expozice Flora Olomouc se pravidelně podílí Ivar Otruba, významná osobnost zahradní architektury v ČR. Na letní etapě mezinárodní výstavy Flora Olomouc 2014 se prezentovalo asi tři sta vystavovatelů a prodejců z ČR i jiných zemí. Mezi nimi byli i někteří z oboru zahradnictví. Největší výrobci a prodejci zahradní techniky a materiálů, včetně zahradnických školek, se účastní výstavy v symbolickém měřítku nebo vůbec ne. Není zřejmé nakolik to lze přičítat ekonomické situaci v zahradnictví v ČR a nakolik obavě, že bude pověst firmy spíše degradována účastí na takto realizované výstavě a zařazením prezentace mezi stánkové prodejce zboží importovaného z Asie.\n\nNejnavštěvovanější jarní etapu v roce 2014 navštívilo 66 251 osob. Podle jiných zdrojů se návštěvnost výstavy Flora Olomouc odhaduje na 30 000 návštěvníků. Ve 20. století se návštěvnost výstavy počítala na statisíce návštěvníků.\n\n"}
{"id": "800525", "url": "https://cs.wikipedia.org/wiki?curid=800525", "title": "Miss Supranational", "text": "Miss Supranational\n\nMiss Supranational (česky doslovně \"Nadnárodní slečna\") je mezinárodní soutěž krásy. V roce 2009 soutěž založila Beauty World Association v Płocku (Polsko). Každoročně ji organizuje společnost World Beauty Association sídlící v Panamě.\n\nSoučasná Miss Supranational 2019 je Antonnie Porsild z Thajska.\n\n"}
{"id": "800526", "url": "https://cs.wikipedia.org/wiki?curid=800526", "title": "Rychlobruslení na Zimních olympijských hrách 1988", "text": "Rychlobruslení na Zimních olympijských hrách 1988\n\nZávody v rychlobruslení se na Zimních olympijských hrách 1988 v Calgary uskutečnily ve dnech 14.–28. února 1988 v hale Olympic Oval.\n\nV Calgary bylo na programu celkem 10 závodů, pět pro muže a pět pro ženy. Muži startovali na tratích 500 m, 1000 m, 1500 m, 5000 m a 10 000 m, ženy na tratích 500 m, 1000 m, 1500 m, 3000 m a 5000 m. Závod na 5000 m žen měl v Calgary olympijskou premiéru.\n\n\nČeskoslovenskou výpravu vedl trenér Petr Novák a tvořil ji jeden muž:\n\n"}
{"id": "800527", "url": "https://cs.wikipedia.org/wiki?curid=800527", "title": "EVO2", "text": "EVO2\n\nEVO2 je dvoučlánková šestinápravová plně nízkopodlažní tramvaj vyvinutá a vyrobená českou Aliancí TW Team (Pragoimex, VKV Praha a Krnovské opravny a strojírny).\n\nPo úspěšném vyvinutí a sériové výrobě tramvají řady tramvají Vario byl na požadavek Dopravního podniku měst Liberce a Jablonce nad Nisou vyvinut nový typ šestinápravové tramvaje s označením EVO2. Tramvaj je oproti tramvajím Vario, které vycházejí z tramvají T3 a tedy koncepce PCC, postavena na nové konstrukci, která umožnila zvýšit podíl nízké podlahy. Za prototyp zaplatil dopravní podnik 38 milionů korun bez DPH. Autorem designu tramvaje je architekt Ondřej Hilský.\n\nPrototyp byl v květnu roku 2012 dovezen do Liberce, mezi červencem a zářím toho roku absolvoval zkušební jízdy bez cestujících. Cestující poprvé svezl při předváděcím provozu dne 22. září v rámci dne otevřených dveří v liberecké vozovně, do zkušebního provozu s cestujícími byl s evidenčním číslem 84 zařazen 25. září 2012. V červnu 2013 obdržel prototypový vůz průkaz způsobilosti drážního vozidla a byl zařazen do běžného provozu.\n\nRámcový kontrakt pro Liberec čítal osm kusů tramvají typu EVO2, výroba zbylých sedmi vozů ale byla odložena, neboť byla zastavena příprava nové tratě do Rochlice, pro které měly být tramvaje EVO2 určeny. V červnu 2013 již dopravní podnik s nákupem těchto vozidel nepočítal, názor by změnil pouze v případě, kdyby získal na jejich pořízení dotace.\n\nV září 2018 vyhrál typ EVO2 soutěž brněnského dopravního podniku na pořízení až 41 nových 100% nízkopodlažních středněkapacitních tramvají, které si hodlá kompletovat brněnský DP ve svých ústředních dílnách. Komponenty pro první dvě tramvaje by měly být dodány do 420 dnů. Rámcová smlouva v celkové hodnotě 1 miliardy Kč (bez DPH) uvádí, že zbylé vozy by mohly být dodány v letech 2020–2025. Oproti dříve vyrobeným vozům budou tramvaje pro DPMB vybaveny výzbrojí TV Europulse od Cegelecu.\n\n"}
{"id": "800529", "url": "https://cs.wikipedia.org/wiki?curid=800529", "title": "Georges Condominas", "text": "Georges Condominas\n\nGeorges Condominas (29. června 1921 v Haiphongu - 17. července 2011 v Paříži) byl francouzský etnograf a etnolog, zabývající se především tradičními společnostmi v oblasti jihovýchodní Asie.\n\nUpozornil na sebe zejména studiemi o Mnonzích, etniku žijícím ve středním Vietnamu. Jeho kniha \"Nous avons mangé la forêt\" (Snědli jsme les, 1957) je dodnes považována za jedno z nejpodnětnějších děl etnografické literatury, napsal ji jako kroniku svého delšího pobytu mezi Mnongy. Ve své době sklidila značný ohlas, Claude Lévi-Strauss po jejím přečtení nazval Condominase \"Proustem etnologie\".\n"}
{"id": "800531", "url": "https://cs.wikipedia.org/wiki?curid=800531", "title": "Ma-an-šan", "text": "Ma-an-šan\n\nMa-an-šan () je městská prefektura v Čínské lidové republice, kde patří do provincie An-chuej ve východní Číně. Leží na řece Jang-c’-ťiang a sousedí na západě s Che-fejem, na jihozápadě s Wu-chu a na východě s Nankingem.\n\n"}
{"id": "800541", "url": "https://cs.wikipedia.org/wiki?curid=800541", "title": "Mistrovství Evropy ve fotbale hráčů do 17 let 2012", "text": "Mistrovství Evropy ve fotbale hráčů do 17 let 2012\n\nMistrovství Evropy ve fotbale hráčů do 17 let 2012 se konalo od 4. do 16. května ve Slovinsku. Jednalo se o 11. ročník turnaje v této věkové kategorii, kterého se účastnilo osm týmů. Obhájcem titulu byla reprezentace Nizozemska, která tak obhájila titul. Turnaje se mohli účastnit hráči narození nejdříve 1. ledna 1995.\n\nByla sehrána kvalifikace, které se zúčastnilo 52 reprezentací (Slovinsko mělo účast na závěrečném turnaji jistou jako pořadatel). V první fázi bylo 52 týmů rozlosováno do 13 skupin po 4 týmech. Ve skupinách se utkal každý s každým jednokolově na stadionech jednoho z účastníků skupiny jako víkendový turnaj. Vítězové skupin, týmy na druhých místech a dva nejlepší týmy ze žebříčku celků umístěných na třetích místech postoupili do druhé fáze. V té bylo 28 týmů rozlosováno do 7 skupin po čtyřech. Opět se utkal každý s každým jednokolově na stadionech jednoho z účastníků skupiny jako víkendový turnaj. Všech 7 vítězů skupin postoupilo na závěrečný turnaj.\n\n"}
{"id": "800542", "url": "https://cs.wikipedia.org/wiki?curid=800542", "title": "Fibroblastoidní synoviální buňka", "text": "Fibroblastoidní synoviální buňka\n\nFibroblastoidní synoviální buňky představují specializovaný buněčný typ, nacházející se uvnitř kloubu v oblasti synovia. Tyto buňky hrají klíčovou roli v rozvoji chronických zánětlivých onemocněních, jako je například revmatoidní artritida.\n\nVnitřní výstelku kloubu tvoří tzv. synovium (někdy označované jako synoviální membrána), tenká vrstva nacházející se uvnitř kloubního pouzdra. Název „synovium“ je odvozen od pojmu „synovia“ (synoviální tekutina), což je viskózní tekutina produkovaná synoviem a jejímž hlavním účelem je snížit tření chrupavek v kloubu při jeho pohybu. Synovium je dále důležité pro zajištění správné funkce kloubu díky poskytování strukturální podpory a dodávání potřebných živin okolní chrupavce. Synoviální membrána má dvě vrstvy – vnější (subintima) a vnitřní vrstvu (intima). Vnitřní vrstva je z velké části tvořena dvěma druhy buněk, specializovanými makrofágy (v angličtině „macrophage-like synovial cells“) a tzv. fibroblastoidními synoviálními buňkami, které mají velký význam při udržování vnitřní homeostázy kloubu. Tyto buňky jsou hlavním zdrojem kyseliny hyaluronové a dalších glykoproteinů, jež obsahuje synoviální tekutina.\n\nFibroblastoidní synoviální buňky jsou buňky mezenchymálního původu, které vykazují řadu znaků společných s fibroblasty, jako je např. exprese několika typů kolagenů a vimentinu, proteinu obsaženého v cytoskeletárních vláknech. Na rozdíl od fibroblastů však fibroblastoidní synoviální buňky produkují další proteiny, běžně se ve fibroblastech nevyskytující. Jedná se zejména o protein lubricin, důležitý pro snižování tření v kloubu. Dále tyto buňky exprimují řadu molekul důležitých pro zprostředkování adheze buněk, jako jsou například cadherin-11, VCAM-1, různé integriny a jejich receptory. Typická je pro fibroblastoidní synoviální buňky i produkce proteinu CD55, čehož se často využívá k identifikaci tohoto buněčného typu v synoviu pomocí imunohistochemie.\n\nSynoviální hyperplázie (zvětšení) je typickým znakem autoimunitního onemocnění nazývaného revmatoidní artritida (RA). Při tomto onemocnění se synoviální membrána stává místem, kde neustále dochází k zánětlivým procesům, což může nakonec vést až k poškození chrupavky a destrukci a deformaci celého kloubu. V synoviální membráně se díky změnám v proliferačních a apoptotických procesech zvětšuje celkový počet buněk a významně narůstá i počet fibroblastoidních synoviálních buněk. Tyto buňky poté spolu s dalšími buňkami imunitního systému, jako jsou makrofágy, lymfocyty, neutrofily, žírné buňky, dendritické buňky a krevní destičky, vytvářejí v synoviu zánětlivé prostředí, přitahují tak k poškozenému místu další imunitní buňky a přispívají k destrukci kloubu.\n\nFibroblastoidní synoviální buňky přítomné v synoviu při revmatoidní artritidě vykazují oproti normální tkáni změněný fenotyp. Ztrácejí schopnost tzv. kontaktní inhibice, kdy se buňky přestávají při přílišném vzájemném styku dělit, a také závislosti na adhezivním povrchu; oba tyto jevy přispívají ke zvyšování počtu fibroblastoidních synoviálních buněk v zánětlivé tkáni a jsou typické například i pro růst nádorových buněk. Kromě toho tyto buňky produkují řadu prozánětlivých signálních molekul, především interleukiny IL-6 a IL-8, prostanoidy a matrixové metaloproteinázy (MMP), které mohou přímo ovlivňovat další buňky a dále se podílet na prohlubování zánětu. Tyto procesy jsou ovlivněny mikrovesikuly (malými membránovými váčky) pocházejícími z krevních destiček, které se podílejí na aktivaci fibroblastoidních synoviálních buněk prostřednictvím produkce IL-1.\n"}
{"id": "800547", "url": "https://cs.wikipedia.org/wiki?curid=800547", "title": "Červený rybník (Pihel)", "text": "Červený rybník (Pihel)\n\nČervený rybník u Pihelu je nedaleko severní části obce Pihel v severní části Českolipska. Nový Bor je od něj necelé 3 km severně. Rybník má rozlohu 9 ha včetně rašelinišť.\n\nRybník je v severní části okresu Česká Lípa, v Zákupské pahorkatině, podcelku Cvikovská pahorkatina. Je napájen z rašelinišť na severní a západní straně, trojcípý, s několika ostrůvky, bahnitý. Asi 200 metrů západně vede silnice I/9 z České Lípy do Nového Boru. Z jeho jižní strany k němu přiléhá severní část obce Pihel. Břehy rybníka jsou většinou zarostlé. Není zde sociální zázemí, provozuje se zde plachtění a windsurfing. Rozloha je 9 ha.\n\nRybník zde existuje od 16. století. Po roce 1850 byl zrušen, později došlo k jeho obnově. Své jméno (německy \"Rotteich\") získal od zbarvení pocházející z navazujícího rašeliniště. Z rybníka vytéká JV směrem Pihelský potok, který se po 2 km vtéká do Dobranovského potoka, patřícího k povodí Ploučnice.\n\nK rybníku nevede žádná značená turistická trasa. Necelých 200 metrů daleko vede jednak rušná silnice mezi Novým Borem a Českou Lípou, při jižní straně silnice spojující obě části obce Pihel. Nejbližší stanice vlaku je 2 km vzdušnou čarou na SZ vzdálená Skalice u České Lípy na trati 080.\n\n\n"}
{"id": "800548", "url": "https://cs.wikipedia.org/wiki?curid=800548", "title": "Fédération Française de tennis", "text": "Fédération Française de tennis\n\nFédération Française de tennis ( , zkráceně FFT) je řídící tenisová organizace ve Francii, člen Mezinárodní tenisové federace, spadající do gesce ministra sportu francouzské vlády.\n\nV únoru 2017 byl prezidentem federace zvolen Bernard Giudicelli.\n\nJejí činnost zahrnuje správu národních reprezentačních družstev včetně daviscupového a fedcupového, zastupování francouzského tenisu v mezinárodních organizacích, propagaci a hájení jeho zájmů, pořádání soutěží včetně druhého grandslamu sezóny French Open. Podílí se také na výchově a akreditaci hráčů a trenérů.\n\nNárodní tenisový svaz byl založen v roce 1920 pod původním názvem \"Fédération Française de Lawn Tennis\". Ke změně na současné pojmenování došlo v roce 1976. K roku 2011 měla federace 8 515 klubů.\n\nSídlem federace je Stade Roland-Garros v 16. městském obvodu Paříže, kde sídlí také Musée de la Fédération Française de Tennis.\n\n"}
{"id": "800554", "url": "https://cs.wikipedia.org/wiki?curid=800554", "title": "Rudolf Tauchen", "text": "Rudolf Tauchen\n\nRudolf Tauchen (2. října 1940 – 11. října 2001) byl český fotbalista, útočník.\n\nV československé lize hrál za Spartak Hradec Králové, s nímž získal roku 1960 historický titul mistra, jediný v dějinách klubu a první, který v československé lize putoval mimo Prahu a Bratislavu. V Poháru mistrů evropských zemí odehrál v roce 1960 za Hradec čtyři utkání proti Panathinaikos FC a FC Barcelona. V sezóně 1960–1961 získal mistrovský titul s Duklou Praha. S Duklou se zúčastnil i zájezdu do USA. V československé lize nastoupil ve 158 utkáních a dal 41 ligových gólů. V lize hrál naposledy v sezóně 1972–1973.\n\n\n"}
{"id": "800555", "url": "https://cs.wikipedia.org/wiki?curid=800555", "title": "Norsko na Letních olympijských hrách 1936", "text": "Norsko na Letních olympijských hrách 1936\n\nNorsko na Letních olympijských hrách 1936 v Berlíně reprezentovalo 70 sportovců, z toho 68 mužů a 2 ženy. Nejmladším účastníkem byl Tullik Helsing (17 let, 245 dní), nejstarším pak Magnus Konow (48 let, 338 dní). Reprezentanti vybojovali 6 medailí z toho 1 zlatou, 3 stříbrné a 2 bronzové.\n\n"}
{"id": "800559", "url": "https://cs.wikipedia.org/wiki?curid=800559", "title": "Norsko na Letních olympijských hrách 1928", "text": "Norsko na Letních olympijských hrách 1928\n\nNorsko na Letních olympijských hrách 1928 v Amsterdamu reprezentovalo 52 mužů. Nejmladším účastníkem byl Einar Tommelstad (19 let, 192 dní), nejstarším pak Johan Anker (57 let, 37 dní). Reprezentanti vybojovali 4 medaile z toho 1 zlatou, 2 stříbrné a 1 bronzovou.\n\n"}
{"id": "800561", "url": "https://cs.wikipedia.org/wiki?curid=800561", "title": "Daniela Dessìová", "text": "Daniela Dessìová\n\nDaniela Dessì, přechýleně Daniela Dessìová (14. května 1957, Janov — 20. srpna 2016, Brescia) byla italská operní pěvkyně – lyrická a spinto sopranistka.\n\nZpěv vystudovala na Parmské konzervatoři a následně také na sienské Accademia Chigiana. Poté, co v roce 1980 vyhrála první cenu mezinárodní soutěže pořádané televizí RAI, zaznamenala debut v Pergolesiho komické opeře \"La serva padrona\". Následně zpívala v zahraničních operních domech pod taktovou dirigentů jakými jsou Riccardo Muti, Claudio Abbado či James Levine.\n\nSezónu 2008–2009 zahájila \"Toscou\" ve Florencii, kde dávala stejný přídavek „Vissi d'arte“ jako padesát dva let před ní Renata Tebaldi. Poté pokračovala na Verdiho scéně v Terstu, představeními \"Adriana Lecouvreur\" v Palermu a \"Děvčeti ze Západu\" v Seville. Ve varšavské opeře hrála v \"Manon Lescaut\", v Hannoveru účinkovala v \"Madam Butterfly\" a konečně ve Veroně se představila v \"Aidě\". Sezónu zakončila barcelonským nastudováním \"Turandot\".\n\nSezónu 2009–2010 otevřela lednovým recitálem v milánské opeře La Scala.\n\n\n\n"}
{"id": "800566", "url": "https://cs.wikipedia.org/wiki?curid=800566", "title": "Alojz Fandel", "text": "Alojz Fandel\n\nAlojz Fandel (* 27. července 1947) je bývalý slovenský fotbalista, záložník.\n\nV československé lize Spartak Trnava a na vojně za Duklu Praha. V lize nastoupil v 238 utkáních a dal 23 gólů. S Trnavou získal 5 mistrovských titulů – 1968, 1969, 1971, 1972 a 1973. Vítěz Československého poháru v letech 1967 a 1971. Vítěz Středoevropského poháru 1967. Za reprezentaci do 23 let nastoupil ve 3 utkáních. V evropských pohárech nastoupil v 15 utkáních.\n\n\n"}
{"id": "800567", "url": "https://cs.wikipedia.org/wiki?curid=800567", "title": "Norsko na Letních olympijských hrách 1924", "text": "Norsko na Letních olympijských hrách 1924\n\nNorsko na Letních olympijských hrách 1924 v Paříži reprezentovalo 62 sportovců, z toho 60 mužů a 2 ženy. Nejmladším účastníkem byl Haakon Hansen (17 let, 189 dní), nejstarším pak Harald Natvig (52 let, 26 dní). Reprezentanti vybojovali 10 medailí z toho 5 zlatých, 2 stříbrné a 3 bronzové.\n\n"}
{"id": "800575", "url": "https://cs.wikipedia.org/wiki?curid=800575", "title": "Stanislav Martinkovič", "text": "Stanislav Martinkovič\n\nStanislav Martinkovič (* 14. dubna 1946) je bývalý slovenský fotbalista, útočník.\n\nHrál za Spartak Trnava. V československé lize nastoupil v 167 utkáních a dal 36 gólů. S Trnavou získal 5 mistrovských titulů – 1968, 1969, 1971, 1972 a 1973. Vítěz Československého poháru v roce 1971. V Poháru mistrů nastoupil v 19 utkáních a dal 6 gólů, v Poháru vítězů pohárů nastoupil ve 3 utkáních a dal 1 gól a v Poháru UEFA nastoupil v 6 utkáních. Po skončení ligové kariéry přestoupil z Trnavy do SH Senica.\n\n\n"}
{"id": "800582", "url": "https://cs.wikipedia.org/wiki?curid=800582", "title": "Milan Mana", "text": "Milan Mana\n\nMilan Mana (* 19. září 1957, Čierny Balog) je bývalý slovenský fotbalista, brankář.\n\nHrál za Slovan Bratislava, DAC Dunajská Streda a v Rakousku za Slovan Vídeň. V lize nastoupil ve 113 utkáních. Za reprezentaci do 21 let nastoupil v 1 utkání.\n\n\n"}
{"id": "800592", "url": "https://cs.wikipedia.org/wiki?curid=800592", "title": "Jozef Marchevský", "text": "Jozef Marchevský\n\nJozef Marchevský [jozef marcheuský] (* 2. ledna 1952 Radatice) je bývalý slovenský fotbalový útočník. Jeho mladší bratr Vladimír Marchevský byl také ligový fotbalista.\n\nV lize hrál za Lokomotivu Košice, VP Frýdek-Místek, Baník Ostrava a TJ Vítkovice. V lize nastoupil ve 155 utkáních a dal 28 gólů. Získal 2 ligové tituly s Baníkem Ostrava. V Poháru vítězů pohárů nastoupil ve 2 utkáních a v Poháru UEFA v 1 utkání. Za reprezentační B-tým nastoupil v 1 utkání.\n\n"}
{"id": "800593", "url": "https://cs.wikipedia.org/wiki?curid=800593", "title": "Åreskutan", "text": "Åreskutan\n\nÅreskutan je 1420 m vysoká hora v okresu Jämtlandu ve středním Švédsku. Je jednou ze známých hor ve Švédsku a spolu s vesnicí Åre je snadno dostupná vlakem. Horský masiv představuje největší lyžařskou oblast ve Švédsku.\n"}
{"id": "800594", "url": "https://cs.wikipedia.org/wiki?curid=800594", "title": "Univerzita třetího věku", "text": "Univerzita třetího věku\n\nUniverzita třetího věku (U3V) je koncepce celoživotního vzdělávání pro zájemce v každém věku. \nSpeciální vzdělávací program pro seniory má původ ve Francii, první studijní obory byly otevřeny roku 1973 na fakultě sociálních studií univerzity v Toulouse. Během 70.-80.let se přidala desítka dalších francouzských univerzit. Paralelně či v kombinaci se rozvíjela koncepce univerzity či akademie volného času, která umožňuje studium také matkám s malým i dětmi, ženám v domácnosti či různým jiným sociálním skupinám (hendikepovaní, nezaměstnaní, bezdomovci). \n\nV českém prostředí došlo k založení první univerzity třetího věku v roce 1986 v Olomouci. První akademii volného času založila v Praze ing. Danuše Steinová, která během 90. let vedla polytématické kurzy a později se začala specializovat na trénink paměti.\n\nPrvní akademická univerzita vznikla na 1. lékařské fakultě UK v Praze a naplno se tento trend rozvinul po roce 2000. \n\nV současnosti možnost studia na U3V nabízí většina českých veřejných vysokých škol. Na každý kraj vychází minimálně jedna univerzita třetího věku, takže možnost studovat i v pozdějším věku mají skutečně všichni. Největší množství těchto univerzitních kurzů pořádají Univerzita Karlova, na níž je studium rozděleno podle fakult, a Vysoká škola ekonomická v Praze, která má systém soustředěný do jednoho sekretariátu. Západočeská univerzita pořádá kurzy U3V nejen v Plzni, ale i v mnoha dalších městech Plzeňského a Karlovarského kraje.\n\nDalší univerzity vznikají i v rámci vyšších odborných škol a fakult, které jsou pobočkami velkých vysokých škol v menších městech.\n\nPodstatou univerzity třetího věku je:\n\nNabídka dalšího vzdělávání lidí v postproduktivním věku je zaměřena na rozšiřování znalostí i možnost seberealizace v oblasti společenských a přírodních oborů, kultury, vědy a techniky. Ke studiu na univerzitě třetího věku se mohou přihlásit lidé, kteří nikdy vysokou školu nestudovali, i absolventi, kteří chtějí pokračovat v dalším rozvoji.\n\nUniverzita třetího věku má také výrazný socializační dopad. Slouží jako smysluplná výplň volného času seniorů. Lidé toužící po dalším vzdělávání se na kurzech setkávají se svými vrstevníky, se kterými mohou sdílet nové poznatky, zkušenosti a zážitky.\n\n"}
{"id": "800595", "url": "https://cs.wikipedia.org/wiki?curid=800595", "title": "Solca (rozcestník)", "text": "Solca (rozcestník)\n\nSolca je název těchto sídel:\n\n\n\n\n\n"}
{"id": "800598", "url": "https://cs.wikipedia.org/wiki?curid=800598", "title": "Grjótagjá", "text": "Grjótagjá\n\nGrjótagjá je malá lávová jeskyně nedaleko jezera Mývatn s termálním pramenem.\n\nNa počátku 18. století byla jeskyně používána ke koupání psancem Jónem Markśsonem, který zde žil. Do sedmdesátých let 20. století byla oblast okolo jeskyně velmi populárním místem pro koupání. Během erupcí mezi lety 1975 a 1984 však vzrostla teplota vody v jeskyni na více než 50 °C. Ačkoliv teplota pomalu klesá, stále dosahuje asi 50 stupňů. Nedaleká lávová jeskyně Stóragjá je také používána ke koupání.\n"}
{"id": "800601", "url": "https://cs.wikipedia.org/wiki?curid=800601", "title": "Viliam Martinák", "text": "Viliam Martinák\n\nViliam Martinák (* 16. října 1952) je bývalý slovenský fotbalista, útočník.\n\nV československé lize hrál za Spartak Trnava (1976-1986). Nastoupil ke 245 utkáním a dal 29 gólů. Za olympijskou reprezentaci let nastoupil v letech 1979-1983 k 7 utkáním. Končil v Rakousku v nižší soutěži.\n\n\n"}
{"id": "800604", "url": "https://cs.wikipedia.org/wiki?curid=800604", "title": "Jozef Horváth (fotbalista)", "text": "Jozef Horváth (fotbalista)\n\nJozef Horváth (* 15. února 1959) je bývalý slovenský fotbalista, záložník.\n\nHrál za Inter Bratislava, Spartu Praha, DAC Dunajská Streda, na vojně za VTJ Žatec a znovu za DAC Dunajská Streda. V československé lize dal 2 góly. V Poháru vítězů pohárů dal za Spartu gól v utkání s lucemburským týmem CA Spora Luxembourg v roce 1980.\n\n"}
{"id": "800609", "url": "https://cs.wikipedia.org/wiki?curid=800609", "title": "Kakost bahenní", "text": "Kakost bahenní\n\nKakost bahenní (\"Geranium palustre\") je vytrvalá, fialově kvetoucí, planě rostoucí rostlina, druh rodu kakost, který je v české přírodě původním druhem.\n\nVyskytuje především ve Střední a Východní Evropě, na území sahající od východu Francie až po řeku Volhu na východě. Jeho hlavní areál rozšíření okrajově zasahuje i na sever Balkánu a Itálie a na jih Skandinávie. Izolované arely se nacházejí v Malé Asii a v oblastech okolo Kavkazu.\n\nV České republice je nerovnoměrně rozšířen na většině území, méně se ale vyskytuje ve vyšších polohách (nad 600 m n. m.) a v teplých oblastech jižní Moravy a středních Čech.\n\nRostlina obvykle roste na vlhkých, podmáčených loukách a bahnitých březích vodních toků a nádrží, ve světlých lužních lesích i vlhkých příkopech. Vyhledává světlá až polostinná stanoviště s trvale vysokou hladinou spodní vody, upřednostňuje hlinité či písčité půdy které jsou humózní a dobře zásobené minerály. Je to konkurenčně schopná rostlina spolehlivě rostoucí i v zapojeném porostu.\n\nVytrvalá bylina, kvetoucí fialově až růžově, která vyrůstá z tlustého, šikmo nebo vodorovně položeného oddenku. Vystoupavé až přímé lodyhy, vysoké 40 až 80 cm, jsou vidličnatě větvené, mají dlouhé internodia, ztlustlé uzliny a porůstají štětinatými chlupy. Přízemní listy v růžici a spodní vstřícné lodyžní listy s dlouhými řapíky mají pěti až sedmidílně dlanitě dělené čepele s obvejčitými a nepravidelně zubatými úkrojky. Horní lodyžní listy mají řapíky zkrácené a jsou jen troj až pětidílné. Všechny listy jsou světlezelené barvy, oboustranně jsou porostlé jednoduchými krátkými chlupy a mají trojúhelníkovité palisty, přízemní růžice je v době květů již uschlá.\n\nPravidelné, pětičetné, oboupohlavné květy na hustě chlupatých stopkách až 5 cm dlouhých jsou před květem a opět po odkvětu svěšené. Květy vytvářejí dvoukvěté vidlany mající až 15 cm dlouhé stopky a čtyři úzké listence. Světle zelené kališní lístky s bělavým lemem bývají eliptické až vejčitě kopinaté, asi 8 mm dlouhé a jsou zakončené na vrcholu 2 mm dlouhou osinou, v čase zrání plodu se zvětšují. Purpurově fialové korunní lístky jsou obvejčité, na vrcholu okrouhlé, asi 20 mm dlouhé. Kališní i korunní lístky mívají pět až sedm výrazných tmavších žilek. Deset tyčinek s fialovými prašníky vyrůstá ve dvou kruzích, pětidílný semeník je zakončen čnělkou s rozvětvenou bliznou.\n\nRostlina vykvétá od června do srpna, opylována je hmyzem slétajícím se za nektarem vylučovaným medovými žlázkami u spodu vnitřních tyčinek. Zobanité plody se po dozrání semen rozpadnou na pět jednosemenných dílků a semena jsou rozmetána do okolí. Ploidie tohoto hemikryptofytu je 2n = 28.\n\nKakost bahenní je někdy zaměňován s kakostem lesním nebo kakostem lučním. Od těchto dvou druhů se morfologicky odlišuje hlavně tím, že jeho rostliny nejsou porostlé žláznatými chlupy a v době kvetení již nemají listové růžice a hlavně chudým, dvoukvětým květenstvím.\n\nTento druh kakostu je rostlinou bez zřejmého ekonomického významu. Protože většinou roste na místech která nejsou hospodářsky využívána, není považován ani za plevel.\n\n\n \n"}
{"id": "800612", "url": "https://cs.wikipedia.org/wiki?curid=800612", "title": "Stanislav Marek", "text": "Stanislav Marek\n\nStanislav Marek (* 1. února 1970 Moravský Krumlov) je bývalý český fotbalista, obránce.\n\nV lize hrál za SK Dynamo České Budějovice a FC Slovan Liberec. V lize odehrál 199 utkání a dal 3 góly. Za Dynamo České Budějovice nastoupil ve 126 ligových utkáních.\n\n\n"}
{"id": "800622", "url": "https://cs.wikipedia.org/wiki?curid=800622", "title": "Vladimír Brabec (fotbalista)", "text": "Vladimír Brabec (fotbalista)\n\nVladimír Brabec (* 9. dubna 1942) je bývalý český fotbalový brankář.\n\nV československé lize hrál za Spartu Praha (1969–1973). Nastoupil v 60 ligových utkáních. V Poháru vítězů pohárů nastoupil v sezóně 1972/73 za Spartu v 8 utkáních a v Poháru UEFA v sezóně 1970/71 v 1 utkání proti týmu Leeds United FC. Ze Sparty odešel na jaře 1974 do SK Čechie Karlín.\n\n\n"}
{"id": "800624", "url": "https://cs.wikipedia.org/wiki?curid=800624", "title": "Josef Veselý (1948)", "text": "Josef Veselý (1948)\n\nJosef Veselý (* 5. března 1948) je bývalý český fotbalista, útočník. Jeho bratrem je bývalý fotbalový reprezentant Bohumil Veselý.\n\nV lize hrál za Spartu Praha. V Poháru vítězů pohárů hrál za Spartu v sezóně 1972–1973 při postupu do semifinále přes FC Schalke 04. Nastoupil ve 24 ligových utkáních a dal 1 gól.\n\n\n"}
{"id": "800629", "url": "https://cs.wikipedia.org/wiki?curid=800629", "title": "Václav Hladík", "text": "Václav Hladík\n\nVáclav Hladík (* 18. listopadu 1949) je bývalý český fotbalista, záložník. Po skončení aktivní kariéry působil ve Spartě jako sekretář a vedoucí mužstva a trénoval v nižších soutěžích a pracoval jako fotbalový agent.\n\nV československé lize hrál za Spartu Praha. Nastoupil v 8 ligových utkáních a dal 1 gól. V Poháru vítězů pohárů nastoupil za za Spartu v utkání proti AC Milán v sezóně 1972-1973.\n\n"}
{"id": "800641", "url": "https://cs.wikipedia.org/wiki?curid=800641", "title": "Altmann", "text": "Altmann\n\nAltmann může být:\n\nAltmann je také jméno dvou osob, žijících ve středověku:\n\nAltmann je také jméno společností:\n\n"}
{"id": "800647", "url": "https://cs.wikipedia.org/wiki?curid=800647", "title": "Pavián", "text": "Pavián\n\nPavián (\"Papio\") je africká opice z čeledi kočkodanovitých. Existuje pět druhů paviánů, mezi něž patří jedni z největších primátů s výjimkou hominidů; větší velikosti dorůstá jen mandril a dril. Ti se, společně s příbuznou dželadou, dříve též řadili mezi paviány a v širším slova smyslu jsou pořád jako paviáni označováni.\n\nBěžně je uznáváno pět druhů paviánů, ovšem v otázce, jedná-li se skutečně o samostatné druhy či o poddruhy nepanuje úplná shoda. Popsané druhy jsou pavián čakma (\"P. ursinus\", obývá jižní Afriku), pavián guinejský (P. papio, žijící při západním pobřeží Afriky), pavián pláštíkový (\"P. hamadryas\", rozšířený v oblasti Afrického rohu na jihozápadě Arabského poloostrova), pavián anubi (\"P. anubis\", obývá severní savany střední Afriky) a pavián babuin (\"P. cynocephalus\", žijící v jižněji položených savanách střední Afriky a na východě kontinentu). Obecně je pavián pláštíkový považován vždy za samostatný druh, ale mnoho zoologů považuje ostatní paviány za poddruhy babuina a označují je společně jako paviána savanového. To proto, že pavián pláštíkový se od ostatních paviánů liší stavbou těla i způsobem života, což by mohlo znamenat, že se od ostatních vyvíjel odděleně. Nicméně, novější morfologické studie a genetické testy ukázaly, že pavián pláštíkový je blíže příbuzný paviánu guinejskému a anubi, než babuinovi nebo paviánu čakma.\n\nI rozdělení na pět druhů pravděpodobně dostatečně nevyjadřuje různorodost paviánů. Někteří autoři jsou za to, že si uznání jako samostatný druh zaslouží ještě dva současné poddruhy paviánů, a to trpasličí babuin \"P. cynocephalus kindae\", rozšířený v Zambii, Kongu a Angole, a šedonohý čakma (\"P. ursinus griseipes\") ze Zambie, Botswany, Zimbabwe, Mosambiku a severních oblastí Jižní Afriky. Bohužel, současná úroveň znalostí týkající se anatomických a genetických vlastností i různorodosti v chování jednotlivých paviánů je příliš malá, než aby bylo možné otázku skutečného počtu druhů definitivně zodpovědět.\n\nV současné době tudíž oficiálně existuje pět druhů:\n\n\nVšichni paviáni mají výrazně protažené, silné čelisti, které vytváří charakteristický psovitý tvar tlamy. Špičáky paviánů jsou dlouhé a ostré. Oči jsou blízko u sebe posazené, nadočnicové oblouky výrazné. Velká hlava přechází v poměrně krátký, ale mohutný trup, zakončený kratším ocasem. Přední a zadní končetiny mají stejnou délku. Paviáni jsou osrstění, hustá srst pokrývá celé tělo kromě obličeje a sedacích hrbolů. To jsou mozolovité, necitlivé útvary na hýždích zvířete, které paviánům umožňují pohodlně sedět i na tenkých větvích. U všech paviánů je výrazný sexuální dimorfismus, samci jsou značně větší, mohou se lišit i zbarvením nebo velikostí špičáků. Nejmenším druhem je pavián guinejský, který dosahuje délky 50 cm a váží jen 14 kg, zatímco největší pavián čakma dorůstá délky až 120 cm a čtyřiceti kilogramů hmotnosti.\n\nPaviáni obývají otevřené savany, stepi, lesostepi i horské oblasti. Žijí na zemi. Jsou to všežravci, ovšem hlavní část jídelníčku je tvořena rostlinnou potravou. Pojídají také hmyz a příležitostně chytají ryby, sbírají mušle či mořské korýše, loví hlodavce, ptáky, jiné opice, jako jsou kočkodani, nebo malé druhy antilop. Jsou aktivní nepravidelně, ve dne i v noci. Za potravou se mohou vydávat i do blízkosti lidí či do jejich příbytků a v Jižní Africe kradou i ovce a kozy.\n\nJejich hlavním nepřítelem je člověk, lvi, hyena skvrnitá a hyena žíhaná, a levhart. Pro levharta jsou paviáni obtížnou kořistí a levhart loví především mláďata. Dospělí samci levharta zastrašují zíváním, které odhaluje špičáky, gesty a výpady.\n\nV zajetí se paviání dožívají až 45 let, v přírodě kolem 30 let.\n\nPaviáni jsou schopní pochopit princip zápisu zvuků, což je část lidské schopnosti čtení.\n\nVětšina paviánů žije v hierarchicky uspořádaných skupinách. V jedné skupině může žít 5 - 250 jedinců, často jich bývá kolem padesáti, ovšem přesný počet závisí na konkrétním druhu a též ročním období. Od ostatních paviánů se v tomto ohledu liší pavián pláštíkový, který žije ve velkých skupinách, které jsou samy složeny z množství menších harémů, složených z jednoho samce a asi čtyř samic. Do jednotlivých harémů vstupují samice ze skupiny už v době, kdy jsou ještě pohlavně nedospělé. Ve skupině žijí i mladí samci, kteří se ale v přítomnosti staršího samce nebudou pokoušet se pářit. Jiné druhy paviánů jsou promiskuitní, s přísnou hierarchií, která je založena na mateřské linii.\n\nPaviáni podle hlasových projevů poznají, který z paviánů je sociálně výše postavený. V případě střetu mezi dvěma zvířaty mu ostatní paviáni věnují větší pozornost v případě, že se jedná o konflikt paviánů pocházejících z různých rodin, nebo když konflikt vyvolal níže postavený jedinec. To proto, že střety mezi rodinami nebo změny v sociálním žebříčku mají na celou skupinu větší dopad, než konflikty v rámci jedné rodiny nebo pouhé potvrzování dominantního postavení.\n\nV harémech paviána pláštíkového samec své samice žárlivě střeží a v případě, že se některá příliš vzdálí, ji může i napadnout. Samci si mohou samice i navzájem krást, v tom případě často dojde na boj mezi samci. Ti si navzájem hrozí zíváním. U paviánů není výjimkou, že jsou mláďata v případě konfliktu samci použita jako rukojmí nebo živé štíty. Dokonce se dopouštějí feticidy.\n\nVe smíšených skupinách savanových paviánů se každý samec může pářit s jakoukoliv samicí. Pořadí samců při páření částečně závisí na jejich sociálním postavení, a rvačky mezi samci nejsou žádnou vzácností. Kromě hrubé síly ale existuje i další způsob, jak si zajistit přednostní páření; někteří samci pěstují přátelství se samicemi. Probírají samici srst, pomáhají s péčí o mláďata nebo ji zásobují potravou. Pak mají vysokou šanci, že ta mláďata budou jejich. Některé samice dávají těmto přátelským samcům při páření přednost. Samci ovšem neváhají v případě šarvátek použít mláďata jako živé štíty.\n\nPáření začíná z popudu samice, která dá najevo svolnost tak, že samci nastaví své zduřelé pozadí. Nastavování je zároveň submisivním gestem a provádí ho i podřízení samci, vysoce postavený samec může i naznačovat páření se samci níže na sociálním žebříčku. Samice obvykle rodí každý druhý rok. Březost trvá 6 měsíců a obvykle se narodí jediné mládě. Novorozený pavián váží asi jeden kilogram a má černě zbarvenou pokožku. O mládě se stará hlavně jeho matka, i když několik samic si mohou vzájemně pomáhat s péčí o svá mláďata.\n\nMladý pavián je odstavený po jednom roce a pohlavně dospívá mezi pátým až osmým rokem. Samci opouštějí svojí rodnou skupinu ještě před dosažením pohlavní dospělosti, zatímco samice zůstávají ve skupině celý život.\n\nVe starém Egyptě byl Babi, bůh krutosti, zášti a temnot, zobrazován jako pavián pláštíkový, který byl proto považován za posvátné zvíře. Byl to služebník boha Thovta a známý též jako Posvátný pavián.\n\n"}
{"id": "800652", "url": "https://cs.wikipedia.org/wiki?curid=800652", "title": "Přednosta", "text": "Přednosta\n\nPřednosta má více významů:\n\n"}
{"id": "800654", "url": "https://cs.wikipedia.org/wiki?curid=800654", "title": "Lubomír Soudek", "text": "Lubomír Soudek\n\nLubomír Soudek (* 1944) je kontroverzní český manažer a podnikatel.\nPracoval nejprve jako důlní inženýr, stal se členem KSČ a kofidentem StB pod krycím jménem Gordon. Jako nomenklaturní kádr se v době reálného socialismu stal ředitelem významných strojírenských podniků ZVS Brno a Elitex Liberec. Znám je ale zejména jako bývalý spolumajitel a generální ředitel Škody Plzeň, kterou vedl v letech 1992 a 1999. Následně byl policií obviněn z tunelování firmy, ale soud ho zbavil obvinění.\n\nLubomír Soudek se také aktivně věnoval fotbalu. Jako dorostenec hrával za tým Hradce Králové, než roku 1962 přestoupil do TJ Ostroj Opava, hrajícího krajský přebor. V týmu působil až do sezóny 1966/67 a zahrál si s ním i divizi. Do Opavy se vrátil po roce v sezóně 1968/69 a vybojoval opět postup do divize. Své druhé angažmá v Opavě ukončil v sezóně 1970/71.\n"}
{"id": "800655", "url": "https://cs.wikipedia.org/wiki?curid=800655", "title": "Nikolaj Ivanovič Pirogov", "text": "Nikolaj Ivanovič Pirogov\n\nNikolaj Ivanovič Pirogov (25. listopadu 1810 – 5. prosince 1881) byl ruský vědec, lékař a pedagog. Je považován za jednoho ze zakladatelů chirurgie, patřil jedněm z prvních evropských chirurgů, který používal éter jako anestetikum, roku 1847 použil jako první chirurg na světě éter při operaci v polních podmínkách. Vynalezl též vlastní techniku užití sádry při léčení zlomenin. Po smrti bylo jeho tělo balzamováno technikou, kterou sám vyvinul, a uloženo v kostele ve Vinici na Ukrajině. Tělo zůstalo dodnes ve vynikajícím stavu. Patří k ruským národním hrdinům, čehož důkazem je i to, že v roce 2008 byl zvolen do padesátky největších Rusů historie.\n\n"}
{"id": "800656", "url": "https://cs.wikipedia.org/wiki?curid=800656", "title": "Lenka Bradáčová", "text": "Lenka Bradáčová\n\nLenka Bradáčová (* 1. března 1973 Roudnice nad Labem) je česká státní zástupkyně, od 30. července 2012 vrchní státní zástupkyně v Praze. Od března 2008 do dubna 2014 pak působila ve funkci prezidentky stavovského sdružení Unie státních zástupců České republiky.\n\nVyrůstala v Kostomlatech pod Řípem, později žila v Roudnici nad Labem. Po ukončení roudnického gymnázia pokračovala studiem práva a právní vědy na Právnické fakultě Univerzity Karlovy, kterou absolvovala v roce 1998 (\"Právní a sociální aspekty regulace nealkoholové toxikománie\") se ziskem ceny Karla Engliše pro nejlepší studenty společenskovědních disciplín. V roce 2001 (\"Drogy a kriminalita\"; školitel Dagmar Císařová) dokončila postgraduální doktorské studium v oboru veřejné právo. Ve stejném roce byla jmenována státní zástupkyní v Litoměřicích. O dva roky později se stala náměstkyní krajského státního zástupce v Ústí nad Labem.\nNejvyšší státní zástupce Pavel Zeman ji navrhl na funkci vrchní státní zástupkyně v Praze. Ministr spravedlnosti Jiří Pospíšil měl v úmyslu Bradáčovou do této funkce jmenovat, ale ze svého úřadu byl 27. června 2012 odvolán prezidentem republiky Václavem Klausem na návrh předsedy vlády Petra Nečase. Přes zjevné zdráhání ji nakonec jmenoval dne 30. července 2012 nový ministr spravedlnosti Pavel Blažek.\n\nPracuje také jako lektorka v oboru trestní právo na Justiční akademii. V oboru trestního práva získala ocenění Právník roku za rok 2016.\n\nDozorovala několik mediálně sledovaných trestních kauz, včetně případů zavražděného pětiletého chlapce Jana Rokose svou matkou, ústeckého vraha Miroslava Ritticha, mačetového útoku Romů v novoborském baru či kauzu Mostecké uhelné.\n\nJako tisková mluvčí se vyjadřovala ke kauze sociálnědemokratického poslance Davida Ratha podezřelého ze spáchání trestných činů poškození finančních zájmů Evropské unie (mj. uvádění nepravdivých nebo hrubě zkreslujících údajů vztahujících se k výdajům z rozpočtu EU), přijetí úplatku, podplacení a sjednávání výhody při zadání veřejné zakázky, při veřejné soutěži a veřejné dražbě. 1. června 2012 Krajské státní zastupitelství v Ústí nad Labem Rathův případ postoupilo Krajskému státnímu zastupitelství ve Středočeském kraji, konkrétně zástupci Petru Jirátovi.\n\nPodle TN.cz pro svůj mediální obraz „\"neústupné, neúplatné, neúprosné a přitom spravedlivé\"“ státní zástupkyně získala přezdívku „Cattani v sukních“, a to v souvislosti s fiktivním komisařem Corradem Cattanim ze seriálu \"Chobotnice\", který bojoval proti mafii.\n\nJejím manželem je ekonom Tomáš Hájek, ale asi od roku 2009 žijí odděleně.\n\n"}
{"id": "800659", "url": "https://cs.wikipedia.org/wiki?curid=800659", "title": "Skákací míček", "text": "Skákací míček\n\nSkákací míček (kulička) neboli hopík je míček, který se opakovanými odskoky odráží od tělesa, proti kterému je vržen. Používají jej především děti jako hračku.\n\nPředmět vymysleli na začátku šedesátých let 20. století dva američtí podnikatelé Richard Knerr a Arthur „Spud“ Melin. Během této dekády se po světě prodalo dvacet milionů kusů hračky.\n\nMíček je vyroben z umělého kaučuku (polybutadien). Při styku s tělesem neodevzdá svoji kinetickou energii danému tělesu, ale použije ji k odrazu od daného tělesa. Využívá tak 92 procent své pohybové energie.\n"}
{"id": "800662", "url": "https://cs.wikipedia.org/wiki?curid=800662", "title": "Pavel Nachimov", "text": "Pavel Nachimov\n\nPavel Stěpanovič Nachimov, rusky Павел Степанович Нахимов (5. července 1802 – 12. července 1855) byl ruský voják, námořní admirál, který se proslavil především jako velitel ruských námořních i pozemních vojsk v bitvě o Sevastopol během Krymské války. Roku 2008 byl zvolen do padesátky největších osobností ruských dějin.\n\n"}
{"id": "800672", "url": "https://cs.wikipedia.org/wiki?curid=800672", "title": "Sergej Radoněžský", "text": "Sergej Radoněžský\n\nSergej Radoněžský, též Sergij Radoněžský či Sergej z Radoněže (3. května 1314 – 25. září 1392) byl ruský středověký duchovní vůdce, jeden z nejuctívanějších pravoslavných svatých. Je považován za velkou osobnost ruských dějin, důkazem čehož je, že roku 2008 byl zvolen do padesátky největších Rusů historie. Kanonizován byl roku 1452.\n"}
{"id": "800681", "url": "https://cs.wikipedia.org/wiki?curid=800681", "title": "Severozápadní Čína", "text": "Severozápadní Čína\n\nSeverozápadní Čína () je oblast Čínské lidové republiky, která se skládá z autonomních oblastí Sin-ťiang a Ning-sia a z provincií Šen-si, Kan-su a Čching-chaj.\n"}
{"id": "800683", "url": "https://cs.wikipedia.org/wiki?curid=800683", "title": "Ethan Allen Express", "text": "Ethan Allen Express\n\nEthan Allan Express je 388 km dlouhá linka osobní železniční dopravy, která spojuje New York s městem Rutland ve Vermontu. Linka je zvlášť populární mezi lyžaři, kteří směrují do střediska zimních sportů Killington ve Vermontu. Trať nese název hrdiny Americké války za nezávislost, Ethana Allena. V roce 2011 bylo na trati přepraveno víc než 50 000 cestujících a příjmy činili víc než 2,5 milionů dolarů. \n\nKdyž Amtrak začal provozovat trať Vermonter v roce 1995, západní část státu lobovala za prodloužení tratě až do Rutlandu. Provoz na trati probíhá od roku 1996. Na severní části tratě osobní doprava nebyla provozována již od roku 1936. V říjnu 2008 vermontské dopravní oddělení navrhlo zrušení tratě a její nahrazení autobusy, což ale nebylo schváleno zákonodárci Vermontu. Linka ale trpěla častými pozdními příjezdy a odjezdy a v únoru 2011 ji Amtrak vyhodnotil jako svojí nejhorší trať. Úpravy tratě v roce 2011 a celkové zlepšení provozu měli za následek snížení opožděných příjezdu z 11 068 minut v prosinci 2010 na 106 minut o rok později.\n\nOd roku 2000 existují plány na prodloužení tratě do Burlingtonu. Zastánci prodloužení argumentují faktem, že spojení s hlavním městem Vermontu zajistí dlouhodobou rentabilitu tratě.\n\n"}
{"id": "800685", "url": "https://cs.wikipedia.org/wiki?curid=800685", "title": "Donatella Versace", "text": "Donatella Versace\n\nDonatella Versace (* 2. května 1955 Reggio di Calabria) je italská módní návrhářka, současná viceprezidentka skupiny Versace a hlavní návrhářka firmy. Vlastní 20 procent celkového majetku kapitálového trhu Versace. Byla vdaná za amerického modela Paula Becka.\n\nNarodila se v roce 1955 v Itálii jako nejmladší ze čtyř dětí. Její otec byl obchodník a matka byla švadlenou. Její starším bratrem byl Gianni Versace. Vystudovala literaturu na univerzitě ve Florencii.\n\nV polovině roku 1970 následovala svého staršího bratra s cílem pokračovat v úpletu designu ve Florencii. V těchto letech se chtěla původně coby mladá ambiciózní žena pracovat pro svého bratra Gianniho v oddělení pro styk s veřejností, ale spíše se pro něho stala jakousi múzou, inspirativní éterickou bytostí a zároveň bystrým poradcem i kritikem v jeho práci.\n\nPostupně s tím, jak profesně rostla po Giovanniho boku, stala se v módním průmyslu značně proslulou. V osmdesátých letech pro ni Gianni dokonce vytvořil parfém s názvem „Blonde“ a zároveň ji nechal pracovat na její vlastní módní kampani s názvem Versus, která svými prvky nenechá nikoho na pochybách, že pochází ze slavného rodu Versace.\n\nDonatella je proslulá tím, že pro prezentaci svých modelů ráda využívá známých tváří světových celebrit místo neznámých modelek. Díky svým schopnostem dovedla značku Versace bezkonkurenčně prosadit po celé Evropě a Spojených státech.\nJejí popularita vzrostla, když navrhla slavné Versace zelené šaty, známé také jako \"Jungle-Dress\", které si oblékla Jennifer Lopez na Grammy v roce 2000.\n\nUž rok po smrti Gianniho uvedla svou první couture kolekci v hotelu Ritz v Paříži a na Giovanniho počest dodržela všechny jeho obvyklé show-prvky, jako je skleněné molo nad vodní hladinou hotelového bazénu. Ráda pořádá třpytivé večírky a jejími oblíbenými hosty jsou Lady Gaga, Elton John, Liz Hurley, Kate Moss a dokonce se na jednom z večírků objevil i princ Charles.\n\nSpolečnost Versace vytvořila velký, luxusní Palazzo Versace středisko na Gold Coast v Austrálii. Dále světově nejvyšší budova Burdž Chalífa, v Dubaji, se může pochlubit širokou kolekcí nábytku a ložního prádla Versace.\n\nV říjnu roku 2002 byl Gianni a Donatella oceněni za mimořádný světový módní úspěch, díky expozici s oblečením značky Versace v historickém Victoria and Albert Museum v Londýně.\n\nV roce 2008 Donatella byla čestným předsedou na Fashion Fringe v Londýně, kde mohla soudit nastávající návrhářské talenty. V roce 2009 Donatellu požádal Christopher Kane, aby oživila kampaň Versus, kterou odstartoval její bratr Gianni. Tento pár úspěšně značku oživil, která je významným hráčem na programu Fashion Weeks.\n\n\n"}
{"id": "800686", "url": "https://cs.wikipedia.org/wiki?curid=800686", "title": "Ivan Gábor", "text": "Ivan Gábor\n\nIvan Gábor (* 23. září 1959) je bývalý československý fotbalista, obránce a záložník.\n\nHrál za ZVL Žilina (1977-1978), VTJ Tábor (1979-1980), Baník Ostrava (1980-1981, 1983-1984), TŽ Třinec (1981-1982, 1987-1988), Zbrojovku Brno (1984-1986) a ZZO Čadca (1988-1989). S Baníkem získal v roce 1981 ligový titul. V československé lize nastoupil ve 48 utkáních a dal 2 góly. Byl kapitánem československé reprezentace do 18 let.\n\n\n"}
{"id": "800687", "url": "https://cs.wikipedia.org/wiki?curid=800687", "title": "Sovětskij (Leningradská oblast)", "text": "Sovětskij (Leningradská oblast)\n\nSovětskij (do roku 1948: finsky Johannes nebo rusky Jochannes; cyrilicí: \"Советский\") je sídlo městského typu na břehu Finského zálivu v Leningradské oblasti Ruské federace. V roce 2010 byl počet obyvatel 7 134.\n\nDo roku 1940 byl součástí Finska, po zimní válce připojen k Sovětskému svazu. Roku 1948 bylo sídlo přejmenováno po hrdinovi Sovětského svazu, letci Michailu Alexandroviči Sovětském (příjmení získal jako nalezený sirotek v dětském domově). Od roku 1926 je v obci v provozu papírna a celulózka.\n\n"}
{"id": "800689", "url": "https://cs.wikipedia.org/wiki?curid=800689", "title": "Vladimir Dal", "text": "Vladimir Dal\n\nVladimir Ivanovič Dal, rusky Владимир Иванович Даль (22. listopadu 1801 – 4. října 1872) byl ruský (v ukrajinském Luhansku narozený) jazykovědec a lexikograf, zakladatel Ruské geografické společnosti.\n\nByl odborníkem na turkické jazyky a zakladatelem turkologie. Jeho největším dílem byl \"Výkladový slovník živého ruského jazyka\" (\"Толко́вый слова́рь живо́го великору́сского языка\"), obsahující přes 200 000 slov, který Dal publikoval v letech 1863–1866. Dal pracoval na carském ministerstvu vnitra, kde neblaze proslul posilováním antisemitských legend, zejména poté, co byl carem Mikulášem I. pověřen prošetřením pověsti o údajných židovských rituálních vraždách křesťanských dětí. Dal připravil zvláštní zprávu k carovým rukám, kde uvedl, že většina židů sice o rituálních vraždách nikdy nic neslyšela, ale že rituální vraždy páchá jistá malá chasidská sekta (chasidismus byl mystickou větví judaismu). Dalova zpráva unikla na veřejnost a byla později mnohokrát přetištěna antisemitskými sdruženími, často bez určení Dalova autorství (kolovala zejména v Kyjevě roku 1914 během procesu s Menachemem Mendelem Bejlisem obviněným z rituální vraždy). Roku 2008 byl Dal zvolen do padesátky největších Rusů historie.\n\n"}
{"id": "800692", "url": "https://cs.wikipedia.org/wiki?curid=800692", "title": "Kusovník", "text": "Kusovník\n\nKusovník je seznam všech podsestav, dílů a výchozích materiálů, ze kterých se vyrábí nějaká nadřazená sestava nebo konečný produkt, včetně množství, která jsou k tomu potřebná. Kusovníky se vyskytují v řadě různých formátů, které se označují jako jednoúrovňový kusovník, odsazovaný kusovník, modulární (plánovací) kusovník, nákladový kusovník a další. V některých výrobách se namísto pojmu kusovník používají jiná označení, jako předpis (recept) nebo seznam přísad (ingrediencí).\n\nKusovník primárně vzniká v době konstruování výrobku a jeho autorem je konstruktér. Na ručně kreslených výkresech konstruktér umisťoval kusovník nad rohové razítko (viz obrázek). Položky v řádcích byly seřazeny podle čísel pozic na výkresu, s případnými poznámkami a čísly norem u normovaných dílů. U složitých výkresů tvořil kusovník přílohu složenou ze samostatných listů. \n\nV současné době, kdy se konstruuje pomocí počítačů, má kusovník podobu samostatné datové struktury nebo dokumentu. V počítačových systémech je kusovník skoro vždy uložen v textové podobě, v různých publikacích je dosti obvyklé také grafické (stromové) znázornění. Přestože pojem kusovník znamená v zásadě vždy totéž, vyskytuje se v mnoha obměnách, které mají různá označení a hodí se a využívají pro různé účely. Tento článek používá mezinárodně zavedená označení ze slovníku APICS resp. jejich ekvivalenty z českého výkladového slovníku. Několik pojmů pochází z novější české monografie.\n\nKusovník může být vytvořen jako jednoúrovňový nebo víceúrovňový.\n\"Jednoúrovňový kusovník\" je zobrazením dílů přímo použitých v položce, kterou tento kusovník popisuje. Je v něm zobrazena pouze jedna úroveň struktury. Používá se k řízení výroby v informačních systémech MRP resp. ERP.\n\"Víceúrovňový kusovník\" (a také \"strukturní kusovník\") je výpisem všech komponent přímo nebo nepřímo použitých v dané položce, společně s jejich požadovaným množstvím. Jestliže je nějaká komponenta podsestavou, směsí, meziproduktem a podobně, jsou rovněž zobrazeny i všechny její komponenty a jejich komponenty, atd. až k výchozím materiálům a nakupovaným položkám. Jedním ze způsobů výpisu víceúrovňového kusovníku je \"odsazovaný kusovník\". Nejvyšší (rodičovská) úroveň je v něm zobrazena zcela vlevo, jí podřízené položky jsou (podle úrovně ve struktuře) postupně odsazovány doprava. Je-li některý díl použit v dané struktuře vícekrát, zobrazí se v každé podsestavě, v níž se vyskytne.\n\n\"Souhrnný kusovník\" je soupisem položek za celý finální výrobek, v němž je každá položka obsažena pouze jednou a je u ní uvedeno celkové množství (součet dílčích množství) za celý výrobek. Souhrnný kusovník (označovaný též jako \"rozpiska\") se dříve používal v řadě podniků při ručním řízení výroby, kde usnadňoval plánování. Po zavedení MRP ztratil opodstatnění, ale stále se vyskytuje v informačních systémech, které tuto metodu nevyužívají (např. v ČR rozšířený systém Helios). Z hlediska logistiky zahrnuje \"plánování potřeby\", primární, sekundární i terciální. \n\nKusovník vytvořený konstruktérem vychází z toho, jak je výrobek konstruován, a proto se mu říká \"konstrukční kusovník\". Během přípravy výroby se vychází z dokumentace vydané konstrukcí a někdy je potřebné kusovník upravit do podoby, která přesněji vyjádří, jak se výrobek skutečně bude vyrábět. Tím vznikne \"výrobní kusovník\". Například se odstraní podsestavy, které ve fyzickém světě neexistují, třeba seskupení dvou dílů, které dal logicky dohromady konstruktér, ale které jako skupina nemá pro výrobu smysl (sestava B v obrázku), nebo se přidají položky, které konstruktér nenaprojektoval, ale pro výrobu jsou nutné, třeba barva nebo vazelína (položka F).\n\nNěkteré výrobní společnosti výrobní kusovník nepoužívají, protože jejich konstrukční kusovníky jim s jen nepatrnými modifikacemi pro jejich výrobu docela dobře postačují. V angličtině se kusovník označuje jako Bill of Materials, ve zkratce BOM. Konstrukční kusovník je eBOM (engineering BOM), výrobní kusovník je mBOM (manufacturing BOM).\n\nVedle dvou výše popsaných hlavních typů kusovníku, konstrukčního a výrobního, se používají i další, vhodné pro různá specifická použití. Například:\n\n\"Modulární kusovník\" je typ plánovacího kusovníku, který je sestaven z pevných a variantních modulů. Často se používá tam, kde má výrobek mnoho variant, například v montáži na zakázku v automobilovém průmyslu. Prvky výbavy, které si zákazník objedná, se berou jako samostatné moduly, a do plánu výroby se zařadí zvlášť požadavek na základní provedení a k tomu zvlášť požadavky na vybrané moduly. Pro každý modul je přitom definován jednoúrovňový kusovník. Pokud se moduly dají z dílů tohoto kusovníku jednoduše sestavit, postačí, když se s nimi zachází jako s finálními výrobky. Ve většině případů tomu tak ale není. Třeba jednoúrovňový kusovník klimatizace do auta pouze ukáže, že klimatizace se skládá z radiátoru, ventilátoru, hadic, kompresoru a kabinových knoflíků a páček. Takový kusovník ovšem není užitečný pro montáž klimatizace. Ovládací knoflíky jsou totiž v kusovníku klimatizace, ale chybí v kusovníku vnitřního panelu, kam se musí namontovat. Výroba se o tom, jak a z jakých dílů se má montovat přední panel, bude muset dozvědět ze samostatných pokynů pro závěrečnou montáž. Modulární kusovník je zaměřen na to, jak se auto prodává, a ne na to, jak se vyrábí.\n\n\"Plánovací kusovník\" nebo \"pseudokusovník\" je umělé seskupení položek nebo aktivit do kusovníkového formátu, které se používá pro prověření proveditelnosti plánu výroby a pro včasné naplánování potřebného materiálu. Plánovací kusovník v nejčastějším případě zahrnuje takové volby nebo moduly, které určují \"průměrný\" koncový výrobek. Například automobilka ví, že průměrný prodávaný model má 0,7 naftového motoru, 0,3 benzinového motoru, 4,6 dveří, 4,3 válců, 0,6 klimatizace, atd. Takové auto se sice nedá vyrobit, ale logika kusovníků desetinná čísla povoluje i pro množství vyjádřená v kusech, a může to být velice vhodné pro plánování výroby. Takto koncipovaný kusovník se zpravidla nazývá \"superkusovník\". \n\n\"Nákladový kusovník\" je varianta kusovníku, ve které jsou údaje pro každou položku rozšířeny o její nákladovou cenu. Dá se využívat pro ekonomické rozbory.\n\nZ těchto příkladů je vidět, že v současných informačních systémech se kusovník může snadno přizpůsobovat i řadě dalších použití. Některé podniky tak využívají také \"zákaznický kusovník\" (určený pro zákazníky), \"servisní kusovník\" (určený pro servis), \"konceptuální kusovník\" (když kompletní kusovník ještě neexistuje) aj. \n\nKaždý kusovník reprezentuje tentýž produkt, ale z pohledu různých profesí (uživatelů). Přitom tyto profese často používají samotné slovo kusovník ve významu, který je jim blízký. Když o kusovníku mluví konstruktér, myslí tím konstrukční kusovník, zatímco totéž slovo pro výrobáře automaticky znamená výrobní kusovník.\n"}
{"id": "800694", "url": "https://cs.wikipedia.org/wiki?curid=800694", "title": "František Kadlček", "text": "František Kadlček\n\nFrantišek Kadlček (* 26. července 1958) je bývalý český fotbalista. Po skončení aktivní kariéry působí jako trenér v nižších soutěžích.\n\nV československé lize hrál za Baník Ostrava. Nastoupil v 5 ligových utkáních, gól v lize nedal. S Baníkem získal 2 ligové tituly. V Poháru UEFA nastoupil za Baník v roce 1980 v jednom utkání proti Dynamu Berlín. V nižších soutěžích hrál za ŽD Bohumín a VP Frýdek-Místek.\n\n\n"}
{"id": "800696", "url": "https://cs.wikipedia.org/wiki?curid=800696", "title": "Koupaliště Dubice", "text": "Koupaliště Dubice\n\nKoupaliště Dubice vzniklo zatopením někdejší pískovny v českolipské čtvrti Dubice a bylo upraveno pro koupání v roce 1979. Byl u něj vybudován kemp a velké parkovací plochy. Protože je zde nadměrný výskyt sinic, je zde již koupání několik let krajskými hygieniky omezováno.\n\nKoupaliště v Dubici je v jižní části města Česká Lípa poblíž soutoku Robečského potoka a Ploučnice. Na některých mapách bývá označeno jako Pískovna. Vede kolem něj po druhé straně silnice (Litoměřická ulice) červeně značená mezinárodní trasa pro pěší turisty E10, která pokračuje do nedaleké národní přírodní památky Peklo, a žlutě značená trasa 6960 z České Lípy na jih k Holanským rybníkům. Z vodohospodářského hlediska náleží k Povodí Ohře. Rozloha je 10 ha, je ve výšce 240 m. n.m.\n\nV areálu koupaliště byl vybudován autokemp na ploše 7500 m2 pro 100 osob. V roce 1989 byl zařazený do kategorie B, provozovatelem byla Drobná provozovna MěstNV Česká Lípa. Na ploše bylo postaveno 20 pětilůžkových chatek.\nProtože hygienici nedovolují řadu let kvůli kvalitě vody koupání, nevyužívaný areál začal po roce 2000 chátrat. V roce 2014 radnice rozhodla zařízení opravit.\n\nKoupaliště, kde jsou nasazeny ryby, je z hlediska Českého rybářského svazu zařazeno do rybářského revíru 441049 Ploučnice, podrevíru č. 3 Dubice I. Je ve správě místní rybářské organizace MO ČRS Česká Lípa. Vedlejší pískovna a rybníky jsou jimi označeny Dubice II a Dubice III.\n\n"}
{"id": "800709", "url": "https://cs.wikipedia.org/wiki?curid=800709", "title": "Dušan Šrubař", "text": "Dušan Šrubař\n\nDušan Šrubař (* 9. prosince 1957) je bývalý český fotbalista, záložník.\n\nV československé lize hrál za Baník Ostrava a na vojně za Duklu Praha. Dal 3 ligové góly. Ve druhé lize hrál i za VTJ Tábor, TŽ Třinec a Baník Havířov. S Baníkem získal v roce 1980 ligový titul. V Poháru vítězů pohárů nastoupil v 5 utkáních a v Poháru UEFA nastoupil ve 2 utkáních.\n\n\n"}
{"id": "800713", "url": "https://cs.wikipedia.org/wiki?curid=800713", "title": "TJ Sloup", "text": "TJ Sloup\n\nTJ Sloup (celým názvem: Tělovýchovná jednota Sloup) je český fotbalový klub, který sídlí v městysi Sloup v Jihomoravském kraji. Od sezony 2019/20 hraje Okresní soutěž Blanenska (9. nejvyšší soutěž). Tělovýchovná jednota vznikla okolo roku 1932. Klub má travnaté hřiště s automatickým zaléváním. Fotbal ve Sloupu je dělen do 3 kategorií: Muži \"A\", dorost a žáci.\n\nFotbalový klub Sloup vznikl okolo roku 1932 pod názvem Tělovýchovná jednota Sloup. V tomto roce vznikla kategorie mužů pod vedením trenéra Miroslava Kučery. Hrálo se na škvárovém hřišti u školy. Tenkrát ještě nebyla žádná soutěž, takže muži pouze trénovali, občas si zahráli nějaké domluvené utkání s okolní vesnicí. Sloup byl v historii vždy velice úspěšný v soutěžích.\n\nZdroj: \n\n\n\nVe Sloupu je od minulého roku nové travnaté fotbalové hřiště s automatickým zavlažováním. Fotbalové hřiště se nalézá na konci Sloupu směrem na Němčice u koupaliště. Na tomto hřišti se hraje fotbal skoro každý den. Zápasy jsou každou neděli, následují po sobě žáci ráno, odpoledne dorost a večer muži. V roce 2010 byly postaveny nové kabiny až pro 100 hráčů, zároveň v kabinách byla vybudována klubovna, WC, sprchy. Byly postaveny i nové střídačky. Hřiště se lajnuje každou neděli ráno a to vápnem.\n\n\nZdroj: \n\n\n\nZdroj: \n\n"}
{"id": "800722", "url": "https://cs.wikipedia.org/wiki?curid=800722", "title": "Dráhová dohlednost", "text": "Dráhová dohlednost\n\nDráhová dohlednost (anglicky: \"Runway Visual Range\", zkráceně: RVR) se v letecké meteorologii označuje vzdálenost, na kterou může pilot letadla nacházejícího se na ose ranveje vidět denní dráhové značení nebo návěstidla, ohraničující ranvej nebo vyznačující její osu. ICAO Annex 5 doporučuje celosvětově udávat hodnoty RVR v metrech, lze se však setkat (především v USA) s hodnotami RVR publikovaných ve stopách.\n\nRVR je jedna z hodnot důležitých pro určování minim pro přístrojová přiblížení (Instrument approach), která jsou rozdělena do kategorií. Jednotlivé kategorie mají svoje požadavky na schopnost a přesnost přístrojů na zemi i na palubě letadla, ale i výcvik pilotů. Na každý řízený let musí být podán letový plán, do kterého lze uvést i minima RVR, za kterých jsou letadlo i posádka schopni provést bezpečný let (uvádí se v poli 18 ve formátu RVR/xxx, kdy xxx nahrazuje číselná hodnota ve stovkách metrů) .\n\nPokud je RVR zpravidla nižší než 2000 metrů (popř. 6500 stop), dostávají piloti hodnotu dráhové dohlednosti ve vysíláních ATIS, jejichž součástí jsou zprávy METAR). V případě výpadku ATIS nebo rychle se měnících meteorologických podmínek je RVR předávána pilotům přímo řídícími letového provozu. RVR se udávají ve směru od bodu dotyku, například takto :\n\nPůvodně bylo měření dráhové dohlednosti prováděno prostým pozorováním, kdy se zaměstnanec letiště, řízení letového provozu nebo letištní meteorologické služby postavil na korbu auta zaparkovaného na prahu dráhy a spočítal viditelná osová nebo postranní dráhová světla, která mají mezi sebou pevně danou vzdálenost. V některých případech byla na letištích zřízená pozorovatelna, takže pozorovatel jen sledoval viditelné objekty v okolí s přesně známou vzdáleností od pozorovatele. Pozorovatel samozřejmě musel mít zrak prověřen příslušným lékařem. Měření dohlednosti pozorováním se dnes využívá jen zřídka v případech nouze.\n\nV průběhu druhé světové války se s výrazným nárůstem letecké dopravy zvýšil i počet letištních meteorologických stanic. Se stále vyššími požadavky na přesnost meteorologických dat vznikali i první měřiče dohlednosti. Průkopníkem v této oblasti byl finský profesor Vilho Väisälä, jehož firma Vaisala dnes patří ke světové špičce v oboru výroby meteorologických měřících zařízení.\n\nPrvními přístroji na měření RVR byly transmisometry. Princip transmisometru je jednoduchý. Optický vysílač a přijímač jsou postaveny proti sobě, podél ranveje ve vzdálenosti cca 120 m od osy dráhy na třech místech (většinou se udávají RVR v bodě dotyku, uprostřed a na konci dráhy). Vysílač vyšle světelný paprsek o určité energii a přijímač změří množství přijaté energie, která prošla vzduchem. Jde o fyzikální princip rozptylu světla v atmosféře, kdy kapalné nebo pevné částice ve vzduchu pohltí světelný paprsek. Počítač tedy rozdíl mezi přijatou a vyslanou energii transmisometru přepočítá na dohlednost z místa vysílače. Novější přístroje zavádějí do výpočtu dohlednosti také jas pozadí.\n\nModernějšími technikou v měření RVR jsou měřiče dopředného rozptylu (anglicky: Forward Scatter Visibility Meter, zkráceně: FSVM), které pracují na principu podobném transmisometru, avšak jejich pořizovací cena je třetinová oproti transmisometrům. Další výhodou FSVM je, že jedno zařízení je osazeno současně přijímačem i vysílačem. Tím se zjednodušuje i jeho instalace, kdy FSVM lze umístit všude tam, kde je třeba, kdežto transmisometr pro svou funkci potřebuje oblast bez překážek mezi vysílačem a přijímačem. Zatím se měřiče dopředného rozptylu na většině letištích používají jen jako doplňkový systém, když jsou umístěny u vysílače transmisometru a plní autokalibrační činnost. Jsou však i taková letiště, kde již plně převzali funkci starších transmisometrů. Podle údaje US FAA z prosince 2009 \"je v současné době v provozu přibližně 279 RVR systémů v USA, ze kterých 242 jsou nové FSVM systémy a 34 staré transmisometry.\" \n\nMěření RVR prováděná automatizovanými přístroji se nazývá dráhová dohlednost měřená přístroji (anglicky: Instrument Runway Visual Range, zkráceně: IRVR).\n\n\n"}
{"id": "800726", "url": "https://cs.wikipedia.org/wiki?curid=800726", "title": "Evropská esperantská unie", "text": "Evropská esperantská unie\n\nEvropská esperantská unie (v esperantu \"Eŭropa Esperanto-Unio\", zkratkou \"EEU\") je evropská esperantská organizace založená v roce 1977 a sídlící v Bruselu, jejíž cílem je koordinace a podpora činnosti esperantistů v Evropě, především směrem k politickým a kulturním institucím Evropské unie, a studium a vytváření podmínek příznivých pro rozvoj takovýchto aktivit. Mezi obecnější cíle patří také přispívat k zajištění rovnoprávnosti všech evropských jazyků – oficiálních jazyků, jazyků menšin i regionálních jazyků – a budování evropského vědomí mezi občany Evropské unie.\n\nV dubnu 2012 předložila Evropská esperantská unie Evropské komisi jednu z prvních evropských občanských iniciativ, která navrhuje doplnit evropskou hymnu slovy v neutrálním jazyce esperanto a umožnit tak občanům zpívat ji společně a posílit tím evropskou identitu při současném zachování identit národních.\n\n\n"}
{"id": "800732", "url": "https://cs.wikipedia.org/wiki?curid=800732", "title": "Satelitní buňka", "text": "Satelitní buňka\n\nSatelitní buňka může být:\n"}
{"id": "800734", "url": "https://cs.wikipedia.org/wiki?curid=800734", "title": "Kramersovy–Kronigovy relace", "text": "Kramersovy–Kronigovy relace\n\nKramersovy–Kronigovy relace umožňují spočítat reálnou část odezvy lineárního pasivního systému, známe-li imaginární části odezvy při všech frekvencích (nebo naopak určit imaginární část ze znalosti části reálné). Při analýze optických konstant hrají důležitou roli a jsou hojně využívány, protože platí např. pro elektrickou vodivost σ (vystupující v ohmově zákoně j(ω)=σ(ω)E(ω).\nAbychom mohli Kramers–Kronigovu analýzu provést, musí funkce odezvy α(ω)=α(ω)+iα(ω) splňovat:\n\nPotom platí:\n\na\n\nformula_4 značí hlavní hodnotu integrálu.\n"}
{"id": "800738", "url": "https://cs.wikipedia.org/wiki?curid=800738", "title": "Pískovna (rozcestník)", "text": "Pískovna (rozcestník)\n\nPískovna může být:\n\n\n\n"}
{"id": "800749", "url": "https://cs.wikipedia.org/wiki?curid=800749", "title": "Servisní vrstva", "text": "Servisní vrstva\n\nServisní vrstva (angl. \"Service Layer\") definuje v inteligentních sítích a ve vícevrstvové architektuře OSA hranici aplikace a stanovuje množinu dostupných operací z pohledu klienta. Servisní vrstva zapouzdřuje business logiku, kontrolu transakcí a koordinaci odpovědí aplikace na implementované operace. Servisní vrstva je vzor pro uspořádání business logiky a někdy je nazývána vrstvou aplikační logiky.\n\nPojem \"Service Layer\" může mít více interpretací. Podle Martina Fowlera je servisní vrstva zodpovědná za aplikační logiku aplikace, které se často říká „workflow logic“ (logika pracovního postupu). Existují dva základní přístupy k této vrstvě.\n\nPrvní přístup se nazývá doménová fasáda (angl. domain facade), v níž servisní vrstvu tvoří množina tenkých fasád nad doménovým modelem (angl. domain model). Třídy implementující fasádu neobsahují business logiku. Veškerou logiku implementuje doménový model. Tenké fasády obsahují pouze množiny operací, pomocí nichž komunikují s klientskými vrstvami.\n\nDruhý způsob se nazývá Operations Script, ve kterém je servisní vrstva implementovaná sadou silnějších tříd, které přímo implementují aplikační logiku, ale delegují na doménová třídy doménovou logiku. Operace dostupné klientovi mají podobu skriptu, protože organizují práci mezi různými třídami z různých oblastí. Každá taková třída má většinou ve svém názvu \"Service\".\n\nIdentifikace operací potřebných na servisní vrstvě je velice jednoduchá. Jsou stanoveny potřebami klientské vrstvy, především uživatelským rozhraním. Uživatelské rozhraní podporuje případy užití, tudíž většina operací jsou tzv. CRUD (create, read, update, delete). Každá z těchto operací je jednou z operací servisní vrstvy.\n\nIdentifikace services k seskupení souvisejících operací už není tak jednoduchá. Pro malé aplikace stačí jedna service pojmenovaná dle aplikace. Větší aplikace většinou bývají rozděleny do subsystémů, kde je vhodné mít jednu service pro subsystém pojmenovanou dle daného subsystému. Další možností jsou services pojmenované dle domény např. ProductService nebo tematické services.\n\nV obou přístupech mohou být třídy servisní vrstvy implementovány jako POJO objekty (angl. \"Plain Old Java Object\") nebo komponenty Enterprise Java Beans.\n\nServisní vrstva není potřeba, pokud má aplikační logika pouze jednoho klienta - např. uživatelské rozhraní a aplikace nezahrnuje více transakčních zdrojů. Potom může transakce manuálně kontrolovat a koordinovat controller stránek, který je může delegovat přímo na Data Source vrstvu.\n\n\n"}
{"id": "800751", "url": "https://cs.wikipedia.org/wiki?curid=800751", "title": "Ion Bîrlădeanu", "text": "Ion Bîrlădeanu\n\nIon Bîrlădeanu, psáno též \"\"Ion Bârlădeanu\"\", (* 1946) je rumunský výtvarník pracující s kolážemi.\n\nIon Bîrlădeanu se narodil v malé vesnici Zapodeni na východě Rumunska. Se svou rodinou si nerozuměl a tak byl ve svých dvaceti letech vyhnán. Pracoval jako dělník v přístavu Konstanca, na třtinových plantážích anebo kopal hroby v Bukurešti. Na námezdní práci neměl povolení a tak skončil ve vězení, ve kterém začal nesnášet komunistické zřízení, jak uvedl v dokumentu Svět podle Iona B.: \"\"Zhruba v roce 1979 jsem začal komunisty nenávidět.\"\"\n\nSvou frustraci si začal vybíjet kolážemi, jejichž zdroji byly obrázkové časopisy - hlavní tématem se stali komunističtí představitelé v neuctivých pozicích - například Ceaușescu je na nich odváděn do blázince nebo leží v hrobě na který někdo močí. Ušetřen nebyl ani Gustáv Husák - na jedné z koláží vítá delegaci vedenou Marií Kabrhelovou, obrázek je doplněn o nahou ženu, vojáka se samopalem a praporem se svastikou.\n\nPo roce 1989 se Bîrlădeanu protloukal po bukurešťských ulicích jako bezdomovec, živící se tříděním odpadků, s kufry napěchovanými svými kolážemi. V roce 2007 ho na jednom smetišti potkal zavedený výtvarník - konceptualista Alexandru Popescu, který byl jeho pracemi nadšen. Zařídil, aby mu Galerie Hart v Budapešti uspořádala výstavu. Poté následovaly výstavy ve Švýcarsku a Paříži, 4. května 2012 mu byla uspořádána i v Praze.\n\nNyní žije v Bukurešti, v suterénním bytě, který mu zařídil galerista.\n\nIon Bîrlădeanu je označován za pop-artistu, nicméně mu schází jakékoliv akademické vzdělání, takže se ke svému pop-artovému směřování dostal vlastním svérázným způsobem. Na pražské vernisáži uvedl, že se vždy považoval za umělce, ale dlouho ho nemohl nikdo pochopit. Že sám sebe vidí jako režiséra, neboť své koláže považuje za filmy, uvedl: \"Jsem ředitelem mezinárodního kinematografu\" - ve svých kolážích často používá filmové a televizní celebrity.\n\nAlexandru Popescu na jeho adresu řekl: \"\"Během života sbíral Ion Bârlădeanu časopisy a obrázky a vytvořil z nich sérii unikátních koláží. Všechny vypadají jako filmové záběry. S vrozeným talentem pro kreslení a vášní pro film stvořil imaginární proto - pop svět, kterým se ale pochlubil o 20 let dříve, než ho rumunská společnost mohla vůbec pochopit a docenit. V Rumunsku je pop estetika postkomunistickou realitou a přímým důsledkem konzumní společnosti. S omezenými zdroji nebo zcela bez prostředků vytvořil Bîrlădeanu desítky filmových políček, kterými vypráví ucelený příběh. Všechny jeho koláže jsou velmi zvláštním hybridem pop-artu a dadaismu, šmrncnutým trochou surrealismu a špetkou komunistického gulagu, ve kterém filmový svět a známé obchodní značky symbolizovaly svobodu.“\"\n\nIon Bîrlădeanu je autorem okolo 170 koláží a je subjektem zkoumání dokumentu \"Svět podle Iona B.\" od Alexandra Nanau.\n"}
{"id": "800756", "url": "https://cs.wikipedia.org/wiki?curid=800756", "title": "Yate", "text": "Yate\n\nYate je město v západní Anglii v distriktu Jižní Gloucestershire, na jihozápadním konci Cotswoldských kopců, 12 mil (19 kilometrů) severovýchodně od velkoměsta Bristolu. Při sčítání obyvatelstva v roce 2001 dosahovala jeho populace 21 789 osob. Město Chipping Sodbury (s populací 5 066 osob) těsně přiléhá k Yatu na jeho východní straně. Yate se vyvinulo z vesnice v nové město v 60. letech 20. století, částečně kvůli množství obyvatelstva vytlačeného do něj z okolních přelidněných měst, respektive se stalo příměstským sídlištěm Bristolu.\n\nYate je rodištěm spisovatelky Joanne Rowlingové, autorky románů o Harrym Potterovi.\n\n\n"}
{"id": "800767", "url": "https://cs.wikipedia.org/wiki?curid=800767", "title": "Pastarček potoční", "text": "Pastarček potoční\n\nPastarček potoční (\"Tephroseris crispa\"), též jako starček potoční, je vytrvalá bylina, rostoucí na vlhčích stanovištích ve vyšších polohách. V Česku je zařazena do Červeného seznamu ohrožených druhů v kategorii C4 jako druh vyžadující další pozornost.\n\nPastarček potoční je vytrvalá bylina vysoká 20–70 cm. Lodyha je přímá, jednoduchá, podélně rýhovaná, vlnatá nebo lysá. Listy jsou též vlnaté až lysé; spodní lodyžní listy mají dlouhé, při bázi rozšířené řapíky, listové čepele mají vejčitě kopinatý tvar, s nerovnoměrně zubatým a zkadeřeným okrajem. Listy, které vyrůstají v prostředku lodyhy mají řapíky krátké, široce křídlaté, při bázi zúžené a poloobjímavé, listy samotné mají vejčitý tvar. Listy při vrcholu lodyhy jsou nejmenší, podlouhle kopinaté, přisedlé a poloobjímavé. Květenstvím je úbor, který v měří v průměru 25–35 mm, je dlouze stopkatý a několik úborů tvoří zdánlivý okolík. Jazykovité květy jsou oranžovožluté. Rostlina kvete od května do srpna. Plodem je válcovitá nažka s chmýrem. Pastarček obecný má krátký oddenek.\n\nPastarček potoční roste na vlhkých až mokrých stanovištích, zejména na zrašelinělých loukách, rašeliništích, prameništích, v lesních mokřinách, na březích potoků, v nivách nebo v lužních olšinách.\n\nPastarček potoční je středoevropský druh. Vyskytuje se především ve vyšších polohách v areálu od jižního Německa a jižního Polska na severu po severní Itálii a severní Řecko na jihu. Na západě je hranice jeho výskytu v Durynském lese, na východě roste ještě v Ukrajině. V Alpách je hojný, v severním Maďarsku a Slovinsku roste izolovaně, v Česku je hojný v horách a podhůřích a roste roztroušeně též v chladnějších pahorkatinách. V nižších polohách se většinou nevyskytuje.\n\n\n \n"}
{"id": "800773", "url": "https://cs.wikipedia.org/wiki?curid=800773", "title": "Vilsandi", "text": "Vilsandi\n\nVilsandi (dříve ) je ostrov v obci Kihelkonna v kraji Saaremaa v Estonsku. Nachází se ve vzdálenosti 10 km západně od ostrova Saaremaa. Rozloha ostrova je 8,75 km². Žije na něm přibližně 20 obyvatel.\n\nPrvní obyvatelé osídlili ostrov v 18. století. Věnovali se především rybářstvím, stavbou lodí a obchodem. Maximální počet obyvatel v historii dosáhl čísla 200. V roce 1809 byl na západním konci postaven maják. V roce 1914 zde byla založena jedna z prvních ptačích rezervací a ta se v roce 1993 změnila na národní park Vilsandi.\n"}
{"id": "800778", "url": "https://cs.wikipedia.org/wiki?curid=800778", "title": "Chyna", "text": "Chyna\n\nChyna (narozena jako Joan Marie Laurer; 27. prosince 1969 - 20. dubna 2016) byla americká herečka, pornoherečka, a bývalá kulturistka a profesionální wrestlerka. Nejvíce známá je pro svoje působení pro World Wrestling Federation (WWF) mezi lety 1997 a 2001. Tam byla označována jako devátý div světa (André the Giant byl osmý). Svoji wrestlingovou kariéru začala jako bodyguard Paula \"Triple H\" Levesque, se kterým chodila i v reálném životě. Oba byli členy známého týmu D-Generation X.\n\nChyna drží titul první ženy která kdy zápasila v mužské divizi na plný úvazek. Byla první ženou která vstoupila do Royal Rumble, do King of the Ring a stala se i uchazečkou číslo jedna o WWF šampionát. V roce 1999 se z ní i stala Intercontinental šampionka, a tak se to stalo dvakrát za její kariéru. Předtím než společnost v roce 2001 opustila byla i WWF Women's šampionka. Ona sama tvrdí že důvod proč odešla je manželka Triple H, Stephanie McMahon, dcera vlastníka WWF Vince McMahona. I když v roce 2004 z profesionálního wrestlingu odešla definitivně, v květnu 2011 udělala svůj návrat do Total Nonstop Action (TNA).\n\nMimo wrestlingu se Chyna objevila dvakrát v časopise \"Playboy\" stejně tak jako v mnoha televizních pořadech a filmech. V roce 2005 byla obsazena do reality show hudební stanice VH1, \"The Surreal Life\", která mapovala životy celebrit. O dva roky později vyšlo pokračování této show, \"The Surreal Life: Fame Games\" a v roce 2008 \"Celebrity Rehab with Dr. Drew\". Chyna je také známá pro svůj bouřlivý vztah s kolegou, wrestlerem Sean Waltmanem s nímž natočila porno. DVD bylo vydáno v roce 2004 pod názvem \"1 Night in China\".\n\nJoan Marie Laurel se narodila 27. prosince 1970 v Rochestru, New York rodičům Janet a Joe Laurelovým. Má dva starší sourozence: Janet a Sonny. Když se její rodiče rozvedli (Joan byly 4 roky), měla dva nevlastní otce a jednu nevlastní matku. Laurel sama řekla, že její první nevlastní otec vyhrožoval sebevraždou a její biologický otec bodl její matku do stehna s nožem na chleba. Také měl problémy s alkoholem. Od roku 1973 až do roku 1983 se Joan a její rodina neustále stěhovala.\n\nJako dítě hrála Joan na housle a violoncello. V sedmé třídě políbila svého o mnoho staršího učitele. Ve věku třinácti let, když navštěvovala Penfielskou střední školu, začala Joan zvracet po tom, když něco snědla. V šestnácti letech odešla z domova a to poté, co jí její matka nutila jít do drogového rehabilitačního zařízení nebo místo toho bude žít se svým otcem. Ten samý rok začala cvičit a protože její břišní svaly byly silné, necítila Joan žádnou bolest při nádoru vaječníků. Dokončila střední školu ve Španělsku a v roce 1992 absolvovala univerzitu v Tampě na Floridě v oboru španělské literatury. Během vysoké školy byla znásilněna dvěma muži poté, co se poprvé opila na večírku. Na této škole studovala francouzštinu a němčinu, oběma jazyky umí mluvit plynule. Také byla na své koleji členkou ROTC a Resident Advisor. Původně chtěla svou jazykovou znalost využít k práci pro Federální úřad pro vyšetřování protidrogové správy. Následně se připojila do mírového sboru a přestěhovala se na kratší dobu do Guatemaly.\n\nPo návratu ze zahraničí dělala mnoho prací: koktejlovou servírku v strip-klubu, zpěvačku v kapele a pracovnici na lince 900. Když jí bylo okolo 20 let, na Florida Keys se účastnila 6týdenního kurzu pro letušky. Když byla na cestě na svůj první let utrpěla ale autonehodu a strávila čtyři dny v nemocnici. Skončila se zlomeným kotníkem, zlomeným nosem, nataženýma zádama a tržnýma ránama v obličeji. Po zotavení z havárie jí její nevlastní sestra Kathy pomohla získat práci jako prodavačka bzučáků a společně s ní také jako břišní tanečnice.\n\nPo vysoké škole se začala Joan pravidelně účastnit fitness soutěží. V roce 1996 soutěžila v New Yorku na Fitness America. Vzhledem ke své velikosti na rozdíl od jiných žen, Joan většinou skončila na posledním místě.\n\nJoan byla trénována ve wrestlingové škole Wladka \"Killer\" Kowalskiho v Maldenu v Massachusetts. Svůj první zápas měla v roce 1995 proti muži převlečeném za ženu. Po dokončení tréninku zápasila v nezávislém okruhu pod jménem Joanie Lee. Některé z jejich zápasů byly koordinovány od Fabulous Moolah.\n\nV roce 1996 se setkala na show s Shawnem Michaelsem a Triple H z World Wrestling Federation (WWF). Po zpozorování její zdatnosti v ringu se tito dva rozhodli, že Chynu najmou jako bodyguarda. Vince McMahon, vlastník WWF, zpočátku nechtěl aby Chyna do podniku vstoupila protože nevěřil, že by se diváci mohli dívat na ženu jak bije muže. Během čekání na rozhodnutí WWF, byla Joan oslovena World Championship Wrestling (WCW) kteří chtěli, aby se stala novou členkou New World Order. Nabídku přijala ale krátce potom odmítla když jí Shane McMahon, syn Vince McMahona, řekl že byla najata do WWF. Kowalski, její bývalý trenér, však tvrdí, že ji najali kvůli tomu že o ní měli zájem ve WCW. Svůj WWF debut udělala Chyna 16. února 1997 na show \"In Your House 13: Final Four\" kde seděla v křesle u ringu a dusila Marlena zatímco byl Goldust v ringu s Triple H. Její původní role byl bodyguard pro Triple H, později pro celou D-Generation X. Často pomáhala Triple H v zápasech a hodněkrát do nich i fyzicky zasáhla. Později byla představena jako Chyna. Mimo televizní obrazovky byli muži váhaví zda nechat ženu zápasit proti nim.\n\nV lednu 1999 se stala třináctou účastnicí v \"Royal Rumble\" a tím se stala první ženou která do tohoto zápasu vstoupila. V ten den si znepřátelila Triple H když se proti němu spojila s Vince McMahon a Kanem. Na show \"St. Valentine's Day Massacre\" měla týmový zápas kde se společně s Kanem postavila X-Pac a Triple H. Na WrestleManii XV zaútočila na Kanea židlí a vrátila se do DX. Nicméně ten samý večer společně s Triple H zase odešla když pomohli Shane McMahonovi v zápase proti členovi DX, X-Pac. Tato dvojice se později stala částí týmu Corporation. Po rozpadnutí této skupiny zůstala Chyna na straně Triple H. V červnu 1999 se stala první ženou která vstoupila do \"King of the Ring\". Také byla první ženou která se ucházela o WWF šampionát, zápas ale prohrála když ji na \"SummerSlam\" porazil Mick Foley. Později toho roku se stala oblíbená mezi publikem když si začala dlouhý feud s Jeff Jarrettem. Na show \"Unforgiven\" se proti němu utkala o WWF Intercontinental titul, bohužel ale prohrála. Jarretta porazila na \"No Mercy\" v jeho posledním WWF zápase. Tím se Chyna stala 17. října první ženou v historii která Intercontinental titul kdy držela. Také jí byla přenechána Jarrettova manažerka, Miss Kitty. Joan tvrdí, že Vince McMahon musel Jarrettovi zaplatit 300 000 dolarů aby mohl být poražen ženou.\n\nChyna měla feud s Chrisem Jerichem a měla s ním dva zápasy o svůj titul; na show \"Survivor Series\" si ho obhájila, ale na \"Armageddon\" už takové štěstí neměla a titul ztratila. Tito dva spolu měli další zápas v epizodě \"SmackDown!\" 28. prosince který skončil tak, že se oba wrestleři odpinovali najednou. V důsledku tohoto je Stephanie McMahon-Helmsley označila za \"šampiony napůl\". Na \"Royal Rumble\" si Jericho a Chyna titul obhájili když porazili Hardcore Holly. Zanedlouho poté, co Intercontinental titul ztratila, byla Chyna zapojena do romantické storyline s Eddie Guerrero. Tito dva začali být mezi publikem oblíbení v létě 2000 když Eddie nazval Chynu \"Mamacitou\". Pár se na \"SummerSlam\" postavil proti Val Venis a tehdejšímu nováčkovi Trish Stratus o Intercontinental titul. Chyna zápas vyhrála, ale o dva týdny později ho ztratila v zápase proti Kurt Angle. Pár se rozešel v listopadu 2000 když Chyna načapala Eddieho ve sprše s dvěma ženami. Ve stejné době, v roce 2000, pózovala Chyna nahá pro magazín Playboy. Toto focení bylo zpracováno i jako storyline ve WWE kde se upjatí wrestleři snažili titulní stránku zacenzurovat. Krátce poté začala mít Chyna feud s Ivory která byla vedoucí \"cenzurovacího týmu\". Tento feud vyvrcholil na \"Royal Rumble\" kde se ale Chyna zranila když provedla špatný chvat. Aby přesvědčila publikum že je zraněná, nechala se zkontrolovat od komentátora Jerryho Lawlera. To bylo něco, co tento komentátor nedělal od smrti Owena Harta v roce 1999. Když se vyléčila ze \"zranění\" a vrátila se na \"WrestleMania X-Seven\" do zápasu proti Ivory o Women's titul. Tento zápas vyhrála a stala se novou šampionkou. Titul si obhájila i proti Litě na \"Judgment Day\" v roce 2001. I když zápas vyhrála, byl titul na chvíli odstraněn protože to byl Chyny poslední zápas ve WWF. Vztah mezi Triple H a Stephanií McMahon byl prý hlavním důvodem proč odešla. Přesněji opustila World Wrestling Federation 30. listopadu 2001 a to o několik měsíců později co byla odstraněna z televizních obrazovek. Jim Ross řekl, že nebyla vyhozena ale odešla z vlastních osobních důvodů.\n\nVypadalo to, že po odchodu z WWE její wrestlingová kariéra skončí. V roce 2002 začala ale zápasit pro Japan Pro Wrestling. V září a říjnu 2002 zápasila ve čtyřech zápasech pro tuto společnost. Po prohře v zápase proti Masahiro Chono který se konal 14. října 2002, měla zde Chyna svůj poslední zápas 26. října kdy se spojila s Fake Great Muta proti Hiroshi Tanahashi a Kenzo Suzuki. Také měla vystoupil v Total Nonstop Action Wrestling, to se ale nakonec neuskutečnilo kvůli jejímu zápalu plic.\n\n3. května 2011 udělala Chyna svůj debut v TNA v epizodě \"Impact!\" na Spike TV. Účastnila se battle royal kde eliminovala Jeffa Jarretta. Chyna ale s TNA nepodepsala žádnou smlouvu, místo toho jen souhlasila s účastí na pay-per-view show podáním ruky. Na show \"Sacrifice\" porazila Karen Jarret v mixed tag team match.\n\nJoan pózovalá nahá pro časopis \"Playboy\". Toto číslo bylo vydáno v listopadu 2000. O dva roky později, po odchodu z WWF, nafotila další nahé fotografie. Také natočila \"Playboy\" dokument pro dospělé jménem \"Joanie Laurer Nude: Wrestling Superstar to Warrior Princess\".\n\nV roce 2001 vydala Joan autobiografickou knihu \"If They Only Knew\". Tato kniha se objevila na seznamu bestsellerů v \"New York Times\". V roce 2004 si zahrála dívku jménem Lulu v hudebním videoklipu od Sevendust, \"Enemy\".\n\nJoan si musela zaplatit prsní implantáty podruhé, když ty první praskly při zápase. Také podala stížnost na svého plastického chirurga že jí nevyhovovaly jejich největší implantáty. Zaplatila za ně údajně 6000 dolarů.\n\nOd roku 1996 do roku 2000 měla romantický vztah s kolegou wrestlerem Paulem \"Triple H\" Levesque. Také spolu nějakou dobu žili. Od roku 2003 však měla vztah s wrestlerem Seanem Waltmanem. O rok později tito dva natočili porno video a DVD s jeho záznamem bylo vydáno od společnosti která vydala i porno od Paris Hilton, proto video nese název \"1 Night In China\". DVD se prodalo přes 100 000 kopií. Joan tvrdí že ale nedostala žádné peníze ze zisku. V únoru 2007 tento její bývalý přítel řekl v rozhovoru pro radio \"Bubba the Love Sponge\" řekl, že Joan chodila s wrestlerem Ed \"Brutus Beefcake\" Leslie.\n\n8. února 2007 (datum úmrtí Anny Nicole Smith) se viditelně rozrušená Joan objevila na \"Larry King Live\" a mluvila o své zesnulé přítelkyni. Manželka generálního ředitele Trim Spa, Monique Goen, řekla, že Anna nepovažovala Joan za přítelkyni.\n\nPo odchodu z WWF nemohla Joan používat jméno \"Chyna\" protože bylo pod ochrannou značkou. Na jiných akcích tedy vystupovala pod jménem \"Chyna Doll\". V listopadu 2007 podala žádost o legální změnu jména na Chyna.\n\n\n\n"}
{"id": "800788", "url": "https://cs.wikipedia.org/wiki?curid=800788", "title": "Pakobra", "text": "Pakobra\n\nPakobra je název pro několik rodů hadů, kteří žijí v Austrálii, Nové Guineji, Indonésii a na přilehlých ostrovech. Pakobry patří do čeledi korálovcovitých hadů. Jsou to jedovatí hadi. Patří sem i jedni z nejjedovatějších hadů světa. V taxonomii panují jisté nesrovnalosti. V češtině jsou jako \"pakobry\" nazývány rody, které v anglofonním prostředí, tedy i v Austrálii, kde se vyskytují nejhojněji, mají různá pojmenování. Vědeckým názvem odpovídá „pakobře“ nejlépe jméno rodu \"Pseudonaja\".\n\n"}
{"id": "800796", "url": "https://cs.wikipedia.org/wiki?curid=800796", "title": "Stephanie McMahon", "text": "Stephanie McMahon\n\nStephanie McMahon Levesque (* Stephanie Marie McMahon; 24. září 1976), lépe známá zkráceně jako Stephanie McMahon, je americká korporátní manažerka a v současnosti výkonná prezidentka pro World Wrestling Entertainment. Je také bývalá profesionální wrestlingová manažerka a příležitostná wrestlerka. Je to dcera předsedy a generálního manažera WWE, Vince McMahona a jeho ženy Lindy McMahon, mladší sestra Shane McMahon a manželka Paula \"Triple H\" Levesque.\n\nVe WWE se začala pravidelně objevovat od roku 1999 kde byla zapojena do storyline s Undertakerem. Po krátkém \"televizním\" vztahu s Test, byla zasnoubena s Triple H jak na obrazovce, tak v reálném životě. To vedlo k storyline s názvem McMahon-Helmsley Faction. Stephanie jednou držela WWF Women's šampionát. V roce 2001 byla vlastníkem Extreme Championship Wrestling (ECW). Následující rok byla generální manažerkou SmackDown!, z televizních obrazovek byla ale na chvíli odstraněna po \"I Quit\" zápase se svým vlastním otcem. Několik let dělala poloviční vystoupení na show a v roce 2008 se stala generální manažerkou Raw.\n\nStephanie se narodila 24. září 1976 v Hartfordu v Connecticutu Lindě a Vince McMahonovým. Poprvé se ve World Wrestling Federation objevila ve věku 13 let. Později navštěvovala Bostonskou univerzitu kde získala titul v oboru komunikace. V roce 1998 začala pro WWF pracovat na plný úvazek.\n\nV červenci 2001 obdržela prsní implantáty. O tři měsíce později to její matka okomentovala slovy: \"Moje obavy jsou vždy jen o zdraví. Stephanie byla důkladně prošetřena a během procesu hlídána, odpověděla na všechny otázky na které jsem se zeptala a tak jsem cítila, že tohle je něco co doopravdy chce. V tom případě jsem jí nebránila a měla mou podporu\". V říjnu 2002 na \"The Howard Stern Show\" Stephanie řekla, že přemýšlí o tom, že by si nechala udělat ještě větší implantáty kvůli tomu že hodně zhubla a prsa se zmenšila.\n\nByla obviněna z toho, že ona byla důvodem proč v roce 2001 z WWF odešla Joanie \"Chyna\" Laurer. Joanie, která několik let měla romantický vztah s Paulem \"Triple H\" Levesque řekla, že důvod proč odešla není že by nedostávala málo peněz ale že to bylo kvůli tomu, že jí zde Stephanie nechtěla. Také řekla že během jejího vztahu s Triple H jí ho Stephanie \"přebrala\". Stephanie a Paul spolu začali chodit v roce 2000 když spolu měli romantickou storyline a zasnoubili se v den sv.Valentýna v roce 2003. Svatba se konala 23. října 2003. Po svatbě si Stephanie vzala manželovo příjmení a legálně si změnila střední jméno na 'McMahon'.\n\nS Paulem má dohromady tři dcery. Dne 8. ledna 2006 bylo oznámeno že čekají své první dítě. Holčička se narodila 28. července 2006 jmenuje Aurora Rose Levesque a při narození vážila 3,8 kg. Jejich druhá dcera, Murphy Claire Levesque, se narodila 28. července 2008. Svou třetí dceru, Vaughn Evelyn Levesque, pár uvítal 24. srpna 2010.\n\n\n\n"}
{"id": "800797", "url": "https://cs.wikipedia.org/wiki?curid=800797", "title": "Patton (příjmení)", "text": "Patton (příjmení)\n\nPříjmení Patton nosí více osobností:\n\n\n\n"}
{"id": "800799", "url": "https://cs.wikipedia.org/wiki?curid=800799", "title": "Paula Pattonová", "text": "Paula Pattonová\n\nPaula Maxine Patton (* 5. prosince 1975 Los Angeles, Kalifornie) je americká herečka, která se objevila ve filmech \"Klub splněných přání\" (2006), \"Vzpomínky\" (2006), \"Zrcadla\" (2008), \"Jedině ona\" (2010) a \"\" (2011), kde hrála spoluagentku Toma Cruise.\n\nNarodila se roku 1975 v kalifornském Los Angeles do rodiny učitelky Joyce (rozené Vanradenové) s evropskými kořeny a afroamerického právníka Charlese Pattona. Po dokončení střední školy Hamilton Arts High School pokračovala studiem na Kalifornské univerzitě v Berkeley, ze které po dvou semestrech přestoupila na umělecky zaměřenou Film School Jihokalifornské univerzity. Absolvovala ji s červeným diplomem (\"magna cum laude\"). Následně pracovala jako producentka pořadu \"Medical Diaries\" na televizní stanici Discovery Health Channel.\n\nFilmovým debutem se stala v roce 2005 vedlejší role ve snímku \"\", v němž se objevila po boku Willa Smithe a Evy Mendesové. Průlomovou roli zaznamenala následující rok jako Claire Kucheverové ve science fiction thrilleru \"Vzpomínky\", kde hrála spolu s Denzelem Washingtonem a Valem Kilmerem.\n\nNa podzim 2010 bylo oznámeno, že nahradí postavu Sharon Stoneovou v televizním seriálu kanálu NBC z právnického prostředí \"\". Ovšem poté, co byla obsazena do hlavní role ve filmu \"\", se její účinkování v seriálu zredukovalo na jediný díl a v původně ohlášené roli ji nahradila Melissa Sagemillerová.\n\nPattonová nazpívala doprovodné vokály na Usherově albu \"Confessions\" vydaném v roce 2004. Byla také interpretkou skladby „Can U Handle It?“, jejímž spoluautorem je manžel Robin Thicke.\n\nByla vdaná za zpěváka-skladatele Robina Thickeho, syna Alana Thickeho a Glorie Loringové. 6. dubna 2010 se jim narodil syn Julian Fuego. Manželství se rozpadlo po devíti letech. Protože rozchod iniciovala Pattonová, Thicke v rozhovorech a na veřejnosti plakal a žádal svou ženu o odpuštění, ale dostal soudní zákaz přibližování se k exmanželce, jejich šestiletému synovi Julianovi i ke tchyni Joyce Pattonové. Nahrál dokonce album Paula (2014), které je jí věnováno.\n\n"}
{"id": "800805", "url": "https://cs.wikipedia.org/wiki?curid=800805", "title": "Theodor Tomášek", "text": "Theodor Tomášek\n\nTheodor Tomášek (18. dubna 1840 Lázně Bohdaneč – 16. února 1922 Kostelec nad Orlicí) byl český kapelník a hudební skladatel.\n\nPocházel z rodiny provazníka z Lázní Bohdaneč u Pardubic. Měl být řezníkem, ale jeho učitelé rozpoznali mimořádný hudební talent, takže se dostal na Pražskou konzervatoř, kde studoval hru na housle a skladbu u profesora Mořice Mildnera. Absolvoval v roce 1858 a zahájil dráhu houslového virtuosa. V roce 1860 se stal kapelníkem ostrostřelecké hudby v Litomyšli, kde spolupracoval na vzniku místního pěveckého spolku \"Vlastimil\". V Litomyšli se i oženil s klavíristkou Karolínou Faltisovou.\n\nPo roce 1862 sloužil u husarského pluku v Klatovech a účastnil se i pražského hudebního života. Krátce působil jako ředitel kůru pravoslavného chrámu ve Vršaci (v dnešním Srbsku) a řídil vojenské kapely v Prostějově a Vídni. Vídeň mu přinesla četné umělecké úspěchy a seznámil se zde s předními osobnostmi vídeňského hudebního světa. Mimo jiné se spřátelil s bratry Johannem a Josefem Straussovými. Vyhledal jej tam i tehdejší starosta Františkových Lázní Kryštof Loimann a pozval jej k účinkování ve františkolázeňském orchestru. Tomášek nabídku přijal, stal se hudebním ředitelem orchestru a jeho činnost pozvedla nejen úroveň orchestru, ale i celého hudebního života lázní. Působil zde 25 let až do roku 1892. Kromě práce uměleckého ředitele a dirigenta lázeňského orchestru vykonával i funkci ředitele divadel sdružených západočeských měst (Cheb, Plzeň, Mariánské Lázně). V roce 1871 podnikl s třicetičlenným lázeňským orchestrem zájezd do západního Ruska. Koncertovali v Minsku, Smolensku, Lodži, Vitebsku a všude slavil značné úspěchy, takže zájezd se opakoval i v následujících letech.\n\nV roce 1892 se rozhodl trvale usadit v Petrohradě. Byl jmenován ředitelem \"Vyšší hudební školy\" (obdoba naší konzervatoře), kterou zřídil a financoval princ Oldenburský. Vedle školního orchestru řídil i orchestr vojenských škol a soukromě vyučoval ve šlechtických rodinách. Byl pověřen sestavením orchestru z českých hudebníků pro nově založený \"Národní dům\" v Petrohradě. S tímto orchestrem podnikal pak koncertní turné zejména po ukrajinských městech, od Kyjeva až po Oděsu. V té době mu byla udělena řada vyznamenání za vynikající kulturní činnost. Přes veškeré úspěchy v Rusku se často vracel do Čech. Při jedné návštěvě u syna v Kostelci nad Orlicí roku 1910 jeho manželka těžce onemocněla a za několik dnů zemřela. Rovněž vypuknutí světové války v roce 1914 jej zastihlo v Čechách. Do Ruska se po bolševické revoluci již nevrátil a zemřel v roce 1922 u svého syna v Kostelci nad Orlicí, kde je i pochován.\n\nJeho díla byla ve své době velice oblíbená a hrála se mnohokrát v Petrohradě, ve Vídni, v západočeských lázeňských městech i v Německu. Zkomponoval operu \"Čertův most\" na německý text, která byla mnohokrát uvedena na scénu. Drobnější klavírní skladby byly vydány v Německu, ale jinak se z jeho díla mnoho nedochovalo. Většina rukopisů zůstala v Rusku a nikdo z muzikologů se jimi dosud soustavně nezabýval.\n\nMezi nejznámější Tomáškovy orchestrální skladby patří:\n\n\n"}
{"id": "800806", "url": "https://cs.wikipedia.org/wiki?curid=800806", "title": "Rebekah Brooks", "text": "Rebekah Brooks\n\nRebekah Brooks (* 27. května 1968, Warrington, Lancashire, Spojené království) je britská novinářka.\n\nZnáma je hlavně jako bývalá výkonná ředitelka vydavatelské firmy News International (2009 až 2011) Ruperta Murdocha. Pracovala také jako editorka bulvárních novin News of the World (2000 až 2003) a The Sun (2003 až 2009). \n\nV červenci 2012 byla spolu s dalšími sedmo novináři, kteří se měli podílet na ilegálním odposlouchávání, obviněna z „konspirace za účelem odposlechu cizích komunikací bez patřičného legálního povolení mezi lety 2000 a 2006“ a „z bránění výkonu spravedlnosti“ při vyšetřování odposlechů. Mezi odposlouchávanými byli například britští ministři vnitra David Blunkett a Charles Clarke, herci Brad Pitt a Angelina Jolie či fotbalista Wayne Rooney.\n\nBěhem soudního procesu v listopadu 2013 vyšlo najevo, že se snažila po propuknutí skandálu kolem odposlechů v červenci 2011 před policií ukrýt důkazy, včetně svých zápisníků a počítačů, ale některé z nich byly náhodou nalezeny u odpadkového koše v podzemní garáži domu, kde bydlela. Podle žalobce dala úkol své asistence v News International, aby z archivu odstranila sedm krabic s jejími zápisníky a poznámkovými bloky z let 1995 až 2007. Společně s manželem a šéfem ochranky se snažila odstranit i kompromitující materiály ze svého v Londýně i z venkovského domu v hrabství Oxfordshire.\n"}
{"id": "800812", "url": "https://cs.wikipedia.org/wiki?curid=800812", "title": "Jakub Wehrenberg", "text": "Jakub Wehrenberg\n\nJakub Wehrenberg (* 24. srpna 1974, Vsetín, Československo) je český filmový a divadelní herec, dabér, režisér, moderátor a hudebník (člen skupiny Hamleti).\n\nJiž v roce 1992 se objevil ve videoklipu skupiny Lucie \"Černí andělé\". Proslavil se zejména jako představitel Kvida ve filmovém zpracování stejnojmenného románu Michala Viewegha Báječná léta pod psa a účinkováním v televizním seriálu Zdivočelá země, kde ztvárnil postavu Jerryho. Společně s Hanou Vítovou moderoval cyklus České televize Kde bydlely princezny (2010). Jako divadelní herec účinkuje v muzikálech v divadle Broadway a v divadle Hybernia.\nV dabingu ztvárnil mimo jiné také postavu Sheldona Coopera v americkém sitcomu Teorie velkého třesku. Režíruje seriál Ulice. V roce 2018 v něm ztvárnil i menší roli.\n\nMá dceru Kateřinu Amélii Wehrenbergovou (* 7. 5. 2005, Praha, Česká republika)\n"}
{"id": "800820", "url": "https://cs.wikipedia.org/wiki?curid=800820", "title": "Hawker Siddeley Nimrod", "text": "Hawker Siddeley Nimrod\n\nHawker Siddeley Nimrod byl vojenský letoun vyvinutý a postavený ve Spojeném království. Jednalo se o podstatně upravený letoun de Havilland Comet, což bylo první komerční dopravní proudové letadlo na světě. Letoun byl původně zkonstruován společností Hawker Siddeley, což byla následnická společnost firmy de Havilland. V současné době je společnost součástí BAE Systems.\n\nLetoun byl navržen pro britské Královské letectvo (dále jen RAF) jako námořní hlídkový letoun pod označením \"Nimrod MR1\"/\"MR2\". Jeho hlavní rolí byl boj proti ponorkám, ačkoliv plnil i úkoly při námořním průzkumu a boji proti povrchovým (hladinovým) cílům. Sloužil od počátku 70. let 20. století až do března 2010. Letouny Nimrod měly být v současné době nahrazeny nyní již zrušeným projektem \"Nimrod MRA4\".\n\nKromě námořních průzkumných verzí byly postaveny ještě další dvě varianty. RAF první z nich nazvalo \"Nimrod R1\" a sloužila v roli letounu pro provádění elektronické špionáže (ELINT). Druhá varianta \"Nimrod AEW3\" sloužila jako letoun včasného varování v první polovině 80. let 20. století. V této roli nebyl letoun příliš úspěšný a v roce 1986 byl nahrazen letouny Boeing E-3 Sentry.\n\nVývoj hlídkového letounu Nimrod byl zahájen v roce 1964 jako budoucí náhrada za letouny Avro Shackleton. Návrh letounu Nimrod byl založen na civilním letounu Comet 4, který se v komerční oblasti neprosadil (první dva letouny RAF byly postaveny z nedokončených letounů Comet). Proudové motory letounu Comet byly nahrazeny dvouproudovými motory Rolls-Royce Spey pro hospodárnější využití paliva, a to zvlášť při letech v malých výškách, které jsou běžné u námořních hlídkových strojů. Také na trupu letounu byly provedeny podstatné změny. Ty zahrnovaly instalaci vnitřní pumovnice, zvětšený nos letounu kvůli instalaci radaru, nová svislá ocasní plocha se senzory pro elektronický boj, které byly umístěny pod velkým vypouklým krytem v horní části svislé ocasní plochy, a detektor magnetických anomálií (MAD) v „žihadle“ na zádi letounu. Poté, co letoun poprvé vzlétnul v květnu 1967, RAF objednalo 46 strojů Nimrod MR1. První letoun (\"XV230\") vstoupil do služby v říjnu 1969. Nakonec bylo letouny MR1 vybaveno pět perutí RAF.\n\nTři letouny Nimrod byly upraveny do role letounů k provádění špionáže pomocí radiového odposlechu (SIGINT) k nahrazení letounů Comet C2 a Canberra u 51. perutě v květnu 1974. Letoun verze R1 se vizuálně odlišoval od verze MR2 především tím, že postrádal detektor magnetických anomálií (MAD). Letoun byl vybaven řadou otočných antén v pumovnici letounu, další elektronické vybavení bylo namontováno v kuželu na ocase letounu a konečně i na přední straně křídel na špici palivových nádrží. Letoun měl 5 členů vlastní posádky (2 piloti, palubní inženýr a 2 navigátoři) a až 23 operátorů špionážního vybavení letounu.\n\nÚkoly těchto letounů byly oficiálně potvrzeny až s koncem Studené války. Jeden letoun R1 byl ztracen při letecké nehodě v květnu 1995 během letových zkoušek po provedené velké údržbě na základně RAF Kinloss. Jako náhrada za tento letoun byl vybrán jeden stroj MR2, který byl podstatně upraven do standardu R1 v závodě Woodford společnosti BAE Systems. Tento letoun vstoupil do služby v prosinci 1996.\n\nJeden letoun Nimrod R1 měl základnu na základně RAF Waddington v Lincolnshire (Anglie) v rámci 51. perutě RAF. Dva zbývající letouny R1 měly být podle plánu vyřazeny v březnu 2011, ale operační potřeba donutila RAF přemístit jeden z nich 16. března na základnu Akrotiri na Kypru, aby podporovaly operaci Ellamy (britská účast během zásahu NATO v Libyi v roce 2011). Poslední let tohoto typu letounu se uskutečnil 28. června 2011 na základně RAF Waddington. Letoun \"XW664\" byl 12. července 2011 přepraven do aeroparku na letišti East Midlands Airport jako exponát pro veřejnost, přičemž byly odstraněny utajované přístroje.\n\nLetouny R1 mají být nahrazeny americkými stroji Boeing RC-135, které původně sloužily u USAF jako letouny KC-135. Letouny jsou u RAF známy pod označením „Air Seeker“. Všechny tři letouny „Air Seeker“ budou dodány mezi roky 2014 a 2018.\n\nOd roku 1975 byla zahájena úprava 35 letounů na vylepšenou verzi MR2. Tyto letouny začaly přicházet do služby od srpna 1979. Vylepšení zahrnovalo rozsáhlou modernizaci elektronického vybavení. Změny zahrnovaly nahrazení zastaralého radaru ASV Mk 21, který byl používán letouny Shackleton a Nimrod MR1, novým vyhledávacím radarem, novým akustickým procesorem schopným zpracovávat data z většího počtu moderních sonarových bójí a další elektronické vybavení v kontejnerech na koncích křídel. Během války o Falklandy některé letouny dostaly zařízení pro tankování paliva za letu (letouny byly označeny \"MR2P\") a také závěsy pro střely vzduch-vzduch AIM-9 Sidewinder, které měly být použity proti argentinským letounům Boeing 707, které sloužily v roli námořních hlídkových a průzkumných letadel. Nakonec bylo zařízení pro tankování za letu přidáno na všechny letouny a písmeno „P“ bylo z označení letounu odebráno.\n\nDalší úprava byla provedena během války v Perském zálivu v roce 1991. Malý počet letounů MR2 byl vybaven vylepšeným datovým spojením „Link 11“, vylepšenou výbavou pro elektronický boj a dopředu zabírající infračervenou věžičkou pod pravým křídlem. Tyto modifikované letouny byly známé pod označením \"MR2P(GM)\" (Gulf Mod).\n\nLetouny Nimrod MR2 sloužily ve třech hlavních rolích – boj proti ponorkám (ASW), boj proti povrchovým (hladinovým) cílům (ASUW) a pátrání a záchrana (SAR). Jejich prodloužený dolet umožňoval posádce monitorovat námořní prostor daleko na sever a až 4 000 km na západ do Atlantského oceánu. Při použití tankování ve vzduchu jejich dolet a vytrvalost ve vzduchu pochopitelně ještě dramaticky vzrostly. Letouny MR2 používal pro boj s ponorkami řadu senzorů a přístrojů pro zpracování dat, které byly propojeny se zbraňovými systémy. Mimo zbraní a sonarových bójí nesl letoun i vyhledávací světlomet, který byl namontován v pravém křídle a sloužil pro vyhledávací a záchranné operace (SAR).\n\nPosádka se skládala ze dvou pilotů, jednoho palubního inženýra, dvou navigátorů (jeden taktický a jeden běžný navigátor), jeden letecký důstojník pro elektronické systémy (\"Air Electronics Officer (AEO)\"), 2 operátoři sonarových bójí (\"WSOp ACO\") a 4 operátoři zbraňových systémů (\"WSOp EW\"), kteří obsluhovali pasivní i aktivní elektronické systémy. Dva WSOp byli používáni i jako pozorovatelé u bočních oken letounu. Letoun MR2 měl nejdelší pumovnici ze všech letounů NATO.\n\nLetouny Nimrod MR2 měly svou základnu v Kinloss ve Skotsku a působily v rámci 201., 120. a 42. perutě RAF. Letouny Nimrod MR2 byly z finančních důvodů staženy ze služby 31. března 2010, což bylo o rok dříve, než bylo původně plánováno. Poslední oficiální let letounu Nimrod MR2 byl proveden 26. května 2010, kdy byl letoun \"XV229\" přepraven ze základny RAF Kinloss na mezinárodní letiště Kent(Manston v Kentu), kde má sloužit k výcviku evakuace z letounů v nebezpečí.\n\nV polovině 70. let 20. století bylo rozhodnuto o tom, že upravené letouny Nimrod budou sloužit v roli letounů včasného varování (\"Airborne Early Warning (AEW)\"). Opět měly nahradit pístové stroje Shackleton AEW.2 odvozené od strojů Avro Lancaster. Jedenáct existujících strojů bylo upraveno u společnosti British Aerospace v bývalém závodě zaniklé společnosti Avro ve Woodfordu. Stroj byl vybaven radary GEC Marconi v prodlouženém nose letounu a v ocasní části. Projekt Nimrod AEW3 byl sužován překročením plánovaných nákladů a problémy s použitým počítačem GEC 4080M. Nakonec britské ministerstvo obrany uznalo, že cena za vývoj nového radarového systému je příliš vysoká a výsledek je nejistý. Proto byl projekt v prosinci 1986 zrušen. RAF místo těchto letounů nakonec obdrželo 7 letounů Boeing E-3 Sentry.\n\nLetoun Nimrod MRA4 byl plánován jako náhrada za letouny MR2. Byl to úplně nový letoun s moderními dvouproudovými motory Rolls-Royce BR710, novým větším křídlem a plně přepracovaným trupem. Avšak projekt postihlo několik zdržení, nárůst ceny a opakované projednávání. Nakonec byl v roce 2010 zrušen v důsledku úsporných opatření britské vlády. Prototyp letounu, do kterého byla investována miliarda liber, byl sešrotován.\n\nNimrod byl prvním proudovým námořním hlídkovým letounem. Dřívější typy těchto letounů používaly pístové nebo turbovrtulové motory, které mají lepší využití paliva a umožňují delší hlídkové lety v nízkých letových hladinách, příkladem je letoun Lockheed P-3 Orion. Proudové motory jsou ekonomičtější ve velkých výškách, naopak v nízkých letových hladinách jejich spotřeba roste. Letouny Nimrod se proto přemísťovaly do operační oblasti ve velké výšce a velkou rychlostí v porovnání s dřívějšími typy, a až při dosažení cílové oblasti letouny sestupovaly do pracovní výšky nad hladinou moře.\n\nPři hlídkování s plně naloženým letounem letoun létal na všechny čtyři motory, ale když se spotřebovala část paliva a hmotnost letounu klesla, býval vypnut nejprve jeden a poté i druhý motor. To vedlo k tomu, že zbývající motory mohly běžet na vyšších účinnějších otáčkách, než aby všechny motory běžely na méně účinných otáčkách, kde je využití paliva horší. Letoun byl vybaven systémem „rychlého startu“ vypnutých motorů pro případ potřeby znovu nastartovat vypnuté motory. Při návratu na základnu ve vysoké výšce byly opět používány všechny motory.\n\nPrvní posádky, které byly převeleny na nové Nimrody z pístových letounů Avro Shackleton, nebyly letouny příliš nadšeny. Hlavně proto, že jeho senzory byly jen nepatrně lepší než u starých Shackletonů. Ve skutečnosti byla většina senzorů úplně stejná, i když měl letoun nový digitální počítač. Letouny Nimrod sloužily během tzv. „Tresčích válek“ mezi Islandem a Spojeným královstvím ohledně práv rybolovu. Během falklandské války několik Nimrodů pročesávalo moře a hledalo nepřátelské ponorky. Letouny se účastnily i války v Zálivu (1990/1991), operací NATO proti Srbsku (1999), války v Iráku (od roku 2003), války v Afghánistánu a operací v Libyi v roce 2011. Letouny se také podílely na britských vyhledávacích a záchranných operací (SAR) v Severním moři.\n\nLetouny Nimrod byly nejprve 5. dubna 1982 umístěny na letiště Wideawake na ostrově Ascension, aby byly používány k místnímu hlídkování kolem ostrova Ascension, tak aby jej chránily proti možným argentinským útokům, a aby doprovázely britskou invazní flotilu, která se plavila na jih k Falklandským ostrovům. Letouny Nimrod byly také používány k vyhledávacím a záchranným akcím (SAR) a zajišťovaly spojení během operace Black Buck, což byly bombardovací akce letounů Avro Vulcan.\n\nPřidání zařízení pro tankování paliva ve vzduchu umožnilo i působení letounů v okolí Falklandských ostrovů. Letouny byly při těchto akcích vyzbrojeny klasickými bombami o hmotnosti 450 kg (1 000 liber), kazetovými pumami BL755 a střelami vzduch-vzduch AIM-9 Sidewinder. Plány osadit letouny protilodními střelami Harpoon se do konce války neuskutečnily. Použití tankování paliva za letu vedlo k extrémně dlouhým průzkumným letům. Mezi ně patřil i let trvající 19 hodin a 15 minut, který se uskutečnil 15. května 1982. Během tohoto letu se letoun přiblížil na 97 km k argentinskému pobřeží, aby potvrdil, že argentinská plavidla se nevydala na moře. Nejdelší let za celou falklandskou válku se uskutečnil v noci z 20. na 21. května 1982, přičemž letoun urazil 13 609 km. Letouny Nimrod odlétaly během války 111 misí, během kterých podporovaly britské operace na Falklandách z ostrova Ascension.\n\nV srpnu 1990 byly tři letouny Nimrod MR2 přemístěny do Síbu v Ománu jako reakce na iráckou invazi do Kuvajtu. Letouny začaly provádět hlídkové lety nad vodami Ománského zálivu a Perského zálivu. Po zahájení bojových akcí bylo v té době již pět Nimrodů převedeno na noční akce, zatímco denní akce prováděly americké letouny Lockheed P-3 Orion. Letouny Nimrod byly používány k navádění vrtulníků Westland Lynx a letounů Grumman A-6 Intruder při útocích proti iráckým hlídkovým plavidlům. Letouny se podílely na potopení nebo poškození 16 iráckých lodí.\n51. peruť s letouny R1 byla převelena na základnu RAF Akrotiri na Kypru ihned po irácké invazi do Kuvajtu. Letouny z této základny působily od srpna 1990 do března 1991. Letouny byly v té době vybaveny výmetnicemi klamných cílů a výmetnicemi světlic.\n\nNimrody byly opět umístěny na Střední východ jako součást britského příspěvku do Američany vedených koaličních sil při invazi do Afghánistánu v roce 2001. Zde prováděly dlouhé hlídkové lety nad pevninou, což bylo rozšíření jejich běžné činnosti nad mořem. Vypuknutí války v Iráku v březnu 2003 znamenalo rozšíření působnosti Nimrodů i nad Irák. Letouny používaly své senzory ke zjišťování nepřátelských sil a naváděly koaliční letecké síly na tyto cíle.\n\nZatímco byly letouny Nimrod MR1/MR2 v činné službě, vždy střídavě jeden letoun z každé perutě byl k dispozici pro pátrací a záchranné akce (SAR), přičemž byl udržován v pohotovostním režimu. Pohotovostní letouny nesly v pumovnici dvě sady záchranného vybavení pro přežití na moři (\"Lindholme Gear\"). Obvykle i jeden další Nimrod nesl při cvičných letech tuto záchrannou sadu. Tyto letouny používaly své senzory k vyhledávání letounů a lodí v nouzi. Byl používán i k vyhledávání přeživších ve vodě, přičemž byl schopen prohledat oblast až 52 000 km². Jeho hlavním úkolem obvykle bylo účinkovat jako záchranný koordinátor, přičemž řídil lodě, klasické letouny a vrtulníky v oblasti, kde probíhalo pátrání.\n\nJelikož se letouny podílely na pátracích a záchranných akcích, objevovaly se často v médiích v souvislosti s rozsáhlými záchrannými akcemi. V srpnu 1979 se letouny Nimrod podílely na rozsáhlé záchranné akci, při katastrofě během závodu jachet „Fastnet race“, při kterém bylo zničeno několik set jachet a zahynulo 15 lidí. Letouny Nimrod tehdy koordinovaly záchranné vrtulníky. Když se v březnu 1980 převrátila norská ropná plošina Alexander L. Kielland, přičemž zahynulo 123 lidí, pomáhalo 6 dalších Nimrodů při pátrání po přeživších. Letouny koordinovaly pátrání 80 lodí a 20 britských a norských vrtulníků. Toto řízení bylo zvlášť důležité, když se zhoršila viditelnost. To jsou jen dva z mnoha případů, kdy se letouny podílely na SAR akcích.\n\n„Tapestry“ (tapisérie, čalounění) je britský kódový název pro námořní a letecké aktivity Spojeného království pro ochranu teritoriální vod Spojeného království, což zahrnovalo ochranu rybářských práv a těžby ropy a zemního plynu. Po ustanovení tzv. exkluzivních ekonomických zón (EEZ) sahajících až 200 námořních mil (370 km) od pobřeží v roce 1977, začala flotila Nimrodů hlídkovat nad touto oblastí, která měla rozlohu 700 000 km². Letoun mohl lokalizovat, identifikovat a vyfotografovat každé plavidlo působící v EEZ. Celá oblast byla běžně kontrolována každý týden s tím, že každé plavidlo bylo vyfotografováno. Letouny také kontrolovaly a komunikovaly s těžními plošinami na ropu a zemní plyn. Během tzv. Tresčích válek s Islandem v letech 1972 a 1975-1976 spolupracovaly letouny Nimrod s Královským námořnictvem při ochraně britské rybářské flotily.\n\nCelkem pět letounů Nimrod bylo ztraceno při nehodách. Následuje jejich popis:\n\n\n\n\n\n\n\nMR1\nR1\nMR2\nAEW3\nMRA4\n\n Spojené království\n\n\"Technické údaje pocházejí z publikace „Combat Aircraft since 1945“\".\n\n\n\n\n"}
{"id": "800827", "url": "https://cs.wikipedia.org/wiki?curid=800827", "title": "Roleta", "text": "Roleta\n\nRoleta je stínící a v některých provedeních i zabezpečovací prvek umístěný na okně. Existuje několik variant.\n\nLátkové rolety - skládají se z volně visící látky, která se navíjí na hřídel nad oknem. Ovládá se pomocí řetízku napojeného přímo na hřídel, elektromotorem, nebo se navíjí pomocí pružiny umístěné v hřídeli. Látka může být poloprůsvitná, či neprůsvitná.\n\nŘímské rolety - jsou tvořeny visící látkou, která se při vytahování vzhůru skládá po obdélnících. Ovládání bývá řešeno řetízkem nebo elektromotorem.\n\nZatemňovací rolety - látková roleta vedená v kolejnicích uzpůsobená k úplnému zatemnění místnosti. Kolejnice mají hluboké vodicí kapsy a husté kartáčky k zamezení průniku světla do místnosti.\n\nDuo rolety - tyto rolety jsou specifické nejen svým vzhledem, ale i svou funkčností. Tyto okenní rolety kombinují průhledné pruhy s pruhy stínícími. Označovány jako duo rolety jsou proto, že vzhledem připomínají rolety, ale funkčností žaluzie. Těmto roletám se také říká Rolety den a noc, případně Zebra rolety.\n\nVenkovní rolety se navíjejí na hřídel umístěnou ve schránce umístěné pod fasádou nebo na ní. Schránky pod fasádou mohou být tvořeny speciálními překladovými tvárnicemi, hliníkovým plechem, nebo mohou být plastové. Schránky umístěné na fasádě bývají vyrobeny z hliníkového plechu. Předokenní rolety je možné ovládat jak mechanicky, tak i motorově.\n\nHliníkové - Sestavené z lamel z válcovaného hliníkového plechu vyplněného izolační pěnou. Poskytují téměř 100% zatemnění a fungují jako tepelná a zvuková izolace. Fungují i jako zabezpečovací prvek pro byt, nebo dům. Tato ochrana je však u většiny rolet snadno prolomitelná. Existují i odolnější varianty s bezpečnostní atestací s lamelami z extrudovaného hliníku a bezpečnostními prvky proti vytržení a nadzdvihnutí.\n\nDřevěné - Kdysi nejrozšířenější typ exteriérových rolet, zejména za 1. Republiky. Roleta je sestavena z dřevěných lamel spojených ocelovými nebo nerezovými sponami. Při částečném nadzdvihnutí rolety vzniknou mezi lamelami malé mezery umožňující provětrávání místnosti.\n\nLátkové (Screeny) - Látkové rolety z materiálů, které odolají vnějším vlivům. Látka je vedena vodícími lanky nebo v kolejnicích.\n\n"}
{"id": "800829", "url": "https://cs.wikipedia.org/wiki?curid=800829", "title": "Kristýna Erbenová", "text": "Kristýna Erbenová\n\nKristýna Erbenová (* 12. února 1987 v Kutné Hoře) je česká portrétní fotografka.\n\nAbsolvovala středoškolská studia na kolínském Gymnáziu (2006) a doplnila je o roční studijní pobyt na Penns Valley High School v americké Pensylvánii (2003–2004). V roce 2006 začala studovat obor anglická filologie a filmová věda na Filozofické fakultě Univerzity Palackého v Olomouci, rok poté je rozšířila o obor Tvůrčí fotografie na Institutu tvůrčí fotografie filozoficko-přírodovědecké fakulty Slezské univerzity v Opavě. Na anglickou filologii a filmovou vědu se zaměřila rovněž během stipendijního pobytu na Universiteit Utrecht v Nizozemí (2008). V bakalářských pracích se zabývala žánrem balady v československém a českém filmu a fotografickými pracemi malíře a grafika Jana Kubíčka. V současnosti (2012) je studentkou magisterského cyklu na obou vysokých školách a koordinátorkou zahraničních praxí v rámci projektu Partnerská síť univerzit a filmového průmyslu (FIND).\n\nSpolupracovala na mezinárodních filmových festivalech Academia Film Olomouc (2007 - 2012), Přehlídka animovaného filmu Olomouc (2007 - 2011), Letní filmová škola (2011 - 2012) a na fotografickém festivalu Funkeho Kolín (2007, 2009). Dále spolupracovala na projektech: Filmové listy \"Projekt 100\" Asociace českých filmových klubů (2008), internetový časopis 25fps (2007–2009), časopis Home Cinema (2007), vydavatelství Zóna (2006–2007), projekt UPsolvent (2011–2012) a projekt FIND (2012–2014) na Univerzitě Palackého v Olomouci.\n\nV cyklu fotografií \"Být sám\" se autorka zabývala tématy člověk a krajina a člověk v krajině. Chtěla popsat stav samoty, uvnitř sebe, který zahrnuje i melancholii a smutek. Zachycovala momenty, které vedou člověka k hlubšímu prožití místa a prostoru kolem něho i sebe sama. Technicky používala klasickou dvouokou zrcadlovku na čtvercový svitkový barevný film, který melancholické motivy a působivou atmosféru ještě více zvýraznil. Podle autorky klasická technologie „\"nutí k zastavení se, k pečlivé práci a pozorování emocí, které krajina a lidé v ní v danou chvíli vyvolávají. Proces zrodu fotografie tak má až kontemplativní funkci\"“.\n\n\n\n\n\n"}
{"id": "800831", "url": "https://cs.wikipedia.org/wiki?curid=800831", "title": "Kanton Charroux", "text": "Kanton Charroux\n\nKanton Charroux (fr. \"Canton de Charroux\") je francouzský kanton v departementu Vienne v regionu Poitou-Charentes. Skládá se z devíti obcí.\n\n"}
{"id": "800832", "url": "https://cs.wikipedia.org/wiki?curid=800832", "title": "Kanton Vouneuil-sur-Vienne", "text": "Kanton Vouneuil-sur-Vienne\n\nKanton Vouneuil-sur-Vienne (fr. \"Canton de Vouneuil-sur-Vienne\") je francouzský kanton v departementu Vienne v regionu Poitou-Charentes. Skládá se z osmi obcí.\n\n"}
{"id": "800839", "url": "https://cs.wikipedia.org/wiki?curid=800839", "title": "Rychlobruslení na Zimních olympijských hrách 1984", "text": "Rychlobruslení na Zimních olympijských hrách 1984\n\nZávody v rychlobruslení se na Zimních olympijských hrách 1984 v Sarajevu uskutečnily ve dnech 9.–18. února 1984 na otevřené dráze Zetra.\n\nV Sarajevu bylo na programu celkem 9 závodů, pět pro muže a čtyři pro ženy. Muži startovali na tratích 500 m, 1000 m, 1500 m, 5000 m a 10 000 m, ženy na tratích 500 m, 1000 m, 1500 m a 3000 m.\n\n\n"}
{"id": "800841", "url": "https://cs.wikipedia.org/wiki?curid=800841", "title": "Zvonečník hlavatý zprohýbaný", "text": "Zvonečník hlavatý zprohýbaný\n\nZvonečník hlavatý zprohýbaný (\"Phyteuma orbiculare\" subsp. \"flexuosum\"), poddruh zvonečníku hlavatého, je rostlina která z přírody České republiky téměř vymizela.\n\nHlavní areál této byliny je v Karpatech (tam roste na mnoha místech zejména ve vyšších polohách Slovenska až do nadmořské výšky 2400 m) a v hornatých oblastech Balkánského poloostrova. V ČR vyrůstá ojediněle, jako příměs v populacích nominálního poddruhu zvonečníka hlavatého pravého (\"Phyteuma orbiculare\" subsp. \"orbiculare\"), jen na dvou lokalitách v pahorkatině Bílých Karpat.\n\nZvonečník hlavatý zprohýbaný vyžaduje hlubší, minerály dobře zásobené půdy se skalnatým vápencovým nebo dolomitickým podkladem, toleruje i kyselý substrát. V České republice roste především v semixerotermních bylinných společenstvech ve svazu \"Bromion erecti\".\n\nJe to trvalka jejíž přímá lodyha dorůstá do výšky jen 10 až 25 cm. U země vyrůstají přízemní vejčité listy s dlouhými řapíky, čepele mají pravidelně zoubkované. Nevětvená lodyha porůstá úzkými listy přisedající zúženou bázi, listy směrem vzhůru se zkracují, mnohdy je horní část lodyhy bez listů. Rostlina na podzim usychá a z jara se obnovuje z pupenu umístěného na úrovni terénu. Pupen je v zimě chráněn suchými přízemními listy, které jsou ještě patrny i pod listy již nově narostlými.\n\nTrubkovité tmavě modré květy, nejtmavší ze všech tří poddruhů rostoucích v ČR, jsou oboupohlavné a vyrůstají z paždí drobných listenců. Jsou sestaveny do hlávky, kulovitého květenství o průměru 1,5 až 2,5 cm. Kopinaté listeny tvoří dokonalý zákrov. Pět úzkých, trojúhelníkovitých kališních lístků je zelené barvy. Koruna je tvořena pěti dlouhými lístky z počátku spojených, postupně se však od vrcholu rozevírají. Trubka koruny je nejprve značně zakřivená, postupně s dozráváním květu se narovnává, opylit květ může jen hmyz s dlouhým sosákem, např. motýli nebo čmeláci. V květu je pět tyčinek s volnými nitkami a čárkovitými prašníky a jedna dvou nebo trojramenná blizna.\n\nVykvétá v závislosti na prostředí v červnu až srpnu. Samoopylení květů zabraňuje proterandrie, vajíčka v semeníku dozrávají až po vyprášení pylu z prašníku. Plodem je drobná kulovitá tobolka obsahující drobná semínka po okolí rozšiřována větrem nebo na srsti zvířat. Rostlina se rozmnožuje pouze generativně. Počet chromozomů (2n) = 23.\n\nZvonečník hlavatý zprohýbaný se v České republice vyskytuje jen ojediněle, počty kvetoucích rostlin jsou nízké. Je proto \"Černým a červeným seznamem cévnatých rostlin České republiky\" z roku 2000 zařazen mezi kriticky ohrožené druhy a jako součást rodu zvonečník hlavatý vyhláškou Ministerstva životního prostředí ČR č. 395/1992 Sb. ve znění vyhl. č. 175/2006 Sb. je prohlášen za rostlinu silně ohroženou.\n"}
{"id": "800846", "url": "https://cs.wikipedia.org/wiki?curid=800846", "title": "Defenzivní programování", "text": "Defenzivní programování\n\nDefenzivní programování je forma návrhu softwaru, která se snaží zaručit jeho nepřetržitou funkčnost i za podmínek použití, ke kterým nebyl původně navržen. Snaží se eliminovat tzv. Murphyho zákony. Ty říkají, že cokoliv se může potenciálně pokazit, se zaručeně pokazí. Defenzivní forma návrhu se aplikuje především, pokud by mohlo selhání softwaru vést ke katastrofickým či velmi nákladným scénářům.\n\nPři defenzivním programování autor předpokládá, že okolní svět se snaží za každou cenu zničit jeho dílo, a tudíž svůj program připravuje na všechny možné situace, které by ho mohly poškodit. Autor tedy očekává, že uživatelé budou posílat nesmyslné či záludné vstupy, nebudou dodržovat stanovený kontrakt atd. Jedním z cílů defenzivního programování je zabránit poškození vlastních dat či stavu programu, ale na druhou stranu a reagovat benevolentně. Je třeba mít na paměti, že největším nebezpečím pro program je autor sám a tudíž by měl hlídat hlavně sebe a důsledek své práce. Programátor myslí dopředu, musí ošetřit všechny možné stavy, výjimky a chybové situace v kódu. \n\nDefenzivní programování také brání proti SQL injection, DNS útokům, neoprávněnému přístupu a dalším útokům zevnějšku. Podporuje tzv. audity kódu, při kterých dochází ke kontrole čitelnosti a snadnému porozumění kódu.\n\n\nZnovupoužití staršího ověřeného kódu je jednou z nejlepších a hlavně nejlevnějších technik, je třeba ale dávat pozor na to, aby starší kód splňoval dnešní požadavky. Jako příklad lze uvést rozdílnost kódování (UTF-8 vs. ASCII), architekturu systému (32-bit vs. 64-bit), offline vs. online návrh. Kód napsaný před rokem 1990 je v drtivé většině případů zranitelný na sql injection útoky. \n\nVstupy programu představují druhou největší hrozbu (po autorovi samotném). Vstupy uživatelů jsou nevyzpytatelné a na nesprávně zvolené vstupy by měl programu umět reagovat. Stejně tak musí zabezpečit odolnost proti přímým útokům na program, jako například vkládání kódu do vstupu, procházení file-systémem, příchozí data ze sítě atd.\n\nPro každý vstup by měl autor programu definovat množinu validních vstupů a nebrat žádné jiné. Dále definovat chování nekorektních vstupů, např. přerušení programu, nové zadání, varování.\n\nNapříklad uživatel má do programu zadat množství peněz, autor programu by měl zkontrolovat, jestli zadal číslo, jestli je dostatečně velké, jaký symbol se používá pro oddělení desetinných míst, kolik desetinných míst uživatel zadal a jestli číslo není složené (23+74).\n\nVýstupy programu by neměly navenek prozrazovat více, než je nutné, autoři by se měli držet zásady maximálního utajení dat.\n\nZ vnějších zdrojů by měli autoři metod vynucovat dodržení kontraktu povinně, z vnitřních zdrojů většinou jen v před-produkčních verzích pro účely testování, aby kontroly neubíraly na rychlosti programu. \n\nVstupní podmínky by se měly kontrolovat před každým provedení kritické operace. Výstupní podmínky se kontrolují po dokončení operace.\n\nInvarianty datových struktur by se měli kontrolovat před provedením operace na těchto strukturách. Invarianty se většinou vynucují pomocí příkazů Assert (zkontrolovat nenulovost, délku pole, platnost odkazu…).\n\nInvariant neohraničeného pole kontroluje, že současná velikost není menší, než alokovaná velikost. Dále, že alokovaná velikost pole je menší, než největší možná alokovaná velikost a nakonec, že alokovaná velikost pole není menší než 2.\n\nVnitřní hranice systému se ošetřují pomocí obsluhy chyb a následným volání programových výjimek. Obecně lze říci, že pokud lze po vzniklé chybě obnovit stav programu a pokračovat, měl by programátor použít v kódu kontrolované výjimky (jejichž ošetření je vynucené překladačem), nebo vlastní konstrukty na ošetření.\n\nPro ošetření chyb, po kterých nelze obnovit stav programu a pokračovat se využívají nekontrolované výjimky (jejichž ošetření není vynutitelné překladačem).\n\nTestování přispívá ke kvalitnímu kódu, představuje příslib včasné detekce chyb v programu a ve výsledku snížení počtu chyb v kódu. Správné testování vychází z přesné dokumentace chování programu.\n\nAutor by si měl dávat pozor, aby kontrolovaná událost nešla obejít více způsoby. Jako příklad lze uvést programové ošetření v kódu na unixovém systému, aby uživatel nechtěl po programu soubor „/etc/passwd“. Pokud ale uživatel zadá „/etc/./passwd“, soubor mu může být programem vydán a kontrolu obejde.\n\nProaktivní přístup zabraňuje potenciálním chybám kódu. Program by se měl držet zásady, že co nezná, decentně odmítá, nebo na tu vůbec nereaguje.\n\nKontrola struktur konstantních velikostí (přetečení zásobníku), opatrná práce s řetězci, kódování a autentifikace vzdálených systémů, princip KISS a další.\n\n\n"}
{"id": "800847", "url": "https://cs.wikipedia.org/wiki?curid=800847", "title": "Pekelské rybníky (Česká Lípa)", "text": "Pekelské rybníky (Česká Lípa)\n\nPekelské rybníky se nacházejí mezi českolipskou čtvrtí Dubice a národní přírodní památkou Peklo. Jsou napájeny Robečským potokem, který krátce poté ústí do řeky Ploučnice. Rybníky bývají někdy považovány za jednu vodní nádrž, která je rozdělena hrází na dvě části. Jižněji položený rybník je označován jako \"Horní Pekelský rybník\" (někdy jako \"Horní Roubice\"), severní jako \"Dolní Pekelský rybník\" (\"Dolní Roubice\"). Obě části jsou ve správě českolipského rybářského svazu.\n\nPekelské rybníky mají udávanou rozlohu 15 ha. Nacházejí se v nadmořské výšce 240 metrů na katastru kdysi samostatné obce Dubice v jižní části města Česká Lípa. Přítok i odtok jsou řešeny přívodem vody z nedaleko protékajícího Robečského potoka. Spolu s potokem je rybník součástí povodí Ploučnice. Z vodohospodářského hlediska je toto území ve správě Povodí Ohře.\n\nU Dubice jsou tři, resp. čtyři vodní plochy, které má ve správě místní rybářská organizace Česká Lípa. Jedná se o revír 441049 Ploučnice. Pískovna, která je zároveň koupalištěm Dubice je podrevírem Dubice I, druhá pískovna u restaurace Neptun je Dubice II a Pekelský rybník v obou jeho částech je rybáři označen podrevírem III. Část Pekelského rybníka je chovná, kde je sportovní rybaření zakázáno.\n\nNedaleko rybníků po pravém břehu Robečského potoka je vyznačena červeně značená mezinárodní trasa pro pěší turisty E10, která pokračuje do nedaleké národní přírodní památky Peklo, a žlutě značená trasa 6960 z České Lípy na jih k Holanským rybníkům. Poblíž rybníka je konečná stanice autobusové linky MHD č. 203, která vede k vlakovému nádraží, křižovatce řady železničních tratí, a dále pak na sídliště Lada. Na nedaleké Litoměřické ulici je autobusová zastávka \"Česká Lípa, Dubice, koupaliště\" linky ČSAD, která vede z České Lípy do obcí Kozly, Valteřice a Heřmanice.\n\nRybníky byly majetkem města Česká Lípa, které se rozhodlo koncem roku 2012 Horní Pekelský rybník za 1 milion Kč prodat místní pobočce Českého rybářského svazu.\n\n"}
{"id": "800852", "url": "https://cs.wikipedia.org/wiki?curid=800852", "title": "Lake Shore Limited", "text": "Lake Shore Limited\n\nLake Shore Limited je 1543 km dlouhá linka osobní železniční dopravy, kterou provozuje Amtrak v severovýchodní a středozápadní části Spojených států. Trať probíhá mezi Chicagem a Albany ve státě New York, kde se rozděluje na dvě části do New Yorku a do Bostonu. Linka byla v minulosti provozována společností 20th Century Limited a jezdila mezi stanicí New York Central (NYC) a Toledo, Ohio a Chicagem.\n\nAmtral původně nezahrnul spojení do Chicaga do svého počátečního plánu, trasa Chicago-New York měla být původně provozvána pouze tratí Broadway Limited. V letech 1971 - 1972 byla provozována s podporou vlády Ohia, od roku 1975 funguje nepřetržitě. \n\n"}
{"id": "800869", "url": "https://cs.wikipedia.org/wiki?curid=800869", "title": "Anarchokolektivismus", "text": "Anarchokolektivismus\n\nAnarchokolektivismus je směr anarchismu, který zastává zrušení státu a soukromého vlastnictví výrobních prostředků. Namísto toho předpokládá kolektivní vlastnictví výrobních prostředků a jejich kontrolu samotnými pracujícími. Kolektivistický anarchismus je nejčastěji spojován s Michailem Alexandrovičem Bakuninem.\n\nAnarchokolektivismus kontrastuje s anarchokomunismem, podle kterého by měly být zrušeny peníze a tedy i mzdy a distribuce statků by měly probíhat každému podle jeho potřeb, kdežto anarchokolektivismus ponechává způsob distribuce na volbě každé komunity zvlášť. Konečným ideálem obou směrů je „každý podle svých schopností, každému podle jeho potřeb“, ale neshodují se v tom, jak rychle lze tento ideál uskutečnit.\n"}
{"id": "800871", "url": "https://cs.wikipedia.org/wiki?curid=800871", "title": "Petr Čuhel", "text": "Petr Čuhel\n\nPetr Čuhel (* 4. ledna 1965 Bystřice nad Pernštejnem) je český fotbalový trenér a bývalý hráč.\n\nV československé nejvyšší soutěži hrál za Zbrojovku Brno, dal 1 prvoligový gól. Během základní vojenské služby nastupoval za VTJ Tábor, po odchodu ze Zbrojovky Brno působil mj. v nižších soutěžích v Rakousku a poté v Prušánkách.\n\nV sezoně 1982/83 se stal se Zbrojovkou Brno dorosteneckým mistrem Československa pod vedením Františka Harašty.\n\nOd úvodního jarního kola druholigového ročníku 2011/12 (uvedl se sérií 5 výher v řadě, první a jediná jarní porážka přišla ve 12. zápase) do dubna 2013 vedl jako hlavní trenér Zbrojovku Brno (14 druholigových a 22 prvoligových zápasů), poté ho nahradil Ludevít Grmela. Jako hlavní trenér trénoval od října 2013 1. FK Příbram (nahradil Františka Straku). S klubem úspěšně bojoval o setrvání v 1. české lize. 14. září 2014 byl z lavičky Příbrami po sérii porážek odvolán. V červnu 2015 se stal asistentem Dušana Uhrina mladšího ve Slavii Praha.\n\n"}
{"id": "800874", "url": "https://cs.wikipedia.org/wiki?curid=800874", "title": "Léa Seydouxová", "text": "Léa Seydouxová\n\nLéa Hélène Seydoux Fornier de Clausonne, profesně známá jako Léa Seydoux (* 1. července 1985 Paříž), je francouzská herečka a modelka. Její praděd Jérôme Seydoux byl šéfem společnosti Pathé a prastrýc Nicolas Seydoux prezidentem a CEO filmové producentské firmy Gaumont.\n\nZa roli ve snímku \"Krásná Junie\" byla v roce 2009 nominována na Césara za nejlepší ženskou hereckou naději. V roce 2011 byla za roli ve snímku \"Drahá Prudence\" opět nominována na Césara za nejlepší ženskou hereckou naději. V roce 2013 získala první nominaci v kategorii César pro nejlepší herečku za film \"Sbohem, královno\". Film \"Život Adèle\", ve kterém hrála jednu ze dvou hlavních postav, získal hlavní cenu Zlatou palmu na festivalu v Cannes v roce 2013. Za roli Emmy v tomto filmu byla nominována na cenu César za rok 2014 v kategorii Nejlepší herečka, jednalo se o její druhou nominaci na tuto cenu.\n\nObjevila se v několika amerických filmech, mezi jinými ve filmu Ridleyho Scotta \"Robin Hood\", Allenově \"Půlnoci v Paříži\" a Birdově \"\". V roce 2015 se objevila ve filmu \"Spectre\" jako Bond girl Madeleine Swann. \n\nV roce 2016 jí byl udělen francouzský Řád umění a literatury.\n\nSpolupracovala s módními fotografy jakými jsou Steven Meisel, Mario Sorrenti, Ellen von Unwerthová a Jean-Baptiste Mondino, kteří nafotili série pro časopisy \"Vogue Paris\", \"Numero\", \"W\", \"L'Officiel\" a \"Another Magazine\". K roku 2012 byla tváří vůně \"Candy\" značky Prada a její řady Resort 2012.\n\nJejím partnerem je od roku 2015 model André Meyer. Během filmového festivalu v Torontu v září 2016 oznámila, že s ním čeká první dítě. V lednu 2017 se narodil jejich první syn, kterému dali jméno George.\n\n"}
{"id": "800877", "url": "https://cs.wikipedia.org/wiki?curid=800877", "title": "Michal Váňa", "text": "Michal Váňa\n\nMichal Váňa (* 13. května 1963) je bývalý český fotbalový útočník.\n\nHrál za Duklu Praha, Xaverov, VTJ Tábor, SK Dynamo České Budějovice, Slavii Praha a v malajsijské lize za Sabah a Singapur Lions. S Duklou získal v sezóně 1981-1982 ligový titul. Jeho kariéru ukončil v roce 1994 doživotní zákaz činnosti od FIFA za korupci, který byl zrušen až v jeho čtyřiceti letech.\n\n"}
{"id": "800881", "url": "https://cs.wikipedia.org/wiki?curid=800881", "title": "Miroslav Bureš", "text": "Miroslav Bureš\n\nMiroslav Bureš (* 3. února 1955 v Brně) je bývalý český fotbalový útočník. Jako hráč získal v sezoně 1977/78 mistrovský titul se Zbrojovkou Brno pod vedením Josefa Masopusta.\n\nPo skončení fotbalové kariéry pracuje jako učitel.\n\nV lize hrál za Zbrojovku Brno, dále hrál na vojně za VTJ Tachov a v nižších soutěžích za TJ Gottwaldov a FC Gera Drnovice. V první československé lize odehrál 59 utkání, vstřelil 5 branek.\n\n"}
{"id": "800883", "url": "https://cs.wikipedia.org/wiki?curid=800883", "title": "Jaroslav Petrtýl", "text": "Jaroslav Petrtýl\n\nJaroslav Petrtýl (* 26. února 1954 v Jablonci nad Nisou) je bývalý český fotbalový obránce. V sezoně 1977/78 získal mistrovský titul se Zbrojovkou Brno pod vedením Josefa Masopusta.\n\nZačínal ve Mšeně nad Nisou, vojnu si odbyl v B-mužstvu Dukly Praha. Nejvyšší soutěž hrál za LIAZ Jablonec a Zbrojovku Brno. V lize odehrál 104 utkání, neskóroval.\nV Poháru mistrů evropských zemí nastoupil ve 4 utkáních v ročníku 1978/79, gól nedal. V Poháru UEFA odehrál 11 utkání, branku nevstřelil (1979/80: 7/0, 1980/81: 4/0).\n\n"}
{"id": "800892", "url": "https://cs.wikipedia.org/wiki?curid=800892", "title": "Autopohádky", "text": "Autopohádky\n\nAutopohádky může být:\n\n"}
{"id": "800895", "url": "https://cs.wikipedia.org/wiki?curid=800895", "title": "Skyfall", "text": "Skyfall\n\nSkyfall je dvacátá třetí filmová bondovka produkovaná Eon Productions pro společnosti MGM, Columbia Pictures a Sony Pictures Entertainment. Natočil ji režisér Sam Mendes. Na scénáři se podíleli John Logan, Neal Purvis a Robert Wade. Postavu Jamese Bonda ztvárnil potřetí herec Daniel Craig.\n\nFilm pojednává o Bondově vyšetřování útoku na centrálu MI6, který je součástí spiknutí ze strany bývalého britského agenta a hlavní záporné postavy Raoula Silvy, v podání Javiera Bardema. Jeho cílem je zdiskreditovat a zabít svou bývalou řídící důstojnici M, jakožto odplatu za zradu, které se na něm měla kdysi dopustit. V bondovce se po deseti letech představily dvě vracející se postavy, jež absentovaly v předchozích dvou dílech série: Q, kterého hrál Ben Whishaw a slečna Eve Moneypenny, jíž ztvárnila Naomie Harrisová. \"Skyfall\" byl posledním snímkem pro Judi Denchovou, která se v úloze M objevila celkem sedmkrát. Její postavu šéfa MI6 převzal Ralph Fiennes, jakožto Gareth Mallory. Role smyslné Bond girl Sévérine se ujala francouzská herečka Bérénice Marloheová.\n\nMendes byl k natáčení přizván v roce 2008 po premiéře \"Quantum of Solace\". Práce na filmu však byly pozastaveny pro finanční problémy studia MGM až do prosince 2010; během tohoto období na projektu pracoval v pozici konzultanta. Původní rozpracovaný scénář z dílny Petera Morgana dopsali do finální verze Logan, Purvis a Wade. První klapka padla v listopadu 2011 a natáčení pokračovalo na lokalitách ve Velké Británii, Číně a Turecku.\n\nSvětová premiéra proběhla za přítomnosti korunního prince Charlese a jeho choti vévodkyně Camilly 23. října 2012 v londýnské Royal Albert Hall. Ve Spojeném království se premiéra uskutečnila 26. října 2012 v kinosálech s formátem velkorozměrného kinematografického systému IMAX, ačkoli film nebyl snímán kamerami IMAX.\n\nDo konce roku 2012 dosáhly celosvětové tržby výše jedné miliardy dolarů, čímž se \"Skyfall\" stal čtrnáctým filmem v historii, jenž překročil tuto hranici a také druhým nejvýdělečnějším snímkem roku. Na počátku roku 2013 byl sedmým nejvýnosnějším filmem v historii kinematografie, nejvýdělečnějším snímkem vzešlým z Velké Británie i ze studií Sony Pictures a MGM, a na prvenství dosáhl také v bondovské sérii.\n\n\"Skyfall\" obdržel několik ocenění, včetně cen BAFTA pro nejlepší film a hudbu. Z pěti nominací na Oscara proměnil na 85. ročníku udílení Cen Akademie dvě – za nejlepší píseň „Skyfall“ a střih zvuku. Na jubilejním 70. ročníku udílení Zlatých glóbů obdržel cenu za nejlepší píseň.\nAgent MI6 James Bond (Daniel Craig) a jeho kolegyně Eve (Naomie Harrisová) pronásledují v istanbulských ulicích žoldáka Patriceho (Ola Rapace), který ukradl zašifrovaná počítačová data s identitou skrytých agentů NATO infiltrovaných do teroristických organizací. Patrice zraní Bonda do ramena a následná honička vyvrcholí kontaktním bojem na střeše vlaku. Eve omylem agenta postřelí, a ten padá z vlaku do řeky. Následně je prohlášen za mrtvého.\n\nPo debaklu operace si M (Judi Denchová), šéfku MI6, zavolá na kobereček předseda Výboru pro zpravodajské služby a bezpečnost Gareth Mallory (Ralph Fiennes). Sdělí jí, že musí odejít do výslužby. Při návratu M do kanceláře dochází k výbuchu centrály a usmrcení několika pracovníků. Velitelství se operativně přesouvá do londýnského podzemí, stejně jako tomu bylo za časů druhé světové války. Bond se dozvídá o nových událostech a „zmrtvýchvstalý“ přijíždí do Londýna. Přestože nesloží fyzické ani psychologické testy, M jej přijímá zpět do služby. Střepina z istanbulské přestřelky v jeho ramenu umožňuje vystopovat identitu Patriceho. Bond se za ním vydává do Šanghaje, kde má nájemný zabiják další zakázku. Agentovým úkolem je zjistit jméno jeho zaměstnavatele, získat zpět ukradený pevný disk a zabít ho.\n\nPoté, co nájemný vrah svůj cíl zastřelí, zápasí v šanghajském mrakodrapu s Bondem. Dříve, než se britskému agentovi podaří vytěžit informace, Patrice padá a umírá. Bond z jeho vybavení získává informaci, že odměna za vraždu čeká v macajském kasinu. Tam žádá o proplacení Patriceho „žetonu“ a navazuje kontakt s atraktivní Sévérine (Bérénice Marloheová), jež v šanghajském pokoji stála vedle cíle atentátu. Naléhá, aby jej dovedla za šéfem, Raoulem Silvou (Javier Bardem). Od dívky získává varování před hrozbou opodál stojících bodygardů a také informaci, že se k ní může za hodinu připojit na jachtě plující za požadovaným cílem. Sévérine se však výměnou za pomoc domáhá Silvovy smrti. Poté, co agent 007 v kasinu zlikviduje ochranku, účastní se cesty na přilehlý opuštěný ostrov.\n\nPřed příjezdem jsou však zajati žoldáky, kteří je dovedou k Silvovi, bývalému agentu MI6, jenž pracoval pro M při jejich čínské misi. Silva je přesvědčen, že ho šéfka zradila a zaprodala. Obrátil se tak na kybernetický terorismus a naplánoval výbuch londýnské centrály MI6. Sévérine je jím zastřelena. Bond se ocitá v ohrožení života. Bleskově zneškodňuje ochranku a spolu s přivolanými posilami odváží Silvu do Velké Británie.\n\nQ (Ben Whishaw) se snaží dešifrovat přístup do Silvova laptopu, čímž teroristovi nevědomě umožňuje vlomit se do systému MI6 a uprchnout z cely. Ukazuje se, že bývalý agent zajetí v londýnské centrále připravil, jako součást plánu na zavraždění M. Bond jej pronásleduje do londýnského podzemí a metra. Silvovi se však daří proniknout až do sálu, kde se M právě zodpovídá – při veřejném slyšení –, z odhalení identity agentů. Bond se dostává namísto v okamžiku Silvova pokusu zastřelit M a s pomocí Eve a Malloryho se mu daří hrozbu odvrátit. Šéfka MI6 je urychleně odvezena pobočníkem Billem Tannerem (Rory Kinnear). Agent 007 s ní poté cestuje na opuštěné skotské sídlo Skyfall, kde vyrůstal, až do chvíle osiření. Za Malloryho souhlasu, Bond žádá Q, aby umožnil jejich únikovou trasu Silvovi monitorovat. Tím je bude schopen vystopovat.\n\nNa opuštěném Skyfallu se agent a M setkávají se starým správcem Kincadem (Albert Finney). Nekvalitně ozbrojeni, nastraží řadu pastí, a čekají na příchod Silvovy jednotky. Po kontaktu dochází k intenzivním bojům. Postřelená M se správcem prchá tajným tunelem do odlehlé kaple. Druhý útok na dům je veden z vrtulníku za pozemní podpory Silvových granátů. Bond se rozhoduje dynamitem odpálit kanystry plné paliva a utíká do tunelu. Výbuch způsobuje pád vrtulníku, destrukci domu a smrt řady útočníků. Stále živý Silva zahlédne Kincadovu baterku a vydává se za jejím světlem. Poté, co v kapli zastraší správce, vkládá do ruky M pistoli a přikládá svou hlavu na její spánek. Žádá, aby oba jednou ranou zabila. Bondovi se mezitím pod hladinou zamrzlého jezera podaří přemoci jednoho z útočníků. Do kaple dorazí včas nato, aby probodl Silvu. M však také umírá v důsledku postřelení.\nPo smutečním obřadu M se Bond dostavuje do kanceláře nového šéfa MI6 Malloryho, kterého tituluje „M“. V předpokoji sedí agentka Eve, po jejímž boku bojoval v istanbulských ulicích. Nyní se agentovi 007 formálně představuje jako Eve Moneypenny, nová sekretářka šéfa MI6. Sděluje, že kancelář vyměnila za nasazení v terénu.\n\nObsazení bondovky \"Skyfall\" bylo oficiálně oznámeno 3. listopadu 2011 na tiskové konferenci konané v londýnském Corinthia Hotelu, na den přesně padesát let poté, co bylo zveřejněno, že Sean Connery bude hrát roli agenta 007 ve filmu \"Dr. No\".\n\n\nVe filmu se také objevil Jens Hultén, který hraje komplice postavy Javiera Bardema. Ben Loyd Holmes na Twitteru potvrdil, že získal v bondovce roli agenta. Řecká modelka Tonia Sotiropoulouová, která se neúspěšně ucházela o postavu Sévérine sdělila, že si zahraje jednu z vedlejších úloh.\n\nProdukce \"Skyfall\" byla v roce 2010 pozdržena pro finanční potíže společnosti Metro-Goldwyn-Mayer. Problémy přesto vyústily do předprodukčních prací poté, co byl 21. prosince 2010 odvrácen bankrot MGM a v lednu 2011 došlo ze strany firmy a rodiny Broccoliových k oficiálnímu oznámení premiéry na 9. listopadu 2012.\n\nZahájení produkce bylo naplánováno na konec roku 2011. Následně došlo k oznámení nového termínu britské a irské premiéry již na 26. října 2012, tedy o dva týdny dříve, než ve Spojených státech, kde uvedení proběhlo 9. listopad 2012. Celkový rozpočet projektu činil přibližně 150 miliónů amerických dolarů, což představuje vůči předchozí bondovce \"Quantum of Solace\" pokles o 50 miliónů.\n\nFilm se stal součástí celoročních oslav k 50. výročí premiéry \"Dr. No\" a celé filmové série. Podle producenta Michaela G. Wilsona byl dokumentární štáb připraven doprovázet produkci filmu, aby v rámci oslav výročí zaznamenal vznik bondovky. \"Skyfall\" také představuje první bondovku, která byla promítána ve formátu IMAX.\nV srpnu 2011 několik zpravodajských serverů zveřejnilo neověřenou zprávu, která se původně objevila v srbském deníku \"Blic\", že by měla \"23. bondovka\" nést název \"Carte Blanche\" a představovat adaptaci stejnojmenného románu od Jefferyho Deavera. 30. srpna pak tuto spekulaci oficiálně odmítla Eon Productions sdělením, že \"„se nový film nebude jmenovat „Carte Blanche a neponese žádnou spojitost s Deaverovou knihou.“\"\n\nDne 3. října 2011 proběhla registrace patnácti domén včetně 'jamesbond-skyfall.com' a 'skyfallthefilm.com' ve prospěch MGM a Sony Pictures u registrátora MarkMonitor. Tento krok vedl masmédia k předpokladu, že snímek ponese název „Skyfall“, což ovšem v danou chvíli nepotvrdily Eon Productions, Sony ani MGM.\n\nV dubnu 2011 se režisér Sam Mendes a Barbara Broccoliová vydali na prohlídku lokací do Jihoafrické republiky.\nPři zahájení předprodukčních prací v srpnu téhož roku se objevily informace, že natáčení proběhne také na území Indie, některé scény konkrétně v novodillíjském obvodu Sarojini Nagar a na železniční trati Goa–Ahmadábád. Štáb přesto provázely problémy se získáním povolení do uzavřených částí železniční trati Konkan Railway. S obdobnými problémy se potýkaly produkce natáčející snímky \"Temný rytíř povstal\" a \"\". Povolení bylo následně uděleno, ale na žádost indických orgánů s několika omezeními. Později došlo k vydání stanoviska, že se produkční štáb rozhodl na indických lokacích nenatáčet. Další zpráva uváděla, že by se mělo natáčet na istanbulském Hipodromu (náměstí Sultanahmet Meydanı), v chrámu Boží Moudrosti, ve městě Fethiye a na železničním viaduktu Varda poblíž Adany, když plánovaná doba práce na tureckých lokacích měla činit tři měsíce.\n\nZpráva datovaná z dubna 2012 uváděla, že některé scény by měly být nasnímány na Hašimě – opuštěném ostrovu blízko pobřeží Nagasaki, stejně tak i v Tokiu.\n\nMendes potvrdil, že se v bondovce objeví také území Číny, když část děje bude nasnímána v Šanghaji a na dalších místech země. Původně byly plánovány na závěr filmu také záběry z hradu Duntrune, ležícím ve středozápadním skotském regionu Argyll, ovšem krátce po zahájení natáčení došlo ke zrušení tohoto plánu.\n\nDélka samotného filmování byla plánována na 133 natáčecích dnů. K zahájení došlo 7. listopadu 2011 na lokacích Londýna a v jeho okolí. Scény zachycovaly Southwark a Whitehall, Národní galerii, smithfieldský masový trh, nemocnici svatého Bartoloměje Canary Wharf, ministerstvo energetiky a klimatických změn, stanici metra Charing Cross a greenwichskou kolej Old Royal Naval College..\nDalšími lokacemi bondovky se staly Cadogan Square, Tower Hill a Parliament Square. Vauxhall Bridge byl pro dopravu uzavřen, jakožto následek filmového výbuchu v centrále MI6 na Vauxhall Cross. Na rozdíl od bondovky \"Jeden svět nestačí\", v níž také došlo k explozi této budovy – nasnímané na velkorozměrné replice, výbuch ve \"Skyfall\"u bude do filmu digitálně doplněn v rámci postprodukce. Jedna z fotografií odhalila přítomnost vozu Aston Martin DB5 na místě natáčení.\n\nV březnu 2012 se štáb přemístil do Turecka, kde pokračovaly práce do 6. května téhož roku. Skupina tureckých teenagerú pronikla do blízkosti filmování na kolejišti v Adaně, kde probíhal nácvik bojových scén na střeše vlaku. Části a objekty Istanbulu byly během dubnového filmování scén uzavřeny. Filmaři natáčeli na těchto lokacích: Egyptský bazar (Mısır Çarşısı), Yeni Camii, Imperial Post Office, Hipodrom a Velký bazar. Majitelům dočasně zavřených obchodů byla vyplacena kompenzace 418 dolarů na den. Produkce byla kritizována za údajné poškození budov a motocyklové honičky na střechách. Michael G. Wilson tato nařčení odmítl se slovy, že před vlastní akcí tým demontoval části střech a následně je opět vrátil na původní místo.\n\nRežisér Sam Mendes zvolil za autora hudby skladatele Thomase Newmana, s nímž již spolupracoval na filmech \"Americká krása\", \"Road to Perdition\", \"Jarhead\" a \"Nouzový východ\". Newman tak nahradil Davida Arnolda, který zkomponoval hudbu k předchozím pěti bondovkám. Arnold následně uvedl, že si režisér Newmana vybral pro jejich dlouhodobou spolupráci a také v důsledku jeho závazku vůči Dannymu Boylovi, když se hudebně angažoval na Zahajovacím ceremoniálu londýnských Letních olympijských her 2012.\n\nBěhem scény, v níž Silva ukazuje Bondovi opuštěný ostrov, zazní píseň z roku 1938 „Boum !“ od Charlese Treneta. Coververze skladby „Boom Boom“ z roku 1964 od The Animals, jejímž autorem je John Lee Hooker, se na plátně objeví v závěru filmu během Silvova útoku na Skyfall.\n\nBritská zpěvačka a skladatelka Adele v říjnu 2012 potvrdila, že společně se svým stálým spolupracovníkem a skladatelem Paulem Epworthem, napsala a nahrála titulní skladbu „Skyfall“. Píseň byla vydána 5. října 2012 v 0.07 hodin britského letního času, v den, jemuž producenti přezdívají „James Bond Day“ (Den Jamese Bonda), kdy uplynulo přesně padesát let od premiéry první filmové bondovky \"Dr. No\".\n\nVe Spojených státech byl \"Skyfall\" vydán na nosičích DVD a Blu-ray 12. února 2013, ve Velké Británii 18. února a v České republice vyšel 27. února téhož roku.\n\n"}
{"id": "800899", "url": "https://cs.wikipedia.org/wiki?curid=800899", "title": "Petr Čermák (1962)", "text": "Petr Čermák (1962)\n\nPetr Čermák (* 10. května 1962) je bývalý český fotbalista, obránce.\n\nHrál za Duklu Praha, Slovan Liberec a LIAZ Jablonec. V lize nastoupil v 1 utkání. S Duklou získal v sezóně 1981-1982 ligový titul.\n\n"}
{"id": "800904", "url": "https://cs.wikipedia.org/wiki?curid=800904", "title": "Agenturní zaměstnávání", "text": "Agenturní zaměstnávání\n\nAgenturní zaměstnávání je dočasné umístění zaměstnance agentury práce k výkonu práce u zaměstnavatele (uživatele) na základě pracovní smlouvy nebo také formou dohody o pracovní činnosti, které se uzavírají mezi zaměstnancem a agenturou práce. V tom případě uživatel \"nebere\" dočasně umístěné zaměstnance od agentury do pracovního poměru, ale si je pouze \"pronajímá\" na nějakou dobu. Přitom agentury nesmějí požadovat úplatu po agenturních zaměstnancích – odměnu agentuře platí uživatel.\n\nAgenturní zaměstnávání se realizuje na základě právních vztahů, které se vznikají mezi agenturou práce a uživatelem (dohoda o dočasném přidělení zaměstnance agentury práce) a mezi agenturou práce a příslušným zaměstnancem (pracovní smlouva nebo dohoda o pracovní činnosti). Po dobu dočasného přidělení zaměstnance agentury práce vedoucí pracovníky firmy uživatele zaměstnanci ukládají pracovní úkoly, řídí a kontrolují jeho práci, však formálním zaměstnavatelem zůstává agentura práce, která zaměstnanci vyplácí mzdu. Uživatel nesmí vůči zaměstnanci činit právní úkony jménem agentury práce.\n\nAgenturní zaměstnávání mohou provádět pouze tyto agentury práce, kterým bylo uděleno příslušní povolení od Ministerstva práce a sociálních věcí. Povolení ke zprostředkování zaměstnání se vydává maximálně na dobu 3 let a obsahuje:\n\nAgenturní zaměstnávání je spíš považováno za zaměstnání, které je charakterizováno větší mírou flexibility a nižší mírou stability oproti klasickému pracovnímu poměru. Na druhou stranu má využití agenturního zaměstnávání pro zaměstnance své výhody. V době aktivního hledání stabilního pracovního vztahu agenturní zaměstnávání může sloužit pro zaměstnance jako dočasné řešení získat pracovní místo, a s tím výdělek. Často agenturní zaměstnávání je první krok pro získání v budoucnosti stálého zaměstnání a potřebných zkušeností. Podstatnou výhodou z hlediska zaměstnavatele je možnost operativně získat pracovníky při pravidelných sezónních výkyvech, a také v době zvýšení poptávky po produkci. Využití agenturního zaměstnávání také umožňuje šetřit náklady na nábor personálu a zpracování personální a mzdové agendy.\n\nPovinnou náležitostí dohody o dočasném přidělení zaměstnance mezi agenturou práce a zaměstnavatelem je informace o platových a pracovních podmínkách srovnatelného zaměstnance firmy uživatele. Také agentura práce má uvádět tyto podmínky i v písemném pokynu, kterým přiděluje svého zaměstnance k dočasnému výkonu práce u zaměstnavatele.\n\nAgentura práce a firma jsou povinni zabezpečit to, aby platové a pracovní podmínky dočasného zaměstnance nebyly horší, než podmínky srovnatelného zaměstnance konkretní firmy. To je zásadní podmínkou pro agenturní zaměstnávání. Srovnatelným zaměstnancem je zaměstnanec firmy, který by mohl vykonávat nebo vykonával stejnou práci, kterou dočasně přidělený zaměstnanec bude plnit. To musí se počítat s přihlédnutím ke kvalifikaci a délce odborné praxe.\n\n"}
{"id": "800905", "url": "https://cs.wikipedia.org/wiki?curid=800905", "title": "Luboš Běhálek", "text": "Luboš Běhálek\n\nLuboš Běhálek (* 4. srpna 1945) byl český a československý politik Komunistické strany Československa a poslanec Sněmovny lidu Federálního shromáždění za normalizace.\n\nPo volbách roku 1986 zasedl za KSČ do Sněmovny lidu (volební obvod č. 66 - Teplice-západ, Severočeský kraj). Křeslo nabyl až dodatečně v červnu 1989 po doplňovacích volbách. Jeho volba probíhala poprvé během normalizační éry v systému vícero kandidátů pro jeden volební obvod. Šlo o pokusný model zvolený v souvislosti s politickými reformami za perestrojky po vzoru SSSR. Ve Federálním shromáždění setrval do konce funkčního období, tedy do svobodných voleb roku 1990. Netýkal se ho proces kooptací do Federálního shromáždění po sametové revoluci.\n\nJistého Luboše Běhálka narozeného 4. srpna 1945 evidovala Státní bezpečnost jako důvěrníka pod krycím jménem LUBOŠ.\n\n"}
{"id": "800909", "url": "https://cs.wikipedia.org/wiki?curid=800909", "title": "Břetislav Benda (politik)", "text": "Břetislav Benda (politik)\n\nBřetislav Benda (23. prosince 1925 Praha - 4. srpna 2015) byl český a československý vysokoškolský učitel, elektrotechnik, člen ČSAV a politik Komunistické strany Československa; poslanec Sněmovny lidu Federálního shromáždění za normalizace.\n\nNarodil se jako syn sochaře Břetislava Bendy. Vystudoval ČVUT a pracoval jako vedoucí konstrukce elektrických točivých strojů v tehdejším ČKD Stalingrad. K roku 1986 se profesně uvádí jako předseda Ústřední rady Československé vědeckotechnické společnosti. V čele této instituce stál od roku 1983. Působil i jako pedagog na ČVUT a akademik ČSAV.\n\nXVII. sjezd KSČ ho zvolil za kandidáta Ústředního výboru KSČ. Do funkce člena ÚV KSČ byl převeden k 26. listopadu 1989, zároveň byl v listopadu 1989 členem předsednictva ÚV KSČ.\n\nVe volbách roku 1986 zasedl za KSČ do Sněmovny lidu (volební obvod č. 8 - Praha 6-jihozápad). Ve Federálním shromáždění setrval do ledna 1990, kdy rezignoval na svůj post v rámci procesu kooptací do Federálního shromáždění po sametové revoluci.\n\nStátní bezpečnost ho evidovala jako důvěrníka s krycím jménem CAMEL.\n\n"}
{"id": "800923", "url": "https://cs.wikipedia.org/wiki?curid=800923", "title": "Oda Míšeňská", "text": "Oda Míšeňská\n\nOda Míšeňská ( \"Oda Miśnieńska\", \"Oda von Meißen\"; 996 – † po roce 1018 nebo až v roce 1025) byla německá šlechtična, čtvrtá manželka vládce Polska Boleslava I., polská kněžna a první polská královna. Oda byla nejmladší dcerou míšeňského markraběte Ekkeharda I. a jeho manželky Suanhildy, dcery saského markraběte Heřmana Billunga.\n\nDne 30. ledna 1018 byl sjednán Budyšínský mír mezi císařem Jindřichem II. a Boleslavem Chrabrým. Z konfliktu vyšel vítězně Boleslav, protože jím nárokovaná území v Lužici a Míšni se stala součástí Polska a navíc od císaře obdržel vojenskou pomoc při své výpravě proti Kyjevské Rusi. Během vyjednávání na hradě v Ortenburgu se ovdovělý Boleslav rozhodl utužit svoje vztahy s německou šlechtou prostřednictvím sňatku. Jako nevěsta byla vybrána Oda, dcera zemřelého míšeňského markraběte Ekkeharda, dřívějšího spojence polského knížete. Sňatek se uskutečnil 4. února 1018.\n\nZ manželství se narodila jediná dcera Matylda, která dostala jméno po Odině sestře, markraběnce Dolní Lužice. Nejspíš se nejednalo o šťastný svazek, vzhledem k téměř třicetiletému věkovému rozdílu mezi manželi a Boleslavově poměru s Predslavou Kyjevskou. Roli také mohl hrát Odin zhýralý předmanželský život.\n\nKronikář Jan Długosz píše, že Oda byla společně se svým manželem 18. dubna 1025 korunována. Jsou to však jen dohady, které zmiňují středověké zdroje. Odin další osud není známý.\n"}
{"id": "800925", "url": "https://cs.wikipedia.org/wiki?curid=800925", "title": "Třída Azmat", "text": "Třída Azmat\n\nTřída Azmat je třída raketových člunů pákistánského námořnictva. Prozatím byly objednány čtyři jednotky této třídy. Jsou to první pákistánské raketové čluny, jejichž trup a nástavby jsou tvarovány s ohledem na redukci radiolokační odrazné plochy.\n\nTendr na dvojici raketových člunů byl vyhlášen v únoru 2010 a v prosinci v něm zvítězila čínská korporace CSIC. Pákistán objednal stavbu dvou jednotek této třídy. První byla postavena v Číně, druhá je stavěna v Pákistánu. Prototypová jednotka \"Azmat\" byla postavena loděnicí Xingang Shipyard v Tchien-ťinu. Na vodu byla spuštěna 20. září 2011 a vstoupila do služby 24. dubna 2012. Druhá jednotka \"Dahshat\", postavená loděnicí Karachi Shipyard and Engineering Works (KSEW) v Karáčí, měla být dokončena na konci roku 2012. Do služby vstoupila v červnu 2014.\n\nNásledně byla u KSEW objednána stavba třetí a čtvrté jednotky. Třetí jednotka byla na vodu spuštěna v září 2016. Do služby byla přijata v červenci 2017.\n\nJednotky třídy \"Azmat\":\nPlavidla mají ocelový trup a nástavby ze slitin hliníku. Trup plavidel je tvarován s ohledem na snížení jejich zjistitelnosti (vlastnosti stealth). Hlavňovou výzbroj představuje 25mm dvojkanón ve věži na přídi, který doplňuje jeden 30mm kanón (připomínající ruský systém AK-630). Hlavní údernou výzbroj tvoří osm čínských protilodních střel C-802A s dosahem 180 km. Pohonný systém tvoří čtyři diesely pohánějící čtyři lodní šrouby. Nejvyšší rychlost dosahuje 30 uzlů.\n"}
{"id": "800926", "url": "https://cs.wikipedia.org/wiki?curid=800926", "title": "Ivana Bešíková", "text": "Ivana Bešíková\n\nIvana Bešíková (* 10. října 1950) byla česká a československá politička a bezpartijní poslankyně Sněmovny lidu Federálního shromáždění za normalizace.\n\nK roku 1986 se profesně uvádí jako kuchařka. Ve volbách roku 1986 zasedla jako bezpartijní poslankyně do Sněmovny lidu (volební obvod č. 55 - Děčín-jih, Severočeský kraj). Ve Federálním shromáždění setrvala do konce funkčního období, tedy do svobodných voleb roku 1990. Netýkal se jí proces kooptací do Federálního shromáždění po sametové revoluci.\n\n"}
{"id": "800927", "url": "https://cs.wikipedia.org/wiki?curid=800927", "title": "Zdeněk Mikuš", "text": "Zdeněk Mikuš\n\nZdeněk Mikuš (* 11. ledna 1955 Přerov) je bývalý český fotbalista, obránce.\n\nV československé lize hrál za Dukla Praha. Nastoupil v 16 ligových utkáních a dal 3 ligové góly. V nižších soutěžích hrál i za Mladou Boleslav a Motorlet. S Duklou získal v sezóně 1976/1977 mistrovský titul.\n\n"}
{"id": "800932", "url": "https://cs.wikipedia.org/wiki?curid=800932", "title": "Jiří Hudeček (fotbalista)", "text": "Jiří Hudeček (fotbalista)\n\nJiří Hudeček (* 30. května 1951) je bývalý český fotbalista, obránce.\n\nV československé lize nastoupil za Baník Ostrava v 94 utkáních a dal 6 gólů. V roce 1976 získal s Baníkem Ostrava mistrovský titul. V nižších soutěžích hrál i za ŽD Bohumín a VP Frýdek-Místek.\n\n\n"}
{"id": "800933", "url": "https://cs.wikipedia.org/wiki?curid=800933", "title": "Jiří Bezecný", "text": "Jiří Bezecný\n\nJiří Bezecný (* 26. prosince 1933) byl český a československý politik Československé strany socialistické a poslanec Sněmovny lidu Federálního shromáždění za normalizace.\n\nV 60. a 70. letech 20. století patřil k předním jihočeským šachistům. Působil v Jindřichově\nHradci, později v Českých Budějovicích. K roku 1986 se profesně uvádí jako prokurista. K roku 1990 byl vedoucím pracovníkem Státní banky československé.\n\nVe volbách roku 1986 zasedl za ČSS do Sněmovny lidu (volební obvod č. 35 - Jindřichův Hradec, Jihočeský kraj). Ve Federálním shromáždění setrval do konce funkčního období, tedy do svobodných voleb roku 1990. Netýkal se ho proces kooptací do Federálního shromáždění po sametové revoluci.\n\n"}
{"id": "800934", "url": "https://cs.wikipedia.org/wiki?curid=800934", "title": "Jana Želivského (Praha)", "text": "Jana Želivského (Praha)\n\nUlice Jana Želivského v Praze je jedna z významných ulic města. Leží v katastrálním území Žižkova v městské části Praze 3. Spojuje křižovatku Ohrada s křižovatkou u stanice metra Želivského. Délka ulice je 1350 m. Dnešní název ulice odkazuje na Jana Želivského, husitského kazatele.\n\nUlice začíná na křižovatce Ohrada, kde dochází ke křížení ulice Koněvova s ulicemi Pod Krejcárkem a právě Jana Želivského. Z této křižovatky míří na jih, protíná Basilejské náměstí, míjí nákladové nádraží Žižkov, prochází mezi dvěma částmi Olšanských hřbitovů a podél západní zdi Nového židovského hřbitova. Končí na křižovatce u stanice metra Želivského, kde ji ze západu na východ kříží ulice Vinohradská a přímo přes křižovatku pokračuje dále již jako ulice Votická.\n\nUlice je obousměrná a patří mezi významné pražské pozemní komunikace. Po celé délce jezdí ulicí tramvaj.\n\nUlice byla založena v roce 1930 pod názvem \"Mladoňovicova\". Tento název nesla podle Petra z Mladoňovic, představitele umírněného husitského křídla, přítele Jana Husa a rektora Univerzity Karlovy.\n\nV roce 1951 byla ulice přejmenována na dnešní název \"Jana Želivského\", podle Jana Želivského, husitského kazatele, představitele radikálního husitského křídla a vůdčí osobnosti pražské defenestrace v roce 1419. Název ulice byl změněn ve snaze vládnoucí KSČ pojmenovat ulici po osobě, která by byla tehdejším režimem akceptovatelnější.\n\nVe směru od Ohrady na jih:\n\n"}
{"id": "800935", "url": "https://cs.wikipedia.org/wiki?curid=800935", "title": "Krocan divoký", "text": "Krocan divoký\n\nKrocan divoký (\"Meleagris gallopavo\") je nejtěžší hrabavý pták. Divoce žije v lesích Severní Ameriky, domestikovaná forma se nazývá krůta domácí.\n\nSamec krocana divokého je velký a těžký pták, měří až 120 cm a váží kolem 10 kg. Má dlouhé nohy a krk, krátká a zakulacená křídla a široký ocas. Hlava a krk jsou lysé, s masitými, červenými laloky a výrůstky na hlavě, bradě a krku. Při vzrušení laloky zduří. Opeření na zbytku těla je kovově bronzové. U krocana divokého je nápadný sexuální dimorfismus, slepice jsou téměř o polovinu menší, nemají tak lesklé peří a jsou spíše hnědé až šedé.\n\nŽije ve světlých lesích, kde hřaduje na stromech. Navzdory své velikosti dobře létá. Krocan je všežravý, potravu sbírá na zemi nebo na keřích či nízkých stromech. Dospělí ptáci se živí především semeny, pojídají žaludy, ořechy nebo semena borovic, také bobule, kořínky, pupeny a květy, občas konzumují i obojživelníky nebo malé plazy, a hmyz. Kuřata mají na svém jídelníčku větší podíl hmyzu než dospělci. Krocan divoký je stálý pták.\n\nPo většinu roku žije asi ve dvacetičlenných hejnech, v době hnízdění si samci rozdělí svá individuální teritoria. Je polygamní, každý samec se může pářit s více samicemi, kterým se dvoří roztahováním ocasních per, svěšováním křídel a hlasitým hudrováním. Samice hnízdí v dubnu až květnu, hnízdo je jednoduchý důlek v zemi vystlaný listím, skrytý v křoví. Inkubace vajec trvá okolo 28 dnů. Mláďata jsou nekrmivá, ochmýřená a už druhý den opouštějí hnízdo. Pohlavně dospívají druhý rok, krocan se může dožít až 12 let.\n\n\n"}
{"id": "800937", "url": "https://cs.wikipedia.org/wiki?curid=800937", "title": "Arnošt Kvasnica", "text": "Arnošt Kvasnica\n\nArnošt Kvasnica (* 8. července 1949) je bývalý český fotbalista, obránce.\n\nV československé lize hrál za Baník Ostrava. Nastoupil v 87 ligových utkáních a dal 9 gólů. Mistr Československa 1976 s Baníkem Ostrava. Ve druhé nejvyšší soutěži hrál za ŽD Bohumín.\n\n"}
{"id": "800938", "url": "https://cs.wikipedia.org/wiki?curid=800938", "title": "Seznam vlád Německa", "text": "Seznam vlád Německa\n\nToto je seznam vlád Německa od roku 1919:\n\npo: německé federální volby 1919:\n\npo: Německé federální volby 1920:\n\npo: Německé federální volby 1924 (květen):\n\npo: Německé federální volby 1924 (prosinec):\n\npo: Německé federální volby 1928:\n\npo: Německé federální volby 1930:\n\npo: Německé federální volby 1932 (červenec) a Německé federální volby 1932 (listopad):\n\n\npo: Německé federální volby 1949:\n\npo: Německé federální volby 1953:\n\npo: Německé federální volby 1957:\n\npo: Německé federální volby 1961:\n\npo: Německé federální volby 1965:\n\npo: Německé federální volby 1969:\n\npo: Německé federální volby 1972:\n\npo: Německé federální volby 1976:\n\npo: Německé federální volby 1980:\n\npo: Německé federální volby 1983:\n\npo: Německé federální volby 1987:\n\n\npo: Německé federální volby 1990:\n\npo: Německé federální volby 1994:\n\npo: Německé federální volby 1998:\n\npo: Německé federální volby 2002:\n\npo: Německé federální volby 2005:\n\npo: Německé federální volby 2009:\n\npo: Německé federální volby 2013:\n\npo: Německé federální volby 2017:\n"}
{"id": "800939", "url": "https://cs.wikipedia.org/wiki?curid=800939", "title": "Vladimír Blažek", "text": "Vladimír Blažek\n\nIng. Vladimír Blažek (* 5. dubna 1929 Štěpánov) byl český a československý politik Komunistické strany Československa, ministr dopravy ČSSR a poslanec Sněmovny lidu Federálního shromáždění za normalizace.\n\nPocházel z rodiny železničního zaměstnance. Vyučil se zedníkem, pak absolvoval vyšší průmyslovou školu stavební v Brně a nakonec i Vysokou školu železniční v Žilině (podle jiného zdroje Vojenskou fakultu Vysoké školy železniční v Praze). Od roku 1955 pracoval na různých vedoucích postech v Československých státních drahách. V ČSD byl náčelníkem traťové distance, náčelníkem traťové strojní stanice, náměstkem náčelníka služby traťového hospodářství, náměstkem náčelníka dráhy a nakonec před nástupem do vlády náčelníkem střední dráhy. Bylo mu uděleno vyznamenání Za vynikající práci.\n\nV letech 1975–1988 působil jako ministr dopravy ČSSR v druhé vládě Lubomíra Štrougala, třetí vládě Lubomíra Štrougala, čtvrté vládě Lubomíra Štrougala, páté vládě Lubomíra Štrougala a šesté vládě Lubomíra Štrougala. Po svém odchodu z ministerské funkce dalších 10 let pracoval na železnici.\n\nVe volbách roku 1986 zasedl za KSČ do Sněmovny lidu (volební obvod č. 57 – Chomutov, Severočeský kraj). Ve Federálním shromáždění setrval do ledna 1990, kdy rezignoval na svůj post v rámci procesu kooptací do Federálního shromáždění po sametové revoluci.\n\n"}
{"id": "800940", "url": "https://cs.wikipedia.org/wiki?curid=800940", "title": "Partnerství pro otevřené vládnutí", "text": "Partnerství pro otevřené vládnutí\n\nPartnerství pro otevřené vládnutí ( – OGP) je mezinárodní iniciativou administrativy USA podporující otevřenost, transparentnost a boj proti korupci. Cílem je konkrétní závazek vlád podpořit rozpočtovou transparentnost, zvýšit občanskou angažovanost, bojovat s korupcí a transformovat se ve více otevřené, efektivní a odpovědné instituce.\n\nV současné době je do iniciativy zapojeno osm států (Brazílie, Indonésie, Mexiko, Norsko, Filipíny, Jihoafrická republika, Velká Británie a USA). Dne 12. července 2011 proběhla mezinárodní konference ve Washingtonu pořádaná americkým Ministerstvem zahraničních věcí, jejíž cílem bylo OGP představit také ostatním zemím a umožnit jim tak informované rozhodnutí o jejich případném zapojení. Iniciativa byla formálně zahájena 20. září 2011 v New Yorku za společného předsednictví USA a Brazílie, k iniciativě se v New Yorku formálně připojilo 38 zemí.\n\nNa cestě k plnohodnotnému zapojení do OGP musí země projít těmito sedmi kroky:\n\nČeská vláda postupuje při naplňování svých závazků v rámci OGP podle akčních plánů. V letech 2014-2016 se vláda v souladu se svým akčním plánem zaměřila na zákon o státní službě, zefektivnění systému svobodného přístupu k informacím a zlepšení přístupu k otevřeným datům. Provedená opatření jsou však podle jejich hodnotitelů slabá - například neexistují sankce pro úřady, které nepublikují otevřená data, která publikovat mají.\n"}
{"id": "800945", "url": "https://cs.wikipedia.org/wiki?curid=800945", "title": "Alpa", "text": "Alpa\n\nALPA, a.s. je společnost známá především výrobou tradiční francovky pod stejnojmennou značkou Alpa.\n\nSpolečnost působí zejména na trhu v České republice, dále pak na Slovensku a v Polsku, ale také v Chorvatsku, Severní Makedonii, Srbsku, Maďarsku, na Ukrajině, v Austrálii a v Kanadě. Kromě výroby vlastních kosmetických produktů se zabývá i zakázkovou výrobou.\n\nHistorie značky Alpa začala v roce 1913, kdy si Josef Veselý z Brna nechal zaregistrovat ochrannou známku Alpa a začal na trh dodávat francovku s charakteristickou mentolovou vůní. Svoji typickou modrou etiketu se žlutou hvězdou získala Alpa až v roce 1930, do té doby používala etikety s vyobrazenou vodní vílou. Také tvar skleněného obalu zůstává dodnes až na drobné úpravy stejný.\n\nPřestože dnes je výrobní závod umístěn ve Velkém Meziříčí, společnost s výrobou začínala v Brně – Králově Poli, kde se Alpa vyráběla až do roku 1948. Původní administrativní budova, jejímž autorem byl známý architekt Bohuslav Fuchs, dosud patří k brněnským funkcionalistickým památkám.\n\n\nStěžejním produktem společnosti je stále ALPA francovka. ALPA dodá ročně na trh přes 5 mil miliónů kusů této francovky. Portfolio pod značkou ALPA čítá 140 různorodých produktů z oblasti masážních přípravků, dětské, tělové a pleťové kosmetiky (údaj z roku 2011). K nejznámějším produktům v portfoliu ALPA, a.s. patří značky LESANA, AMICA, AVIRIL, BATOLE, PEDIK, LUNA, WINDSOR, REPELENT a nově také RELAXEL.\n\nDle tvrzení výrobce se jedná o čirý alkoholový roztok éterických olejů, silic, bylin, přírodního mentolu a dalších aromatických látek. Používají se pouze přírodní přísady, které až na přírodní mentol pocházejí výhradně z české produkce. Prodává se v tradičních skleněných obalech o objemu 60 ml, 160 ml a 1 l. V České republice má francovka ALPA silnou pozici a lze ji najít ve většině lékáren a supermarketů.\n\nNicméně dle etikety (zde se tvrzení o přírodním původu neobjevuje) má tento roztok následující složení:\n\n60% denaturovaný Ethanol (denaturační činidlo neuvedeno), Mentol, Ethylacetát, Ethylformiát, Parfém, Voda\n\nCelkem existuje sedm variant francovky Alpy:\n\n\nKromě oficiálních způsobů použití se dodnes tradují také lidové, neoficiální způsoby, tzv. babské rady. Je však třeba vzít na vědomí, že francovka není určena k vnitřnímu užití (tedy požívání) a bez znalosti denaturačního činidla (kterým může být benzín, metanol či jiné látky) je její požití životu nebezpečné!\n\nMezi nejznámější lidové způsoby užiti patří:\n\n\n"}
{"id": "800946", "url": "https://cs.wikipedia.org/wiki?curid=800946", "title": "Elena Bódisová", "text": "Elena Bódisová\n\nElena Bódisová (* 19. prosince 1941) byla slovenská a československá politička a bezpartijní poslankyně Sněmovny lidu Federálního shromáždění za normalizace.\n\nK roku 1986 se profesně uvádí jako pracovnice živočišné výroby JZD. Ve volbách roku 1986 zasedla jako bezpartijní poslankyně do Sněmovny lidu (volební obvod č. 143 – Čalovo, Západoslovenský kraj). Ve Federálním shromáždění setrvala do konce funkčního období, tedy do svobodných voleb roku 1990. Netýkal se jí proces kooptací do Federálního shromáždění po sametové revoluci.\n\n"}
{"id": "800954", "url": "https://cs.wikipedia.org/wiki?curid=800954", "title": "Miroslav Bochenek", "text": "Miroslav Bochenek\n\nMiroslav Bochenek (* 15. června 1929) byl československý politik Komunistické strany Československa, ústřední tajemník Svazu československo-sovětského přátelství a poslanec Sněmovny lidu Federálního shromáždění za normalizace.\n\nV letech 1973-1984 působil jako vedoucí odboru vnější propagandy a zástupce vedoucího oddělení propagandy a agitace Ústředního výboru KSČ. XVII. sjezd KSČ ho zvolil za kandidáta Ústředního výboru KSČ. V roce 1979 získal Řád práce. Od roku 1984 zastával post ústředního tajemníka Svazu československo-sovětského přátelství.\n\nVe volbách roku 1986 zasedl za KSČ do Sněmovny lidu (volební obvod č. 144 - Galanta, Západoslovenský kraj). Ačkoliv byl české národnosti byl zvolen na Slovensku. Ve Federálním shromáždění setrval do ledna 1990, kdy rezignoval na svůj post v rámci procesu kooptací do Federálního shromáždění po sametové revoluci.\n\n"}
{"id": "800957", "url": "https://cs.wikipedia.org/wiki?curid=800957", "title": "Audience (divadelní hra)", "text": "Audience (divadelní hra)\n\nAudience je jednoaktové tragikomické absurdní drama Václava Havla z roku 1975. Je řazena do žánru absurdního dramatu. Hlavní postavou je Ferdinand Vaněk, intelektuál, který musí pracovat v pivovaru. Vaňka si předvolá jeho nadřízený, sládek, který je na naprosto odlišné úrovni. Hra je částečně autobiografická (Vaněk reprezentuje Havla) a jsou zde odkazy na reálné umělce tehdejší doby (Gott, Bohdalová, Kohout).\n\nV listu \"Rudé právo\" se 7. října 1989 objevil drobný inzerát s přáním k narozeninám „Ferdinandu Vaňkovi z Malého Hrádku“, které měl oslavit 5. října a který byl doplněn Havlovou fotkou, což komunistické cenzuře uniklo. Podal jej Petr Rýgr, fanoušek dramatikových děl. Toto číslo deníku bylo díky vysokému zájmu veřejnosti rychle rozprodáno a Rýgr se dostal do hledáčku Státní bezpečnosti.\n\nVaněk: Inteligentní, intelektuální spisovatel nucený pracovat v pivovaru, autorovo alter ego (fiktivní osoba, psychologicky totožná s autorem), je sledován tajnou policií. Po celou hru používá spisovný jazyk a má ušlechtilé způsoby vyjadřování i chování. Přesto je ale v jistých věcech zásadový a nekompromisní.\n\nSládek: Nadřízený Vaňka, rozhoduje o umístění pracovníků v pivovaru, ve Vaňkovi vidí autoritu i přes to, že je Vaněk jeho podřízený. Snaží se mu podlézat a chce se mu svěřovat. V průběhu hry se víc a víc opíjí. Je typickým představitelem jednoduššího člověka a ignoranta, projevuje se to jednak jeho projevem, jazykem, intelektem a také tím, že Vaňkovi tyká, přestože ten mu v celé hře vyká.\n\nHra se odehrává v 70. letech 20. století, v období totalitního režimu, důvěrně Havlovi známého. Celá hra se odehrává v sládkově kanceláři v nejmenovaném pivovaru.\n\nHra se snaží poukázat na absurditu komunistické společnosti, na neskutečnou propast mezi intelektuály a burany. Dalším tématem je nepřímá kritika totality a nesvobody.\n\nVaněk jako spisovatel pracuje v době totality v pivovaru, kde společně koulí sudy do sklepů. Sládek však Vaňkovi nabídne možnost povýšit na místo skladníka, což by pro Vaňka bylo ideální, protože by mohl v klidu psát své hry; jak se sládek vyjadřuje, \"nebudete přece pořád koulet s cikánama sudy\". Pokud by ale chtěl tuto činnost vykonávat, musel by na sebe donášet sládkovi. Sládek totiž na Vaňka musí psát zprávy pro StB, což považuje z tvůrčího hlediska za náročné a rád by se toho zbavil. Vaněk nabídku odmítá - v závěru díla pochopí bezvýchodnost celé situace a nejen to, dokonce absurditu celé doby. Hra končí Vaňkovými slovy „Je to všechno na hovno —“.\nHra byla vydána na CD i na gramofonové desce (pouze ve zvukové podobě), kde vystupoval Václav Havel v roli Vaňka osobně. Dále existuje i její televizní podoba, kdy roli Vaňka ztvárnil Josef Abrhám. V obou případech roli sládka hrál Pavel Landovský.\n\n"}
{"id": "800961", "url": "https://cs.wikipedia.org/wiki?curid=800961", "title": "Zplnomocněnec ozbrojených sil SRN ve Spolkovém sněmu Spolkové republiky Německo", "text": "Zplnomocněnec ozbrojených sil SRN ve Spolkovém sněmu Spolkové republiky Německo\n\nZplnomocněnec ozbrojených sil SRN ve Spolkovém sněmu Spolkové republiky Německo ( ) je zvláštní institucí zřízenou v roce 1957 k uplatňování demokratické kontroly ozbrojených sil v SRN. Je zakotvena v čl. 45b Základního zákona SRN. Současným zplnomocněncem je od 20. května 2010 \"Hellmut Königshaus\" za FDP. Narodil se 28. července 1950 v Berlíně, ženatý, dvě děti.\n\nProstřednictvím institutu Zplnomocněnce ozbrojených sil SRN ve Spolkovém sněmu Spolkové republiky Německo německý model demokratické kontroly ozbrojených sil směřuje k tomu, aby Bundeswehr nebyl pouze garantem zajištění bezpečnosti společnosti, ale aby také aktuálně posiloval demokracii. Německé ozbrojené síly mají být zajištěny proti dvěma extrémům. Na jedné straně je to obava z vytvoření „státu“ ve státě, na druhé straně úsilí nedovolit, aby se z armády vytvořila nějaká liberální organizace bez vojenské kázně a účinnosti.\n\nZplnomocněnec ozbrojených sil SRN ve Spolkovém sněmu SRN je nástrojem Německého spolkového sněmu ke kontrole armády – Bundeswehru. Parlamentní zplnomocněnec působí společně s Německým spolkovým sněmem vůči všem institucím ve vládě a státní správě zabývajícími se státními otázkami vojenské obrany země. Hlavním adresátem kontroly je spolkové ministerstvo obrany a sféra jeho působnosti. Ta sestává z ozbrojených sil (čl. 87a Z Z), správy Bundeswehru (čl. 87b), vojenského duchovního zabezpečení (čl. 140), právní ochrany a vojenského soudnictví (čl.96, odst. 3). Pokud nejsou zřejmé zákonné výhrady – jako např. soudní nezávislost anebo u vojenského duchovního zabezpečení specifika církevního poslání – nachází všude parlamentní kontrola činnosti armády, své opodstatnění a místo. Spadá sem také správa Bundeswehru a celková její činnost, jakož i záležitosti péče o vojáky a civilní zaměstnance vojenské správy i řada dalších otázek souvisejících se životem Bundeswehru.. Lze říci, že obecně se vztahuje rozsah parlamentní kontroly prostřednictvím činnosti zplnomocněnce ozbrojených sil SRN neformálně na veškerou oblast činnosti spolkového ministerstva obrany a materiální zabezpečení obrany země.\n\nZplnomocněnec vypracovává každoročně tzv. výroční zprávu, ve které analyzuje situaci ve vojenském vedení a velení, jakož i mezi příslušníky ozbrojených sil. Dokument je schvalován v Německém spolkovém sněmu a poté veřejně publikován. Bez zajímavosti jistě není, že Zplnomocněnec ozbrojených sil Spolkové republiky Německo ve Spolkovém sněmu SRN může (ačkoliv se tak fakticky nikdy nestalo) ve výroční zprávě podat návrh na odvolání Kancléře (!) SRN. tato jemu svěřená kompetence nachází oporu v pohnuté historii především nacistického Německa.\n\nV této souvislosti nutno zmínit, že ve SRN je důraz kladen na koncepci tzv. „vnitřního vedení“ (innere Führung). Základem pro postavení vojáka v Bundeswehru je model „občana v uniformě“ (občana v zeleném – Bürger im Grún). Toto označení reflektuje a odráží téměř všechny formy „vnitřního vedení“. Koncepce je manifestací politické vůle smíření civilních práv s vojenskými povinnostmi. Bývá často, a logicky, označována za jeden ze základů výstavby a fungování německých Bundeswehru, jako antipod nacistické koncepce vůdcovského principu ve Wehrmachtu..\n\n\n„Vnitřní vedení“ na všech úrovních velení má respektovat všechny vojákovy osobnostní rysy, důstojnost a základní práva spolu se zachováním věrohodnosti při realizaci koncepce. Zahrnuje vedle všeobecných závazků k zajišťování blahobytu vojáků zejména konkrétní péči o podřízené. Tento požadavek je velmi citlivý a současně důležitý k porozumění s vojáky. Předpokládá řešit problémy dříve, než přerostou do mnohdy neřešitelné úrovně. Jedním ze základních elementů koncepce „vnitřního vedení“ je politická výchova, která ovšem nesmí být zaměňována za ideologickou indoktrinaci. Důležitou premisí pro dostatečnou operační schopnost ozbrojených sil je vojenská kázeň. Koncepce „vnitřního vedení“ je podpořena Zákonem o vojenské službě a Vojenským trestním kodexem.\nVoják Bundeswehru v zásadě požívá stejná civilní práva jako ostatní občané. Pokud příslušníci armády pociťují nějakou křivdu, mohou se odvolat ke Zplnomocněnci ozbrojených sil SRN ve Spolkovém sněmu Spolkové republiky Německo či petičnímu výboru Německého spolkového sněmu anebo příslušnému civilnímu soudu.\n\n\n\n"}
{"id": "800965", "url": "https://cs.wikipedia.org/wiki?curid=800965", "title": "Slavoj Brokeš", "text": "Slavoj Brokeš\n\nSlavoj Brokeš (* 10. června 1933, † 6. září 2018) byl český a československý politik Komunistické strany Československa, a poslanec Sněmovny lidu Federálního shromáždění za normalizace.\n\nNarodil se v dělnické rodině. V roce 1954 byl přijat do KSČ. Absolvoval Vysokou školu ekonomickou v Praze. Potom pracoval jako ekonom a ředitel STS v okrese Trutnov, na zemědělském odboru ONV, na výrobní zemědělské správě, později jako ředitel okresní zemědělské správy. V letech 1973-1979 byl náměstkem ředitele krajské zemědělské správy, poslancem KNV a členem jeho rady. Od roku 1979 působil na postu vedoucího oddělení pro stranickou práci v zemědělství východočeského Krajského výboru KSČ. V roce 1983 byl zvolen do funkce vedoucího tajemníka Okresního výboru KSČ Jičín. Byl nositelem státního vyznamenání Za zásluhy o výstavbu. Roku 1987 byl zvolen tajemníkem pro stranickou práci v zemědělství východočeského Krajského výboru KSČ.\n\nVe volbách roku 1986 zasedl za KSČ do Sněmovny lidu (volební obvod č. 72 - Jičín, Východočeský kraj). Ve Federálním shromáždění setrval do ledna 1990, kdy rezignoval na svůj post v rámci procesu kooptací do Federálního shromáždění po sametové revoluci.\n\n"}
{"id": "800969", "url": "https://cs.wikipedia.org/wiki?curid=800969", "title": "Sam Walton", "text": "Sam Walton\n\nSamuel Moore \"Sam\" Walton (29. března 1918 – 5. dubna 1992) byl americký obchodník, zakladatel obchodního řetězce Walmart. Časopis Time ho roku 1998 zařadil mezi 100 nejdůležitějších osobností 20. století.\n\nSvůj první obchod s názvem \"Ben Franklin\" otevřel ve 26 letech v Newportu v Arkansasu, šlo o frančízový obchod řetězce \"Butler Brothers\". Již tehdy začal pozvolna vypracovávat vlastní koncept, který definitivně rozvinul roku 1962, kdy v Rogersu v Arkansasu otevřel první obchodní dům Wal-mart (od roku 2008 bylo z názvu obchodů oficiálně odstraněna pomlčka). Rychle vytvořil největší americký řetězec velkoprodejen. Klíčovým rozdílem mezi Waltonovou obchodní strategií a jinými obchodními domy jeho éry bylo, že Walton neotevíral své obchody ve velkých městech, ale naopak v menších. Zde navázal obchodní vztahy s lokálními prodejci, jež si získal tím, že od nich svážel jejich zboží ve vlastních nákladních vozech. Tím docílil nízkých cen. Model Walmartu se stal významnou součástí americké kultury 20. století, je ironicky zachycen i v seriálu Simpsonovi.\n\n\n"}
{"id": "800985", "url": "https://cs.wikipedia.org/wiki?curid=800985", "title": "Guido Marini", "text": "Guido Marini\n\nGuido Marini (* 31. ledna 1965, Janov, Itálie) je italský kněz a papežský ceremoniář pro liturgické oslavy.\n\nGuido Marini studoval po maturitě katolickou teologii v janovském semináři. 4. února 1989 byl vysvěcen na kněze. Poté se stal doktorem církevního a kanonického práva na papežské lateránské univerzitě a v roce 2007 bakalářem komunikační psychologie na papežské salesiánské univerzitě.\n\nV letech 1988 až 2003 působil jako osobní tajemník Giovanni Canestriho (do 1995), Dionigiho Tettamanziho (do 2002) a Tarcisia Bertoneho. V tomto období pracoval také jako ceremoniář a redaktor liturgických knih. V období 2003 až 2005 byl vedoucím odboru školství při arcibiskupské kurii. Pracoval také jako člen církevní rady a jako pedagog. V roce 2002 se stal kanovníkem katedrály San Lorenzo, a poté jejím děkanem (2003–2007).\n\n1. října 2007 ho Benedikt XVI. jmenoval nástupcem Piera Mariniho na místě papežského ceremoniáře. Odborníky je velmi ctěn především proto, že prosadil, aby se do pontifikální papežské liturgie vrátily některé historické prvky, které u některých pokoncilních papežů pozbyly na významu.\n\n\n"}
{"id": "801001", "url": "https://cs.wikipedia.org/wiki?curid=801001", "title": "Jan Bubeník", "text": "Jan Bubeník\n\nJan Bubeník (* 4. dubna 1968) je český podnikatel, personalista, bývalý studentský aktivista z dob sametové revoluce, pak československý politik a bezpartijní poslanec Sněmovny lidu Federálního shromáždění.\n\nStudoval medicínu na Fakultě dětského lékařství Univerzity Karlovy, kde jej zastihla sametová revoluce. Patřil mezi organizátory následné studentské stávky. V prosinci 1989 zasedl v rámci procesu kooptací do Federálního shromáždění po sametové revoluci do Sněmovny lidu (volební obvod č. 6 – Praha 4 a Praha 5). Byl tehdy nejmladším poslancem parlamentu. Ve Federálním shromáždění setrval do konce funkčního období, tedy do svobodných voleb roku 1990. Po volbách v roce 1990 odjel do USA učit se anglicky a pak se vrátil do 4. ročníku studia medicíny na Univerzitě Karlově. Vysokou školu nedokončil.\n\nV letech 1996–1999 pracoval ve společnosti McKinsey & Co. Veřejně se nadále angažoval. V roce 1999 byl hlavním organizátorem akce \"Deset let poté\" k 10. výročí sametové revoluce. Počátkem roku 2001 byl spolu s politikem Ivanem Pilipem zatčen při cestě na Kubu a několik týdnů vězněn tamním komunistickým režimem. Vystudoval ekonomii na University of Colorado. Od roku 2000 působil jako šéf pražské pobočky firmy Korn/Ferry. Zaměřuje se na headhunting. Později založil headhuntingovou firmu \"Bubenik Partners\".\n\nJeho manželkou byla novinářka Pavlína Wolfová.\n\n"}
{"id": "801009", "url": "https://cs.wikipedia.org/wiki?curid=801009", "title": "Anna Buráňová", "text": "Anna Buráňová\n\nAnna Buráňová (* 21. října 1946) byla česká a československá politička Komunistické strany Československa, a poslankyně Sněmovny lidu Federálního shromáždění za normalizace.\n\nK roku 1986 se profesně uvádí jako skladnice. Ve volbách roku 1986 zasedla za KSČ do Sněmovny lidu (volební obvod č. 102 - Uherské Hradiště, Jihomoravský kraj). Ve Federálním shromáždění setrvala do konce funkčního období, tedy do svobodných voleb roku 1990. Netýkal se jí proces kooptací do Federálního shromáždění po sametové revoluci.\n\nV komunálních volbách roku 1998 kandidovala Anna Buráňová (52 let, profesí prodavačka) do zastupitelstva města Uherský Ostroh za KSČM. Nebyla ale zvolena.\n"}
{"id": "801010", "url": "https://cs.wikipedia.org/wiki?curid=801010", "title": "Rychlobruslení na Zimních olympijských hrách 1980", "text": "Rychlobruslení na Zimních olympijských hrách 1980\n\nZávody v rychlobruslení se na Zimních olympijských hrách 1980 v Lake Placid uskutečnily ve dnech 14.–23. února 1980 na otevřené dráze James B. Sheffield Olympic Skating Rink. Celkem se jich zúčastnilo 128 rychlobruslařů (74 mužů a 54 žen) z 20 zemí. Nejúspěšnějším účastníkem se stal americký rychlobruslař Eric Heiden, který získal zlaté medaile ve všech pěti mužských disciplínách.\n\nV Lake Placid bylo na programu celkem 9 závodů, pět pro muže a čtyři pro ženy. Muži startovali na tratích 500 m, 1000 m, 1500 m, 5000 m a 10 000 m, ženy na tratích 500 m, 1000 m, 1500 m a 3000 m.\n\n\n"}
{"id": "801012", "url": "https://cs.wikipedia.org/wiki?curid=801012", "title": "Seznam kardinálů vikářů", "text": "Seznam kardinálů vikářů\n\nKardinál vikář, oficiálně \"Generální vikář Jeho Svatosti pro římskou diecézi\" je vrchní představitel římského biskupství a zplnomocněný zástupce papeže. Kardinálové vikáři byli:\n"}
{"id": "801013", "url": "https://cs.wikipedia.org/wiki?curid=801013", "title": "Quassel", "text": "Quassel\n\nQuassel IRC neboli Quassel je grafický klientský program pro protokol IRC. Poprvé byl vydán v roce 2008. Je multiplatformní (je pro Linux a UN*Xy obecně, pro Microsoft Windows i pro Mac OS X), přičemž v Kubuntu je od verze 9.04 přednastaveným systémovým klientem pro IRC. Je napsán v programovacím jazyce C++ a uvolněn pod licencí GNU GPL, jedná se tedy o svobodný software.\n\nNa rozdíl od většiny jiných klientů pro IRC je samotný Quassel navržen modulárně v modelu klient-server. Jádro respektive server Quasselu komunikuje s IRC serverem a grafický klient Quasselu (používající knihovnu Qt) nekomunikuje přímo s IRC serverem, ale jen s jádrem Quasselu. To umožňuje uživateli zůstat připojený k IRC serveru, i když žádný grafický klient neběží (což je podobné čistě textovým řešením kombinujícím GNU Screen třeba s Irssi nebo s WeeChatem). Komunikace mezi klientem a jádrem může být šifrována pomocí SSL.\n\nHistorie diskusí je uchovávána v databázi typu SQLite nebo PostgreSQL a je v klientu dostupná, jako kdyby byl tento býval stále připojen.\n\n"}
{"id": "801016", "url": "https://cs.wikipedia.org/wiki?curid=801016", "title": "Kateřina Smržová", "text": "Kateřina Smržová\n\nKateřina Smržová (* 26. září 1980 Praha, Československo) je česká modelka a I. vicemiss ČR 2002.\n\nV roce 2002 se zúčastnila české soutěže krásy Miss České republiky a umístila jako I. vicemiss. Poté Českou republiku reprezentovala na mezinárodní soutěži krásy Miss World, jehož finále se konalo 7. prosince 2002 v Londýně. Neuspěla však. Poté ještě reprezentovala naší zemi na mezinárodní soutěži krásy Miss Universe, jehož finále se konalo 3. června 2003 v Panamě. Tam se umístila v na 8. místě. Po úspěchu na soutěži Miss Universe odletěla pracovně do New Yorku. Na soutěži si jí totiž všiml americký miliardář Donald Trump a nabídl jí práci ve své agentuře.\n\nNejčastěji pracuje v Miláně, USA, Turecku. Nechala si zvětšit poprsí z velkosti \"A\" na velkost \"C\".\n\nJe vegetariánka.\n\n"}
{"id": "801019", "url": "https://cs.wikipedia.org/wiki?curid=801019", "title": "Lumír Mochel", "text": "Lumír Mochel\n\nLumír Mochel (* 13. března 1947) je bývalý český fotbalista, obránce.\n\nHrál za Baník Ostrava. Získal ligový titul v roce 1976 s Baníkem Ostrava. V lize nastoupil ve 145 utkáních a dal 4 góly. V 80. letech patřil k oporám Slovanu Ostrava.\n\n"}
{"id": "801020", "url": "https://cs.wikipedia.org/wiki?curid=801020", "title": "Jiří Ruš", "text": "Jiří Ruš\n\nJiří Ruš (* 19. února 1955) je bývalý český fotbalista, obránce. Po skončení aktivní kariéry působí ve fotbale jako svazový delegát.\n\nHrál za Baník Ostrava, RH Cheb a Škoda Plzeň. Získal ligový titul v roce 1976 s Baníkem Ostrava.\n\n"}
{"id": "801022", "url": "https://cs.wikipedia.org/wiki?curid=801022", "title": "Miloslav Smetana", "text": "Miloslav Smetana\n\nMiloslav Smetana (* 10. listopadu 1953) je bývalý český fotbalista, útočník.\n\nHrál ligu za Baník Ostrava a TJ Vítkovice. Získal ligový titul v roce 1976 s Baníkem Ostrava. V roce 1976 nastoupil za Baník v Poháru mistrů proti Bayernu.\n\n"}
{"id": "801032", "url": "https://cs.wikipedia.org/wiki?curid=801032", "title": "Aneta Grabcová", "text": "Aneta Grabcová\n\nAneta Grabcová (* 9. červenec 1992, Skalica, Československo, nyní Slovensko) je česká modelka a držitelka titulu Česká Miss Internet 2011.\n\nPochází z Hodonína, kde také navštěvovala základní školu. V letech 2008–2012 studovala na gymnáziu v Hodoníně. Nyní studuje na Metropolitní univerzitě Praha. Ovládá angličtinu a francouzštinu.\n\nAneta Grabcová se účastnila několika soutěží krásy. Na většině z nich se umístila na předních pozicích, například na:\n\nV roce 2010 se stala Miss Queen Moravia. V roce 2011 se zúčastnila soutěže krásy Česká Miss a získala titul Česká Miss Internet. Poté reprezentovala Českou republiku na mezinárodní soutěži krásy Miss Supranational a probojovala se do TOP 20. Finále se konalo 26. srpna 2011 v polském Płocku. V porotě zasedla Hana Věrná, která se v roce 2010 umístila v této soutěži na 2. místě.\n"}
{"id": "801034", "url": "https://cs.wikipedia.org/wiki?curid=801034", "title": "Jakub Jan Trautzl", "text": "Jakub Jan Trautzl\n\nJakub Jan Trautzl, také Jakob Jan, řádovým jménem Jacobus, pseudonym Sapúto (22. února 1749 Židovice – 27. června 1834 Osek) byl český kněz, řeholník řádu cisterciáků, varhaník, hudební skladatel, spisovatel a pedagog.\n\nNarodil se, v dnes již zaniklé obci Židovice u Mostu, v rodině domkáře. Měl neobyčejný hudební talent. Ještě před vstupem do oseckého kláštera hrál na flétnu, housle, hoboj, fagot, violoncello, kontrabas, klavír a varhany. Do kláštera vstoupil roku 1770. Od roku 1776 studoval teologii v Praze na cisterciácko-premonstrátském \"Studiu generale\". Studium ukončil roku 1778 zkouškami a disputací z obecné historie. Téhož roku byl vysvěcen na kněze a vrátil se do Oseka.\n\nKlášter plně využil jeho hudebního talentu. Prvních pět let byl sukcentorem a věnoval se chrámovému sboru. V roce 1782 složil novoroční operu \"Operetta pro novo anno\" k oslavě obnovení provozu osecké školy. Na základě úspěšného uvedení byl jmenován ředitelem kůru. Tuto funkci pak vykonával následujících 50 let s výjimkou roku 1808, kdy vyučoval matematiku a přírodní vědy na gymnáziu v Chomutově.\n\nByl to člověk všestranně talentovaný a měl neobyčejně široké spektrum zájmů. Věnoval se přírodním vědám, matematice, fyzice, geografii, botanice, ale i rébusům a šifrám. Velmi činný byl i na poli literárním. Napsal několik rozsáhlých básnických skladeb a mnoho drobnějších textů a libret ke svým kantátám a písním. Napsal přehled dějin oseckého kláštera a věnoval se soupisu (inventáři) oseckého archivu hudebnin. Neobyčejný význam mají jeho deníky (\"Trauzlova diária\") z let 1807–1821, které mají na tisíc stran.\n\nZemřel v roce 1834 jako senior kláštera a jubilejní kněz. O jeho odkaz pečuje spolek \"Trautzlova umělecká společnost\" () pod uměleckým vedením Plk. Mgr. Jana Zástěry, který se popularizaci jeho odkazu věnuje v rovině badatelské i aktivním uváděním jeho děl.\n\nHudba v oseckém klášteře hrála významnou roli jako součást liturgie, ale kromě toho se v tomto klášteře mimořádným způsobem rozvíjela i neliturgická duchovní hudba a také tvorba čistě světská. Z Trautzlova díla se dochovalo šedesát sedm skladeb. Jsou to jak drobné skladbičky, tak i velké mše, rozsáhlé kantáty, oratoria, cykly klavírních sonát a komorní hudba i pro neobvyklé nástrojové sestavy.\n\nNěkteré významné skladby:\n\n\n\n"}
{"id": "801037", "url": "https://cs.wikipedia.org/wiki?curid=801037", "title": "Janovík", "text": "Janovík\n\nJanovík je obec na Slovensku v okrese Prešov. V roce 2010 zde žilo 252 obyvatel, rozloha katastrálního území činí 2,39 km².\n"}
{"id": "801042", "url": "https://cs.wikipedia.org/wiki?curid=801042", "title": "Jean Carmet", "text": "Jean Carmet\n\nJean Carmet (25. dubna 1920 Bourgueil, Indre-et-Loire – 20. dubna 1994 Sèvres, Hauts-de-Seine) byl francouzský divadelní a filmový herec a scenárista, dvojnásobný držitel Césara.\n\nPocházel z francouzské vinařské rodiny. Jako mladý kvůli umělecké kariéře přerušil svá studia a odešel hrát do pařížských divadel.\n\nJeho umělecké počátky jsou spojovány s účinkováním v divadlech, například Théâtre du Chatelet, Opera nebo Théâtre des Mathurins. Později, na konci čtyřicátých let 20. století, působil v celé řadě pařížských kabaretů.\n\nVe filmu debutoval v roce 1945 a během dlouhé, téměř padesátileté kariéry účinkoval ve více jako 200 filmech. Přestože dokázal stejně kvalitně zahrát dramatické role, diváci si ho spojují zejména s působením v komediálním žánru. Jeho typickou rolí byl smutný muž, který se ocitne zcela nečekaně v komické situaci. Hrával zejména menší, vedlejší role, ve kterých doplňoval výraznější postavy v rámci daného filmu. Přesto bývá označován za jednoho z největších francouzských herců.\n\nMimo jiné se setkal s Louisem de Funèsem (např. \"Zelňačka\"), Michelem Serraultem, Gérardem Depardieuem (např. \"Studený bufet\") a v několika filmech si zahrál s Pierrem Richardem (např. \"Velký blondýn s černou botou\", \"Návrat velkého blondýna\" nebo \"Uprchlíci\"). Během své kariéry se setkal s většinou slavných francouzských herců, například s Linem Venturou, Alainem Delonem, Philippem Noiretem, Romy Schneider nebo Jeanem Gabinem.\n\nKdyž natáčel film, odešel od své rodiny a ubytoval se v hotelu, kde bydlel po dobu natáčení. Byla to součást jeho přípravy na roli, chtěl být během natáčení pokud možno co nejméně rušen.\n\nZa svůj výrazný herecký výkon v \"Bídnících\", režírovaných v roce 1982 Robertem Hosseinem, obdržel svého prvního Césara. Totéž ocenění získal o téměř deset let později za úlohu v dramatu \"Děkuji, živote\". V obou případech byl oceněn za hrecký výkon ve vedlejších rolích. Cenu za hlavní roli se mu nikdy získat nepodařilo, přestože na ni byl několikrát nominován.\n\nV roce 1994 byl, při příležitosti svého padesátiletého působení ve filmu, oceněn čestným Césarem. Shodou okolností ocenění proběhlo pouhé dva měsíce před jeho smrtí. Tuto cenu mu osobně předal jeho přítel Gérard Depardieu.\n\nZemřel na infarkt a dnes je pohřben na hřbitově Montparnasse v Paříži. Pohřbu se zúčastnili jeho herečtí kolegové v mimořádně hojném počtu, kdy bylo přítomných několik desítek největších hereckých tváří Francie. V Borgueil, v jeho rodišti, je dnes na jeho počest pojmenována ulice a také divadlo.\n\nJe autorem autobiografické knihy o jeho životě \"Je suis le badaud de moi-même\".\n\nMěl dva syny, \"Oliviera\" a \"Jean-Françoise\". O jeho soukromí existuje poměrně málo informací.\n\n\n"}
{"id": "801049", "url": "https://cs.wikipedia.org/wiki?curid=801049", "title": "Norsko na Letních olympijských hrách 1920", "text": "Norsko na Letních olympijských hrách 1920\n\nNorsko na Letních olympijských hrách 1920 v Antverpách reprezentovalo 194 sportovců, z toho 188 mužů a 6 žen. Nejmladším účastníkem byl Trygve Stokstad (17 let, 270 dní), nejstarším pak Johan Friele (53 let, 220 dní). Reprezentanti vybojovali 31 medailí z toho 13 zlatých, 9 stříbrných a 9 bronzových.\n\n"}
{"id": "801056", "url": "https://cs.wikipedia.org/wiki?curid=801056", "title": "Marian Jelínek", "text": "Marian Jelínek\n\nMarian Jelínek (* 18. listopadu 1963 Český Krumlov) je český hokejový trenér a kouč. V současné době Individuálně spolupracuje s vrcholovými sportovci (např. Ka.Plíšková, Petr Mrázek, Jan Micka) a manažery.\n\nS hokejem začínal jako útočník v Písku. Vystudoval Fakultu tělesné výchovy a sportu Univerzity Karlovy, obor tělesná výchova – zeměpis. Kromě aktivní trenérské kariéry se rovněž zajímá o psychologii sportu, na toto téma sepsal řadu knih a získal doktorát z filosofie.\n\nV letech 2003–2005 působil jako asistent trenéra u české hokejové reprezentace, se kterou získal v roce 2005 titul mistra světa. V nejvyšší české soutěži působil nejprve jako asistent trenéra Františka Výborného v týmu HC Sparta, který pod jejich vedením dvakrát získal titul mistra republiky. Od sezóny 2009/2010 působil po tři roky jako hlavní trenér v Plzni, se kterou hned v prvním ročníku vyhrál základní část, následně však jeho svěřenci nezvládli čtvrtfinále. O rok později byla Plzeň zasažena aférou s odpočty bodů a propadla se na dno tabulky. Přesto však tým předvedl obrovskou touhu vyhnout se play out a nakonec se probojoval do předkola play off, kde však nestačil na Litvínov. V sezóně 2011/12 tým skončil po základní části třetí, prošel do semifinále, kde nestačil na Brno, a skončil tak celkově třetí.\n\nMarianu Jelínkovi vypršela po sezóně 2011/2012 v Plzni smlouva, kterou se i přes zájem klubu rozhodl neprodloužit. Dohodl se na spolupráci s Libercem. Jeho angažmá netrvalo dlouho, tým nevstoupil do ročníku dobře a byl u dna tabulky. Vedení tak po 18. kole trenéra Jelínka odvolalo. Následující vývoj v Liberci však ukázal, že vina patrně nebyla v hlavním trenérovi, neboť tým dokonce spadl do baráže a extraligu udržel až v jejím posledním kole.\n\nTo už však Marian Jelínek působil v týmu Mladé Boleslavi, kde obnovil spolupráci s trenérem Františkem Výborným, s kterým dříve dvakrát dovedl Spartu k mistrovskému titulu. S Boleslaví sice zkušená trenérská dvojice postoupila do baráže, v té však zůstala pouhý bod před branou extraligy. V ročníku 2013/2014 se tým připravoval na závěr sezony tak kvalitně, že po dvou letech postoupil zpět do nejvyšší soutěže.\n\nSpolupráce Jelínka s Františkem Výborným se, stejně jako dříve ve Spartě, osvědčila, v sezoně 2015/16 tým pod jejich vedením skončil celkově čtvrtý. Následující sezona se ale nevedla dle představ vedení, proto se Jelínek s Boleslaví v prosinci 2016 rozloučil. V listopadu 2017 převzal tým Českých Budějovice. Pak Jelínek v září 2018 opustil tým Českých Budějovic.\n\nMarian Jelínek přednáší na katedře psychologie Newton College v Praze, věnuje se především psychologii sportu. Je také mentálním koučem Karoliny Plíškové. \n\nJelínek také spolupracoval s Jaromírem Jágrem, dlouhou dobu byl jeho osobním koučem, současně také šéfem letní školy Jágr-team. \n\n\n\n"}
{"id": "801060", "url": "https://cs.wikipedia.org/wiki?curid=801060", "title": "Jonas Salk", "text": "Jonas Salk\n\nJonas Edward Salk (28. října 1914 – 23. června 1995) byl americký lékař židovského původu, jeden z nejvýznamnějších virologů 20. století, který proslul především objevem vakcíny proti dětské obrně. Svůj objev si nedal patentovat a poskytl ho k volnému šíření. Odhaduje se, že se tím mohl připravit o asi 7 mld. dolarů. Svůj krok zdůvodnil tím, že nechat si patentovat lék proti obrně by bylo stejné jako „nechat si patentovat slunce“ – jeho odpověď se stala memem. Konec své kariéry strávil intenzivním hledáním vakcíny proti viru HIV. Vydal i několik filozofických knih, je označován za zakladatele „biofilozofie“. Časopis Time ho roku 1998 zařadil mezi 100 nejdůležitějších osobností 20. století.\n\n\n"}
{"id": "801061", "url": "https://cs.wikipedia.org/wiki?curid=801061", "title": "Veronika Procházková", "text": "Veronika Procházková\n\nVeronika Chmelířová, provdaná Procházková (* 6. prosince 1986, Znojmo), je česká modelka, II. vicemiss ČR 2007 a Miss Elegance ČR 2007. \n\nPochází ze Znojma, kde také studovala na osmileté gymnázium, kde maturovala v roce 2006. Od roku 2009 studovala na Pedagogické fakultě Jihočeské univerzity v Českých Budějovicích kombinaci oborů Český jazyk a Občanská výchova (Učitelství pro 2. stupeň ZŠ). V průběhu studia přešla však na bakalářský obor \"Sociální a mediální komunikace\" Univerzitu Jana Amose Komenského v Praze. Poté pokračovala ve studiu na téže univerzitě v navazujícím magisterském obor \"Sociální a mediální komunikace\", který absolvovala v roce 2013.\n\nV roce 2007 se zúčastnila soutěže krásy Miss České republiky a získala titul II. vicemiss a Miss elegance. \n\nV roce 2009 měla reprezentovat Českou republiku na mezinárodní soutěži krásy Miss Europe. Finále se mělo konat 17. října 2009 v libanonském Bejrútu. Šaty měla ušité na míru od návrháře Josefa Klíra. Soutěž se však kvůli finančním problémům nekonala. \n\nSe svými přítelem hokejistou Milanem Procházkou se seznámila v létě roku 2007. Na Štědrý večer, 24. prosince 2010 ji požádal o ruku a dne 9. červenci 2011 měli církevní sňatek v kostele sv. Mikuláše ve Znojmě, jelikož jsou oba pokřtěni.\n\nJako modelka pracuje převážně v zahraničí, a to v Německu, Rakousku, Londýně, Miláně a jiné. \n\n"}
{"id": "801063", "url": "https://cs.wikipedia.org/wiki?curid=801063", "title": "Kladruby (Kohoutov)", "text": "Kladruby (Kohoutov)\n\nKladruby (něm. \"Kladern\") je vesnice, součást (základní sídelní jednotka) obce Kohoutov v okrese Trutnov. Nachází se asi 1¼ km jihovýchodně od Kohoutova a 8 km vsv. od města Dvůr Králové nad Labem. Sídlo je rozloženo kolem kyjovitě okrouhlé návsi v kratičkém bočním údolí bezejmenného levého přítoku potoka Drahyně. V roce 2001 zde bylo evidováno 15 domů a trvale zde žilo 27 obyvatel.\n\nKladruby leží v katastrálním území Kladruby u Kohoutova o rozloze 3,38 km.\n\nV písemných pramenech se vesnice poprvé připomíná k roku 1415 (\"in Claderubyech\").\n\n\n"}
{"id": "801065", "url": "https://cs.wikipedia.org/wiki?curid=801065", "title": "RunTour", "text": "RunTour\n\nRunTour je seriál osmi běžeckých závodů po celé České republice. Běhá se Malá (5 kilometrů) a Velká RunTour (10 kilometrů) a každý závod ze seriálu je stejně dlouhý. Tratě vedou centry měst i parky. Za každý závod běžci obdrží body, které se započítávají do celkového pořadí RunTour. Hlavní myšlenkou organizátorů bylo přilákat neprofesionální běžce k závodění. Proto jsou přizpůsobeny i délky tratí, které by měly vyhovovat jak profesionálním běžcům, tak i amatérům.\n\nSeriál Česká pojišťovna Mizuno RunTour, společný projekt České pojišťovny, Mizuna a agentury Mather Activation, odstartoval v roce 2011. První ročník se však konal pouze v Plzni a finální podoba s osmi závody se běží od roku 2014.\n\nJiž od úvodního ročníku je RunTour úzce spojena s charitou, jelikož v každém ročníku jde část startovného na charitativní účely. V součtu za první dva ročníky se tak například podařilo vybrat 1 248 500kč na podporu Dětského kardiocentra Fakultní nemocnice v Motole, které se zabývá především diagnostikou a léčbou vrozených a získaných onemocnění srdce a velkých cév, poruch srdečního rytmu, poruch srdeční funkce a krevního oběhu u rostoucího a vyvíjejícího se jedince od fetálního období do 18 let věku.\n\nV roce 2014 seriál stejným způsobem podporuje sdružení Nadace Leontinka, konkrétně dlouhodobý projekt Svítání, na který jde 50 Kč z každého startovného. V tomto projektu je zajišťován provoz sedmi vozidel využívaných Středisky rané péče po celé ČR k cestám do rodin s dětmi se zrakovým a kombinovaným postižením.\n\nPořadí v seriálu je dáno celkovým součtem bodů dosažených v jednotlivých závodech. Body jsou připisovány podle bodovací tabulky a odpovídají umístění závodníka v příslušném závodu. Po sestupném seřazení závodníků podle jejich bodových zisků vzniká celkové pořadí v jednotlivých věkových kategoriích ve vypsaných závodech. Po uskutečnění každého dílčího závodu je zapsáno tzv. průběžné pořadí a po ukončení Seriálu tzv. celkové pořadí.\nPři rovnosti bodového ohodnocení o umístění rozhoduje nejvýše dosažený počet bodů v jednom závodě RunTour.\nNa základě bodů dosažených v jednotlivých závodech se rozlišují 2 základní hodnocení:\n\nAbsolutní pořadí je sestaveno nezávisle na věkových kategoriích. Vzniká prostým součtem bodů získaných podle umístění v jednotlivých závodech seriálu RunTour. Absolutní pořadí se dále dělí na absolutní pořadí Velké RunTour a Malé RunTour. Průběžné absolutní pořadí bude pravidelně aktualizováno na oficiálním webu www.run-tour.cz.\n\nVyjadřuje pozici závodníka pouze v rámci jeho věkové kategorie. Běžec si přenáší získané body z absolutního pořadí do své kategorie. Pořadí v kategorii je sestaveno sestupně podle bodových zisků z absolutního pořadí. Celkové pořadí vzniká prostým součtem získaných bodů v závodech seriálu. Průběžné pořadí v kategorii je pravidelně aktualizováno na www.run-tour.cz\n\nDěti\n\n\nDospělí\n\nPo sečtení výsledků ze započítaných závodů RunTour jsou vyhlášeni vítězové Velké RunTour a Malé RunTour.\n\nVelká RunTour\n\nDlouhé tratě - 10 km\n\nZapočítáváno 6 nejlepších výsledků z 8\n\nMalá RunTour\n\nKrátké tratě - 5 km\n\nZapočítáváno 6 nejlepších výsledků ze 8\nVelká RunTour \n\n1. místo (muži, ženy): finanční prémie 10 000,- Kč, věcné ceny od partnerů\n\nMalá RunTour \n\n1. místo (muži, ženy): věcné ceny od partnerů\n\nVšichni závodníci, kteří během jednoho roku odběhnou alespoň sedm závodů RunTour, budou moci získat titul Zlatý RunTour Master a obdrží pamětní plaketu se svým jménem. Ti, kteří absolvují pět nebo šest závodů, získají titul Stříbrný RunTour Master a certifikát. I za tři a čtyři absolvované závody mají závodníci připravenou odměnu - titul Bronzový RunTour Master a taktéž certifikát.\n\nDo klubu Grand Masterů se běžci dostanou, když budou mít 50 a více účastí na RunTour. Vyhlášení klubu provádíme vždy jednou ročně v Praze. Co kromě titulu běžci získají? Tričko, vlastní startovní číslo - zarámované a podepsané od týmu a certifikát, na každém závodě budou mít jinou grafiku startovního čísla (zlatou). Na webu bude navíc samostatná podstránka, kde u jména Grand Masterů bude označení na startovní listině. \n\n"}
{"id": "801067", "url": "https://cs.wikipedia.org/wiki?curid=801067", "title": "Masúd Alí Mohamadí", "text": "Masúd Alí Mohamadí\n\nMasúd Alí Mohamadí (24. srpna 1959 Teherán – 12. ledna 2010 tamtéž) byl íránský fyzik specializovaný na fyziku částic a na kvantovou teorii pole. Byl profesorem fyziky elementárních částic na Teheránské univerzitě.\n\nDne 12. ledna 2010 před osmou hodinou místního času byl Mohamadí před svým domem v Teheránu zavražděn pomocí nálože. Jeho vrah Madžíd Džamalí Faší byl později dopaden a popraven 15. května 2012. Mezi spekulacemi o důvodu vraždy významně vyniká teorie, podle které bylo smyslem vraždy ochromit íránský jaderný program. Podle Al-Džazíry a The Economist patřil Mohamadí mezi vědce, kteří se něm podíleli. Na druhou stranu je argumentováno, že se pohyboval především v oblasti základního výzkumu, nikoliv na inženýrské úrovni.\n\nNa Fašího údajně mohla íránské úřady upozornit depeše z americké ambasády v Ázerbájdžánu, kterou zveřejnil server WikiLeaks. Faší sám se posléze k vraždě přiznal a byl odsouzen coby agent Mosadu.\n"}
{"id": "801073", "url": "https://cs.wikipedia.org/wiki?curid=801073", "title": "Kanton L'Isle-Jourdain (Vienne)", "text": "Kanton L'Isle-Jourdain (Vienne)\n\nKanton L'Isle-Jourdain (fr. \"Canton de L'Isle-Jourdain\") je francouzský kanton v departementu Vienne v regionu Poitou-Charentes. Skládá se z 10 obcí.\n\n"}
{"id": "801075", "url": "https://cs.wikipedia.org/wiki?curid=801075", "title": "Josef Černík (politik)", "text": "Josef Černík (politik)\n\nJosef Černík (* 30. prosince 1950) byl český a československý politik Komunistické strany Československa, a poslanec Sněmovny lidu Federálního shromáždění za normalizace.\n\nK roku 1986 se profesně uvádí jako předák rubáňového kolektivu. Ve volbách roku 1986 zasedl za KSČ do Sněmovny lidu (volební obvod č. 116 – Frýdek-Místek, Severomoravský kraj). Ve Federálním shromáždění setrval do konce funkčního období, tedy do svobodných voleb roku 1990. Netýkal se ho proces kooptací do Federálního shromáždění po sametové revoluci.\n\n"}
{"id": "801077", "url": "https://cs.wikipedia.org/wiki?curid=801077", "title": "Kanton L'Isle-Jourdain (Gers)", "text": "Kanton L'Isle-Jourdain (Gers)\n\nKanton L'Isle-Jourdain (fr. \"Canton de L'Isle-Jourdain\") je francouzský kanton v departementu Gers v regionu Midi-Pyrénées. Skládá se z 14 obcí.\n\n"}
{"id": "801083", "url": "https://cs.wikipedia.org/wiki?curid=801083", "title": "TCP", "text": "TCP\n\nZkratka TCP může mít více významů:\n\n"}
{"id": "801086", "url": "https://cs.wikipedia.org/wiki?curid=801086", "title": "Albert Černý", "text": "Albert Černý\n\nAlbert Černý (* 4. února 1937 Bratislava) je český a československý herec, signatář Charty 77, po sametové revoluci politik Československé sociální demokracie a Občanského fóra a poslanec Sněmovny lidu Federálního shromáždění.\n\nZa normalizace se angažoval v opozici. Patřil k signatářům Charty 77 a byl aktivní v organizaci VONS. Sám byl od března 1979 ve vazbě. Uvádí se jako inspicient, herec a publicista z Brna.\n\nV lednu 1990 zasedl za ČSSD v rámci procesu kooptací do Federálního shromáždění po sametové revoluci do Sněmovny lidu (volební obvod č. 92 – Zlín I, Jihomoravský kraj). Tehdy je uváděn jako řidič OPS Zlín, bytem Otrokovice-Trávníky. Mandát obhájil ve svobodných volbách roku 1990, kdy se uvádí jako poslanec za Občanské fórum, později Občanské hnutí. Ve Federálním shromáždění setrval do konce funkčního období, tedy do voleb roku 1992.\n\nV rámci ČSSD patřil ke křídlu okolo Rudolfa Battěka, které bylo orientováno protikomunisticky a mělo blízko k exilovému vedení sociálních demokratů. Během roku 1990 se toto křídlo vymezovalo proti oficiální ČSSD zejména tím, že spolupracovalo s Občanským fórem. Po volbách v roce 1990, do nichž frakce okolo Battěka šla na kandidátce OF (Klub sociálních demokratů Občanského fóra), zatímco ČSSD ve volbách neuspěla, byl Battěk vyloučen z ČSSD. Černý ve straně setrval déle a ještě na sjezdu ČSSD v dubnu 1991 se snažil kandidovat na post předsedy strany, ale získal jen čtvrtinu hlasů delegátů a do čela strany byl opětovně zvolen Jiří Horák.\n\n"}
{"id": "801090", "url": "https://cs.wikipedia.org/wiki?curid=801090", "title": "Tichá Šárka", "text": "Tichá Šárka\n\nTichá Šárka je východní část Šáreckého údolí pod Divokou Šárkou. V užším smyslu označuje část přírodního údolí od míst, kde již Šárecký potok opustil skalnatou Divokou Šárku, po Jenerálku, někdy je takto označována i další část údolí až k Podbabě poblíž ústí do Vltavy. Tyto části Šáreckého údolí mezi Jenerálkou a Podbabou se nazývají Horní a Dolní Šárka.\n\nNa protějším břehu Vltavy se rozkládá oblast Podhoří, navazující na Trojskou kotlinu. Útvar Šárky propojuje tuto oblast s dalšími přírodními enklávami přes údolí Housle u Lysolají a Tiché údolí až do Roztok. Tři menší lokality na území Dolní Šárky jsou společně chráněny jako přírodní památka Dolní Šárka.\n\nZákladní význam pro utváření prostoru Tiché Šárky mělo viniční hospodářství, jehož pozůstatky lze na některých místech pozorovat dodnes. První vinice v údolí jsou známy již na počátku 15. století, kdy byly založeny proboštem Jiříkem z Janovic. Nacházely se na jižním svahu vrchu Baba, v místech pozdější usedlosti Paťanka, vybudované z bývalého viničního lisu. Další vinice vzápětí vznikaly na dlouhém hřebenu kolem kostela Kostela sv. Matěje. O rozvoj viničního hospodářství, ale také o zakládání chmelnic, se na konci 15. století zasloužil pražský měšťan Stanislav Kadeřábek. Na jižním svahu Tiché Šárky začaly vznikat vinice po roce 1528, za probošta Armošta ze Šlejnic. Jejich tehdejší existenci připomínají stupňovité terasy v zahradách, dobře viditelné zejména v zimě, kdy je nezakrývá listí stromů a křovin.\nLisy na vinicích byly postupem času přestavovány v usedlosti, vytvářející atmosféru Tiché Šárky. Svými názvy dokládají dávné majitele. Jsou pojmenovány podle jejich příjmení nebo povolání. Například usedlost Žitná, vzniklá spojením tří vinic, patřila po roce Jiřímu Žitníkovi. V prostoru usedlosti byla v 19. století postavena novorenesanční vila Zuzanka, patřící rodině Rottů. Pobývala zde spisovatelka Karolina Světlá (vlastním jménem Rottová), která do prostředí Šárky zasadila svou novelu \"Láska k básníkovi\". V blízkosti vily Zuzanka se nachází Rakařka. Kdysi původně vinice, na níž byla v 18. století postavena zemědělská usedlost. Rakařka byla později známa jako koupaliště, zřízené v zahradě v roce 1935. Koupaliště je ale už několik let zavřené a poté, co byla v objektu provozována ubytovna pro cizince, chátrá.\n\nV Tiché Šárce byly v povodí Šáreckého potoka také zakládány mlýny. Nejznámější z nich je Dubový mlýn, který v 18. století patřil rodině Myslivečků, z níž pocházel slavný hudební skladatel Josef Mysliveček. Mlýn, jehož součástí byly také železné Hamry, vyhořel v roce 1940 a byl obnoven podle dochovaných fotografií.\nDalší mlýn, zřízený kolem roku 1592 Vilémem z Rožmberka, nejvyšším purkrabím Pražského hradu, je zachován v domě zvaném Na Mlýnku, později upraveném na výletní hostinec. Z pozdější doby, z počátku 18. století, je také Malý mlýn.\nRovněž rozlehlá usedlost ze 16. století, nazývaná Heřmanův dvůr, bývala mlýnem. Dnešní vzhled budov dvora je výsledkem přestaveb z druhé poloviny 18. století.\n\nTichou Šárkou vede \"interaktivní\" Naučná stezka\n\nvedoucí turistu po památkách a významných objektech, a seznamuje ho s místní faunou, flórou a historií. Údolím také prochází cyklostezka z Podbaby a Tróje směrem do nebušic a Divoké Šárky. Jsou zde rovněž i turistické trasy a celé údolí lze projít pěšky s možností kdykoli nasednout na autobus č 116.\nV roce 2007 byla postavena nová zástavba pod Dubovým mlýnem obsahující 12 rodinných domů. Tichá šárka je oblíbená jako místo k bydlení a tak zde v minulých letech začala výstavba několika objektů, některé z nich mírně kontroverzní. Dětské hřiště naproti usedlosti Žežulka by mělo dostat multifunkční hřiště. Na něm by se mohly provozovat nejen volejbal, nohejbal, fotbal, basketbal či házená, ale také v zimním období bruslit a hrát hokej. \n\nDolní část Šáreckého údolí, má charakter od Divoké šárky značně odlišný, ale neméně působivý. Skalnatý kaňon je vystřídán otevřenějším údolím s hustším osídlením. Parkový les nahradily zahrady na jižním svahu a smíšené háje na severním. Klikatému údolí dominuje Kostel svatého Matěje stojící na homolovitém kopci vysoko nad Šáreckým potokem.\nV 19. století byla Tichá šárka téměř bez lesů. Lesy nacházely pouze v okolí Kostela sv. Matěje. V údolí se vyvinula travinná a keřová teplomilná společenstva. Časem začaly stráně údolí zarůstat lesy a část byla v 19. a 20. století zalesněna uměle.\n\nTyto uměle vysazované dřeviny byly ale často nevhodné, zejména Trnovník akát, který vylučuje svými kořeny do půdy toxické látky a v jeho okolí tak žádné další rostliny nevydrží.\nV současné době je záměrem nahradit akátové porosty přirozenými dřevinami, jako je Dub, Habr nebo Lípa. V rámci lesního hospodaření také Hl. m. Praha provádí prořezávky a probírky, s ohledem na mimoprodukční zaměření Pražských lesů.\nFauna obratlovců pozůstává z druhů rozšířených v celé pražské oblasti, i když v poslední době sem pronikají i někteří živočichové, kteří zde již dávno nežili, např. Prase divoké. Lesní porosty a křoviny jsou důležitým hnízdištěm ptáků. Významná je drobná fauna hmyzu a jiných bezobratlých na skalnatých stráních a skalách a rovněž na vlhkých údolních lukách až bažinách. Donedávna zde žily i některé druhy, které byly známé v širokém okolí Prahy jen odtud, např. drobný plž Praménka rakouská v pramenech na Jenerálce a v Nebušické strouze. \n\n\n\n"}
{"id": "801092", "url": "https://cs.wikipedia.org/wiki?curid=801092", "title": "Panajotis Pikramenos", "text": "Panajotis Pikramenos\n\nPanajotis Pikramenos ( ; * 1945 Athény, Řecké království) je řecký soudce a premiér úřednické vlády, kterou 16. května 2012 jmenoval prezident Karolos Papulias poté, co v parlamentních volbách žádná strana nezískala většinu a povolební jednání selhala.\n\nPremiérem technokratické vlády byl Pikramenos až do sestavení trvalé vlády po dalších parlamentních volbách 17. června 2012, do jejíhož čela se postavil Antonis Samaras. Ve funkci vystřídal Lukase Papadimose.\n\nPikramenos absolvoval postgraduální studium na univerzitě Paříž II.\n"}
{"id": "801093", "url": "https://cs.wikipedia.org/wiki?curid=801093", "title": "Kanton Dangé-Saint-Romain", "text": "Kanton Dangé-Saint-Romain\n\nKanton Dangé-Saint-Romain (fr. \"Canton de Dangé-Saint-Romain\") je francouzský kanton v departementu Vienne v regionu Poitou-Charentes. Skládá se z osmi obcí.\n\n"}
{"id": "801094", "url": "https://cs.wikipedia.org/wiki?curid=801094", "title": "Řecké parlamentní volby 2012", "text": "Řecké parlamentní volby 2012\n\nV roce 2012 proběhly v Řecku dvoje parlamentní volby:\n"}
{"id": "801095", "url": "https://cs.wikipedia.org/wiki?curid=801095", "title": "Kanton Saint-Gervais-les-Trois-Clochers", "text": "Kanton Saint-Gervais-les-Trois-Clochers\n\nKanton Saint-Gervais-les-Trois-Clochers (fr. \"Canton de Saint-Gervais-les-Trois-Clochers\") je francouzský kanton v departementu Vienne v regionu Poitou-Charentes. Skládá se z devíti obcí.\n\n"}
{"id": "801097", "url": "https://cs.wikipedia.org/wiki?curid=801097", "title": "Kanton Saint-Georges-lès-Baillargeaux", "text": "Kanton Saint-Georges-lès-Baillargeaux\n\nKanton Saint-Georges-lès-Baillargeaux (fr. \"Canton de Saint-Georges-lès-Baillargeaux\") je francouzský kanton v departementu Vienne v regionu Poitou-Charentes. Skládá se ze čtyř obcí.\n\n"}
{"id": "801099", "url": "https://cs.wikipedia.org/wiki?curid=801099", "title": "Kanton Neuville-de-Poitou", "text": "Kanton Neuville-de-Poitou\n\nKanton Neuville-de-Poitou (fr. \"Canton de Neuville-de-Poitou\") je francouzský kanton v departementu Vienne v regionu Poitou-Charentes. Skládá se z 11 obcí.\n\n"}
{"id": "801101", "url": "https://cs.wikipedia.org/wiki?curid=801101", "title": "Alojz Čmelo", "text": "Alojz Čmelo\n\nAlojz Čmelo (* 14. března 1933 Fačkov) byl slovenský a československý politik Strany slovenské obrody a poslanec Slovenské národní rady a Sněmovny lidu Federálního shromáždění za normalizace.\n\nPocházel z dělnicko-zemědělské rodiny. Absolvoval vysokou školu a působil na různých postech. K roku 1981 je zmiňován ve funkci výzkumného pracovníka Výzkumného ústavu výpočetní techniky v Žilině. Kromě toho byl členem Okresní mírové rady v Žilině, předsedou komise VZH a VTR při OOR v Žilině a jiných organizací. Od roku 1981 zasedal jako poslanec na MěNV v Žilině. Od roku 1960 byl členem Strany slovenské obrody (v roce 1981 zastával post člena předsednictva Ústředního výboru SSO, člena Krajského výboru SSO Banská Bystrica a tajemníka a pokladníka Okresního výboru SSO v Žilině. V dobovém normalizačním biografickém profilu se uvádí, že „\"v krízových rokoch 1968–1969 zastával správny triedny a internacionálny postoj priateľstva a spolupráce so ZSSR\"“. K roku 1986 se profesně uvádí jako výzkumný pracovník.\n\nVe volbách roku 1976 se stal poslancem Slovenské národní rady. Mandát obhájil ve volbách roku 1981 a zasedal pak v předsednictvu SNR.\n\nVe volbách roku 1986 zasedl za SSO do Sněmovny lidu (volební obvod č. 147 – Levice, Západoslovenský kraj). Ve Federálním shromáždění setrval do ledna 1990, kdy rezignoval na svůj post v rámci procesu kooptací do Federálního shromáždění po sametové revoluci.\n\n"}
{"id": "801103", "url": "https://cs.wikipedia.org/wiki?curid=801103", "title": "Kanton Saint-Julien-l'Ars", "text": "Kanton Saint-Julien-l'Ars\n\nKanton Saint-Julien-l'Ars (fr. \"Canton de Saint-Julien-l'Ars\") je francouzský kanton v departementu Vienne v regionu Poitou-Charentes. Skládá se z 11 obcí.\n\n"}
{"id": "801104", "url": "https://cs.wikipedia.org/wiki?curid=801104", "title": "Kanton Monts-sur-Guesnes", "text": "Kanton Monts-sur-Guesnes\n\nKanton Monts-sur-Guesnes (fr. \"Canton de Monts-sur-Guesnes\") je francouzský kanton v departementu Vienne v regionu Poitou-Charentes. Skládá se z 11 obcí.\n\n"}
{"id": "801108", "url": "https://cs.wikipedia.org/wiki?curid=801108", "title": "Kanton Gençay", "text": "Kanton Gençay\n\nKanton Gençay (fr. \"Canton de Gençay\") je francouzský kanton v departementu Vienne v regionu Poitou-Charentes. Skládá se z 10 obcí.\n\n"}
{"id": "801110", "url": "https://cs.wikipedia.org/wiki?curid=801110", "title": "Zdeněk Čumpl", "text": "Zdeněk Čumpl\n\nZdeněk Čumpl (* 9. ledna 1953) byl český a československý politik a bezpartijní poslanec Sněmovny lidu Federálního shromáždění za normalizace.\n\nK roku 1986 se profesně uvádí jako předák údržby. Ve volbách roku 1986 zasedl do Sněmovny lidu (volební obvod č. 60 – Liberec-sever, Severočeský kraj) jako bezpartijní poslanec. Ve Federálním shromáždění setrval do prosince 1989, kdy rezignoval v rámci procesu kooptací do Federálního shromáždění po sametové revoluci.\n\n"}
{"id": "801111", "url": "https://cs.wikipedia.org/wiki?curid=801111", "title": "Casa Batlló", "text": "Casa Batlló\n\nCasa Batlló je secesní dům v Barceloně sousedící s Casa Amatller.\n\nStavbu vystavěnou roce 1877 přestavěl v letech 1905 – 1907 na objednávku textilního magnáta Josepa Batlló i Casanovase\nslavný španělský architekt Antoni Gaudí.\n\nBudova je potažena dominující fasádou, na které se nacházejí balkóny ve tvaru lebek a větší okna jsou rozdělena holenními kostmi, popřípadě nohami racka. Na střeše zas jsou komíny připomínající mimozemšťany. Stavba na každého působí jinak a to byl záměr.\n\nOd roku 1962 je kulturní památkou a v roce 2005 byl zapsán k dalším Gaudího dílům na seznamu světového dědictví UNESCO.\n\n\n"}
{"id": "801113", "url": "https://cs.wikipedia.org/wiki?curid=801113", "title": "Josef Tondra", "text": "Josef Tondra\n\nJosef Tondra (* 6. března 1948) je bývalý český fotbalista, záložník.S fotbalem začínal ve svém rodišti FK Hanušovice.\n\nV československé lize hrál ligu za Baník Ostrava. Nastoupil ve 116 ligových urkáních a dal 10 gólů. Získal ligový titul v roce 1976 s Baníkem Ostrava. V nižších soutěžích hrál i za VOKD Poruba. V Poháru vítězů pohárů nastoupil ve 4 utkáních a dal 1 gól a v Poháru UEFA nastoupil v 5 utkáních.\n\n\n"}
{"id": "801124", "url": "https://cs.wikipedia.org/wiki?curid=801124", "title": "Wai Khru Ram Muay", "text": "Wai Khru Ram Muay\n\nWai Khru Ram Muay (thajsky ไหว้ครูรำมวย) je aktivita sloužící k rozehřátí, vykonávají ji účastníci soutěží v Muay Thai. \n\nVýznam jednotlivých slov: \"Wai\" je činnost vykonávaná Thajci k prokázání úcty druhým přiložením rukou k sobě jako při modlitbě, \"Khru\" znamená učitel, \"Ram\" znamená tanec ve thajském tradičním stylu a \"Muay\" znamená box. Thajci obvykle preferují zkrácený název, buď jen \"Ram Muay\" nebo \"Wai Khru\". Ram muay je tedy způsob, kterým je prokazován respekt učitelům a trenérům. V minulosti se muay thai boje konaly v přítomnosti krále a tak Ram Muay mimo jiné sloužil jako omluva králi za brutalitu při zápase.\n\nPrvně bojovník před zápasem vykonává Wai Khru, třikrát dokola obchází ring předtím, než si klekne a 3x se pokloní jakožto důkaz respektu k bohu a člověku. Také se uklání Buddhovi, aby ho požádal o ochranu pro sebe i svého soupeře a o čestný souboj.\n\nPoté bojovník předvádí Ram Muay, jehož jednoduché pohyby demonstrují bojovníkovu kontrolu a styl. Každý bojovník předvádí Ram Muay na každé straně ringu, aby demonstroval svou statečnost publiku. Ram Muay je osobní rituál, který může být jak velmi složitý, tak i velmi jednoduchý, a obvykle obsahuje vodítka, které vypovídají o tom, kdo zápasníka trénoval a odkud zápasník pochází.\n\nProfesionál může během ceremoniálu nosit čelenku nazývanou \"mongkhon\" a náramky známé jako \"pra jiad\" (mongkhon je ale pro Thai-box jedinečný a nenosí se v Kambodži a Barmě). Vlastní Ram Muay může být doprovázen hudbou. \n"}
{"id": "801127", "url": "https://cs.wikipedia.org/wiki?curid=801127", "title": "Tektoriální membrána", "text": "Tektoriální membrána\n\nTektoriální membrána (membrana tectoria) je jedna ze dvou acelulárních (nebuněčných) membrán v hlemýždi (cochlea) ve vnitřním uchu. Druhou je bazilární membrána (membrana basilaris, BM), na které leží Cortiho orgán. Struktury Cortiho orgánu jsou překryty tektoriální membránou (TM).\n\nTM se táhne podél hlemýždě paralelně s BM. Radiálně je rozdělena na tři části: limbální (limbal), střední (middle) a okrajovou (marginal). Limbální část je nejtenčí, marginální nejsilnější. Membrána pokrývá vnitřní a zevní vláskové buňky Cortiho orgánu. Vnější vláskové buňky se do ní částečně se zanořují, obsahují kontraktilní bílkoviny, a jsou tak schopny kontrakce a svou činností modulují sluchové vnímání. Vnitřní vláskové buňky jsou vlastní sluchové receptory. Prostřednictvím svých vysoce citlivých vláskových výběžků (řasinek – stereocilií) jsou ve volném kontaktu s TM.\n\nGelová struktura TM obsahuje 97 % vody. Zbylá 3 % obsahují kolagen (50 %), nekolagenní glykoproteiny (25 %) a proteoglykany (25 %). Mezi 3 hlavní glycoproteiny patří α-tectorin, β-tectorin a otogelin. α-tectorin a β-tectorin formují příčně pruhovanou vrstvu matrix, která pravidelně organizuje kolagenní vlákna. Kvůli zvyšující se strukturální komplexnosti TM jsou její mechanické vlastnosti také signifikatně více komplexní. Exprimentálně bylo prokázáno, že jsou radiálně a longitudiálně anisotropní a vykazují viskoelastické vlastnosti.\n\nMechanická role tektoriální membrány během poslouchání je plné porozumění a tradičně byla zanedbávána nebo zlehčována. Ale současné genetické, mechanické a matematické studie vyzdvihují důležitost TM pro zdravý sluch savců.\n"}
{"id": "801141", "url": "https://cs.wikipedia.org/wiki?curid=801141", "title": "Minář", "text": "Minář\n\nPříjmení Minář nebo Minářová nosí více osobností:\n\n\n\n"}
{"id": "801144", "url": "https://cs.wikipedia.org/wiki?curid=801144", "title": "Jan Dobiáš (politik)", "text": "Jan Dobiáš (politik)\n\nJan Dobiáš (* 17. března 1952) byl český a československý politik Komunistické strany Československa a poslanec Sněmovny lidu Federálního shromáždění za normalizace.\n\nK roku 1986 se profesně uvádí jako vrchní mistr. Ve volbách roku 1986 zasedl za KSČ do Sněmovny lidu (volební obvod č. 22 - Kutná Hora, Středočeský kraj). Ve Federálním shromáždění setrval do konce funkčního období, tedy do svobodných voleb roku 1990. Netýkal se ho proces kooptací do Federálního shromáždění po sametové revoluci.\n\n"}
{"id": "801147", "url": "https://cs.wikipedia.org/wiki?curid=801147", "title": "Josef Václav Vojáček", "text": "Josef Václav Vojáček\n\nJosef Václav Vojáček (20. června 1874, Praha-Smíchov – 6. prosince 1958, Lysá nad Labem) byl český římskokatolický kněz, katecheta, vlastivědný pracovník zaměřený na Lysou nad Labem a okolí. Vysvěcen byl v roce 1897.\n\nPublikoval články v časopise Boleslavan a ve Vlastivědném sborníku Mladoboleslavska a Benátecka.\n\n"}
{"id": "801148", "url": "https://cs.wikipedia.org/wiki?curid=801148", "title": "Dobiáš", "text": "Dobiáš\n\nZnámí nositelé příjmení Dobiáš jsou tyto osobnosti:\n\n\n"}
{"id": "801152", "url": "https://cs.wikipedia.org/wiki?curid=801152", "title": "Jan Petr Cerroni", "text": "Jan Petr Cerroni\n\nJan (Maria) Petr Cerroni (16. května 1753 Uherské Hradiště – 3. září 1826 Brno) byl moravský historik a archivář, sběratel rukopisů, archiválií a grafických listů (tzv. Cerroniho sbírka).\n\nNarodil se v roce 1753 do rodiny původem italského obchodníka, který se kolem roku 1743 přestěhoval z Lombardie na jižní Moravu, do Uherského Hradiště. V Hradišti Jan Petr vystudoval jezuitské gymnázium (1768). Následně navzdory rodičům, kteří z něj chtěli mít kněze, vystudoval filosofii v Olomouci (absolvoval 1771 s titulem \"artium liberalium et filosophie magister\") a právnickou fakultu ve Vídni (do 1773).\n\nNásledně v letech 1774–1780 prošel praxí u Oberste Justizstelle ve Vídni a poté byl pracovníkem aboliční a daňové komise na ředitelství komorních statků ve Vídni. Od roku 1782 pracoval na císařském dvoře jako aktuár, později (1784-89) sekretář generálního ředitele kamerálních statků. V roce 1789 byl jmenován do pozice sekretáře moravsko-slezského gubernia. Díky svému úřednímu postavení, stykům a přehledu získal mnohé cenné dokumenty. Habsburská monarchie v té době procházela obdobím josefinských reforem. Cerroni shromažďoval materiály o historii moravských církevních institucí, olomoucké univerzity i šlechtických rodů Moravy. Využil také toho, že jako správce klášterních archivů pro Moravu a Slezsko měl na starosti knihovny zrušených klášterů, zejména jezuitských, a zachránil z jejich fondů významné listiny, rukopisy i knižní publikace. Současníky byl považován za největšího znalce dějin Moravy.\n\nTaké mu byla svěřena funkce cenzora, kdy musel kontrolovat vydávané a přivážené knihy. Měl velký přehled o tehdejší literatuře a v roce 1813 vydal slovník moravských spisovatelů. Velkým zklamáním pro něj bylo, když Královská česká společnost nauk nevydala jeho sborník moravských spisovatelů a nezvolila ho za „přespolního“ člena. Jeho nejvýznamnější dílo, dvacetisvazková \"Bohemia litterata\" („Učené Čechy“), zůstalo pouze v rukopise.\n\nZemřel v Brně dne 3. září 1826. Zanechal po sobě rozsáhlou sbírku, kterou svěřil svému synovci Janu Jakubu Czikannovi. Ten se ji po Cerroniho smrti pokusil rozprodat, ale prodal jen sbírku mincí a obrovskou sbírku grafik (4 730 položek). Nakonec se v roce 1845 dohodl s opatem augustiniánského kláštera Františkem Cyrilem Nappem. Czikann dostal roční rentu 400 zlatých a část sbírky listin tak zůstala v Brně.\n\nPo Cerronim je pojmenována osada Cerony, část obce Babice u Uherského Hradiště. Osada vznikla r. 1786 rozdělením vrchnostenského dvora mezi kolonisty a její pojmenování souvisí s funkcí Cerroniho coby sekretáře komise pro správu zabraných církevních statků.\n\n\n"}
{"id": "801158", "url": "https://cs.wikipedia.org/wiki?curid=801158", "title": "Ptačí oblast Labské pískovce", "text": "Ptačí oblast Labské pískovce\n\nPtačí oblast Labské pískovce se rozkládá převážně na území chráněné krajinné oblasti Labské pískovce, národního parku České Švýcarsko a částečně i v chráněné krajinné oblasti Lužické hory.\n\nRozloha ptačí oblasti je 35 570 ha, předmětem ochrany je především biotop 4 vzácných druhů ptáků, a to sokola stěhovavého (\"Falco peregrinus\"), datla černého (\"Dryocopos martius\"), výra velkého (\"Bubo bubo\") a chřástala polního (\"Crex crex\").\n"}
{"id": "801159", "url": "https://cs.wikipedia.org/wiki?curid=801159", "title": "Liga mistrů CONCACAF 2011/12", "text": "Liga mistrů CONCACAF 2011/12\n\nRočník 2011/12 Ligy mistrů CONCACAF ( \"CONCACAF Champions League\") byl 47. ročníkem klubové soutěže pro nejlepší severoamerické fotbalové týmy. Vítězem se stal tým CF Monterrey, který tak obhájil titul a zároveň postoupil na Mistrovství světa ve fotbale klubů 2012.\n\nÚvodní zápasy hrány v termínu kolem 27. července, odvety kolem 3. srpna 2011.\n\nZákladní skupiny se hrály od 16. srpna do 20. října 2011.\n\n\nÚvodní zápasy hrány v termínu kolem 7. března, odvety kolem 14. března 2012.\n\nÚvodní zápasy 28. března, odvety 4. dubna 2012.\n\nÚvodní zápas 18. dubna, odveta 25. dubna 2012.\n\n"}
{"id": "801163", "url": "https://cs.wikipedia.org/wiki?curid=801163", "title": "Sloup Nejsvětější Trojice (Zákupy)", "text": "Sloup Nejsvětější Trojice (Zákupy)\n\nSousoší Nejsvětější Trojice (též zvané Trojiční sloup) je barokní sousoší z roku 1708 na zákupském náměstí Svobody. Je označován za jednu z nejkrásnějších a nejvýstavnějších památek města, a je chráněn jako kulturní památka České republiky.\n\nSloup nechala postavit velkokněžna Anna Marie Františka Toskánská v roce 1708, sídlící od roku 1689 na zámku Zákupy. Autorem díla byli dvorní sochař velkovévodkyně Ondřej Dudke a kameník M. Hubner. Malířské práce odvedl dvorní malíř kněžny Jindřich František Krause. Vzorem byl morový sloup ve Vídni od Bernarda Fischera z Erlachu.\n\nPři první zaznamenané opravě v roce 1717 byly prováděny práce na vodních nádržích při patě sloupu. Při další opravě v roce 1756 byly opravovány sochy, zlacení a barvy. V roce 1860 byl stav sloupu popsán v českolipském tisku jako krásné umělecké dílo 150 let neopravované, stojící před zánikem, protože sochy jsou již nezřetelné a ze sloupu odpadávají kameny. Tentýž rok byla provedena rozsáhlá renovace z peněz poskytnutými excísařem Ferdinandem V., který byl tehdy vlastníkem zákupského zámku. Při ní byly také odstraněny přítoky vody do kašen a vyměněny některé sochy.\n\nDalší opravy sousoší byly provedeny v letech 1972 až 1974. Během oprav v roce 1996 byla rozebrána podesta, a znovu, včetně zpevnění, v roce 2002. Zatím poslední restaurátorské práce byly provedeny za 2 662 800 Kč v roce 2007 s vydatnou pomocí Ministerstev kultury SRN a ČR, Česko-německého fondu budoucnosti, zákupských rodáků a několika firem. Dne 9. září 2007 byl pak sloup vysvěcen tehdejším litoměřickým biskupem ThDr. Mons. Josefem Kouklem během Zákupských slavností.\n\nSousoší je vytesáno z pískovce s trojúhelníkovým půdorysem. Jeho výška je 14 metrů. Na něm i na balustrádách kolem sloupu je 20 soch, žádná z nich však nezobrazovala světce, označovaného církví jako ochránce proti moru, proto je sousoší dnes označováno jako Trojiční sloup. Je však možné, že některá ze soch, které byly v roce 1860 odstraněny, zobrazovala světce majícího k moru vztah.\n\nNa vrcholu sloupu je oblakový trůn se sousoším Nejsvětejší Trojice, kde sochy jsou popsány Bůh Otec, Bůh Syn a Bůh Duch Svatý. Při patě byly tři bazénky, vodní nádrže.\n\nSochy na zábradlí jsou sv. Vavřinec (S.Lavrentivs), sv. Florián (S.Fabian), sv. Kateřina (S.Catharina), sv. Eufemie (S.Evphemia), sv. Alžběta (S.Elisabeth) a sv. Lucie (S.Lucia). Další sochy ve výšce jsou sv. Jan Nepomucký, sv. Václav, sv. Mikuláš, sv. Dominik, sv. Benedikt, sv. Hedvika, sv. Josef, sv. Anna, sv. Terezie, Panna Maria, sv. Edmund, sv. Matylda. Na desce orientované severně je pozlacený velkovévodský toskánský znak. Na další desce v západním směru je pozlacený symbol Božího oka s připojeným nápisem \"Videbimus Eum est. Lucis. Psalm. 46. 18.\"\n\nZákupský Trojiční sloup je zapsán na Ústředním seznamu kulturních památek České republiky pod číslem 41422/5-3430.\n\n\n"}
{"id": "801165", "url": "https://cs.wikipedia.org/wiki?curid=801165", "title": "Anatole Abragam", "text": "Anatole Abragam\n\nAnatole Abragam (5. prosince 1914, Grīva – 8. června 2011, Paříž) byl francouzský fyzik ruského původu, který byl úspěšný v oboru NMR spektroskopie.\n\nV roce 1925 emigroval s rodinou z Ruska do Francie. V letech 1933 až 1936 studoval na pařížské univerzitě. Po válce pokračoval na École Supérieure d’Électricité a v roce 1950 obdržel titul PhD na Oxford University pod vedením Maurice Pryceho (1913–2003). Roku 1976 se stal čestným členem Merton College a Jesus College na Oxford University. V období 1960 až 1985 působil jako profesor na Collège de France.\n\n\n\n"}
{"id": "801171", "url": "https://cs.wikipedia.org/wiki?curid=801171", "title": "Rychlobruslení na Zimních olympijských hrách 1976", "text": "Rychlobruslení na Zimních olympijských hrách 1976\n\nZávody v rychlobruslení se na Zimních olympijských hrách 1976 v Innsbrucku uskutečnily ve dnech 5.–14. února 1976 na otevřené dráze Olympia Eisstadion.\n\nV Innsbrucku bylo na programu celkem 9 závodů, pět pro muže a čtyři pro ženy. Muži startovali na tratích 500 m, 1000 m, 1500 m, 5000 m a 10 000 m, ženy na tratích 500 m, 1000 m, 1500 m a 3000 m. Závod na 1000 m mužů měl v Innsbrucku olympijskou premiéru.\n\n\n"}
{"id": "801179", "url": "https://cs.wikipedia.org/wiki?curid=801179", "title": "Kanál (radiotechnika)", "text": "Kanál (radiotechnika)\n\nV broadcastovém vysílání je kanál rozsah frekvencí (nebo vlnových délek) přidělených vládou na provoz radiostanice, televizní stanice nebo televizního kanálu. V běžném hovoru se termín používá i na označení stanice operující na určité frekvenci.\n\n"}
{"id": "801181", "url": "https://cs.wikipedia.org/wiki?curid=801181", "title": "Kanton Chauvigny", "text": "Kanton Chauvigny\n\nKanton Chauvigny (fr. \"Canton de Chauvigny\") je francouzský kanton v departementu Vienne v regionu Poitou-Charentes. Skládá se z osmi obcí.\n\n"}
{"id": "801183", "url": "https://cs.wikipedia.org/wiki?curid=801183", "title": "Kanton Civray", "text": "Kanton Civray\n\nKanton Civray (fr. \"Canton de Civray\") je francouzský kanton v departementu Vienne v regionu Poitou-Charentes. Skládá se z 12 obcí.\n\n"}
{"id": "801184", "url": "https://cs.wikipedia.org/wiki?curid=801184", "title": "Kanton Couhé", "text": "Kanton Couhé\n\nKanton Couhé (fr. \"Canton de Couhé\") je francouzský kanton v departementu Vienne v regionu Poitou-Charentes. Skládá se z 10 obcí.\n\n"}
{"id": "801185", "url": "https://cs.wikipedia.org/wiki?curid=801185", "title": "Kanton Pleumartin", "text": "Kanton Pleumartin\n\nKanton Pleumartin (fr. \"Canton de Pleumartin\") je francouzský kanton v departementu Vienne v regionu Poitou-Charentes. Skládá se z devíti obcí.\n\n"}
{"id": "801186", "url": "https://cs.wikipedia.org/wiki?curid=801186", "title": "Závod GP2 Sepang 2012", "text": "Závod GP2 Sepang 2012\n"}
{"id": "801187", "url": "https://cs.wikipedia.org/wiki?curid=801187", "title": "Vincent jede k moři", "text": "Vincent jede k moři\n\nVincent jede k moři (v originále \"Vincent will Meer\") je německý film režiséra Ralfa Huettnera z roku 2010. Původní scénář napsal Florian David Fitz, který také hraje hlavní mužskou roli.\n\nVincent trpí Tourettovým syndromem. Po smrti matky je otcem přivezen do zdravotního zařízení, kde se setkává s anorektičkou Marií. Na pokoji bydlí s Alexandrem. Přeje si vyplnit poslední matčino přání – vysypat její popel do italského moře. Trojice ujíždí autem doktorky Rose. Vincentův otec je spolu s lékařkou stíhá. Nejprve chce syna přimět k návratu do léčebny, ale pod vlivem času stráveného s lékařkou názor upravuje.\n\nMezi Vincentem a Alexem vyvěrá konflikt i kvůli Marii, do níž se 27letý muž s Tourettovým syndrom zamiloval. Alex navíc zůstává chladným ke společnému cíli - cestě k moři. Když k břehům Jadranu konečně dorazí, Marie kolabuje na srdeční selhání způsobené anorexií a ocitá se v nemocnici.\n\nZbylá čtveřice se vrací do Německa. Stále ještě na italském území však Vincent vystupuje z otcova vozu a rozjíždí se za svou láskou do Terstu. Alex se k němu přidává.\n\n\nVe Spojených státech byl v roce 2013 natočen remake s názvem \"The Road Within\". Ve filmu si hlavní roli zahráli Robert Sheehan, Zoë Kravitzová a Dev Patel s premiérou v roce 2014.\n\n"}
{"id": "801188", "url": "https://cs.wikipedia.org/wiki?curid=801188", "title": "Fotografie mraků", "text": "Fotografie mraků\n\nFotografie mraků nebo fotografování mraků je fotografie oblačnosti nebo oblohy. \n\nJedním z prvních fotografů nebe byl belgický fotograf Léonard Misonne (1870–1943), který byl známý svými černobílými fotografiemi těžké oblohy a tmavých mraků. \n\nOd počátku do poloviny 20. století americký fotograf Alfred Stieglitz (1864–1946) vytvořil sérii abstraktně expresionistických fotografií mraků s názvem \"Ekvivalent\" (1922–1931). Podle eseje o cyklu Phillips Collection \"\"jsou základem těchto obrazů abstraktní ekvivalenty zkušeností, myšlenek a pocitů\".\" V současné fotografii se tomuto tématu věnují fotografové jako jsou: Ralph Steiner, Robert Davies nebo Tzeli Hadjidimitriou.\n\nObloha je na snímku součástí takzvaného \"třetího plánu\", který je tvořen vzdálenějším obzorem (hory, lesy). Posunutím horizontu na horní okraj snímku (\"vysoký horizont\") potlačíme vzdálenější objekty a zvýrazníme blízké objekty a popředí. Vyhneme se tak například nezajímavé obloze bez kresby. Umístění horizontu v dolní části snímku (\"nízký horizont\") zdůrazňuje oblohu, prostor a dálky. Přítomnost a charakter mraků musí odpovídat a dokreslovat náladu snímku.\n\nNěkteří fotografové si vytvářejí takzvané \"mrakotéky\" – databáze různých typů oblohy a mraků, ze které následně čerpají při manipulaci s fotografiemi, případně fotomontáži. Autor tak může doplnit snímek s nevhodnou oblohou obrázkem z databáze. Známé jsou zásahy českého fotografa Jana Saudka, který kopíroval snímky dramatických oblak do svých klasických černobílých fotografií (portréty v krajině, cyklus s otevřeným oknem nebo známá zeď).\n\nV černobílé a barevné fotografii se používá ke ztmavení příliš světlé oblohy polarizační filtr. Protože světlo odražené od mraků polarizováno není, nemá na něj polarizační filtr vliv, a ve výsledku dojde ke zvýšení kontrastu mezi mraky a oblohou.\n\nK manipulaci s kontrastem se běžně používají barevné filtry. Žlutý filtr například ztmaví oblohu, a tím zvýší kontrast mezi ní a mraky (funguje na lepší zobrazení mraků proti modré obloze). Červené filtry mají ještě výraznější efekt, výrazně ztmavují oblohu a zdokonalují prokreslení mraků (světlých ploch). Při zpracování fotografií na počítači lze efekty barevných filtrů úspěšně simulovat pomocí funkce \"míchání kanálů\" při převodu barevné fotografie na černobílou.\n\n\n"}
{"id": "801189", "url": "https://cs.wikipedia.org/wiki?curid=801189", "title": "Leo Aario", "text": "Leo Aario\n\nLeo Eino Aario, do roku 1928 \"Engmann\" (26. listopadu 1906, Pori – 6. srpna 1998, Espoo), byl finský geograf a geolog. \n\nV letech 1945 až 1953 byl profesorem geografie univerzity v Turku. Působil jako děkan přírodovědecké fakulty a v období 1951–53 jako protektor. Od 1953 do 1970 byl profesorem geografie na helsinské univerzitě. Od roku 1963 byl členem Leopoldiny.\n\n"}
{"id": "801190", "url": "https://cs.wikipedia.org/wiki?curid=801190", "title": "Monika Žídková", "text": "Monika Žídková\n\nMonika Žídková, provdaná Monika Brzesková (* 11. června 1977, Kravaře), je česká bývalá modelka, Miss České republiky 1995 a Miss Europe 1995, podnikatelka, příležitostná moderátorka a starostka Kravař.\n\nVystudovala Střední pedagogickou školu v Krnově. Potom studovala na Ostravské univerzitě obor Učitelství pro nižší stupeň.\n\nV roce 1993 se jako sedmnáctiletá studentka stala Miss Krnov a v krnovské soutěži tehdy zvítězila také v kategorii Miss publikum. V roce 1994 získala titul Miss Rýmařov, v roce 1995 nejdříve Miss severní Moravy a Miss Moravia.\n\nV roce 1995 vyhrála soutěž krásy Miss České republiky. Poté ČR reprezentovala na mezinárodní soutěži krásy Miss Europe, kde také zvítězila. V České republice byla vyhlášena jako \"Miss tisíciletí\". V roce 2011, kdy byla soutěž Miss České republiky spojena se soutěží Česká Miss, se Žídková ve finálovém večeru stala vítězkou ankety \"Nejoblíbenější miss v historie\".\n\nV roce 2007 se zúčastnila taneční televizní soutěže StarDance ...když hvězdy tančí II..\n\nMá sestru Lucii. Je vdaná a s manželem Petrem Brzeskou založila a spoluvlastní firmu Miss cosmetic, která se zabývá přírodní kosmetikou. Mají dvě děti, dceru Nikol a syna Davida.\n\nV roce 2014 byla zvolena do zastupitelstva města Kravař jako nestraník za sdružení nezávislých kandidátů \"Za Kravaře prosperující\". Na ustavujícím zasedání zastupitelstva byla 12. listopadu zvolena starostkou.\n\n"}
{"id": "801198", "url": "https://cs.wikipedia.org/wiki?curid=801198", "title": "Falunská červeň", "text": "Falunská červeň\n\nFalunská červeň (finskou švédštinou také doslova „červený mul“ = jedna ze čtyř složek humusu) je barva, která se ve Švédsku a Finsku běžně používá na fasády domů. Svůj název dostala podle červeného pigmentu z Falunských měděných dolů (jihozápadně od města Falun), který dává barvě její odstín. Díky složení pigmentu konzervuje falunská červeň dřevo, což je při počasí ve Švédsku potřebné.\n\nNejstarší stopy po falunské červeni pochází z 16. století. Během 17. století byly červeně zbarvené dřevěné domy symbolem bohatství a předlohou jim byly cihlové stavby v kontinentální Evropě. Teprve až v 19. století začala být červená barva obvyklejší i ve venkovských oblastech. Předtím byly domy zpravidla bez nátěru. Červená barva byla zároveň také nejlevnější, která byla k dostání. Bohatší sedláci malovali své domy dražší žlutou barvou, která byla běžnější pro panské domy a statky. Naopak veškerá zemědělská stavení byla malována červeně, a to téměř bez výjimky. Kromě toho, že byla červená barva levná a dodávala domům estetický vzhled, obsahovala také mnoho různých druhů minerálů, které konzervovaly dřevo. Díky tomu se pravděpodobně červeň stala tak populární.\n\nPigmentové zbarvení falunské červeně je dáno mineralizací, která probíhá ve Falunských měděných dolech. Ruda, obsahující málo mědi, během dlouhého času zvětrává a vytváří tzv. červený mul. Ta kromě mědi obsahuje i limonit (hnědel), oxid křemičitý a zinek – a kombinace těchto prvků impregnuje dřevo. Hnědel má původně žlutou barvu, ale po zahřátí zčervená. Dále po umytí a prosetí se humus vypálí a mele, a tak vznikne požadovaný pigment.\n\nBarva se vytváří vařením vody, pšeničné/žitné mouky, lněného oleje s červeným barvivem z Falunských měděných dolů. Červená barva se vyrábí ručně pouze na jednom místě ve Švédsku.\n\nFalunská červeň se exportuje. Očekává se, že červené barvivo dojde v roce 2090.\n"}
{"id": "801203", "url": "https://cs.wikipedia.org/wiki?curid=801203", "title": "Senát (Francie)", "text": "Senát (Francie)\n\nFrancouzský Senát (francouzsky \"Sénat\") je horní komora (fr. \"chambre haute\") francouzského parlamentu vedle dolní komory (fr. \"chambre basse\"), která se nazývá Národní shromáždění. Senátoři jsou voleni na šest let nepřímo prostřednictvím zhruba 150 000 obecních zastupitelů a dalších lokálních politiků. Počet voličů daného volebního obvodu je proto závislý na počtu obyvatel, ale není proporcionální, takže venkovské regiony mají při volbách více hlasů než města. Senát se ve francouzském politickém systému podílí na přijímání zákonů, ale může být přehlasován Národním shromážděním. Kontrola vlády je jen velmi omezená: Senát má právo vládu interpelovat a zveřejňovat zprávy, ale nemá žádné sankční možnosti. Senát ve své současné formě vychází z ústavy Páté francouzské republiky, která dává zásadní rozhodovací pravomoci francouzskému prezidentovi a vládě a rozhodování parlamentu omezila. Vláda má mnoho možností zasáhnout do vnitřního rozhodování Senátu. Protože je Senát slabší z obou komor francouzského parlamentu, je pravidelně cílem kritiky, která zpochybňuje jeho existenci. Ústavní změna v roce 2001 přiznala Senátu více autonomie, zkrátila funkční období z devíti na šest let a snížila minimální věk senátorů ze 35 na 30 let. Vzhledem ke způsobu volby panovala v Senátu od jeho vzniku v roce 1959 až do senátních voleb v roce 2011 vždy občansko-pravicová většina. Od senátních voleb z roku 2014 má v senátu opět převahu pravice. Sídlem Senátu je Lucemburský palác v Paříži.\n\nSenát Páté republiky vychází z tradice dvoukomorového parlamentu, který se vytvořil již během Velké francouzské revoluce, aby se vyrovnávaly legislativní excesy jediné parlamentní komory. V letech 1795-1799 byla horní komorou Rada starších (\"Conseil des Anciens\"), v období Konzulátu a Prvního císařství (1799-1815) existoval \"Sénat Conservateur\", během Restaurace Bourbonů (1814-1830) a za Červencové monarchie (1830-1848) působila Komora pairů (\"Chambre des pairs\"). V letech 1848-1851 za Druhé republiky ve Francii druhá komora neexistovala. Za Druhého císařství (1851-1870) byla horní komora obnovena pod názvem Senát. Již od dob Prvního císařství byla horní komora konzervativní a monarchistická. Její neexistence v době Druhé republiky závisela jen na tom, že monarchisté nepodporovali republiku. Obdobně fungoval Senát během Třetí republiky (1875-1940). Republikáni získali většinu v horní komoře již v roce 1879, čímž veškeré ambice francouzských monarchistů ztroskotaly. Za Čtvrté republiky (1946-1958) měl být Senát zcela zrušen, ale při referendu byl dosažen opačný výsledek. Proto v období Čtvrté republiky existovala horní komora pod názvem Republiková rada (\"Conseil de la République\"). Za Páté republiky byl Senát opět obnoven.\n\nCharles de Gaulle, který Senát v jeho současné podobě sám koncipoval, byl s jeho fungováním postupem času stále méně spokojený. Přestože byli voliči senátorů převážně konzervativní, Senát byl spíše středový a ne vždy spolupracoval s prezidentem a gaullistickou většinou v dolní komoře, přičemž byl podporován levicovými stranami v Národním shromáždění. Ústavní rada (\"Conseil constitutionnel\" - francouzský ústavní soud) nicméně podporovala linii prezidenta a odmítala veškeré změny zákonů, které by Senátu přiznaly větší politický vliv.\n\nDne 27. dubna 1969 chtěl Charles de Gaulle za pomoci referenda odsunout Senát do naprosté politické bezvýznamnosti, mj. by jeho členové byli z větší části jmenováni namísto nepřímých voleb, dále by ztratil většinu svých kompetencí v prosazování zákonů. Když toto lidové hlasování, které obsahovalo i další politické body, ztroskotalo, abdikoval de Gaulle na úřad prezidenta, neboť setrvání ve funkci spojil s přijetím těchto reforem. Otázka kompetencí Senátu tím byla odsunuta a ačkoliv se dolní komora stávala stále častěji terčem kritiky, byl to prozatím poslední pokus o její omezení.\n\nRole Senátu se změnila s nástupem Valéryho Giscarda d'Estainga. Nyní byl centristický prezident a centristická většina v Senátu v opozici vůči dolní komoře, kterou ovládali gaullisté. Prezident se tak pokusil Senát posílit. Informoval Senát lépe než Národní shromáždění a vyžadoval od něj rady v rozličných záležitostech. Senát se mu revanšoval tím, že ovlivňoval přijetí některých zákonů. Např. prezidentem odmítnutý zákon o financování voleb do Evropského parlamentu odkládal na svém jednání tak dlouho, až evropské volby proběhly a zákon se tak stal bezpředmětným.\n\nV roce 1981 se poměry změnily, když zvítězil ve volbách socialista François Mitterrand a socialistická strana získala většinu v Národním shromáždění. Prezident a dolní komora využívaly všech možností jednacího řádu, aby vliv Senátu minimalizovali, například předkládali návrhy zákonů ve většině jako naléhavé, aby Senátu zkrátili pracovní lhůtu a znemožnili mu tak efektivně pracovat. Senát se pokoušel z nedostatku alternativ stále častěji o destruktivní akce, aby zcela sabotoval proces přijímání zákonů. Vrcholem jeho snah o prosazení byl v roce 1984 zákon o financování soukromých škol, který Senát co nejdéle zdržoval v naději, že o nepopulárním zákonu vznikne veřejná diskuse, která by donutila vládu návrh stáhnout.\n\nV následujících letech se politická situace změnila. V roce 1986 nastala první kohabitace, kdy proti socialistickému prezidentovi stálo gaullistiscké Národní shromáždění a centristický Senát mohl zprostředkovávat jejich vzájemné vazby. V roce 1988 se socialistická menšinová vláda Michela Rocarda pokusila si Senát zavázat, když jmenovala rekordní počet šesti bývalých senátorů ministry. Brzy nato se ale vztahy opět vyostřily. V roce 1993 vystřídala pravicová vláda Édouarda Balladura socialisty, čímž nastala druhá kohabitace, a v roce 1995 se Jacques Chirac stal novým prezidentem. Došlo tím ke sladění politických stran v legislativních orgánech, což umožnilo jednohlasnou spolupráci.\n\nV roce 1995 došlo k ústavní změně, při které senátoři posílili svou parlamentní imunitu, jednací období obou komor se sjednotilo a prodloužilo se u Senátu ze šesti na devět měsíců v roce. Ústavní změna dále rozšířila kontrolní možnosti Senátu v jeho jednacím řádu a usnadnila interpelace členů vlády.\n\nPři senátních volbách v roce 2011 získaly poprvé v Senátu většinu levicové strany. V Senátu v současné době zasedají následující frakce: \"Groupe Socialiste\" (po volbách 2011 \"Groupe Socialiste, Apparentés, et Groupe Europe Écologie Les Verts rattaché\"), která zahrnuje Socialistickou stranu a zpočátku i Zelené, než ti vytvořili vlastní frakci. \"Groupe Union pour un Mouvement Populaire\" (zkráceně \"Groupe UMP\") je tvořená pouze senátory UMP. \"Groupe de l'Union centriste et Républicaine\" (zkráceně \"Union centriste\") sjednocovala do roku 2007 senátory z liberálně-centristické UDF. Toto uskupení mělo tradičně v Senátu většinu. Od rozdělení strany během prezidentských voleb v roce 2007 tvoří frakci především senátoři za Mouvement démocrate a Nouveau Centre, ke kterým se připojily Alliance centriste a Parti radical valoisien. \"Groupe Communiste, Républicain et Citoyen\" (zkráceně \"Groupe CRC\") zahrnuje členy Francouzské komunistické strany a Parti de gauche. \"Groupe du Rassemblement démocratique et social européen\" (zkráceně Groupe RDSE) vychází z tradice zaniklé Parti radical a sjednocovala senátory Parti radical de gauche a Parti radical valoisien, které z ní vzešly. Zahrnovala proto senátory z pravicové i levicové části politiky, než Parti radical valoisien přešla do frakce \"Union centriste\". Členy frakcí jsou rovněž bezpartijní senátoři (apparentés) a členové malých politických stran, které vlastní frakce nevytvořily (rattachés).\n\nSenátoři, kteří nejsou členy žádné frakce, tvoří vlastní uskupení zvané RASNAG (\"Réunion administrative des Sénateurs ne figurant sur la Liste d'aucun Groupe\" - Administrativní rada senátorů nezúčastněných žádné frakce), které si volí jednoho zástupce k prosazování svých práv a názorů.\n\nSenát zasedá v Lucemburském paláci v Paříži v 6. obvodu. Jeho ochranu má na starosti Republikánská garda (Garde Républicaine). Sousedící palác Petit Luxembourg slouží od roku 1825 jako sídlo prezidenta Senátu. K paláci přiléhá Lucemburská zahrada, která je volně přístupným veřejným parkem. V majetku Senátu se rovněž nachází Musée du Luxembourg.\nLucemburský palác byl vybudován v letech 1615-1620 v tradici francouzské renesance pro Marii Medicejskou, která však zde žila jen krátkou dobu. Dalšími obyvatelem byl budoucí král Ludvík XVIII. Za Velké francouzské revoluce zde sídlilo Direktorium a Napoleon Bonaparte, který zde měl sídlo jako konzul. Za revoluce sloužilo i jako vězení, ve kterém byl uvězněn mj. i Georges Danton. Od doby Prvního císařství slouží jako sídlo horní komory parlamentu. Za druhé světové války zde sídlila Luftwaffe a bylo zde pařížské sídlo Hermanna Göringa.\n\nInteriéry paláce jsou velmi bohatě vyzdobené, mj. malbami Eugèna Delacroixe.\n\nSenátoři jsou voleni jako zástupci departementů, v současnosti má Senát 348 zástupců. Podle článku 24 francouzské ústavy jsou volby nepřímé. Volby probíhají na departementální úrovni prostřednictvím volebních kolegií (\"collèges électoraux\"). Zhruba 5 % volitelů tvoří zastupitelé z departementů nebo vyšších celků: poslanci Národního shromáždění, zastupitelé regionálních rad (\"Conseil régional\") a zastupitelé generálních rad (\"Conseil général\") departementů. Naprosto převažující (95 %) skupinou jsou zastupitelé obcí a měst. Počet zastupitelů odpovídá velikosti obce, ale není celkově proporcionální k počtu obyvatel. Oblasti s nízkou hustotou osídlení mají proto relativně více zástupců než ty silně obydlené. 31 % delegovaných zastupuje 16 % obyvatel, které pocházejí z obcí s méně než 1000 obyvateli, ale jen 7 % volitelů zastupuje 15 % Francouzů žijících ve městech s více než 100 000 obyvateli. Celkově zastupuje více než polovina volitelů jen třetinu voličů. K tomu jsou sami volitelé také ještě určeni rozdílně: v obcích do 9 000 obyvatel určuje volitele obecní zastupitelstvo, ve větších obcích platí poměr podle výsledků voleb, který upřednostňuje větší strany. Navíc hranice volebních obvodů se pravidelně neupravují, čímž se nebere ohled na pohyb obyvatelstva. Ještě volby v roce 2004 se konaly v okrscích stanovených v roce 1976.\nDo roku 2004 byl Senát vždy z jedné třetiny obnoven v nových volbách. Departementy byly z tohoto důvodu rozděleny do tří skupin: skupinu A tvořily departementy s čísly 1- 33, skupina B se skládala z departementů č. 34- 66 a ve skupině C se nacházely departementy nad č. 67. Volby se po třech letech střídaly postupně v jednotlivých skupinách.\n\nOd září 2004 se volební systém významně změnil. Volební období bylo zkráceno z devíti let na šest. Protože se tříletý volební rytmus nezměnil, je od té doby nově volená nikoliv třetina, nýbrž celá polovina senátorů. Počet křesel byl postupně navýšen: v roce 2008 se počet senátorů zvýšil na 341 a roku 2011 na současných 346. Volby byly v roce 2008 o jeden rok posunuty, aby lépe ladily s volbami na komunální, departemantální a regionální úrovni. Senátoři zvolení roku 2004 měli mandát částečně na devět a částečně na šest let. V roce 2008 už byli všichni Senátoři zvoleni na šest let. Tyto reformy měly Senátu přinést silnější vliv na aktivní politiku a rovněž reflektovat demografické změny ve Francii tak, aby počet senátorů odpovídal skutečnému počtu obyvatel v departementech.\n\nVolby se v departementech konají ve dvou kolech a volitelé vybírají z volebních seznamů kandidátů, které předložily jednotlivé strany, přičemž z většiny departementů jsou obvykle voleni nejvýše tři senátoři. Uchazeč, který získá v prvním kole nadpoloviční většinu, vítězí, v opačném případě postupují do druhého kola dva kandidáti s nejvyšším počtem hlasů a rozhoduje prostá většina. Ve 30 departementech, odkud pocházejí čtyři a více senátorů, se volí poměrným volebním systémem. Křesla v těchto departementech se rozdělují D'Hondtovou metodou. 12 senátorů zastupuje Francouze v zahraničí.\n\nSenátoři vykonávají svůj mandát po dobu šesti, část z nich ještě devíti let. Mohou na svůj post teoreticky neomezeně dlouho kandidovat. Pasivní právo, tj. být volen, je u uchazečů stanoveno na 30 let (do roku 2004 to bylo 35). Právo být zvolen je odepřeno vysokým státním úředníkům, např prefektům v departementech nebo regionech, podprefektům, soudcům, policejním ředitelům a státním zástupcům nebo generálním inspektorům jmenovaným vládou.\n\nMinistři a od roku 1972 také ředitelé státních podniků nebo soukromých firem, které dostávají ve značné míře veřejné prostředky nebo subvence, mohou kandidovat, ale musejí do měsíce na své zaměstnání nebo politické mandáty rezignovat.\n\nZpůsob volby upřednostňuje kandidáty, kteří se angažují v komunální politice. Velmi často senátoři zastávají nižší politické posty, často jako starostové obcí.\n\nSložení komory bylo dříve mnohem statičtější. V průměru se každé tři roky obměnila nejvýše šestina členů. Vzhledem k dlouhému funkčnímu období a nepřímým volbám se prosazovaly změny v politickém fungování Senátu jen velmi pozvolna. Často jsou noví senátoři politici, kteří mají za sebou politickou kariéru jako ministři nebo poslanci Národního shromáždění a zde jejich kariéra končí. Často jsou za senátory voleni kandidáti, kteří neuspěli v předchozích volbách do Národního shromáždění nebo do Evropského parlamentu. Průměrný věk senátorů byl v roce 1999 zhruba 61 let, asi o 10 let více, než je průměrný věk poslanců Národního shromáždění.\n\nSenát je součástí francouzské legislativy a jeho úkoly jsou především schvalování zákonů a kontrola vlády. Jeho kompetence často závisí na tom, jak je vláda interpretuje. Politický vliv, kterého může Senát skutečně dosáhnout, závisí velmi na politické orientaci ostatních politických institucí Francie. Zatímco v dobách kohabitace může podporovat buď prezidenta nebo Národní shromáždění proti druhému, pokud však stojí v opozici k oběma zároveň, omezuje se jeho role víceméně jen na obstrukční a zdržovací politiku. Pokud všechny tři instituce náležejí do stejného politického tábora, odpovídá jeho role původně zamýšlenému poradnímu a zmírňujícímu orgánu.\nPodle francouzské ústavy nemá Senát stejná práva jako Národní shromáždění. Senát může předkládat zákony nebo změny stávajících. Přijetí zákona musejí odhlasovat obě komory. Pokud mezi nimi nepanuje shoda, může Národní shromáždění Senát přehlasovat. Navíc může 60 členů Senátu nebo Národního shromáždění předložit zákon k přezkoumání Ústavní radě (\"Conseil constitutionnel\").\n\nProces přijímání zákonů ve Francii upravuje ústava z roku 1958 výrazně v neprospěch parlamentu. Přesně vymezuje oblasti, ve kterých může parlament přijímat zákony, všechny ostatní jsou regulovány vládními vyhláškami. Pokud chce parlament přijmou zákon mimo vymezenou oblast, musí tomu zabránit Ústavní rada. Oblasti, ve kterých může parlament aktivně působit, jsou následující:\n\nPrakticky má ale vláda tolik možností zasahovat do procesu přijímaných zákonů, že návrhy zákonů, které vycházejí z parlamentu, jsou v souladu s její politikou. Vláda má mj. právo návrh zákona prohlásit za nepřípustný, pokud by klesly veřejné příjmy nebo by naopak veřejné výdaje vzrostly. Vláda může také průběh přijímání zákonů urychlit, pokud prohlásí zákon za naléhavý. Tím se doba projednávání návrhu v parlamentu výrazně zkrátí. Ve výjimečných případech může přijetí zákona spojit s vyhlášením důvěry. Pokud použije tento prostředek, musí Národní shromáždění do 24 hodin vyslovit vládě nedůvěru (\"motion de censure\") nebo je zákon automaticky schválen. V neposlední řadě může též francouzský prezident předkládat zákony ke schválení přímo prostřednictvím referenda a tím parlament zcela odejít.\n\nObě komory musejí každý zákon odhlasovat ve shodném znění. V jakém pořadí se budou zákonem zabývat, záleží na rozhodnutí vlády. Pouze v případě projednávání státního rozpočtu stojí Senát vždy na posledním místě a projednává jej až poté, co jej na návrh vlády odsouhlasilo Národní shromáždění.\n\nProtože obě komory musejí každý zákon odhlasovat v naprosto stejném znění, aby mohl vstoupit v platnost, dochází při běžném projednávání k mnoha tzv. \"navettes\" (lodičky): zákon přechází se změnami z jedné komory do druhé a každá k němu přikládá své změny. I pokud obě komory zákon stejného znění odhlasují, může přesto francouzský prezident zákon nebo jeho část předložit parlamentu k opětovnému projednání.\n\nPokud se nelze dobrat jednoty, může vláda svolat zprostředkovací výbor (\"Commission Mixte Paritaire\") složený ze sedmi senátorů a sedmi poslanců. Ovšem tuto komisi vláda svolat nemusí a může nechat prakticky zákon mezi oběma komorami utopit. Pokud ani zprostředkovací výbor nedojde ke shodě, může jej nakonec Národní shromáždění odhlasovat i proti vůli Senátu. Prakticky k tomu dochází, podle politického složení obou komor, jen mezi méně než jedním a maximálně šesti procenty případů. Tím má při přijímání zákonů Národní shromáždění větší faktickou politickou moc, ale jen potud, kam až mu to dovolí vláda. Výjimku tvoří ústavní změny nebo zákony v oblasti státní organizace, ve kterých nemůže Národní shromáždění přehlasovat Senát, ale obě komory musejí hlasovat zcela jednohlasně.\n\nNávrhy zákonů předkládá vláda (\"projets de loi\") nebo některá z parlamentních komor (\"propositions de loi\"). Postavení Senátu je oslabeno, neboť Národní shromáždění není nuceno jeho návrhy projednávat. V letech 1959-1995 bylo ze 3522 přijatých francouzských zákonů jen 112 vzešlých ze Senátu. Obě komory parlamentu mohou pozměňovat návrhy zákonů druhé komory. Tím jsou částečně zmírněny obtíže Senátu při předkládání zákonů. Ve druhé polovině 90. let byl Senát úspěšný u zhruba 2000 pozměňovacích návrhů ročně.\n\nJedna z nejdůležitějších metod, které Senát využívá k prosazení svých návrhů, je jeho právo nechat zákony přezkoumat Ústavní radou. Toto přezkoumání je možné ještě před oficiálním vyhlášením zákona z důvodu preventivní kontroly. Od ústavní změny v roce 1974 k tomu není oprávněný už jen pouze prezident Senátu, ale též skupina minimálně 60 poslanců nebo 60 senátorů. Tím má fakticky též opozice právo napadnout ústavnost jakéhokoliv zákona.\n\nFrancouzská ústava dává dva možné způsoby své změny: referendum nebo společné zasedání obou komor francouzského parlamentu (\"Congrès du Parlement français\"). Vláda si může vybrat, který způsob zvolí. Prozatím všechny ústavní změny až na jednu výjimku (zkrácení funkčního období prezidenta ze sedmi na pět let) proběhly schválením parlamentem.\n\nPrezident Senátu rovněž jmenuje tři z devíti soudců Ústavní rady (\"Conseil constitutionnel\"), francouzského ústavního soudu.\n\nSenát má omezenou možnost kontroly vlády, která spočívá v debatě o vládním prohlášení. Senátoři mohou ústně nebo písemně interpelovat členy vlády, kteří musejí odpovědět. Od ústavní změny v roce 1995 probíhá ústní interpelace minimálně jednou týdně.\n\nSenát může ustavit vyšetřovací komise, které mají rozsáhlé pravomoce ke zkoumání důkazů a veřejnému slyšení svědků. Komise ale mohou zkoumat jen ty záležitosti, které právě nevyšetřuje justiční aparát a nesmí působit déle než šest měsíců.\n\nOproti Národnímu shromáždění nemůže Senát sesadit vládu. Pouze premiér může požádat Senát o vyslovení důvěry, ale není právně vázaný výsledkem hlasování. Prezident Francie je parlamentem sesaditelný pouze tehdy, pokud je jeho jednání „zjevně neslučitelné s výkonem jeho úřadu“ nebo když je shledán vinným z velezrady. Naopak Senát nemůže být na rozdíl od Národního shromáždění rozpuštěn prezidentem republiky.\n\nPokud se francouzský prezident rozhodne rozpustit Národní shromáždění nebo vyhlásit nouzový stav, musí své rozhodnutí předem konzultovat s prezidentem Senátu.\n\nPředsedou Senátu je prezident, který je volen po každých volbách, tj. každé tři roky. Nejvýznamnějším ústavním úkolem předsedy Senátu je zastoupení prezidenta republiky v případě těžké nemoci, smrti nebo demise. Zastupuje tak prezidenta do nových prezidentských voleb. Vzhledem k tomu, že zastupování v prezidentském úřadu je jen dočasné, není nutné, aby předseda Senátu odstoupil ze své funkce. Nepřecházejí na něj některé zvláštní prezidentské pravomoci: nemůže rozpustit Národní shromáždění, nemůže vypsat referendum a nemůže iniciovat ústavní změny. První kolo nových prezidentských voleb musí proběhnout nejdříve za 20 dnů, nejpozději do 35 dnů od uprázdnění prezidentského úřadu. Případné druhé kolo pak probíhá za všech okolností do 15 dnů od první volby. Předseda Senátu proto může zastupovat prezidenta nejvýše 50 dní. V době Páté republiky k této situaci došlo dvakrát. V roce 1969 po rezignaci Charlese de Gaulla a roku 1974 po smrti Georgese Pompidoua. Současným prezidentem Senátu je od 1. října 2014 Gérard Larcher (republikáni).\n\nZpůsob senátních voleb favorizuje strany, které jsou pevně spojeny s komunální politikou v obcích. Od svého založení měl proto Senát dlouho jasnou občansko-konzervativní většinu. Po roce 2000 byl náskok občanských stran zmenšen. Levice od té doby zaznamenala v komunálních a regionálních volbách výrazný nárůst a tím se také posílilo její zastoupení ve volebních kolegiích a tudíž i v Senátu. Tento proces vedl k tomu, že ve volebním 2011-2014 poprvé levicové strany v novodobých dějinách Senátu získaly většinu mandátů.\n\nMalé strany dosahují na rozdíl od Národního shromáždění v Senátu buď malého úspěchu, jako Komunistická strana či Zelení, nebo vůbec žádné jako Národní fronta.\n\nV rámci občanských stran se ukazuje závislost na silné komunální politice také v tom, že centristické strany silně svázané s komunální politikou získávají většinu v Senátu, zatímco pravicoví gaullisté obsazují úřad prezidenta a dosahují většiny v Národním shromáždění a přitom v Senátu jsou v menšině.\n\nObčanské strany jsou v Senátu mnohem roztříštěnější než v Národním shronmáždění. Skupiny jako Nezávislí republikáni nebo samostatná agrární uskupení hrály v Senátu dlouho rozhodující roli. Parti radical valoisien, která je v Národním shromáždění v koalici s UMP, tvořila naopak v Senátu frakci se svou sesterskou stranou Parti radical de gauche, která je bližší socialistům, nyní je ve frakci \"Groupe Union centriste\".\n\nSenát dává jednotlivým senátorům větší svobodu v samostatném hlasování než mají poslanci Národního shromáždění, neboť senátoři jsou převážně v politickém životě již dlouho činní a nezohledňují tolik svoji končící politickou kariéru. Hlasování v rámci jednotlivých frakcí je tedy volnější a méně sledováno konkurencí než v Národním shromáždění.\n\nOd roku 1995 začíná jednací období v říjnu prvním jednacím dnem a končí v červnu posledním jednacím dnem. Francouzský prezident může na žádost vlády nebo Národního shromáždění svolat mimořádné zasedání celého parlamentu. Automaticky zasedá mimořádně Senát při nových volbách, které se konají po rozpuštění Národního shromáždění nebo když podle článku 16 ústavy francouzský prezident pořádá o zvláštní zplnomocnění.\n\nProgram schůzí stanovuje výbor předsedů frakcí. Vláda má však podle článku 48 ústavy právo upravit program do té míry, aby její návrhy zákonů a další body z jednání nebyly předem vyloučeny. K tomu může sama předkládat body jednání nebo nechat vyškrtnout ty, které nebyly předem projednány ve výborech. Od ústavní změny v roce 1995 může Senát jeden jednací den v měsíci řídit jen ve vlastní režii a má tak možnost taktiky obstrukcí a obejít u některých zákonů vládu. A stejně tak od roku 1995 je minimálně jedno zasedání týdně věnováno interpelacím členů vlády.\n\nPůvodně měli v samotném jednání senátoři rozsáhlou volnost. Délka proslovu byla většinou neomezena, jednotliví senátoři i grémia mohli v rámci svých kompetencí bez problémů jednat bez časového omezení. Teprve když v opozici stojící Senát v 80. letech začal toto právo stále častěji využívat, aby ztížil vládní návrhy zákonů zdržovací taktikou, podařilo se vládě prosadit změnu jednacího řádu. Počet a délka debatních příspěvků je omezená, pozměňovací návrhy k zákonům se předkládají rychleji, prezident Senátu získal rovněž širší pravomoce ukáznit jednotlivé senátory.\n\n\n"}
{"id": "801206", "url": "https://cs.wikipedia.org/wiki?curid=801206", "title": "STAT protein", "text": "STAT protein\n\nProteiny rodiny STAT (z ang. \"Signal Transducer and Activator of Transcription\") mají duální roli přenašečů signálu a transkripčních faktorů. Tím, že ovlivňují diferenciaci, proliferaci, migraci a apoptózu buněk se podílejí na udržení humorální a imunitní homeostázy a na embryonálním vývoji. Doposud bylo u savců popsáno sedm členů této rodiny (STAT1, STAT2, STAT3, STAT4, STAT5a, STAT5b a STAT6).\n\nVšechny známé STAT proteiny mají podobnou modulární strukturu. Obsahují doménu vázající DNA, SH2 doménu důležitou pro dimerizaci STAT proteinů a transaktivační doménu sloužící k vazbě dalších proteinů při DNA transkripci.\n\nV klidovém stádiu se latentní STAT proteiny vyskytují v cytoplazmě, podle nových poznatků fluktuují mezi jádrem a cytoplazmou. K aktivaci vyžadují fosforylaci, která je zprostředkována tyrosinkinázami rodiny Janus (JAK kinázy) po navázání cytokinů (např. IL-2, IL-4, IL-12, IFN-α) nebo růstových faktorů a jiných hormonů na buněčné receptory. Fosforilované STAT proteiny dimerizují a translokují do jádra, kde se váží na specifické sekvence v promotorech příslušných genů a modulují jejich expresi.\n\nAčkoliv se strukturně podobají, svými funkcemi se liší. Jednotlivé STAT proteiny totiž reagují na odlišné vnější podněty a jejich aktivace vede k rozdílným výsledkům. Odpověď na IL-12 vede přes STAT4 k diferenciaci pomocného T-lymfocytu ve směru Th1, zatímco reakce na IL-4 přes STAT6 k Th2 odpovědi, STAT3 ve směru Th17 buněk 17 (Th17) a STAT5a/b se podílejí na vývoji a diferenciaci regulačních T-lymfocytů (Treg). Kromě imunitních funkcí je mimo jiné STAT3 nezbytný pro embryonální vývoj, STAT5a pro produkci mléka a STAT5b pro sexuální dimorfismus v rychlosti růstu.\n"}
{"id": "801208", "url": "https://cs.wikipedia.org/wiki?curid=801208", "title": "Charles Wilkes", "text": "Charles Wilkes\n\nCharles Wilkes (3. dubna 1798 New York – 8. února 1877 Washington, D.C.) byl americký námořní důstojník a objevitel, který zmapoval velkou část antarktického pobřeží. Byl prvním mořeplavcem, který si mohl být jistý, že kolem jižního pólu se rozkládá souvislá a rozsáhlá pevnina. Jako první použil název \"Antarktida\".\n\nJeho osobnost zůstává dosud silně kontroverzní. Wilkes byl velmi inteligentní, schopný a cílevědomý, ale také neústupný, domýšlivý až panovačný. Jednal většinou impulzivně, popudlivě a často vyvolával hádky. Jako velitel byl údajně velmi tvrdý i krutý a mužstvem téměř nenáviděný. Ještě tvrdší však prý byl sám k sobě. Údajně právě Charles Wilkes posloužil Hermanu Melvillovi jako vzor kapitána Achaba z románu \"Bílá velryba\".\n\nCharles Wilkes se narodil v New Yorku do bohaté rodiny úspěšného obchodníka Johna Wilkese. Jeho matka se jmenovala Mary Seton, avšak zemřela, když byly synovi pouhé tři roky. Jeho tetou byla Elizabeth Ann Seton, která byla v roce 1975 prohlášena za svatou. Charles Wilkes byl vzděláván z velké části doma, se soukromými učiteli.\n\nPřes otcovy námitky se v roce 1815, tedy v sedmnácti letech, začal plavit na obchodních lodích. Svou kariéru začal na lodi \"Hibernia\" a již od počátku se zajímal o objevitelské plavby. Přitom dál studoval astronomii i navigaci a v roce 1818 absolvoval Columbia College na dnes prestižní Columbia University. 1. ledna 1818 vstoupil do námořnictva. Po krátkém výcviku se od července 1818 až do března roku 1821 se plavil ve Středomoří a na Baltu. V roce 1826 byl povýšen na poručíka. 16. dubna 1826 se oženil s Jane Jeffrey Renwick a později spolu měli tři děti. Na jaře roku 1832 se zúčastnil průzkumu Narragansett Bay.\n\nV únoru 1833 byl jmenován vedoucím Námořního skladu map a přístrojů (Navy's Depot of Charts and Instruments), kde začal budovat astronomickou observatoř. Ta se stala předchůdcem pozdější Námořní observatoře a hydrografického úřadu Spojených států (Naval Observatory and the Hydrographic Office).\n\nV roce 1838 byl Charles Wilkes povolán do vedení dlouho připravované expedice do Jižního oceánu, nazvané United States South Seas Exploring Expedition. V té době byl stále pouhým poručíkem a neměl žádné zkušenosti s tak velkou výpravou, avšak několik zkušenějších důstojníků před ním účast odmítlo. Wilkes svou malou zkušenost s mořeplavbou vyvažoval dobrým vzděláním a vědeckými schopnostmi.\n\nVýprava vyplula z přístavu Hampton Roads v Norfolku (stát Virginie) 18. srpna 1838. Tvořilo ji šest lodí značného stáří a nepříliš dobrých plavebních kvalit, navíc s nedostatečným vybavením. Na palubách sloužilo celkem 433 mužů, z toho 82 důstojníků, sedm vědeckých pracovníků a dva umělci. Expedice byla poslední námořní cestou kolem světa pouze s plachetními loděmi.\n\nPlavidla expedice:\nNejvětším úspěchem expedice, která trvala celé čtyři roky, byl objev Antarktidy. Po prvním neúspěšném pokusu v roce 1839 dopluly lodě k antarktickému pobřeží 25. ledna 1840. Přistály u Adélina pobřeží jen několik dní po francouzské výpravě, kterou vedl Jules Dumont d'Urville. 30. ledna se dokonce obě výpravy setkaly, avšak kvůli nedorozumění a chybě v komunikaci se bez pozdravu opět vzdálily a později jedna strana obviňovala druhou z urážky. Američané dál pluli podél pobřeží směrem na západ ještě asi 1500 mil (přes 2400 km). Až 21. února je zastavila ledová bariéra dnešního Shackletonova ledovce. Místo nazvali Termination Land a odpluli do Sydney. Díky plavbě podél pobřeží mohl Wilkes jako první bez obav tvrdit, že Antarktida je rozsáhlý kontinent, nikoli jen množství ostrůvků. Ačkoliv však měl pevninu stále na dohled, nepodařilo se mu přistát.\n\nKromě objevu Antarktidy patří k úspěchům Wilkesovy výpravy zmapování Ohňové země i západního pobřeží Severní Ameriky a zřízení pozorovatelny u vulkánu Mauna Loa na Havaji. Dále expedice navštívila Madeiru, Kapverdy, Austrálii, Nový Zéland, Filipíny, Borneo, Singapur, Fidži a četné polynéské ostrovy. Zpět do Spojených států se námořníci vrátili 10. června 1842. Celou cestu však dokončily jen lodě \"Vincennes\" a \"Porpoise\", dvě lodě byly zcela zničeny, zemřelo 28 mužů.\n\nExpedice byla největší a nejúspěšnější americkou vědeckou výpravou své doby. Wilkes s sebou přivezl předměty i písemné záznamy, týkající se mnoha různých oborů včetně zoologie, botaniky, antropologie, etnologie, geologie, meteorologie a hydrografie. Shromáždil obrovskou kolekci nedocenitelné hodnoty, obsahující na 2000 vzorků ptáků, 150 savců, 1000 korálů, korýšů a měkkýšů, 50 000 rostlin, stovky minerálů, hornin a fosilií a přes 5000 etnografických artefaktů. Velká část je dnes uložena v Smithsonian Institution. Tvoří jádro sbírek instituce, založené jen čtyři roky po návratu výpravy. Zhotovené mapy Tichomoří i západního pobřeží severní Ameriky byly velmi přesné, použitelné ještě v době druhé světové války. Jen v oblasti Antarktidy se Wilkes nechal oklamat zrakovým klamem podobným fata morganě a zakreslil pobřeží severněji, než ve skutečnosti bylo.\n\nPo návratu do Spojených států se Wilkes setkal s novým prezidentem, nepřátelsky naladěným kongresem a nezaujatou veřejností. V květnu 1842 byl souzen za špatné zacházení s posádkou, ale nakonec jej soudce zprostil obžaloby. V roce 1843 byl dokonce povýšen. V následujících letech pracoval zejména na publikaci svých poznatků z cesty. Vzniklo pětisvazkové výpravné dílo \"Narrative of the United States Exploring Expedition\", vydané v roce 1844. Dále Wilkes editoval 20 dalších svazků a 11 atlasů různého vědeckého zaměření, které vycházely až do roku 1874.\nV roce 1848 zemřela Wilkesova žena. 3. října 1854 se Charles Wilkes podruhé oženil. Vzal si rovněž ovdovělou Mary H. Lynch Bolton.\n\n14. září 1855 byl Charles Wilkes povýšen na kapitána . Během občanské války sloužil od 27. srpna 1861 jako velitel na lodi \"San Jacinto\", která měla bránit obchodním lodím Konfederace dostat se do přístavů. 8. listopadu 1861 zastavil v Karibiku britskou poštovní loď \"Trent\" a zajal dva muže Konfederace, kteří byli na palubě na cestě do Evropy. Wilkes byl nejprve oslavován a označován jako národní hrdina, akce však nakonec vyústila v mezinárodní konflikt, označovaný jako aféra Trent. Zástupci Velké Británie se pohoršovali nad tím, že loď neutrální strany, nezainteresované ve válečném konfliktu byla přesto po zastavení podrobena prohlídce a dokonce na ní byli zatčeni lidé. Britové požadovali kromě omluvy i propuštění obou mužů. Prezident Abraham Lincoln jen s obtížemi zabránil válce s Británií, po propuštění obou zatčených se ale aféra pomalu vytratila z veřejného povědomí. Wilkes byl načas vyloučen z veřejného života zčásti kvůli aféře a zčásti kvůli své výbušné impulzivní povaze a chování. Brzy se ale vrátil na výsluní. 16. července 1862 byl povýšen na komodora a 8. září převzal velení flotily v Karibiku, která zde měla chránit obchodní zájmy Spojených států.\n\nBěhem svého působení v Karibiku zvyšoval svým urážlivým chováním politické napětí. 1. července 1863 byl odvolán a 30. července odplul zpět do Spojených států, kde byl postaven před soud. 26. dubna 1864 byl odsouzen za neuposlechnutí rozkazů a na jeden rok suspendován. Původně měl být suspendován na tři roky, rozsudek však zmírnil prezident Lincoln. Později dosáhl Wilkes až hodnosti kontradmirál. Až do své smrti v roce 1877 žil ve Washingtonu a věnoval se vydávání cestopisu z Antarktidy a Pacifiku.\n\nCharles Wilkes byl pohřben na hřbitově Rock Creek, v roce 1920 však byly jeho ostatky přeneseny na Arlingtonský národní hřbitov.\n\n\n\n"}
{"id": "801215", "url": "https://cs.wikipedia.org/wiki?curid=801215", "title": "Miroslav Mička", "text": "Miroslav Mička\n\nMiroslav Mička (* 23. dubna 1946) je bývalý český fotbalista, útočník a záložník.\n\nV československé lize hrál za Baník Ostrava a VP Frýdek-Místek. Nastoupil ve 189 ligových utkáních a dal 16 gólů. Získal ligový titul v roce 1976 s Baníkem Ostrava. V Poháru vítězů pohárů nastoupil ve 4 utkáních a v Poháru UEFA nastoupil v 8 utkáních a dal 1 gól. Vítěz Československého poháru 1973. V nižší soutěži hrál i za Baník UD Příbram.\n\n\n"}
{"id": "801220", "url": "https://cs.wikipedia.org/wiki?curid=801220", "title": "Josef Kolečko", "text": "Josef Kolečko\n\nJosef Kolečko (16. července 1945 Slavkov u Brna – 7. srpna 2016 tamtéž) byl český fotbalista, útočník a fotbalový trenér.\n\nV československé lize hrál za Baník Ostrava. V československé lize nastoupil ve 121 utkáních a dal 12 gólů. Získal ligový titul v roce 1976 s Baníkem Ostrava. Vítěz Československého poháru 1973. Na vojně hrál ve druhé lize za Duklu Banská Bystrica. V Poháru mistrů evropských zemí nastoupil ve 4 utkáních a v Poháru UEFA nastoupil v 9 utkáních a dal 2 góly.\n\nV lize trénoval Baník Ostrava a FC Petra Drnovice.\n\n"}
{"id": "801221", "url": "https://cs.wikipedia.org/wiki?curid=801221", "title": "Norsko na Letních olympijských hrách 1912", "text": "Norsko na Letních olympijských hrách 1912\n\nNorsko na Letních olympijských hrách 1912 v Stockholmu reprezentovalo 190 sportovců, z toho 188 mužů a 2 žen. Nejmladším účastníkem byl Harry Svendsen (17 let, 188 dní), nejstarším pak Alfred Stabell (50 let, 153 dní). Reprezentanti vybojovali 9 medailí z toho 4 zlaté, 1 stříbrnou a 4 bronzové.\n\n"}
{"id": "801225", "url": "https://cs.wikipedia.org/wiki?curid=801225", "title": "Brodus Clay", "text": "Brodus Clay\n\nGeorge Murdoch (* 21. února 1973) je americký profesionální wrestler lépe známý pod svým ringovým jménem Brodus Clay. Momentálně působí ve WWE kde zápasí v rosteru Raw a je trénován ve vývojovém středisku Florida Championship Wrestling (FCW). Skončil na předposledním místě ve čtvrté sezóně \"NXT\".\n\nPřed tím, než se stal wrestlerem, pracoval George jako bodyguard pro Snoop Dogga. Byl to právě Snoop Dogg kdo zavolal vlastníkovi WWE, Vince McMahonovi, aby dal Broduse trénovat. Spolu se Snoopem byli přátelé několik let a proto věděl, že to je jeho sen pracovat pro WWE.\n\nGeorge Murdoch je afroamerického, bělošského, mexického a polynéského původu.\n\nPo devíti vítězství na show \"Superstars\" za sebou se dostal Brodus do hlavního rosteru WWE 7. listopadu 2011. V ten den měl proběhnout i jeho debut na \"Raw\", jenže John Laurinaitis ho neustále odkládal na \"další týden\". To pokračovalo až do ledna.\n\nSvůj televizní návrat udělal 9. ledna 2012 na \"Raw\" jako face (kladný wrestler) s zábavou-milujícím gimmickem a přezdívkou \"Funkasaurus\". Objevil se v dobrovodu svých tanečnic, \"Funkadactyls\", Naomi a Cameron a jeho bydliště bylo oznámeno jako \"Planet Funk\". Do svých příchodů do ringu zapojil taneční kreace které používá jak na \"Raw\" tak na \"SmackDown!\". Na show Royal Rumble Brodus eliminoval Drew McIntire.\n\nPoté byl Brodus mimo ring téměř dva měsíce a zpět se vrátil 12. března v epizodě \"Raw\". Na velké akci, \"WrestleManii 28\", udělal vystoupení kde volal a tancoval s jeho matkou Clayovou. Následující večer na \"Raw\" začal Brodus feud s Dolphem Zigglerem s Jackem Swaggerem u ringu, když od těchto dvou zachránil Santino Marellu. Brodus a Santino je porazili 9. dubna. O necelé dva týdny později v epizodě \"SmackDown\" se spojil s Hornswoggle a uváděl jej jako svého mladšího bratra. 23. dubna na \"Raw\" Brodus a Hornswoggle porazili Zigglera díky diskvalifikaci protože do zápasu zasáhla Zigglerova manažerka Vickie Guerrero. To samé se stalo na \"Extreme Rules\".\n\nSvůj filmový debut udělal v nadcházejícím filmu od WWE Studios, \"No One Lives\" v roli Ethana.\n\nBrodus je také jako stažitelná postava ve video hře \"WWE'12\".\n\n\n\n"}
{"id": "801231", "url": "https://cs.wikipedia.org/wiki?curid=801231", "title": "Norsko na Letních olympijských hrách 1908", "text": "Norsko na Letních olympijských hrách 1908\n\nNorsko na Letních olympijských hrách 1908 v Londýně reprezentovalo 69 mužů. Nejmladším účastníkem byl Herman Bohne (17 let, 295 dní), nejstarším pak Olivius Skymoen (50 let, 213 dní). Reprezentanti vybojovali 8 medailí z toho 2 zlaté, 3 stříbrné a 3 bronzové.\n\n"}
{"id": "801234", "url": "https://cs.wikipedia.org/wiki?curid=801234", "title": "Gamba", "text": "Gamba\n\nGamba může být:\n\n"}
{"id": "801236", "url": "https://cs.wikipedia.org/wiki?curid=801236", "title": "Cepstrum", "text": "Cepstrum\n\nCepstrum /ˈkɛpstrəm/ je výsledek inverzní Fourierovy transformace logaritmu spektra signálu.\n\nExistuje:\nMocninné cepstrum nachází aplikace v analýze lidské řeči.\nNázev cepstrum byl odvozen obrácením pořadí prvních čtyřech písmen u slova spektrum. Operace na cepstry se nazývají kvefrenční (sic!) analýza, liftering nebo cepststrální analýza.\n\n"}
{"id": "801237", "url": "https://cs.wikipedia.org/wiki?curid=801237", "title": "Severomořské pobřeží", "text": "Severomořské pobřeží\n\nSeveromořské pobřeží (německy \"Nordseeküste)\" je geomorfologická subprovincie Středoevropské nížiny ve Francii, Belgii, Nizozemsku a Německu. Sahá několik kilometrů až několik desítek kilometrů do vnitrozemí v pásu od Lamanšského průlivu po ústí Labe.\n\nSeveromořské pobřeží se vyčleňuje jako samostatná subprovincie jak podle fyzickogeografické regionalizace Evropy Jerzyho Kondrackiego, tak podle Václava Krále (1999). Podle německého členění se s tímto územím překrývají dvě skupiny hlavních jednotek Severozápadoněmecké nížiny.\n\n\n\n"}
{"id": "801241", "url": "https://cs.wikipedia.org/wiki?curid=801241", "title": "Ruffiniho tělísko", "text": "Ruffiniho tělísko\n\nRuffiniho tělísko známé též jako \"Ruffiniho keříčkovité zakončení\", je volné nervové zakončení v pokožce, přesněji pak ve škáře. \n\nPoprvé ho popsal Angelo Ruffini, italský histolog a embryolog. Řadí se mezi pomalu se adaptující termoreceptory a mechanoreceptory.\n\nRuffiniho tělíska nalézáme v kůži v podobě zploštělých opouzdřených nervových tělísek 0,25-1,5 mm dlouhých. Tato tělíska jsou složena z konců nervových vláken. Vlákna jsou zbavena myelinové pochvy a rozčleněna na kratší větve s terminálními knoflíkovými zduřeními mezi výběžky fibrocytů. Celý tento komplex je pak obalen pouzdrem, které se skládá ze 2-8 lamel, patrně perineurálního původu. Pouzdro je pak lemováno laminou basalis - tenkou vrstvou mezibuněčné hmoty, která odděluje jednotlivé buňky jejich populace.\n\nRuffiniho tělíska se vyskytují v kloubních pouzdrech savců, v dermis prstů ruky a nohy, ve vazivu řasnatého tělesa oka a podél cév. V kloubních pouzdrech byly objeveny 3 typy těchto tělísek, vzájemně se rozlišují v závislosti na jejich poloze. Krom předávání informace o teplotě jsou schopny registrovat tlak, rychlost, pozici a reagovat na dotyk.\n\nÚčinnost Ruffiniho tělíska je teplotně závislá, pokud teplota v okolí stoupá, zvyšuje se jeho citlivost a naopak se snižující teplotou klesá.\n\n"}
{"id": "801242", "url": "https://cs.wikipedia.org/wiki?curid=801242", "title": "Martin Falter", "text": "Martin Falter\n\nMartin Falter (* 27. listopadu 1983, Ostrava) je český bývalý profesionální hokejový brankář. Kariéru ukončil 27.7.2018 ve 34 letech.\n\n\n"}
{"id": "801244", "url": "https://cs.wikipedia.org/wiki?curid=801244", "title": "Juraj Novotný", "text": "Juraj Novotný\n\nJuraj Novotný (* 3. září 1950) je bývalý slovenský fotbalista, záložník.\n\nV československé lize hrál za Slovan Bratislava. Nastoupil ve 159 ligových utkáních a dal 32 gólů. Se Slovanem získal dva tituly mistra (1974 a 1975) a vyhrál s ním Československý pohár (1974). Hrál za Slovan i v PMEZ proti Derby County FC a RSC Anderlecht, nastoupil ve 4 utkáních a dal 1 gól. V Poháru UEFA nastoupil také ve 4 utkáních a dal 1 gól. V dorosteneské reprezentaci nastoupil v 9 utkáních a dal 1 gól.\n\n\n"}
{"id": "801254", "url": "https://cs.wikipedia.org/wiki?curid=801254", "title": "Milan Hruška", "text": "Milan Hruška\n\nMilan Hruška (* 26. dubna 1985, Topoľčany) je slovenský profesionální hokejista hrající za tým HC Slavia Praha.\n\n"}
{"id": "801259", "url": "https://cs.wikipedia.org/wiki?curid=801259", "title": "Milan Dolník", "text": "Milan Dolník\n\nMilan Dolník (* 21. ledna 1952) byl slovenský a československý politik Komunistické strany Slovenska a poslanec Sněmovny lidu Federálního shromáždění za normalizace.\n\nK roku 1986 se profesně uvádí jako vedoucí zemědělské mechanizace JZD. Ve volbách roku 1986 zasedl za KSS do Sněmovny lidu (volební obvod č. 180 – Bytča, Středoslovenský kraj). Ve Federálním shromáždění setrval do konce funkčního období, tedy do svobodných voleb roku 1990. Netýkal se ho proces kooptací do Federálního shromáždění po sametové revoluci.\n\n"}
{"id": "801260", "url": "https://cs.wikipedia.org/wiki?curid=801260", "title": "Povrchové stavy", "text": "Povrchové stavy\n\nPovrchové stavy jsou elektronové stavy na povrchu materiálu. Vznikají v důsledku ostrého přechodu mezi pevnou látkou (která končí právě rozhraním) a jsou lokalizovány pouze na okrajových atomech a několika málo jejich sousedech. Zakončení materiálu povrchem vede ke změnám pásové struktury od pásů k vakuovým stavům. Ve tomto slabším potenciálu na povrchu mohou být přítomny stavy, které jinde uvnitř pevné látky přítomny nejsou - a to jsou právě povrchové stavy.\n\nPři rozebírání vlastností povrchových stavů je většinou rozlišováno mezi Shockleyho stavy a Tammovy stavy, přestože jejich fyzikální povaha je shodná. Liší se pouze matematickým přístupem k nim.\nHistoricky jsou stavy spočtené jako řešení schrödingerovy rovnice v přiblížení téměř volných elektronů pro čistý a ideální povrch nazývány Shockleyho stavy. Shockleyho stavy tedy vznikají ze změn elektronového potenciálu spojeného pouze s ukončením krystalu. Tento přístup je vhodný k popsání normálních kovů (s- a p- kovy) a některých úzkopásových polovodičů.\nPovrchové stavy spočtené přiblížením těsně vázaných elektronů jsou často nazývány Tammovy stavy. V tomto modelu jsou elektronové vlnové funkce jsou vyjádřeny jako lineární kombinace atomových orbitalů (LCAO). Oproti modelu téměř volných elektronů (použitému pro charakterizaci Shockleyho stavů), Tammovy stavy jsou vhodné k popisu přechodných kovů (d-prvky) a širokopásových polovodičů.\n"}
{"id": "801274", "url": "https://cs.wikipedia.org/wiki?curid=801274", "title": "Leo Dvořák", "text": "Leo Dvořák\n\nLeo Dvořák (22. května 1964 – 21. července 1993 Klíčany) byl český a československý politik a bezpartijní poslanec (respektive poslanec za Občanské fórum) Sněmovny lidu Federálního shromáždění po sametové revoluci.\n\nV lednu 1990 zasedl v rámci procesu kooptací do Federálního shromáždění po sametové revoluci do Sněmovny lidu (volební obvod č. 65 – Teplice-východ, Severočeský kraj) jako bezpartijní poslanec. Ve Federálním shromáždění setrval do konce funkčního období, tedy do svobodných voleb roku 1990.\n\nProfesně je k roku 1990 uváděn jako advokátní koncipient, bytem Teplice. Později měl být parlamentním tajemníkem Michala Kocába. Měl se podílet na přípravě prodeje podniku Jihočeské mlékárny. Zemřel při autonehodě u Klíčan u Prahy. Petr Cibulka ji interpretuje jako popravu provedenou kvůli jeho vazbám na podsvětí.\n\n"}
{"id": "801278", "url": "https://cs.wikipedia.org/wiki?curid=801278", "title": "Maya Angelou", "text": "Maya Angelou\n\n\"V tomto článku byl použit překlad textu z článku Maya Angelou na anglické Wikipedii.\"\nMaya Angelou, rodným jménem Marguerite Ann Johnson (4. dubna 1928 St. Louis, Missouri – 28. května 2014 Winston-Salem, Severní Karolína) byla americká spisovatelka, básnířka, scenáristka, filmová producentka, a aktivistka. Vydala sedm autobiografických knih, tři sbírky esejů a několik básnických sbírek, podepsána je také pod řadou divadelních her, filmů a televizních pořadů. Za svou práci získala desítky ocenění, bylo jí uděleno přes padesát čestných titulů. Nejslavnější jsou její autobiografické knihy, mezi nimi zejména ta první, popisující dětství a dospívání černošské dívky v časech, kdy nebyla pro černou menšinu vybojována základní práva: \"I Know Why the Caged Bird Sings\" z roku 1969. Literární kritika knihu ocenila jako zcela novou formu autobiografické beletrie.\n\nNež se stala spisovatelkou, zastávala řadu různých zaměstnání: mimo jiné pracovala jako kuchařka, sexuální pracovnice, tanečnice v nočním klubu, členka souboru opery \"Porgy a Bess\", koordinátorka v hnutí Southern Christian Leadership Conference a zpravodajka z Egypta a Ghany v době dekolonizace Afriky. Byla herečkou, scenáristkou, režisérkou i producentkou. V roce 1982 získala titul Reynolds Professor of American Studies na Wake Forest University ve Winston-Salemu v Severní Karolíně. Byla spolupracovnicí Martina Luthera Kinga i Malcolma X a bojovnicí za práva žen. Po vydání knihy \"I Know Why the Caged Bird Sings\" otevřeně hovořila o některých aspektech svého soukromého života. Byla považována za jednu z mluvčích černošské komunity v USA. V roce 1993 recitovala svou báseň při prezidentské inauguraci Billa Clintona. Navázala tak na tradici Roberta Frosta, který recitoval své verše při inauguraci Johna F. Kennedyho roku 1961.\n\nV USA se vyskytly pokusy její knihy v některých knihovnách zakázat, dílo Mayi Angelou je nicméně častým předmětem studia na středních a vysokých školách po celém světě. Ve svých autobiografických knihách (někdy také charakterizovaným jako autobiografická fikce) se Angelou cíleně snažila nabourat, rozšířit a obměnit tradiční strukturu tohoto žánru. Výraznými tématy v jejím díle jsou rasismus, identita, rodina i cestování.\n\nMarguerite Annie Johnson se narodila Vivian Johnson (rozené Baxter) a Baileymu Johnsonovi 4. dubna 1928 v St. Louis ve státě Missouri. Její přezdívka „Maya“ pochází od jejího bratra Baileyho Juniora. Po rozpadu manželství rodičů žila Maya se svým bratrem u babičky ve státě Arkansas, po čtyřech letech se děti vrátily k matce. Matčin partner Mayu sexuálně zneužíval a v jejích osmi letech ji znásilnil, za což si odseděl jeden den vězení. Krátce po propuštění byl zavražděn, zřejmě Mayinými strýci. Angelou poté pět let nepromluvila. Podle autorky její biografie Mary Jane Lupton se u Angelou právě v tomto období rozvinula její mimořádná paměť, láska k literatuře a schopnost naslouchat a pozorovat.\n\nAngelou s bratrem se vrátili k babičce. Zde se Maya pod vlivem rodinné přítelkyně, učitelky Berthy Flowers, seznámila s dílem spisovatelů jako Charles Dickens, William Shakespeare, Edgar Allan Poe, Douglas Johnson a James Weldon Johnson, kteří ji ovlivnili, a také s dílem černošských spisovatelek Frances Harper, Anne Spencer či Jessie Fauset.\n\nVe věku 14 let se sourozenci vrátili k matce, která tou dobou žila v Oaklandu v Kalifornii. Angelou tam navštěvovala střední školu, pracovala jako první řidička tramvaje v San Francisku a tři týdny po dokončení střední školy porodila ve věku 17 let syna Clydea (ten později přijal jméno Guy Johnson).\n\nV roce 1951 se Angelou vdala za Řeka Toshe Angelose. V následujících letech se stala profesionální tanečnicí. Přestože její manželství s Angelosem v roce 1954 skončilo, tanečnice na popud manažerů začala používat pseudonym Maya Angelou. V letech 1954 a 1955 vystupovala po Evropě v rámci turné s operou \"Porgy a Bess.\" Během cest se plynně naučila několik jazyků.\n\nV roce 1959 se seznámila se spisovatelem Johnem Oliverem Killensem, přestěhovala se do New Yorku a začala se soustředit na psaní. Stala se členkou Harlem Writers Guild, seznámila se s několika významnými afroamerickými spisovateli jako John Henrik Clarke, Rosa Guy, Paule Marshall a Julian Mayfield a její dílo bylo také poprvé publikováno. V roce 1960 se setkala s Martinem Lutherem Kingem Jr. Následně společně s Killensem zorganizovala benefiční \"Cabaret for Freedom\" a stala se významnou podporovatelkou Southern Christian Leadership Conference. Ve stejném období se také začala angažovat v podpoře Castra a v boji proti apartheidu.\n\nV roce 1961 Angelou vystupovala ve hře Jeana Geneta \"The Blacks (Černoši)\". V témže roce se seznámila jihoafrickým bojovníkem za svobodu Vusumzim Makem a společně se svým synem se za Makem přestěhovala do Káhiry, kde pracovala jako redaktorka v anglicky psaném týdeníku \"The Arab Observer\". Po skončení vztahu s Makem se Angelou se synem přestěhovala do Accry, hlavního města Ghany, kde několik let působila jako sekretářka na Ghanské univerzitě, redaktorka \"The African Review\" a externí přispěvatelka do \"Ghanaian Times\", vysílala na Radiu Ghana a vystupovala v Ghanském národním divadle.\n\nV Accře se spřátelila s Malcolmem X, který zemi počátkem 60. let navštívil. Angelou se vrátila do USA v roce 1965, aby mu pomohla vybudovat novou organizaci propagující černošské sebevědomí a myšlenky panafrikanismu, Organization of Afro-American Unity. Malcolm X byl krátce nato zavražděn. Zdrcená Maya Angelou odjela za svým bratrem na Havaj, kde obnovila svou kariéru zpěvačky, a posléze se vrátila do Los Angeles a znovu začala psát.\n\nV roce 1968 Martin Luther King Jr. požádal Angelou, aby uspořádala pochod, 4. dubna toho roku byl ale shodou okolností na její 40. narozeniny zavražděn. V těžkých chvílích ji dál podporoval blízký přítel James Baldwin. „Rok 1968 byl rokem těžkých ztrát, bolesti a smutku; byl ale také rokem, kdy Amerika poprvé poznala šíři a hloubku ducha Mayi Angelou a její tvůrčí genialitu,“ jak píše Gillespie. Angelou napsala, zprodukovala a odvyprávěla desetidílný dokumentární seriál \"Blacks, Blues, Black!\", který mapoval souvislosti mezi bluesovou hudbou a africkými kořeny amerických černochů.\n\nVe stejném roce napsala svou první autobiografii \"I Know Why the Caged Bird Sings\" (\"Vím, proč ptáček v kleci zpívá\"). Vydána byla v roce 1969 a získala si mezinárodní ohlas a uznání.\n\nAngelou byla první černoškou, jejíž scénář byl zfilmován: film \"Georgia, Georgia\", který se natáčel ve Švédsku a vyrobila ho švédská filmová společnost, byl uveden v roce 1972. V následujícím roce se Angelou vdala za Paula du Feu, bývalého manžela spisovatelky Germaine Greer. Během dalších deseti let skládala filmovou hudbu a skladby pro zpěvačku Robertu Flack, psala články, povídky, televizní scénáře, dokumenty, autobiografie i poezii, produkovala divadelní hry a hostovala jako přednášející na několika univerzitách. Za svou roli ve hře \"Look Away\" byla v roce 1973 nominována na cenu Tony. V roce 1988 režírovala v londýnském Almeida Theatre hru \"Moon on a Rainbow Shawl\" trinidadského dramatika Errola Johna.\n\nV druhé polovině 70. let získala celou řadu ocenění, mimo jiné přes tři desítky čestných titulů z vysokých škol po celém světě. Ve stejné době se seznámila s televizní hvězdou Oprah Winfrey a stala se její blízkou přítelkyní a mentorkou. V roce 1981 se rozvedla s du Feuem.\n\nPo návratu na americký Jih začala přednášet na Wake Forest University v Severní Karolíně, kde další tři dekády vyučovala předměty z řady oborů, o které se zajímala: přednášela filosofii, etiku, teologii, vědy, divadlo a tvůrčí psaní. Od 90. let také přednášela jako host po celých Spojených státech. V roce 1993 přednesla svou báseň „On the Pulse of Morning“ na inaugurační slavnosti prezidenta Billa Clintona. Tato událost ji ještě více proslavila; nahrávka básně získala cenu Grammy.\n\nMaya Angelou si splnila cíl režírovat celovečerní film, když v roce 1996 natočila snímek \"Down in the Delta\". Ve stejném roce se podílela na sedmi z jedenácti písní na albu \"Been Found\" newyorského R&B dua Ashford & Simpson. V roce 2000 vytvořila úspěšnou řadu produktů pro firmu Hallmark, která je největším výrobcem pohlednic a přání v USA. Kritikům, kteří ji obviňovali z přílišné komercializace, odpovídala, že tento její podnik „je v naprostém souladu s jejím postavením ‚lidové básnířky‘“. V roce 2002, po více než třiceti letech psaní vlastního životního příběhu, dokončila Angelou svou šestou autobiografickou knihu \"A Song Flung up to Heaven\".\n\nSedmou autobiografickou knihu \"Mom & Me & Mom\", v níž se věnuje vztahu s matkou, vydala v roce 2013.\n\nPodle některých indicií se zdá, že Angelou zčásti pocházela ze západoafrické etnické skupiny Mende.\n\nPodrobnosti o jejím životě, který sama Angelou popsala v sedmi autobiografických knihách a v řadě rozhovorů, projevů a článků, v mnoha případech přesně nesouhlasí. Akademička Mary Jane Lupton vysvětluje, že Angelou o svém životě mluvila košatě, ale vždy neformálně a „neměla přitom před očima časovou osu“. Například víme, že se nejméně dvakrát vdala, ale sama skutečný počet svých manželství nikdy neupřesnila. Angelou se kromě řady dalších povolání nějakou dobu živila i poskytováním sexuálních služeb, což popsala ve své druhé autobiografii \"Gather Together in My Name\". V rozhovoru v roce 1995 k tomu řekla: „Napsala jsem o svých zkušenostech, protože si myslím, že až příliš mnoho lidí říká mladým lidem, ‚Já jsem nikdy nic špatného neudělala. Já? Nikdy! Žádné kostlivce ve skříni nemám. Vlastně nemám ani žádnou skříň.‘ Takhle jim lžou, a když se pak ti mladí dostanou do nějaké situace, říkají si: ‚A sakra, tak já musím být hrozně špatný. Moji rodiče nikdy nic špatného neudělali.‘ A pak nemůžou sami sobě odpustit a dostat se z toho.“\n\nAngelou měla syna, vnuka, dvě pravnoučata a široký okruh přátel a vzdálených příbuzných. Její marka Vivian zemřela v roce 1991, její bratr Bailey Johnson Jr. zemřel po sérii mozkových příhod v roce 2000. Matka i bratr hráli v jejím životě i díle důležitou roli.\n\nAngelou nevystudovala vysokou školu, ale jak píše Gillespie, mimo okruh nejbližších chtěla být oslovována „Dr. Angelou“. Vlastnila dva domy ve Winston-Salemu v Severní Karolíně a „panské sídlo“ v Harlemu, které obsahovalo její celoživotní a stále rostoucí sbírku knih a umění, mimo jiné několik afrických tapiserií a řadu maleb včetně několika portrétů jazzových trumpetistů, portrét Rosy Parks a quilt z dílny Faith Ringgold s názvem „Maya’s Quilt of Life“. Tento textilní obraz dostala Maya Angelou darem od své přítelkyně Oprah Winfrey k šedesátým narozeninám. Po autorčině smrti byl vydražen za 460 000 amerických dolarů.\n\nAngelou byla také vyhlášená hostitelka kuchařka, pozvánky na některou z jejích vánočních, narozeninových či novoročních oslav nebo na večeři na Den díkuvzdání patřily v New Yorku k těm nejvyhledávanějším. V roce 2004 zkombinovala svůj kuchařský a spisovatelský um a pod názvem \"Hallelujah! The Welcome Table\" vydala sbírku 28 esejů a 73 receptů ze svého života.\n\nMaya Angelou dodržovala při psaní přísný rituál. Vstávala velmi brzy, poté se přihlásila do hotelu, kde si vyžádala pokoj bez jakýchkoli obrazů. K psaní používala stejné bloky, ležela přitom na posteli a kolem sebe měla jen lahev sherry, balíček karet na solitaire, Rogetův tezaurus a Bibli. Takto psala do brzkého odpoledne. Denně napsala v průměru 10-12 stran materiálu, který ještě večer zredigovala na 3-4 strany. Tento rituál jí pomohl se „nechat očarovat“ a „prožít si znovu tu agonii, tu hrůzu, to \"Sturm und Drang\".“ Vracela se do období, o kterých psala, včetně traumatických zážitků jako znásilnění v knize \"Vím, proč ptáček v kleci zpívá\", aby dokázala zprostředkovat „lidskou pravdu“ svého života.\n\nMaya Angelou v roce 2008 veřejně podpořila prezidentskou kandidaturu senátorky za Demokraty Hillary Clinton. Poté, co demokratickou nominaci získal Barack Obama, podpořila před volbami i jeho. Obama se stal prvním afroamerickým prezidentem Spojených států. Maya Angelou k tomu řekla, že Američané „vyrůstají z idiotsví, kterým je rasismus a sexismus.“\n\nMaya Angelou zemřela 28. května 2014 dopoledne. Následky taneční kariéry a problémy s dýcháním jí způsobovaly chronickou bolest, přesto ale za poslední dekádu svého života napsala čtyři knihy a na další pracovala. Její syn Guy Johnson během vzpomínkového obřadu na Wake Forest University řekl, že Angelou „z tohoto světa odešla, aniž by ztratila cokoli ze své bystrosti“.\n\nPoctu jí vzdali umělci, performeři i politické osobnosti z celého světa, mezi nimi Oprah Winfrey, Michelle Obama a prezidenti Bill Clinton a Barack Obama.\n\nMaya Angelou napsala celkem sedm autobiografií, které pokrývají velké časové i geografické rozpětí: od počátku druhé světové války do zavraždění Martina Luther Kinga, Jr., ze státu Arkansas do Afriky a zpět do USA. Sedmou autobiografii \"Mom & Me & Mom\" vydala v roce 2013 ve svých 85 letech. Literární kritici její autobiografie často porovnávali s tou první, která se těšila největší chvále. Angelou během své dlouhé a plodné dráhy vydala pět sbírek esejů, psala také poezii, divadelní hry a televizní a filmové scénáře, věnovala se i režii, herectví a často přednášela pro veřejnost. Její básnická sbírka \"Just Give Me a Cool Drink of Water 'fore I Diiie\" z roku 1971 byla nominována na Pulitzerovu cenu. Prezident Bill Clinton si její báseň „On the Pulse of Morning“ vybral na svůj inaugurační obřad v roce 1993, kde ji Angelou osobně přednesla.\n\nBěhem své úspěšné herecké kariéry ztvárnila řadu divadelních, filmových i televizních rolí, objevila se i v televizní minisérii \"Roots\" z roku 1977. Stala se první černoškou, jejíž původní scénář byl zfilmován a také první Afroameričankou, která se stala režisérkou významného filmu (\"Down in the Delta\", česky \"Život v Deltě\" z roku 1998).\n\n\n\n\n\n\nPo vydání první autobiografické knihy \"I Know Why the Caged Bird Sings\" v roce 1969 se o Angelou začalo mluvit jako o zcela originální autorku memoárů a jednu z prvních Afroameričanek, které dokázaly veřejně promluvit o svém soukromém životě. Postupně se stala uznávanou mluvčí amerických černochů i žen. Její první kniha vyšla v období končícího afroamerického hnutí za občanská práva a výrazně tak podpořila i černošskou feministickou literaturu.\n\nBásně Mayi Angelou ovlivnily soudobou hiphopovou komunitu včetně umělců jako Kanye West, Common, Tupac Shakur nebo Nicki Minaj.\n\n\"I Know Why the Caged Bird Sings\" i další knihy Mayi Angelou se setkaly s kritikou mnohých rodičů a následně byly odstraněny ze školních osnov i polic veřejných knihoven. Podle americké Národní koalice proti cenzuře rodiče a školy namítali proti popisům lesbických vztahů, soužití nesezdaných párů, pornografie a násilí. Někteří kritizovali také sexuálně explicitní scény, použitá slova a neuctivé zobrazování náboženství. Kniha \"I Know Why the Caged Bird Sings\" byla podle American Library Association třetí nejčastěji napadanou knihou let 1990–2000, v následující dekádě se umístila na šestém místě.\n\nKromě mnoha jiných ocenění získala třikrát cenu Grammy, v roce 2011 obdržela Prezidentskou medaili svobody. Za básnickou sbírku \"Just Give Me a Cool Drink of Water 'fore I Diiie\" byla nominována na Pulitzerovu cenu, za roli ve hře \"Look Away\" v roce 1973 byla nominována na cenu Tony. Zasedala ve dvou prezidentských výborech a bylo jí uděleno více než padesát čestných titulů.\n\n"}
{"id": "801279", "url": "https://cs.wikipedia.org/wiki?curid=801279", "title": "UNPROFOR", "text": "UNPROFOR\n\nUnited Nations Protection Force (UNPROFOR) byla mírová operace OSN ve válce v Jugoslávii v letech 1992-1995. Velké selhání UNPROFOR byla akce v Srebrenici, když údajně vydali občany do rukou armády Ratka Mladiče. V oblasti Srebrenice také operovaly eskadry smrti, kterým velel Naser Orić, který byl v roce 2011 zatčen a v květnu 2012 souzen u Mezinárodního trestního tribunálu pro bývalou Jugoslávii v Haagu (ICTY).\n\n"}
{"id": "801284", "url": "https://cs.wikipedia.org/wiki?curid=801284", "title": "Ján Haraslín", "text": "Ján Haraslín\n\nJán Haraslín (* 28. února 1953) je bývalý slovenský fotbalista, záložník.\n\nV československé lize hrál za Slovan Bratislava, Nastoupil v 83 ligových utkáních a dal 8 gólů. V nižších soutěžích hrál i za ZVL Žilina. Se Slovanem získal dva tituly mistra (1974 a 1975) a vyhrál s ním československý pohár (1974). Hrál za Slovan i v PMEZ proti Derby County FC. V ročníku 1976–1977 dosáhl v Poháru UEFA ve 4 utkáních tří gólů.\n\n"}
{"id": "801286", "url": "https://cs.wikipedia.org/wiki?curid=801286", "title": "Michal Dymáček", "text": "Michal Dymáček\n\nMichal Dymáček, též Michael Dymáček (* 13. května 1943 Brno), je český matematik, podnikatel, bývalý československý politik a bezpartijní poslanec (respektive poslanec za Občanské fórum) Sněmovny lidu Federálního shromáždění po sametové revoluci.\n\nV roce 1965 vystudoval obor matematická analýza na Přírodovědecké fakultě University J. E. Purkyně (nyní Masarykova univerzita v Brně). Během pražského jara v roce 1968 působil jako studentský vůdce. Angažoval se i v Praze při prvním výročí sovětské okupace 20. a 21. srpna 1969. Za normalizace čelil pronásledování, podepsal Chartu 77 a patnáct let byl bez zaměstnání. Byl členem organizace Český helsinský výbor a od počátku její existence členem její právní komise. Po listopadu 1989 patřil mezi předáky Občanského fóra v Brně (jedním ze tří jeho mluvčích), kde se ovšem rychle stal kritikem dominantního proudu okolo Jaroslava Šabaty. Profesně je k roku 1990 uváděn jako matematik, bytem Brno.\n\nV lednu 1990 zasedl v rámci procesu kooptací do Federálního shromáždění po sametové revoluci do Sněmovny lidu (volební obvod č. 87 - Brno-město, Jihomoravský kraj) jako bezpartijní poslanec. Ve Federálním shromáždění setrval do konce funkčního období, tedy do svobodných voleb roku 1990.\n\nPůsobil i jako městský zastupitel v Brně. V roce 2003 byl členem skupiny pro projekty public private partnership při Hospodářské komisi OSN. Zastával post generálního ředitele poradenské společnosti BIP Group a.s., Brno.\n\n"}
{"id": "801287", "url": "https://cs.wikipedia.org/wiki?curid=801287", "title": "Bohumil Bizoň", "text": "Bohumil Bizoň\n\nBohumil Bizoň (* 28. března 1949) je bývalý slovenský fotbalista, útočník. Po skončení aktivní kariéry žije v Bratislavě a trénuje mládež v FKP Dúbravka Bratislava. Dříve také púsobil jako trenér mládeže TJ Tatran Devín a trenér „A\" mužstva FC ŠKP Devín Bratislava v ll. Slovenské lize.\n\nV československé lize hrál za Slovan Bratislava a Jednotu Trenčín. Se Slovanem získal tři tituly mistra (1970, 1974 a 1975) a vyhrál s ním československý pohár (1969 a 1974). Při vítězství Slovanu v Poháru vítězů poháru ročníku 1969–1970 byl náhradníkem. Do zápasu nastoupil, když střídal Ladislava Módera. Nastoupil v 73 ligových utkáních a dal osm gólů.\n\n\n"}
{"id": "801288", "url": "https://cs.wikipedia.org/wiki?curid=801288", "title": "Susan B. Anthony", "text": "Susan B. Anthony\n\nSusan Brownell Anthony (15. února 1820 – 13. března 1906) byla americká aktivistka, klíčová postava hnutí za práva žen v 19. století v USA. Byla spoluzakladatelkou \"Women's Temperance Movement\" i jeho časopisu \"The Revolution\". Hrála též významnou úlohu v boji proti otroctví.\n\nAnthony byla stejně jako většina amerických feministek 19. a první poloviny 20. století pro-life. Umělý potrat považovala za vraždu dítěte a odmítala myšlenku, že by byl ženským právem.\n\nTento postoj mezi americkými feministkami převažoval až do 60. let 20. století (tzv. \"feministky první vlny\"). V průběhu 60. let naopak většina feministického hnutí přijala myšlenku umělých potratů za svou a začala usilovat o jejich legalizaci (tzv. \"feministky druhé vlny\"). Od 70. let tvoří pro-life feministky v rámci feministického hnutí v USA výraznou menšinu.\n\nSoučasné pro-life feministky se hlásí k odkazu zakladatelek feministického hnutí (včetně Susan B. Anthony), které umělé potraty odmítaly, a podporu umělých potratů ze strany současného feministického \"mainstreamu\" vnímají jako zradu původních feministických myšlenek a ideálů.\n\nSusan B. Anthony List je americká pro-life organizace, navazující na myšlenky Susan B. Anthony, která se zaměřuje především na podporu pro-life žen v politice.\n\n\n"}
{"id": "801292", "url": "https://cs.wikipedia.org/wiki?curid=801292", "title": "Marián Elefant", "text": "Marián Elefant\n\nMarián Elefant (* 20. listopadu 1952) je bývalý slovenský fotbalista, obránce. Po skončení aktivní kariéry působí ve fotbale jako funkcionář.\n\nV československé lize hrál za Slovan Bratislava, Inter Bratislava a ZŤS Petržalka. Nastoupil ve 100 ligových utkáních a dal 2 góly. Se Slovanem získal dva tituly mistra (1974 a 1975) a vyhrál s ním československý pohár (1974). V Poháru mistrů evropských zemí nastoupil ve 2 utkáních a v Poháru UEFA nastoupil ve 4 utkáních. Za juniorskou reprezentaci nastoupil v 16 utkáních a za olympijský výběr v 1 utkání.\n\n"}
{"id": "801301", "url": "https://cs.wikipedia.org/wiki?curid=801301", "title": "Lední hokej na Zimních olympijských hrách 2014 – kvalifikace muži", "text": "Lední hokej na Zimních olympijských hrách 2014 – kvalifikace muži\n\nKvalifikace na olympijský turnaj ledního hokeje 2014 rozhodla o zbylých třech účastnících olympijského turnaje, kterými se stalo Rakousko, Lotyšsko a Slovinsko.\n\n^Helsinky a Stockholm jsou místem konání MS 2012, tedy události, ve které bylo rozhodnuto o nasazení, resp. přímém postupu na OH.\n\nAby se země přímo kvalifikovala na olympijský turnaj bez nutnosti hrát kvalifikaci, musela se v žebříčku IIHF vydaném po MS 2012 umístit mezi nejlepšími 9 týmy. Poslední mistrovství mělo bodovou váhu 100%, zatímco každý předchozí rok měl hodnotu o 25% nižší.\n\nNásledující žebříček je aktuální ke dni skončení MS 2012.\n\nV následujících kvalifikačních skupinách se utkalo celkem 24 zemí o 3 místa zajišťující účast na finálovém turnaji v ledním hokeji na Zimních olympijských hrách 2014.\n\nKvalifikace do předkvalifikace se hrála od 17. do 19. září 2012 v chorvatském Záhřebu. Vítěz skupiny postoupil do předkvalifikace.\n\nVšechny časy jsou místní (UTC+2).\n\nPředkvalifikace se hrála v termínu od 8. do 11. listopadu 2012. Přednostní právo na hostitelství jednotlivých turnajů měly týmy na 19., 20. a 21. místě v žebříčku IIHF 2012 (Maďarsko, Ukrajina a Velká Británie). Vítězové každé skupiny postoupili do hlavní části kvalifikace.\n\nVšechny časy jsou místní (UTC+1).\n\nVšechny časy jsou místní (UTC+2).\n\nVšechny časy jsou místní (UTC+9).\n\nHlavní kvalifikace byla hrána v termínu od 7. do 10. února 2013. Země v žebříčku IIHF po MS 2012 na 10., 11. a 12. pozici měly přednostní právo tyto turnaje hostit (Německo, Lotyšsko a Dánsko). Vítězové jednotlivých skupin postoupili na OH.\n\nV závorce za jménem státu je postavení v žebříčku IIHF 2012.\n\nRakousko překvapivě ovládlo skupinu D a po 12 letech postoupilo na ZOH. Ve skupině B narazí na Kanadu, Finsko, Norsko\n\nVšechny časy jsou místní (UTC+1).\n\nLotyšsko jako favorit vyhrálo svoji skupinu E a postoupilo na ZOH. Ve skupině C narazí na Česko, Švédsko, Švýcarsko.\n\nVšechny časy jsou místní (UTC+2).\n\nSlovinsko se překvapivě stalo vítězem kvalifikační skupiny F a poprvé v historii si zahraje na zimních olympijských hrách. Ve skupině A narazí na Rusko, Slovensko, USA\n\nVšechny časy jsou místní (UTC+1).\n\nKompletní zpravodajství z kvalifikace ZOH 2014\n"}
{"id": "801306", "url": "https://cs.wikipedia.org/wiki?curid=801306", "title": "Marián Pochaba", "text": "Marián Pochaba\n\nMarián Pochaba (* 28. července 1953) je bývalý slovenský fotbalista, záložník. Po skončení aktivní kariéry působí jako fotbalový funkcionář.\n\nV lize hrál za Slovan Bratislava a ZŤS Petržalka. Nastoupil v 72 ligových utkáních a dal 8 gólů. Se Slovanem získal titul mistra (1975).\n\n"}
{"id": "801309", "url": "https://cs.wikipedia.org/wiki?curid=801309", "title": "Lubomír Fanta", "text": "Lubomír Fanta\n\nLubomír Fanta (* 24. března 1946) je český právník, bývalý československý politik Československé strany socialistické a poslanec Sněmovny lidu Federálního shromáždění za normalizace.\n\nK roku 1986 se profesně uvádí jako vedoucí právník. Ve volbách roku 1986 zasedl za ČSS do Sněmovny lidu (volební obvod č. 114 - Bruntál, Severomoravský kraj). Ve Federálním shromáždění setrval do konce funkčního období, tedy do svobodných voleb roku 1990. Netýkal se ho proces kooptací do Federálního shromáždění po sametové revoluci.\n\nStátní bezpečnost ho evidovala jako tajného spolupracovníka (krycí jméno TESAŘ). Byl členem vyšetřovací komise k událostem 17. listopadu 1989.\n\n"}
{"id": "801310", "url": "https://cs.wikipedia.org/wiki?curid=801310", "title": "Marián Sedílek", "text": "Marián Sedílek\n\nMarián Sedílek (* 1. února 1943) je bývalý slovenský fotbalista, brankář. Žije v bratislavské Karlově Vsi.\n\nV československé hrál za Slovan Bratislava. Se Slovanem získal dva tituly mistra (1974 a 1975) a vyhrál s ním Československý pohár (1974). V lize nastoupil ve 14 utkáních, byl náhradníkem za reprezentantem Vencelem.\n\n"}
{"id": "801315", "url": "https://cs.wikipedia.org/wiki?curid=801315", "title": "Chris Hemsworth", "text": "Chris Hemsworth\n\nChristopher „Chris“ Hemsworth (* 11. srpna 1983 Melbourne) je australský filmový a televizní herec. K jeho nejznámějším rolím patří Kim Hyde v australské mýdlové opeře \"Home and Away\" a Thor v sérii filmů Marvel Cinematic Universe \"Thor\" (2011), \"Avengers\" (2012), \"\" (2013), \"\" (2015), \"Doctor Strange\" (2016), \"\" (2017), \"\" (2018) a \"\" (2019). Také si zahrál ve sci-fi filmu \"Star Trek\" (2009), akčním filmu \"Sněhurka a lovec\" (2012), dramatu \"V srdci moře\" (2015) a komedii \"Krotitelé duchů\" (2016).\n\nNarodil se v Melbourne učitelce angličtiny Leonie a poradci sociálních služeb Craigu Hemsworthovým. Má dva bratry, Liama a Lukea, kteří se taktéž věnují herectví. Má anglické, irské, skotské a německé kořeny.\n\nV letech 2002–2007 působil v australských televizních seriálech, především v mýdlové opeře \"Home and Away\", kde hrál v letech 2004–2007. Ve filmu debutoval v roce 2009, kdy si ve snímku \"Star Trek\" zahrál George Kirka, otce kapitána Jamese T. Kirka. V roce 2011 pak dostal titulní roli ve filmu \"Thor\", kterou si zopakoval i v následujících snímcích \"Avengers\" (2012), \"\" (2013), \"\" (2015), \"\" (2017), \"\" (2018) a \"\" (2019). V roli Thora se má objevit i v chystaném pokračování \"Thor: Love and Thunder\" (2021).\n\nV roce 2012 si zahrál ve filmech \"Sněhurka a lovec\" a \"Chata v horách\". O rok později ztvárnil ve snímku \"Rivalové\" jezdce formule 1 Jamese Hunta.\n\nRoku 2015 hrál v dramatu \"V srdci moře\", kterému jako předloha stála kniha \"In the Heart of the Sea\" od Nathaniela Philbricka. V roce 2016 si znovu zahrál roli Erica ve filmu \"\", vedlejší roli získal ve snímku \"Krotitelé duchů\" a jako Thor se v cameu objevil ve filmu \"Doctor Strange\".\n\nOhlášen byl jeho návrat coby George Kirka pro čtvrtý film nové série \"Star Trek\", v roce 2018 však od projektu odstoupil.\n\nV roce 2010 si vzal o sedm let starší španělskou herečku Elsu Pataky, se kterou má tři děti – dceru Indii (* 2012) a syny, dvojčata Tristana a Sashu (* 2014).\n\n"}
{"id": "801325", "url": "https://cs.wikipedia.org/wiki?curid=801325", "title": "Rudolf Filkus", "text": "Rudolf Filkus\n\nRudolf Filkus (2. září 1927 − 17. prosince 2013) byl slovenský ekonom, vysokoškolský učitel, po sametové revoluci československý politik za Verejnosť proti násiliu, později zakladatel Hnutí za demokratické Slovensko, poslanec Sněmovny lidu Federálního shromáždění, ministr vlád Československa i samostatného Slovenska. V polovině 90. let po rozchodu s HZDS člen menších odštěpeneckých stran Aliancia demokratov Slovenska a Demokratická únia Slovenska.\n\nV letech 1953–1972 působil jako vědecký pracovník Ekonomického ústavu SAV v Bratislavě, v letech 1972–1984 coby vědecký pracovník Ekonomického ústavu národohospodářského ústavu SAV. Jeho odborná i politická kariéra vyvrcholila v 90. letech. V roce 1990 byl vedoucím pracovníkem Ekonomického ústavu SAV, v období let 1991–1992 pak pracoval v Ústavu ekonomické teorie SAV.\n\nV lednu 1990 nastoupil jako poslanec za hnutí Verejnosť proti násiliu v rámci procesu kooptací do Federálního shromáždění po sametové revoluci do Sněmovny lidu (volební obvod č. 177 – Zvolen, Středoslovenský kraj). Setrval zde jen do svobodných voleb roku 1990. V roce 1991 patřil mezi zakládající členy HZDS, které vzniklo rozštěpením VPN poté, co byl na jaře 1991 Vladimír Mečiar odvolán z postu slovenského premiéra. Filkus v reakci na odvolání Mečiara odstoupil z funkce ministra pro hospodářskou strategii SR (později formálně ministr pro hospodářskou strategii), kterou zastával v první vládě Vladimíra Mečiara. Od roku 1991 pak byl profesorem Vysoké školy ekonomické v Bratislavě. Na sněmu HZDS v Banské Bystrici v červnu 1991 byl Filkus zvolen předsedou Rady HZDS, v jejímž čele setrval do roku 1993.\n\nZnovu se do federálního parlamentu vrátil až po volbách roku 1992, kdy (nyní již jako poslanec HZDS) zasedl do Sněmovny lidu, aby zde setrval až do zániku Československa v prosinci 1992. V této době zasedal v poslední federální vládě (vláda Jana Stráského) jako 1. místopředseda vlády.\n\nPo vzniku samostatného Slovenska byl roku 1993 jmenován velvyslancem Slovenska v Rakousku. Téhož roku ovšem po rozkolu odešel z HZDS a v letech 1993–1994 byl členem a místopředsedou odštěpenecké formace Aliancia demokratov Slovenska, následně významným představitelem z ní vzešlé Demokratické unie Slovenska (DUS). Za ni byl v období březen – prosinec 1994 ministrem financí Slovenska ve vládě Jozefa Moravčíka. V letech 1994–1998 byl poslancem Národní rady Slovenské republiky za DUS.\n\n"}
{"id": "801328", "url": "https://cs.wikipedia.org/wiki?curid=801328", "title": "Stepancminda", "text": "Stepancminda\n\nStepancminda (gruzínsky: სტეფანწმინდა, \"Stepancminda\"; dříve Kazbegi), v českém překladu \"Svatý Štěpán\" je městys na severu Gruzie v kraji Mccheta-Mtianetie. Leží v nadmořské výšce 1750 m, v údolí řeky Těrek na úpatí ledovce nedaleko hory Kazbek ve Velkém Kavkazu. Stepancmindou prochází Gruzínská vojenská cesta spojující Gruzii s Ruskem. Stepancminda je administrativním centrem okresu (rajónu) Kazbegi a nachází se zde administrativní, kulturní, vzdělávací a zdravotnická zařízení.\n\nOblast byla osídlena již v Antice. Roku 1877 zde byl nalezen poklad ze 4. až 5. století před naším letopočtem obsahující stříbrné poháry, železné džbány, náramky a sošky zvířat a lidí.\n\nStepancminda (\"Svatý Štěpán\") je původní název sídla podle křesťanského prvomučedníka Svatého Štěpána. V roce 1921 (podle jiných zdrojů v roce 1925) byla přejmenována na počest zde narozeného Aleksandra Qazbegiho (1848–1893), jednoho z nejznámějších gruzínských spisovatelů, na Kazbegi (gruzínsky: ყაზბეგი). Bolševici totiž neuznávali názvy spojené s náboženstvím. Městečko bylo roku 2006 přejmenováno zpět na Stepancminda, zatímco okres přejmenován nebyl a nese nadále jméno Kazbegi.\n\n\nGruzínská celnice se nachází 12 km severně od Stepancmindy na silnici E117 procházející Darialskou soutěskou. Za gruzínskou celnicí silnice ústí do dvojice tunelů, v prvním z nich přetíná Gruzínsko-Ruskou státní hranici. Oba tunely spojuje most přes řeku Těrek. Na ruském území pokračuje silnice s číslem A301 k celnici ve Věrchnyj Lars.\n\nOd roku 2006 do 1. března 2010 byl přechod ze strany Ruska zablokován pod záminkou opravy ruské celnice. Doprava přes Kavkaz tak byla vytlačena na Transkavkazskou magistrálu, kde Jižní Osetie vybírala mýto.\n\nOd 1. března 2010 byl podle oficiální informace MZV ČR hraniční přechod otevřen pouze pro občany Společenství nezávislých států a Gruzie, tj. turisté ze zemí EU, včetně České republiky, jej využívat nemohli.\n\nZačátkem roku 2012 byl provoz formálně rozšířen na mezinárodní, avšak přechod je pro cizince průjezdný pouze se zvláštním povolením ruských úřadů.\n"}
{"id": "801330", "url": "https://cs.wikipedia.org/wiki?curid=801330", "title": "Srbská pokroková strana", "text": "Srbská pokroková strana\n\nSrbská pokroková strana (srbsky v cyrilici Српска напредна странка v latince Srpska napredna stranka) je politická strana v Srbsku. Zastává centristické až konzervativní postoje. Podporuje vstup Srbska do Evropské unie a zastává názor, že by země měla být mostem mezi východem (Ruskem) a západem (EU).\n\nStrana vznikla v roce 2008, kdy se od Srbské radikální strany odštěpilo proevropštěji laděné křídlo vedené Tomislavem Nikolićem, který se stal předsedou nové, pokrokové strany. Strana se od té doby účastnila každých voleb, nahradila na politické scéně Srbskou radikální stranu a stala se významným vyzyvatelem Demokratické strany Borise Tadiće.\n\nPro parlamentní volby 2012 strana utvořila koalici s názvem Pohněme Srbskem, která zvítězila se ziskem 73 mandátů, SNS připadlo 55 mandátů a stala se součástí vládní koalice.\n\nV prezidentských volbách 2012 zvítězil kandidát a předseda SRS Tomislav Nikolić, když ve druhém kole porazil dosavadního prezidenta Borise Tadiće. Následně Nikolić odstoupil z pozice předsedy strany, na níž ho nahradil místopředseda Aleksandar Vučić.\n\nV Parlamentních volbách v březnu 2014 koalice tvořená SNS drtivě zvítězila se ziskem 48,43 % (158 mandátů z 250), a to i při relativně nízké volební účasti (okolo padesáti procent). Hlavní mediální tváří ve volbách byl předseda strany Aleksandar Vučić.\nV předčasných parlamentních volbách v roce 2016 potvrdila koalice vedená SNS a předsedou strany Aleksandrem Vučićem drtivé vítězství se ziskem 48,25 % hlasů a 131 mandátů.\n\n\n\n"}
{"id": "801332", "url": "https://cs.wikipedia.org/wiki?curid=801332", "title": "Terezie Eleonora z Ugarte", "text": "Terezie Eleonora z Ugarte\n\nHraběnka Terezie Eleonora z Ugarte, rozená říšská hraběnka ze Žďáru (německy von Sahr, latinsky de Sara či de Sora) (nar. zřejmě 1639 (snad v Praze či ve Vídni), zemřela snad na svém zámku v Borovnici či v Kostelci nad Orlicí na tzv. starém zámku Zárubů z Hustířan dne 30. 1. 1705). Pohřbena byla v kryptě poutního kostela Panny Marie Bolestné na vrchu Homoli u Borovnice.\n\nTato energická, podnikavá a upřímně zbožná dáma pocházela z významné a velmi zámožné katolické rodiny říšských hrabat ze Žďáru (do r. 1622 pouze rytířů Žďárských ze Žďáru), jež proslula svým dlouhodobým katolictvím a věrnou službou dynastii Habsburků, za což již od 1. poloviny 16. století sklízela zasloužené plody vzestupu. Jejím otcem byl Florian Jetřich, první říšský hrabě ze Žďáru (1598–1653), přední stoupenec Mariánského kultu v českých zemích, zakladatel lorety v Hájku u Prahy, vysoký královský úředník – např. pozdější dvorní maršálek českého královského dvora, velký palatin, údajně i místodržitel království, rada habsburských císařů a králů a ve Středních Čechách oficiální rekatolizátor těchto území ve 20. letech 17. století. Matkou byla (až přehnaně zbožná a přísná) Alžběta Korona Bořitová z Martinic (asi 1603/4–1649) z katolicky činorodé a velmi slavné rodiny hrabat z Martinic, kteří v 17. století byli považováni za jednu z 10 nejvýznamnějších aristokratických rodin celého království. Terezie Eleonora byla mj. vnučkou defenestrovaného místodržitele a předního politika doby rudolfínské i za třicetileté války Jaroslava (II.) Bořity z Martinic. Zároveň byla neteří neméně významných politiků následující doby – dlouhodobého Nejvyššího pražského purkrabího (tj. šéfa zemské vlády) Bernarda Ignáce hraběte z Martinic či kancléře českého krále hraběte Jiřího Adama z Martinic.\n\nHraběnka přišla zřejmě na svět jako poslední dítě v bezmála 30-letém manželství rodičů. Měla 5 (přeživších) sester, jež se provdaly do významných rodin (Nosticů, Šternberků, Caretto-Millesimů, Slavatů z Chlumu a Košumberka, Hýzrlů z Chodů, Švihovských z Rýzmberka, hrabat z Magnis či Myslíků z Hyršova) a dva bratry, z nichž se dospělosti dožil jen František Adam Eusebius. Tento bratr se stal druhým a zároveň i posledním říšským hrabětem ze Žďáru. Zemřel sice již v roce 1670, měl ale na většinu svých sester, včetně Terezie Eleonory značný vliv v otázkách náboženství. Podobně velký vliv na ní měla i sestra Marie Maxmiliána Eva Terezie, ovdovělá baronka Slavatová a posléze Hýzrlová z Chodů, která žila nedaleko od Borovnice – na hradě Košumberku u Luže. Ta mladší sestru Terezii Eleonoru mj. inspirovala ve výstavbě poutního areálu na Homoli podle vzoru lužského areálu na Chlumku.\n\nTerezie Eleonora se provdala za zámožného barona a pozdějšího hraběte Petra ml. z Ugarte. Jeho rod pocházel ze severního Španělska (Baskicka) a za třicetileté války přišel do českých zemí z habsburského Nizozemí. Petr se dokázal uplatnit u dvora ve Vídni i na bojištích třicetileté války a dosáhl hraběcího titulu i generelátu. Terezie Eleonora byla jeho druhou chotí a měla s ním několik dětí – mj. syna, jenž předčasně zemřel a jedinou přeživší dceru Marii Maxmiliánu z Ugarte, provdanou baronku a posléze hraběnku Zárubovou z Hustířan. K té si Terezie Eleonora vytvořila blízké niterné pouto, které přispělo i k tomu, že se již jako vdova - v roce 1688 - odstěhovala z velkomezeříčského zámku a Vídně do malého (nově zakoupeného a vystavěného) zámku v Borovnici (na Kosteleckoorlicku), aby byla své dceři co nejblíže.\n\nPo smrti manžela Petra hraběte z Ugarte vládla za nezletilého nevlastního syna obrovskému panství Velké Meziříčí na Českomoravské Vysočině. Zde sídlila na honosném zámku, původně goticko-renesančním hradě Berků z Dubé. O majetek se starala údajně velmi pečlivě. Nepřekvapuje to, neboť byla, podobně jako její sourozenci, velmi silnou osobností. Ve Velkém Meziříčí jí měšťané však příliš v lásce neměli, prosazovala totiž tvrdě a přísně svoji vládu a snažila se ve prospěch dědice hrabat z Ugarte omezovat Meziříčským jejich svobody a výsady, což vedlo k dlouhodobým těžkým sporům. Nesporná únava z těchto půtek přispěla taktéž k jejímu pozdějšímu odchodu na východočeský statek v Borovnici.\n\nV Borovnici sídlila na malém neokázalém barokním zámku a snažila se panství rozšířit a pozvednout hospodářsky, nábožensky i kulturně. Na blízkém vrchu Homoli tak nechala vystavit poutní areál Panny Marie Bolestné, který se přiřadil k nejvýznamnějším poutním střediskům východních Čech. Pod Homolí založila a provozovala českou školu pro stovky dětí z okolních 10 vsí. Na panství opravovala a stavěla i jiné církevní stavby (např. kostel v Sudslavi).\n\nDožila se na dobu baroka solidního věku asi 66 let a zemřela, jak bylo již výše zmíněno, u své dcery 30. ledna roku 1705. Její portrét prý byl dlouho k vidění v kostelu v Sudslavi. Podle nových zjištění se však zřejmě ztratil, proto její podobu prozatím neznáme.\n\n"}
{"id": "801352", "url": "https://cs.wikipedia.org/wiki?curid=801352", "title": "Cesar Chavez", "text": "Cesar Chavez\n\nCesar Estrada Chavez (31. března 1927 – 13. dubna 1993) byl americký aktivista mexického původu. Angažoval se v zemědělském odborovém hnutí a za práva Latinoameričanů. Patřil k zakladatelům zemědělského odborového hnutí \"National Farm Workers Association\" (člen mezinárodní unie \"United Farm Workers\"), angažoval se i v celonárodním odborovém hnutí. Bojoval též za práva zvířat, sám byl veganem a na svém statku podporoval ekologické zemědělství. Vedl boj proti antiimigračním kampaním na jihu Spojených států. Po své smrti se stal ikonou hispánského obyvatelstva USA a den jeho smrti - tzv. \"Cesar Chavez Day\" - je státním svátkem ve třech státech USA (Kalifornie, Colorado, Texas).\n\n"}
{"id": "801357", "url": "https://cs.wikipedia.org/wiki?curid=801357", "title": "Veronika Ušiaková", "text": "Veronika Ušiaková\n\nVeronika Ušiaková je slovenská topmodelka a vítězka Elite Model Look 1999.\n\nV roce 1999 se stala vítězkou Elite Model Look Slovakia 1999. Poté reprezentovala Slovenskou republiku na mezinárodní soutěži Elite Model Look International 1999, kde zvítězila.\n\n"}
{"id": "801359", "url": "https://cs.wikipedia.org/wiki?curid=801359", "title": "Stanisław Nagy", "text": "Stanisław Nagy\n\nStanisław Kazimierz kardinál Nagy (30. září 1921, Bieruń Stary, Polsko − 5. června 2013, Krakov) byl polský teolog, římskokatolický kardinál a dehonián.\n\nStanisław Kazimierz Nagy v roce 1937 vstoupil do kongregace Misionářů Nejsvětějšího Srdce Ježíšova (dehoniánů). V Krakově a Lublinu studoval katolickou teologiia filozofii a 8. července 1945 byl vysvěcen na kněze. Působil jako rektor chlapeckého krakovského semináře a v kněžskén semináři v Tarnówě. Po dalším studiu promoval v roce 1952 na doktora morální teologie; zabýval se také problémy ekumenické teologie. Dlouho pracoval jako pedagogický pověřenec, od roku 1968 jmenován profesorem na lublinské univerzitě.\n\nV roce 1970 se stal vedoucím oddělení srovnávacích náboženských věd a ekumenické teologie. Od roku 1973 vyučoval na Vratislavské univerzitě a hojně publikoval. Je autorem několika biografií Jana Pavla II.. Byl členem několika komisí a synodů k problematice ekumenismu.\n\nKrátce před 82. narozeninami ho papež za celoživotní zásluhy 7. října 2003 jmenoval titulárním biskupem z \"Hólar\"u a 21. října 2003 kardinálem jáhnem s titulárním kostelem \"Santa Maria della Scala\".\n\nV roce 2008 mu byl udělen řád Polonia Restituta.\n\n\n"}
{"id": "801367", "url": "https://cs.wikipedia.org/wiki?curid=801367", "title": "George Washington Carver", "text": "George Washington Carver\n\nGeorge Washington Carver (cca 1864, Diamond, Missouri, USA – 5. ledna 1943, Tuskegee, Alabama) byl americký botanik a vynálezce, časopisem Time nazvaný \"Černý Leonardo\".\n\nZabýval se především šlechtitelstvím a pěstitelstvím, vyzýval zemědělce na jihu USA, aby přešli k pěstování plodin alternativních k bavlně a snížili tak svou ekonomickou zranitelnost - šlechtil za tím účelem arašídy, sóju či sladké brambory. Vynalézal z těchto plodin také různé sekundární výrobky - od kosmetiky, přes plasty až po nitroglycerin. Jeho výzkum zachránil jih USA poté, co bavlníková monokultura na počátku 20. století zcela vyčerpala místní půdu.\n\n\n"}
{"id": "801370", "url": "https://cs.wikipedia.org/wiki?curid=801370", "title": "Liam Hemsworth", "text": "Liam Hemsworth\n\nLiam Hemsworth, (* 13. ledna 1990, Melbourne, Austrálie) je australský filmový a televizní herec. Do povědomí diváků se dostal díky filmům \"Hunger Games\" nebo \"\".\n\nNarodil se v Melbourne učitelce angličtiny Leonie a poradci sociálních služeb Craigovi Hemsworthovým. Má další dva bratry: Chrise a Lukea, kteří se věnují taktéž herectví. Bratr Chris Hemsworth je znám z filmu \"Thor\". V jeho 8 letech se rodina přestěhovala na malý ostrov Phillip Island. Tam trávil hodně času surfováním. V březnu 2009 se přestěhoval do Spojených států za hereckou kariérou. Se svým bratrem Chrisem žili v domě pro hosty svého manažera Williama Warda, než si pořídili vlastní dům.\n\nV roce 2007 získal první role v seriálech \"McLeodovy dcery\" a \"Home and Away\". V červenci 2007 začal natáčet epizody seriálu \"Neighbours\", po boku staršího bratra Lukea. V roce 2008 začal hrát v dětské televizní show \"The Elephant Princess\". Později si zahrál v seriálu \"Satisfakce a\" v britském filmu \"Triangle\".\n\nV roce 2009 si měl zahrát po boku Sylvestera Stallonea v \":\" Bohužel byl ale nakonec ze scénáře vyškrtnut. Režisér Kenneth Branagh ho zvažoval na roli Thora do stejnojmenného filmu. Liam se přestěhoval do Států v březnu 2009 kvůli konkurzu. Roli nakonec získal jeho bratr Chris.\n\nV roce 2010 však získal hlavní roli ve filmové adaptaci novely Nicholase Sparkse \"Poslední píseň\", kde si zahrál po boku Miley Cyrusové. Později se objevil ve videoklipu Miley k písničce \"When I Look at You\". V roce 2010 moderoval cenu Nickelodeon Australian Kid's Choice Awards. On a Miley Cyrus získali cenu v kategorii \"Nejoblíbenější polibek\".\n\n4. dubna 2011 Lionsgate oznámil, že Liam získal roli Hurikána (Gale Hawthrone) v \"Hunger Games \"filmové sérii, po boku Jennifer Lawrence a Joshe Hutchersona. První díl \"Hunger Games\" měl premiéru v roce 2012. V červnu 2011 získal roli ve válečném dramatu \"Láska a čest\", po boku Aimee Teegarden a Teresy Palmer. V roce 2012 si zahrál vefilmu \".\"\n\nV roce 2013 získal roli ve filmu \"Empire State\" a \"Paranoia. \"Znovu si zahrál roli Hurikána ve filmu \", \"který měl premiéru v listopadu roku 2013. V listopadu 2014 mělo premiéru pokračování \"\" a v listopadu 2015 měl premiéru poslední díl trilogie \".\"\n\nV roce 2015 si zahrál v australském filmu \"Švadlena\" a o rok později v akčním filmu \"\". V roce 2019 se objevil v roli Blaka v komediálním filmu \"Isn't It Romantic.\" \n\nPo natáčení filmu \"Poslední píseň \"se dal dohromady s herečkou a zpěvačkou Miley Cyrusovou. V květnu 2012 oznámili zásnuby . V září roku 2013 však oznámili ukončení zasnoubení. V lednu 2016 se dali znovu dohromady a v říjnu 2016 oznámili, že jsou opět zasnoubeni. Dne 23. prosince 2018 se vzali. Po sedmi měsících od svatby oznámili rozchod. \n\nJe vegan.\n\n"}
{"id": "801372", "url": "https://cs.wikipedia.org/wiki?curid=801372", "title": "Světelná účinnost", "text": "Světelná účinnost\n\nSvětelná účinnost zdroje (někdy se též označuje jako měrný světelný výkon) vyjadřuje, jak účinně zdroj mění vstupní energii na viditelné světlo. Podobný pojem je světelná účinnost záření, která porovnává množství viditelného světla s celkovým zářivým výkonem zdroje ve všech oblastech spektra. Mluví-li se stručně o \"světelné účinnosti\", je třeba poznat z kontextu, který z těchto pojmů je tím míněn.\n\nV obou případech se světelná účinnosti značí \"K\" a její jednotkou v soustavě SI je lumen na watt:\n\nPojem účinnost obvykle vyjadřuje poměr „co chceme“ / „za co platíme“. V případě svítidla potřebujeme světelný tok (v lumenech) a platíme nejčastěji za elektrický příkon (ve wattech). U tepelných zdrojů světla (svíčka, petrolejka, plynová lampa apod.) je vstupem tepelný výkon hoření.\n\nSvětelná účinnost záření či pouze světelná účinnost, zastarale též viditelnost, je fyzikální veličina charakterizující, nakolik se elektromagnetické záření s daným přenášeným výkonem projevuje jako viditelné světlo. Je tedy mírou vnímavosti lidského zraku pro elektromagnetické záření.\n\nSvětelná účinnost je definována jako poměr světelného toku k celkovému zářivému toku, tedy zářivé energii přenesené zářením za jednotku času.\n\n\nRozlišují se tři následující veličiny stejného druhu:\n\n\n\nS pomocí maximální spektrální světelné účinnosti se zavádí příbuzné bezrozměrné veličiny, zvané poměrná světelná účinnost (záření): \n\nRozlišují se:\n\nZrakové vjemy vznikají drážděním dvou druhů světločivných čidel – čípků a tyčinek. Tyčinky jsou mnohem citlivější, naopak čípky umožňují rozlišovat barvy. Za silného osvětlení převládá vnímání čípky, při slabém vnímání tyčinkami. Světelná účinnost se pro obě vnímání liší. \n\nČípkové vidění (denní vidění, fotopické vidění, vidění při adaptaci oka na světlo) je zrakový vjem normálního lidského oka za světla, za dne. Při tomto vidění je nejvyšší citlivost oka na záření o frekvenci 540 THz (o vlnové délce 555 nm).\n\nTyčinkové vidění (soumrakové vidění, skotopické vidění, vidění při adaptaci oka na tmu) je zrakový vjem normálního lidského oka za soumraku, za (ne absolutní) tmy. Při tomto vidění je nejvyšší citlivost oka na záření o vlnové délce 507 nm.\n\nFotometrické veličiny včetně světelné účinnosti jsou definovány čistě fyzikálním způsobem, tedy pomocí pevně stanoveného průběhu spektrální světelné účinnosti a pomocí vztahů integrujících její součiny s objektivně stanovenými radiometrickými veličinami přes celé spektrum vlnových délek.\nV oborech, kdy je potřeba charakterizovat jednotlivé druhy vidění, je někdy potřeba rozlišit odlišnou spektrální světelnou účinnost pro fotopické a skotopické vidění, výjimečně dokonce i další fotometrické veličiny a jednotky (což je v dnešní době považováno za nesprávné). V takovém případě se zpravidla nejedná o veličiny a jednotky SI, i když mají stejné názvy doplněné přívlastky (fotopický lumen, skotopický lumen). Skotopické fotometrické veličiny a jednotky jsou vždy odlišné, fotopické se někdy ztotožňují s veličinami a jednotkami SI. Je tomu tak proto, že fotometrické veličiny SI historicky vzešly z veličin pro denní vidění. Pro fotopické veličiny se používá i stejné značení jako u SI, u skotopických jsou symboly čárkované (\"K\" ̓, \"K\"̓, \"K\"̓, \"V\" ̓, \"V\"̓).\n\nMíra vnímání světla je subjektivní vlastností. Je proto problematické stanovit, kolikrát je jeden světelný vjem silnější než druhý. Průběh spektrální světelné účinnosti byl proto původně stanoven relativním kvalimetrickým měřením na skupině lidí s normálním viděním, jejichž oči byly adaptované na denní vidění. Při něm byl porovnáván jas dvou ploch vedle sebe osvětlovaných monochromatickým zářením mírně odlišné vlnové délky ale stejného zářivého toku. Z toho bylo stanovena vlnová délka, při které je vjem nejsilnější, a ta byla ztotožněna s poměrnou spektrální účinností rovnou hodnotě 1. Následně byl opět porovnáván jas dvou ploch vedle sebe osvětlovaných monochromatickým zářením mírně odlišné vlnové délky, přičemž u slabšího vjemu byl zesilován zářivý tok až do té míry, aby se jas jevil jako stejný. Poměrem těchto zářivých toků tak byl dán i poměr spektrálních světelných účinností při těchto vlnových délkách. Takto byl stanoven celý průběh poměrné spektrální světelné účinnosti.\n\nKvůli objektivnosti byl získaný průběh normalizován: Standardní hodnoty \"V\" (\"λ\") pro oko adaptované na světlo byly přijaty Mezinárodní komisí pro osvětlení (\"Commission Internationale de l’éclairage\", CIE) v roce 1971 a schváleny Mezinárodním výborem pro míry a váhy (\"Comité international des poids et mesures\", CIPM) v roce 1972.\n\nAbsolutní hodnota světelné účinnosti je pak dána definicí kandely, modifikovanou pro světelnou účinnost:\n\nJe obvyklé, že jedna z kolorimetrických funkcí používaných kolorimetrických soustav je přímo vázána na spektrální účinnost. U standardních kolorimetrických funkcí CIE ve standardní kolorimetrické soustavě (XYZ) CIE 1931 platí, že druhá trichromatická složka je z definice rovna poměrné spektrální světelné účinnosti:\nProto je někdy poměrná spektrální účinnost označována formula_10.\n\nPomocí světelné účinnosti je objektivně stanoven vztah fotometrických veličin k jim odpovídajícím veličinám radiometrickým.\n\nPro spektrální veličiny platí (pro celkové veličiny je nutno integrovat přes vlnové délky celého spektra a případně normovat integrálem radiometrické spektrální veličiny):\n\nJe-li záření zdroje složeno z více vlnových délek, je k určení světelné účinnosti třeba znát spektrum záření, tedy rozložení výkonu mezi jednotlivé vlnové délky (přesněji se jedná o spektrální hustotu zářivého toku).\nSpektrální účinnost složeného záření je dána výše uvedeným vztahem\nIntegrál lze převést na tvar s vytknutým rozměrovým amplitudovým faktorem s rozměrem světelné účinnosti, takže pod integrálem zůstává pouze součin poměrné spektrální účinnosti s hustotní funkcí \"B\" spojitého rozložení zářivého výkonu s vlnovou délkou (funkce \"B\" má tedy rozměr 1/m):\nŽhnoucí předměty vyzařují přibližně jako absolutně černé těleso, tedy podle Planckova vyzařovacího zákona: \n\nkde formula_19 je Planckova konstanta, formula_20 je rychlost světla ve vakuu, formula_21 je Boltzmannova konstanta a formula_22 je termodynamická teplota. Dosazením do výše uvedeného vzorce získáme světelnou účinnost záření černého tělesa o dané teplotě formula_22. Tato veličina je zobrazena v přiloženém grafu. Těleso o teplotě 5800 K, která odpovídá povrchové teplotě Slunce, vyzařuje čistě bílé světlo s účinností 93 lm/W.\n\nKdyby bylo možné zabránit tomu, aby zdroj vyzařoval na jiných vlnových délkách než viditelných, dostali bychom světelnou účinnost 251 lm/W. Tato hodnota představuje teoretické maximum, ke kterému se mohou blížit umělé zdroje bílého světla. S bílou barvou lze tedy dosáhnout jen 37% maximální účinnosti monochromatického zdroje 683 lm/W.\n\nLidské oko ale není přizpůsobeno (jak se traduje) spektru slunečního záření.\n\n"}
{"id": "801375", "url": "https://cs.wikipedia.org/wiki?curid=801375", "title": "Kopyto a Mňouk", "text": "Kopyto a Mňouk\n\nŽáci Kopyto a Mňouk jsou hlavními hrdiny série humorných povídek a knih Miloslava Švandrlíka.\nPříhody obou hrdinů se odehrávají v jednom městečku v Posázaví.\n\nPrvní příhoda vyšla v časopise Pionýr v září 1965.\n\nPozději vyšly povídky knižně a přibylo k nim i množství dalších knih.\n\n"}
{"id": "801385", "url": "https://cs.wikipedia.org/wiki?curid=801385", "title": "Stanisław Ryłko", "text": "Stanisław Ryłko\n\nStanisław Marian kardinál Ryłko (* 4. července 1945, Andrychów, Polsko) je polský římskokatolický kardinál.\n\nPo studiu katolické teologie byl Ryłko 30. března 1969 vysvěcen na kněze krakovským arcibiskupem, pozdějším papežem Janem Pavlem II..\n20. prosince 1995 ho papež jmenoval titulárním biskupem v \"Novice\" a tajemníkem Papežské rady pro laiky a 6. ledna 1996 vykonal biskupské svěcení. Spolusvětiteli byli Giovanni Battista Re a Jorge María Mejía. 4. října 2003 se stal předsedou Papežské rady pro laiky.\n24. listopadu 2007 ho Benedikt XVI. jmenoval kardinálem jáhnem (diakonie \"Sacro Cuore di Cristo Re\").\nRylko byl přítelem Jana Pavla II., se kterým byl i v okamžiku jeho smrti.\nZ titulu své funkce se podílí na přípravách Světových dnů mládeže.\n\n\n"}
{"id": "801386", "url": "https://cs.wikipedia.org/wiki?curid=801386", "title": "Eduard Tregler", "text": "Eduard Tregler\n\nEduard Tregler (5. ledna 1868 Louny – 6. srpna 1932 Bystřice pod Hostýnem) byl český varhaník, hudební skladatel a pedagog.\n\nZáklady hudebního vzdělání získal u svého otce, který byl nadšeným klavíristou samoukem. Postavil si dokonce vlastní klavír. Dalšími učiteli byli Vojtěch Švácha a místní varhaník Josef Vejšický. V roce 1883 se stal studentem Varhanické škole v Praze. Studoval hru na varhany a skladbu u Františka Skuherského, Františka Blažka a Josefa Kličky. Po absolvování školy ještě pokračoval na Pražské konzervatoři studiem hry na klavír u Jindřicha Káana.\nV roce 1889 se stal Tregler varhaníkem a později i ředitelem kůru dominikánském kostele sv. Jiljí v Praze. Chrám měl v té době vynikající sbor a Tregler pro něj v letech 1892–1895 zkomponoval sedm mší. V Praze se aktivně účastnil hudebního života města. Byl blízkým přítelem Antonína Dvořáka a o velikonocích roku 1895 uvedl s velkým úspěchem jeho Stabat Mater v kostele sv. Jakuba Většího na Starém Městě.\n\nV roce 1897 zvítězil v konkurzu na místo dvorního varhaníka v Drážďanech. Po třech letech se však vrátil do Prahy, neboť (podle vlastního vyjádření) \"„bylo teskno mezi Němci“\". Stal se ředitelem kůru v kostele sv. Václava v Praze na Smíchově. Kromě toho vyučoval v hudebním ústavu \"Dvořákeum\", který v roce 1904 spolu s Antonínem Heřmanem založil.\n\nVedle chrámové hudby se věnoval intensivně i světské komorní hudbě. Jako sólový klavírista, či ve spolupráci s Heroldovým smyčcovým kvartetem., podnikl řadu zahraničních koncertních turné. Vystupoval ve Vídni, v Lipsku, Berlíně a v mnoha městech Ruska a jihu Evropy.\n\nKvůli častým nemocem členů své rodiny se rozhodl Prahu opustit. Odešel do Loun a vyučoval hudbě na střední škole a působil jako sbormistr lounského \"Hlaholu\". V roce 1906 založil amatérský symfonický orchestr, \"Lounskou filharmonii\". Jako ředitel \"Spolku pro hudební výchovu\" se podílel rovněž na založení hudební školy, která dostala název \"Smetana\".\n\nV roce 1913 zvítězil v konkurzu na místo profesora na varhanické škole v Brně, kterou řídil Leoš Janáček. Z finančních důvodů se však po krátkém působení v Brně vrátil do Loun jako ředitel kůru v chrámu sv. Mikuláše. V roce 1916 se však opět do Brna vrátil. Vyučoval hru na varhany, obligátní klavír a harmonii. Působil jako dirigent v brněnském \"Orchestrálním sdružení\" a jako předseda \"Státní zkušební komise\". Pokračoval také v koncertní činnosti. V Brně již zůstal až do své smrti v roce 1932. Je pohřben na Ústředním hřbitově v Brně.\n\n\n\n\n\n\n\n"}
{"id": "801388", "url": "https://cs.wikipedia.org/wiki?curid=801388", "title": "Pohádky z mechu a kapradí", "text": "Pohádky z mechu a kapradí\n\nPohádky z mechu a kapradí je československý animovaný televizní seriál z roku 1968 vysílaný v rámci \"Večerníčku\". Námětem byla stejnojmenná kniha spisovatele Václava Čtvrtka, ve které jsou příběhy hlavních hrdinů Křemílka a Vochomůrky sepsány. Postavy nakreslil Zdeněk Smetana a namluvila Jiřina Bohdalová. Hudbu složil Jaroslav Celba, který se Smetanou spolupracoval už počátkem 60. let na filmu \"Jediná radost\" a pak také na \"Štaflíkovi a Špagetce\".\n\nBylo natočeno celkem 39 dílů po 8 minutách. První řada o 13 epizodách vznikla ještě v černobílém provedení a první díl „Jak Křemílek a Vochomůrka zasadili semínko“ byl v premiéře odvysílán 6. října 1968. Po úspěchu této řady televize pořídila v roce 1970 další 13dílnou řadu. V roce 2014 Česká televize oznámila záměr postupně do roku 2017 kolorovat všechny původně černobílé díly, prvních sedm dílů se při digitální restauraci dočkalo nových barev, vysokého rozlišení a formátu 16:9 na podzim 2018.\n\n22. června 2018 vydala Česká mincovna sérii sběratelských mincí s názvem Pařezová chaloupka; ty zobrazují Křemílka, Vochomůrku a jejich chaloupku. Do prodeje byly dány stříbrné i zlaté mince s cenami v rozmezí od 950 do 5 950 Kč.\n\n\n\n"}
{"id": "801391", "url": "https://cs.wikipedia.org/wiki?curid=801391", "title": "Martina Šmuková", "text": "Martina Šmuková\n\nMartina Šmuková (* 1974, Brno) je modelka a historicky první česká vítězka prestižní modelingové soutěže Elite Model Look roku 1992. Dnes je prezidentka Nadačního fondu dětské onkologie Krtek.\n\nV roce 1992 vyhrála historicky první ročník prestižní modelingové soutěže Elite Model Look u nás. Poté se stala žádanou modelkou v Česku. Fotila pro časopisy a katalogy (Fischer Collection, Lancôme, Nivea). Mohli jsme jí vidět i v českých a zahraničních filmech (např. \"Draculův švagr\", \"xXx\" s Vinem Dieselem) a televizních reklamách. Při natáčení reklam se setkala s Wimem Wendersem a Elijahem Woodem.\n\nV současnosti pracuje jako prezidentka Nadačního fondu dětské onkologie Krtek. Nadační fond Krtek vznikl v roce 1999 při onkologickém oddělení Fakultní nemocnice v Brně. \n\nVystudovala gymnázium v Brně. Má dva syny, starší je Samuel.\n\n"}
{"id": "801392", "url": "https://cs.wikipedia.org/wiki?curid=801392", "title": "Kostel svatého Fabiána a Šebestiána (Zákupy)", "text": "Kostel svatého Fabiána a Šebestiána (Zákupy)\n\nKostel svatého Fabiána a Šebestiána v Zákupech je římskokatolický farní kostel zákupské farnosti - děkanství. Původní kostel zde stával před rokem 1458, o sto let později rozšířen a roku 1863 přestavěn do dnešní pseudogotické podoby. Hlavní poddíl na stavbě nedaleko středu města měli příslušníci rodu Berků z Dubé. Stojí v Mimoňské ulici spolu s farou i přiléhajícím hřbitovem a přes četná poškození slouží stále svému účelu. Trojlodní stavba je chráněna jako kulturní památka České republiky.\n\nPůvodní stavbu kostela nechal vybudovat před rokem 1458 Beneš z Vartemberka. V roce 1550 nechal tehdejší vlastník Zákup a okolí Zdislav Berka z rodu Berků z Dubé zahájit stavbu nového kostela na místě, kde stával původní z poloviny 15. století. Někdy je tedy uváděno u stávající stavby stáří kostela původního a rok 1550 jako začátek úplné přestavby. Nová stavba trvala 10 let a Zdislav se dostavby nedočkal, protože podlehl moru v roce 1553. Mor také způsobil přerušení stavby, protože zemřela značná část zdejších obyvatel. Nástupcem Zdislava se stal syn otcova bratrance Zbyněk Berka. který byl nejvyšším komořím českého království a pobýval často v Praze. V roce 1560 byl kostel dostavěn včetně krypty, kde byl Zbyněk Berka později pohřben. V roce 1562 v něm byly zavěšeny zvony, pak byl předán do užívání a vysvěcen. Prvním farářem se stal Pavel Weiss.\n\nKostel byl přestavěn v novogotickém slohu v roce 1863, v době, kdy v Zákupech pobýval excísař Ferdinand I.\n\nV době první světové války byly z nařízení z Vídně 28. srpna 1916 sejmuty kostelní zvony a odeslány k zrekvírování pro válečné účely.\n\nJednolodní stavba má pětiboký presbytář s patrovými přístavky, na jižní straně obdélníkovou sakristii a oratoř. Průčelí je vysoké barokní a členěno lizénami. Kostelní věž je hranolovitá, v jejím přízemí je sakristie a v patře oratoř. Loď kostela má strop završený trojdílnou valenou klenbou. Vnitřní zařízení je v novogotickém slohu. Nejcennější jsou sochy dvou světců a obraz Nebeské Trojice, vše z poloviny 18. století. Je zde i krypta, kde je pohřbeno 23 příslušníků rodu Berků a v roce 1741 také toskánská velkovévodkyně Anna Marie Františka se svým prvním manželem. Za hlavním oltářem jsou na zdi mramorové náhrobky Zbyňka Berky († 6. března 1578), jeho manželky Veroniky z Lobkovic († 30. prosince 1578) a jejich mnoha synů a dcer.. Vpravo od mariánského oltáře je kamenný reliéf Aliny Chvalkovské s datem 1578. Na střeše byl instalován železný kříž s letopočtem 1560. V kostele je uložena relikvie sv. Felixe, získané velkovévodkyní od papeže. V noci pěkně nasvícený kostel má hlavní vchod odvrácený od Mimoňské ulice, orientovaný dozadu k městskému hřbitovu.\n\nKostel je zapsán od roku 1958 v celostátním seznamu kulturních památek pod číslem 46904/5-3434.\n\nV roce 2012 na několika místech poškozenou střechou do děkanského kostela zatékalo a zařízení ničila dřevomorka domácí. Nebyla funkční kanalizace, takže je ničena i rodinná hrobka Berků. Na záchranu stavby poskytlo v roce 2012 částku 200 000 Kč město Česká Lípa. Kvůli padající omítce byl v roce 2013 ke vchodu vybudován za pomoci města Zákupy provizorní dřevěný tunel. K záchraně je nutné sehnat čásku 35 milionů.\nV roce 2019 probíhá oprava střechy a fasády od jižní strany, dřevěný tunel na severní straně kostela zůstává.\n\nFarář v Zákupech psal od roku 1566 kroniku a v ní zapsal i události od roku 1458. Další farní pamětní kniha byla v Zákupech psána od roku 1723. Po přestěhování z Brenné psal zdejší kroniku i farář Josef Richter. K psaní kronik a pamětních knih vydala litoměřická biskupská konzistař metodické materiály (oběžníky) v tech 1795 a 1827. Některé knihy byly uloženy ve Státním okresním archivu v České Lípě v letech 1958 - 1961.\n\nKostel přináleží pod Českolipský vikariát a ten je součástí litoměřické diecéze vedené od roku biskupem Janem Baxantem. Administrátorem farního obvodu Zákupy je R. D. Grzegorz Jacek Wolanski (stav z roku 2012). Budova zákupské fary je v sousedství kostela, rovněž v Mimoňské ulici. Bohoslužby jsou slouženy pravidelně o nedělích a církevních svátcích. V kostele bývají pořádány ojediněle i koncerty, zpravidla v období adventu a někdy také při Zákupských slavnostech.\n\nDne 1. června 2012 se kostel poprvé zapojil do mezinárodní akce Noc kostelů. Akci hojně navštívenou veřejností pořádala Římskokatolická farnost – děkanství Zákupy a v Zákupech nově založené občanské sdružení Společné dědictví Zákupy. Tatáž akce \"Noc kostelů\" zde proběhla i v dalších letech.\nPřed portálem kostela, u vstupu na hřbitov, je tabulka s nápisem tohoto znění: \"« V kryptě kostela je pohřbeno 23 příslušníků rodu Berků a velkovévodkyně Anna Marie Františka z Toskány s manželem. U hlavního oltáře jsou mramorové náhrobky Zbyňka Berky, jeho paní a synů. U mariánského oltáře je kamenný reliéf paní Aliny Chvalkovské s českým nápisem z roku 1578. »\"\n\n"}
{"id": "801393", "url": "https://cs.wikipedia.org/wiki?curid=801393", "title": "Norsko na Letních olympijských hrách 1900", "text": "Norsko na Letních olympijských hrách 1900\n\nNorsko na Letních olympijských hrách 1900 v Paříži reprezentovalo 7 mužů. Nejmladším účastníkem byl Yngvar Bryn (18 let, 209 dní), nejstarším pak Tom Seeberg (40 let, 168 dní). Reprezentanti vybojovali 5 medailí z toho 2 stříbrné a 3 bronzové.\n\n"}
{"id": "801394", "url": "https://cs.wikipedia.org/wiki?curid=801394", "title": "Vitalij Koval", "text": "Vitalij Koval\n\nVitalij Nikolajevič Koval (Виталий Николаевич Коваль; * 31. březen 1980 Perm, RSFSR, Sovětský svaz) je běloruský profesionální hokejista, hrající na postu brankáře. V současnosti hraje za tým Salavat Julajev Ufa v Kontinentální hokejové lize.\n\nHrával za týmy Molot Perm, HK Dynamo Minsk a Atlant Mytišči, s posledně jmenovaným se probojoval do finále KHL, kde neuspěl v souboji o Gagarinův pohár v roce 2011.\n\nKoval byl součástí běloruské reprezentace na Zimních olympijských hrách 2010 a třech mistrovství světa v ledním hokeji (MS 2008, MS 2010 a MS 2012).\n"}
{"id": "801395", "url": "https://cs.wikipedia.org/wiki?curid=801395", "title": "Králičí mor", "text": "Králičí mor\n\nKráličí mor je smrtelné virové onemocnění (z čeledi Caliciviridae) postihující králíky, proti němuž se lze účinně chránit vakcinací. K nakažení dochází přímým kontaktem s nakaženým jedincem nebo bodnutím komárem nebo jiným bodavým hmyzem. Po krátké inkubační době má nemoc rychlý průběh a králík umírá v křečích s příznaky dušení.\n\nŠíří se prachem, aerosolem a všemi myslitelnými cestami - počínajíc vzdušným prouděním, zvířaty, hmyzem, materiály, dopravními prostředky na velké vzdálenosti. V našich podmínkách není výskyt sezónní, nákaza se může objevit v létě, stejně jako za mrazivé zimy. Rozšíření může ovlivnit vítr, který v případě sucha kontaminovaný prach roznese i na velké vzdálenosti. Je velmi odolný a odolává i vysokým mrazům.\n\nTerapie neexistuje, nemoci se dá předejít jen preventivní vakcinací.\n\n"}
{"id": "801401", "url": "https://cs.wikipedia.org/wiki?curid=801401", "title": "Dmitrij Milčakov", "text": "Dmitrij Milčakov\n\nDmitrij Sergejevič Milčakov (Дмитрий Сергеевич Мильчаков; * 2. březen 1986 Minsk, Běloruská SSR, Sovětský svaz) je profesionální běloruský hokejista, hrající na postu brankáře. Jeho současným týmem je HC Škoda Plzeň.\n\nV rámci běloruské reprezentace se zúčastnil tří mistrovství světa v ledním hokeji (MS 2008, MS 2011 a MS 2012).\n"}
{"id": "801410", "url": "https://cs.wikipedia.org/wiki?curid=801410", "title": "Thomas Stafford Williams", "text": "Thomas Stafford Williams\n\nThomas Stafford kardinál Williams (* 20. března 1930, Wellington, Nový Zéland) je emeritní arcibiskup Wellingtonu a novozélandský římskokatolický kardinál.\n\nThomas Stafford Williams studoval katolickou teologii, filozofii, ekonomii a sociologii ve Wellingtonu, Římě a Dublinu. V roce 1959 byl vysvěcen na kněze. Po dalším studiu získal v roce 1962 doktorát ze sociologie. Pracoval na Novém Zélandu jako duchovní pastýř a pedagog. V letech 1971 až 1975 byl misionářem na Západní Samoi, v období 1976 až 1979 farářem ve Wellingtonu.\n\nArcibiskupem Wellingtonu byl jmenován 30. října 1979, biskupské svěcení přijal 20. prosince téhož roku. Při konzistoři v roce 1983 ho Jan Pavel II. jmenoval kardinálem knězem s titulárním kostelem \"Gesù Divin Maestro alla Pineta Sacchetti\" a v roce 1995 se stal vojenským biskupem Nového Zélandu.\n\n21. března 2005 odstoupil kvůli vysokému věku z místa arcibiskupa.\n\n\n\n"}
{"id": "801411", "url": "https://cs.wikipedia.org/wiki?curid=801411", "title": "Výuční list", "text": "Výuční list\n\nVýuční list je doklad o dosažení středního vzdělání (3 v ISCED) v některém z učebních oborů, není-li vzdělávání zakončeno maturitní zkouškou. Vydává se studentovi, který vykonal závěrečnou zkoušku v souladu se zákonem č. 561/2004 Sb. o předškolním, základním, středním, vyšším odborném a jiném vzdělání (školský zákon) a podle vyhlášky č. 47/2005 Sb. o ukončování vzdělávání ve středních školách závěrečnou zkouškou a o ukončování vzdělávání v konzervatoři absolutoriem.\n\nObsah a forma výučního listu je stanovena vyhláškou č. 223/2005 Sb. Škola může vydat opis výučního listu a to osobě, které byl vydán nebo jejímu zákonnému zástupci. Záznam o vydání opisu je veden v dokumentaci školy.\n\n\n\n"}
{"id": "801412", "url": "https://cs.wikipedia.org/wiki?curid=801412", "title": "Odpínač", "text": "Odpínač\n\nOdpínač je elektrický přístroj (druh spínače), který slouží k viditelnému rozpojení elektrického obvodu nebo viditelnému odpojení elektrického zařízení od elektrického napětí. \n\nJde o bezpečnostní funkci. Ve vypnuté poloze splňuje izolační požadavky na odpojovací vzdálenosti stanovené pro odpojovač. Na rozdíl od odpojovače může vypínat a zapínat jmenovitý proud, ale nemůže vypínat zkratový proud, ačkoli po určitou dobu jej může přenášet. Pokud má tedy předřazenou pojistku, odpínač vypíná jmenovité proudy a pojistka zkratové proudy.\n\nČSN EN 60947-3 určuje tři základní druhy spínacích přístrojů podle funkce:\n\n"}
{"id": "801413", "url": "https://cs.wikipedia.org/wiki?curid=801413", "title": "Internazionali BNL d'Italia 2012 – ženy", "text": "Internazionali BNL d'Italia 2012 – ženy\n\nTenisový turnaj WTA Internazionali BNL d'Italia 2012 se konal ve dnech 14. – 21. května v italském hlavním městě Římě, a to v areálu Foro Italico na otevřených antukových dvorcích. Turnaj patřil do kategorie Premier 5. Odměny činily 2 000 000 USD.\n\nSinglový titul obhájila Ruska a druhá hráčka světa Maria Šarapovová. Čtyřhru vyhrál třetí nasazený italský pár Sara Erraniová a Roberta Vinciová.\n\nOsm nejvýše nasazených hráček mělo v 1. kole volný los.\n\nNásledující hráčky obdržely do hlavní soutěže divokou kartu od pořadatelů:\n\nNásledující hráčky se probojovaly do hlavní soutěže z kvalifikace:\n\n\n\nČtyři nejvýše nasazené páry měly v 1. kole volný los.\n\n"}
{"id": "801414", "url": "https://cs.wikipedia.org/wiki?curid=801414", "title": "Internazionali BNL d'Italia 2012 – muži", "text": "Internazionali BNL d'Italia 2012 – muži\n\nTenisový turnaj ATP Internazionali BNL d'Italia 2012 se konal ve dnech 14. až 21. května v italském hlavním městě Římě. Hrálo se v areálu Foro Italico na otevřených antukových dvorcích. Turnaj patřil do kategorie ATP Masters 1000. Odměny činily 2 227 500 EUR.\n\nRafael Nadal na turnaji získal šestý singlový titul, kterým zvýšil rekordní počet výher římského mistrovství. V následné pondělní klasifikaci žebříčku ATP se po jednom týdnu vrátil na druhé místo před Federera.\nOsm nejvýše nasazených hráčů mělo v 1. kole volný los.\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\n\n\n"}
{"id": "801416", "url": "https://cs.wikipedia.org/wiki?curid=801416", "title": "Pilot (Smash)", "text": "Pilot (Smash)\n\nPilot je pilotní epizoda amerického televizního seriálu \"Smash\", který měl premiéru ve Spojených státech na americkém televizním kanálu NBC 6. února 2012. Scénář epizody napsala autorka seriálu Theresa Rebeck a režíroval ji Michael Mayer. Seriál je zaměřen na okruh postav, které se setkají při práci na broadwayském muzikálu založeném na životě Marilyn Monroe. Epizoda obsahuje originální i cover verze písní, které napsali skladatelé seriálu Marc Shaiman a Scott Wittman.\n\nV této epizodě světově je proslulá skladatelská dvojice Julia Houston (Debra Messing) a Tom Levitt (Christian Borle) inspirována, aby vytvořili nový muzikál na Broadwayi o životě Marilyn Monroe. Okamžitě získají pozornost houževnaté muzikálové producentky Eileen Rand (Anjelica Huston) a brilantního, leč temperamentního režiséra Dereka Willse (Jack Davenport) a společně vytvoří tvůrčí tým muzikálu. Hledají představitelku hlavní postavy a mají hned dvě vhodné kandidátky, ostřílenou muzikálovou herečku, která zatím hrála jenom ve sboru, Ivy Lynn (Megan Hilty) a servírku s Iowy, Karen Cartwright (Katharine McPhee), která je sice na divadelních prknech nováčkem, ale všechny uchvátí a usiluje, aby se její sen stal realitou.\n\nSeriál ještě před svým vysíláním získal mnoho propagace a některé reklamy na něj byly umístěny do komerčních představek při Super Bowlu, který se vysílal na NBC. Epizoda byla také dříve dostupná online, než se poprvé objevila ve vysílání. Epizodu v den vysílání sledovalo 11,44 milionů amerických diváků. Epizoda získala pozitivní reakce od kritiků a byla jmenována jedním z nejlepších pilotů v televizním období 2011-2012.\n\nSkladatelské duo Julia Houston (Debra Messing) a Tom Levitt (Christian Borle) získají inspiraci na nový muzikál na Broadwayi poté, co Tomův osobní asistent Ellis Tancharoen (Jaime Cepero) vyjádří svou lásku k Marilyn Monroe. Julia a Tom se rozhodnou natočit demo snímek s broadwayskou ostřílenou herečkou Ivy Lynn (Megan Hilty). Ellis to ovšem tajně natočí a pošle své matce, která video zveřejní na internet. Julia a Tom se kvůli tomu rozzlobí a začnou se bát, že divadelní kritik Michael Riedel skladbu zkritizuje. Rozhodnou se Ellise vyhodit, ovšem se dozví, že se Riedelovi píseň líbila a schvalují myšlenku muzikálu o Marylin Monroe. Opět zaměstnají Ellise a brzy získají zájem od producentky Eileen Rand (Anjelica Huston), která do muzikálu přizve známého režiséra Dereka Willse (Jack Davenport), který má ovšem napjatý vztah s Tomem. Derek vyžaduje konkurz na hlavní roli, zatímco Tom chce, aby Ivy hrála hlavní roli Marylin. Mezitím se servírka Karen Cartwright (Katharine McPhee), která pochází z malého města z Iowy, rozhodne splnit její divadelní sny a když slyší demo k muzikálu, rozhodne se zúčastnit se konkurzu. Karen na tvůrcích zanechá dobrý dojem a Karen a Ivy si tvůrci zavolají zpět do užšího výběru na hlavní roli. Později Derek zavolá Karen, aby se s ním sešla u něho doma.\nVe svém domě po ni Derek žádá, aby mu ukázala “vše co má“, což Karen a rozhodnout se co chce. Když se vrátí, je oblečena pouze v Derekově košili a zpívá verzi písně \"Happy Birthday\" od Marylin Monroe. Téměř se políbí, ale Karen ho nakonec zatlačí zpět a řekne mu, že se tohle „nikdy nestane“. Další den jsou Ivy a Karen zavolány zpět a zpívají píseň \"Let Me Be Your Star\", která uzavírá epizodu.\n\nVznik seriálu začal v roce 2009 na televizní stanici Showtime, kde tehdejší vedoucí zábavního oddělení Robert Greenblatt a Steven Spielberg, na návrh Spielberga, který na konceptu pro seriál pracoval již předchozí roky. Původní návrh byl, že v každé sérii bude popsán vznik jiného muzikálu a když nějaký z nich bude „hoden jeviště, tak by z něj Spielberg mohl udělat opravdový broadwayský muzikál. Seriál byl nejvíce inspirován pořady \"Západní křídlo\" a \"Upstairs, Downstairs\". Spielberg najal Theresu Rebeck k vytvoření seriálu, poté co viděl její hru s názvem \"The Understudy\" (česky \"Náhradnice\") a získal na ni doporučení od výkonných producentů seriálu Craiga Zadana a Neila Merona. Ještě před tím, než seriál mohl být produkován byl Greenblatt jmenován vedoucím zábavy na NBC a s přestupem na NBC si vzal seriál s sebou. NBC si v lednu 2011 objednala seriál na televizní sezónu 2011-12. Výroba pilotního dílu údajně stála 7,5 milionů dolarů. 11. května 2011 byla první série odsouhlasena na 15 epizod.\n\nPilotní epizodu napsala autorka seriálu Theresa Rebeck. K seriálu se přidala již v té době, když se měl ještě vysílat na televizní stanici Showtime. Kvůli změně televizní stanice bylo 20 minut natočeného materiálu z pilotu vystřiženo a umístěno do následujících epizod kvůli časové omezenosti. Také jazyk a jednoznačnost seriálu byla zmírněna. Když vymýšlela postavy, rozhodla se některým dát dvě práce v muzikálu, například Derek Wills je režisérem a zároveň i choreografem muzikálu. To bylo provedeno s cílem „zabránit tomu, aby se stále rozvíjel tvůrčí tým muzikálu“, ve snaze získat seriálu větší publikum. Přes toto, ale také řekla, že nebyla jinak nucena, aby byl seriál dále mainstreamový a byl veden hlavním proudem.\n\nPrvní osobou, která byla do seriálu obsazena, se stala Debra Messing, jejíž postava se stala jednou z hlavních, podle serveru Deadline.com. Smash představuje první pravidelnou televizní roli pro Anjelicu Huston, která se většinou objevuje jen ve filmech. V rozhovoru pro \"The Huffington Post\" řekla, že scénář, obsazení a producenti seriálu byli důvodem, proč se připojila k seriálu a řekla, že „by byla blázen, kdyby tuto roli odmítla“.\n\nEpizoda obsahuje originální písně i cover verze písní, které zpívají přímo seriálové postavy. Původní písně pro seriál napsali Marc Shaiman a Scott Wittman. Výkonní producenti Zadan a Meron okamžitě navrhli tyto dva skladatele, jakmile sami podepsali smlouvy k seriálu. Pilotní epizoda obsahuje tři původní písně, napsané přímo pro seriál (\"Never Give All the Heart\", \"The National Pastime\" a \"Let Me Be Your Star\") a cover verzi písně „Beautiful“ od Christiny Aguilery, která byla později využívaná na propagaci seriálu na iTunes. Z této epizody pochází tři singly \"Beautiful\", který zpívala Katharine McPhee, \"The National Pastime\" který zpívala Megan Hilty a \"Let Me Be Your Star\", zpívaný McPhee a Hilty.\n\n"}
{"id": "801417", "url": "https://cs.wikipedia.org/wiki?curid=801417", "title": "Jozef Kováčik", "text": "Jozef Kováčik\n\nJozef Kováčik (* 1. ledna 1980, Topoľčany) je slovenský profesionální hokejista hrající Extraligu ledního hokeje za tým HC Kometa Brno.\n\n"}
{"id": "801428", "url": "https://cs.wikipedia.org/wiki?curid=801428", "title": "Pirát divoký Jack", "text": "Pirát divoký Jack\n\nPirát divoký Jack (v anglickém originále Mad Jack the Pirate) je americký animovaný televizní seriál, ve kterém vystupuje pirátský kapitán „divoký Jack“, smolař, a potkan Snuck, který mu dělá společníka. Prožívají spolu mnoho neuvěřitelných a bláznivých dobrodružství. Seriál má jednu sérii s 13 epizodami, z nichž většina z nich je rozdělena do dvou částí (celkem 23 segmentů). Premiérově byl vysílán na stanici Fox Kids v letech 1998–1999.\n"}
{"id": "801431", "url": "https://cs.wikipedia.org/wiki?curid=801431", "title": "Juraj Valach", "text": "Juraj Valach\n\nJuraj Valach (* 1. února 1989, Topoľčany) je slovenský profesionální hokejista. \n\npozn.: u ročníku 2011/12 je místo statistiky play off kurzívou uvedena bilance v play out České extraligy\n\nStatistiky reprezentace na Mistrovstvích světa a Olympijských hrách:\n\n"}
{"id": "801444", "url": "https://cs.wikipedia.org/wiki?curid=801444", "title": "Ayelet Zurer", "text": "Ayelet Zurer\n\nAjelet Zurer, , v angl. přepisu Ayelet Zurer (* 28. června 1969, Tel Aviv, Izrael) je izraelská herečka. Byla nominována na ocenění Jeruzalémského filmového festivalu, Ofirovu cenu a Israeli Television Academy Awards. Vyhrála cenu pro nejlepší herečku za své role v izraelských filmech \"Tragedie Niny\" a TV sérii \"Be-tipul\" (Terapie)\".\"\n\nNarodila se v Tel Avivu. Její rodiče byli židovští imigranti z východní Evropy. Matka přežila jako dítě 2. světovou válku ukrytá v klášteře na Slovensku, aby se po válce se svými rodiči vydala do Izraele. Ayelet Zurer se po ukončení vojenské služby v izraelských obranných silách přestěhovala do Hollywoodu, kde odstartovala svou hereckou kariéru. Ve Spojených státech žije dodnes.\n\nZpět do Izraele se vrátila v roce 1991. V roce 1992 si zahrála v televizním seriálu \"Injan šel zman\" a v roce 1993 hrála roli Debbie v izraelském filmu \"Nikmato šel Icik Finkelstein\". V tuto dobu se také zúčastnila televizního pořadu \"Jeci'at Chirum\". V roce 1997 hrála roli Shiry Steinberg v televizním seriálu \"Florentin\" vysílaném na Israeli Channel 2. V roce 2000 hrála v televizním seriálu \"Zinzana\" a v roce 2002 v seriálech \"Šalva\" a \"Ha-blok\".\n\nV roce 1998 si zahrála hlavní roli ve filmu \"Ahava Asura\", ve kterém hrál Moše Ivgy. V roce 2001 hrála ve filmech \"Lajla Lelo Lola\" a \"Kikar ha-Chalomot\". V roce 2003 si zahrála ve filmu \"Tragedie Niny\", kde ztvárnila titulní roli Niny. Tato role se stala jednou z jejích nejznámějších. V tomto filmu představuje vášnivou mladou ženu, která si musí vybudovat nový život po náhlé smrti jejího manžela. Za tuto roli vyhrála Ofirovu cenu v kategorii nejlepší herečka.\n\nJejí první mezinárodní role byla ve filmu Stevena Spielberga, \"Mnichov\", kde hrála manželku Erica Bany. Poté hrála roli exotické teroristky Veronicy v americkém thrilleru Úhel pohledu, kde se objevila po boku herců jako jsou Dennis Quaid, William Hurt a Sigourney Weaver. Její další mezinárodní role byla ve filmu Okamžik vzkříšení, kde hrála Ginu Grey, zdravotní sestru, která se zamiluje do hlavní postavy, kterou si zahrál Jeff Goldblum. V roce 2007 si zahrála ve filmu \"Fugitive Pieces\".\n\nV dubnu 2008 byla obsazena jako hlavní ženská postava Vittoria Vetra, ve filmovém pokračování \"Šifry mistra Leonarda\", s názvem \"Andělé a démoni\". Její postava je dcerou fyzika z CERNu a katolického kněze, který byl zavražděn ve své laboratoři v Ženevě a vrah mu ukradne vzorky nestabilní antihmoty. Pomáhá vatikánské policii a je v páru se symbologem Robertem Langdonem (Tom Hanks).\n\nHraje hlavní ženskou roli v novém filmu Chrise Eyra, \"A Year in Mooring\". Ve filmu hraje mimo jiné Josh Lucas.\n\nV září 2011 byla obsazena jako matka Supermana v rebootu supermanovské série s názvem \"Muž z oceli\", který měl premiéru v roce 2013. V roli nahradila Juliu Ormond, která roli opustila z neznámých důvodů.\n\n"}
{"id": "801446", "url": "https://cs.wikipedia.org/wiki?curid=801446", "title": "Hockenheim", "text": "Hockenheim\n\nHockenheim je velké okresní město v německé spolkové zemi Bádensko-Württembersko. Leží v Hornorýnské pánvi na řece Kraichbachu dvacet kilometrů jižně od Mannheimu a deset kilometrů na západ od Walldorfu.\n\nVe světě je známé především díky Hockenheimringu, okruhu, kde se mimo jiné jezdí Velká cena Německa formule 1.\n\n\n"}
{"id": "801457", "url": "https://cs.wikipedia.org/wiki?curid=801457", "title": "Ivan Fišera", "text": "Ivan Fišera\n\nIvan Fišera (* 10. dubna 1941 Německý Brod) je český sociolog, bývalý československý politik z dob po sametové revoluci, poslanec Sněmovny lidu a Sněmovny národů Federálního shromáždění za Občanské fórum, pak za Klub poslanců sociálně demokratické orientace (vzniklý z levicového křídla Občanského fóra) a později přední politik ČSSD za počátku 90. let 20. století.\n\nV roce 1963 dokončil studium filozofie a historie na Filozofické fakultě Univerzity Karlovy. Pak působil v Sociologickém ústavu ČSAV. V letech 1959-1970 byl členem KSČ. Po sovětské okupaci ztratil své pracovní místo a během normalizace působil v technických ústavech (v letech 1975-1989 vedoucí oddělení Výzkumného ústavu strojírenské technologie a ekonomiky v Praze).\n\nV lednu 1990 nastoupil v rámci procesu kooptací do Federálního shromáždění po sametové revoluci do Sněmovny lidu (volební obvod č. 14 - Praha 4-jih) jako bezpartijní poslanec (respektive za Občanské fórum). Během jara toho roku navrhl zákon, jenž Štědrý den zařazuje mezi státní svátky. Ve svobodných volbách roku 1990 přešel do české části Sněmovny národů, opět za Občanské fórum. V červnu 1990 se podílel na návrhu politického programu OF, v němž se předpokládala decentralizace této formace a zachování charakteru hnutí. V roce 1991 po rozpadu Občanského fóra vedl v parlamentu nově ustavenou levicovou frakci Klub poslanců sociálně demokratické orientace. Ve volbách roku 1992 mandát obhájil, nyní již jako poslanec za ČSSD. Ve federálním parlamentu setrval do zániku Československa v prosinci 1992.\n\nV rámci ČSSD reprezentoval Fišera v roce 1992 centristický proud, oscilující mezi protikomunistickým a spolupráci s pravicí nakloněným \"rakovnickým proudem\" (Jiří Paroubek, Pavel Morávek) a radikálněji levicovým křídlem nevylučujícím spolupráci s komunisty (Vladimír Špidla, později Miloš Zeman). Na podzim 1992 se profiloval jako odpůrce rozdělení Československa. V listopadu 1992 jménem opozičních českých a slovenských poslaneckých klubů Federálního shromáždění (ČSSD, KDH, slovenská sociální demokracie) předložil neúspěšně pozměňovací návrh na vypsání referenda.\n\nV roce 1998 přes odpor jejího tehdejšího předsedy Miloše Zemana prosadil do volebního programu ČSSD vstup do NATO, což se také po jejím volebním vítězství v roce 1999 stalo\n\nOd roku 1993 působil jako poradce Českomoravské komory odborových svazů. K roku 2004 se zmiňuje coby poradce premiéra Stanislava Grosse.\n\n"}
{"id": "801461", "url": "https://cs.wikipedia.org/wiki?curid=801461", "title": "Linie Chej-che - Tcheng-čchung", "text": "Linie Chej-che - Tcheng-čchung\n\nLinie Chej-che – Tcheng-čchung () je pomyslná úsečka, která rozděluje Čínu na dva díly o zhruba stejné rozloze, které mají výrazně odlišný charakter. Vede ze severovýchodu od města Chej-che v Chej-lung-ťiangu na jih do okresu Tcheng-čchung v prefektuře Pao-šan v Jün-nanu. Objevil ji čínský zeměpisec Chu Chuan-jung v roce 1935, kdy podle statistik platilo, že západně od čáry leží 57 % z rozlohy Číny, ale žije tam jen 4 % obyvatel, a naopak východně od čáry leží 43 % z rozlohy Číny, ale žije tam 96 % obyvatel. Východ je přitom do značné míry urbanizovaný, zatímco západ zůstává spíš zemědělským venkovem.\n\nPodle statistik v roce 2002 se tento poměr za zhruba sedmdesát let změnil jen velmi málo: na západě žije 6 % obyvatel a na východě 94 % obyvatel. Je možné, že na změně má svůj podíl stěhování Chanů do měst v Tibetské autonomní oblasti a v Sin-ťiangu.\n"}
{"id": "801465", "url": "https://cs.wikipedia.org/wiki?curid=801465", "title": "Vladimír Fojtík", "text": "Vladimír Fojtík\n\nVladimír Fojtík (* 29. září 1960) byl český a československý politik a bezpartijní poslanec (respektive poslanec za Občanské fórum) Sněmovny lidu Federálního shromáždění po sametové revoluci.\n\nProfesně je k roku 1990 uváděn jako důlní technik, bytem Orlová.\n\nV lednu 1990 zasedl v rámci procesu kooptací do Federálního shromáždění po sametové revoluci do Sněmovny lidu (volební obvod č. 120 – Orlová, Severomoravský kraj) jako bezpartijní poslanec. Ve Federálním shromáždění setrval do konce funkčního období, tedy do svobodných voleb roku 1990.\n\nV letech 1993–2008 byl evidován jako živnostník (obor činnosti silniční nákladní přeprava).\n\n"}
{"id": "801466", "url": "https://cs.wikipedia.org/wiki?curid=801466", "title": "Adolf Freisler", "text": "Adolf Freisler\n\nAdolf Freisler (* 3. prosince 1941) byl český a československý politik a bezpartijní poslanec Sněmovny lidu Federálního shromáždění za normalizace.\n\nK roku 1986 se profesně uvádí jako důlní zámečník. Ve volbách roku 1986 zasedl do Sněmovny lidu (volební obvod č. 110 – Ostrava I, Severomoravský kraj). Ve Federálním shromáždění setrval do konce funkčního období, tedy do svobodných voleb roku 1990. Netýkal se ho proces kooptací do Federálního shromáždění po sametové revoluci.\n"}
{"id": "801467", "url": "https://cs.wikipedia.org/wiki?curid=801467", "title": "Judita Gálová", "text": "Judita Gálová\n\nJudita Gálová (* 20. listopadu 1952) byla československá politička ze Slovenska maďarské národnosti a bezpartijní poslankyně Sněmovny lidu Federálního shromáždění za normalizace.\n\nK roku 1986 se profesně uvádí jako zootechnička. Ve volbách roku 1986 zasedla do Sněmovny lidu (volební obvod č. 151 - Dvory nad Žitavou, Západoslovenský kraj). Ve Federálním shromáždění setrvala do ledna 1990, kdy rozhodnutím Národní fronty ztratila svůj mandát v rámci procesu kooptací do Federálního shromáždění po sametové revoluci.\n\n"}
{"id": "801470", "url": "https://cs.wikipedia.org/wiki?curid=801470", "title": "Ružena Gdovinová", "text": "Ružena Gdovinová\n\nRužena Gdovinová (* 10. ledna 1943) byla slovenská a československá politička a bezpartijní poslankyně Sněmovny lidu Federálního shromáždění za normalizace.\n\nK roku 1986 se profesně uvádí jako učitelka. Ve volbách roku 1986 zasedla do Sněmovny lidu (volební obvod č. 193 – Prešov II, Východoslovenský kraj). Ve Federálním shromáždění setrvala do konce funkčního období, tedy do svobodných voleb roku 1990. Netýkal se jí proces kooptací do Federálního shromáždění po sametové revoluci.\n\n"}
{"id": "801471", "url": "https://cs.wikipedia.org/wiki?curid=801471", "title": "Jaromír Gebas", "text": "Jaromír Gebas\n\nJaromír Gebas (* 11. května 1953 Trutnov) je český pracovník Krkonošského národního parku, bývalý československý politik Komunistické strany Československa a poslanec Sněmovny lidu Federálního shromáždění po sametové revoluci.\n\nProfesně je k roku 1990 uváděn jako náměstek ředitele KRNAP, bytem Špindlerův Mlýn.\n\nV lednu 1990 zasedl v rámci procesu kooptací do Federálního shromáždění po sametové revoluci do Sněmovny lidu (volební obvod č. 79 - Trutnov, Východočeský kraj) jako poslanec za KSČ reprezentující novou garnituru nezatíženou normalizační politickou aktivitou. Mandát obhájil ve volbách roku 1990, nyní již za federalizovanou KSČM. Ve Federálním shromáždění setrval do konce funkčního období, tedy do voleb roku 1992.\n\nStátní bezpečnost evidovala muže jeho jména a data narození jako agenta, krycí jméno MIREK. V závěrečné zprávě Parlamentní vyšetřovací komise pro objasnění událostí 17. listopadu 1989 bylo uvedeno jeho jméno jako agent, odmítl ale tehdy rezignovat.\n\nStále pracuje v Krkonošském národním parku, kde dle údajů k roku 2012 působil jako vedoucí oddělení Terénní a strážní služby.\n\n"}
{"id": "801473", "url": "https://cs.wikipedia.org/wiki?curid=801473", "title": "Maja e Jezercës", "text": "Maja e Jezercës\n\nMaja e Jezercës ( v překladu z albánštiny \"Hora Jezerce\", ) je nejvyšší hora pohoří Prokletije i celých Dinárských Alp. Dosahuje výšky 2694 m n. m. Jedná se o skalnatý vrchol tvořený dolomitickými vápenci. V období starších čtvrtohor bylo celé pohoří intenzivně zaledněno, což výrazně ovlivnilo tvářnost hory. Úbočí jsou tvořena karovými stěnami, pod severním úbočím je několik ledovcových jezer. Od nich také pochází název hory v srbštině - Jezerski vrh. Dnes už je pohoří zcela odledněno, je zde pouze několik malých sněžníků. Oblast patří ke srážkově nejbohatším v Evropě, a proto zde v zimě bývá vysoká sněhová pokrývka a četné laviny.\n\nJeště na počátku 20. století byla za nejvyšší vrchol Prokletje (albánsky \"Bjeshkët e Nemuna\") považována hora Shqelzen (Maja Shqelzen, 2400 m n. m.). Teprve až maďarský geolog F. Nopcsa, který v roce 1905 navštívil centrální část pohoří Prokletje, vyslovil názor, že nejvyšším vrcholem oblasti je Jezercë, ležící mezi průsmyky Qafa Pejes a Shtegu Denvet severně od vrcholu Radohima (albánsky \"Maja e Radohimës\", 2568 m n. m.). Měření, které F. Nopsca provedl v roce 1907 tuto domněnku potvrdilo.\n\nPrvním, kdo vystoupil na vrchol a zanechal tam viditelné stopy, byli italští zeměměřiči v roce 1929. Když následně vystoupili na vrchol 26. července 1929 britští horolezci C. M. Sleeman, W. T. Elmslie a L. A. Ellwood, nalezli zde nedávno vybudovanou mohylu.\n\nNa vrchol Maja e Jazercës lze vystoupit buď z jihovýchodu od vesnice Theti nebo ze severu, z Černé Hory kolem jezer ležích pod Maja e Jezercës. Výstupové cesty jsou technicky nenáročné, místy však poměrně exponované. Jsou řídce značeny červenými značkami či kamennými mužiky.\n\nSamotná hora Jezercë se nevyznačuje mimořádným bohatstvím rostlinných a živočišných druhů - na rozdíl od celého pohoří Prokletje, kde se vyskytuje například na 2000 druhů rostlin, z nichž jsou více než dvě desítky endemické. Jedná se také o nejbohatší oblast z celé Evropy, pokud jde o počet druhů zde žijících motýlů. Existují proto snahy vytvořit přeshraniční národní park a zařadit pohoří Prokletje na seznam Světového přírodního dědictví UNESCO. Jižně od Jezercë se rozkládá Národní park Theth a východně pak Národní park Údolí Valbony.\n"}
{"id": "801475", "url": "https://cs.wikipedia.org/wiki?curid=801475", "title": "Michal Geci", "text": "Michal Geci\n\nMichal Geci, též Michal Géci (7. června 1919 – ???), byl slovenský a československý politik Demokratické strany, předúnorový poslanec Slovenské národní rady a poslanec Sněmovny lidu Federálního shromáždění a Slovenské národní rady po sametové revoluci.\n\nNa základě výsledků parlamentních voleb roku 1946 byl zvolen do Slovenské národní rady za Demokratickou stranu. Poslanecký mandát ztratil po únorovém převratu roku 1948 rozhodnutím prokomunistického Akčního výboru Demokratické strany.\n\nJako jeden z mála předúnorových politiků se do vysoké politiky krátce vrátil po pádu komunistického režimu. V lednu 1990 zasedl v rámci procesu kooptací do Federálního shromáždění po sametové revoluci do Sněmovny lidu (volební obvod č. 171 – Turčianske Teplice, Středoslovenský kraj) jako poslanec za obnovenou Demokratickou stranu (poté, co byla transformována dosavadní normalizační Strana slovenské obrody). Ve Federálním shromáždění setrval do konce funkčního období, tedy do svobodných voleb roku 1990. Ve volbách roku 1990 byl zvolen za DS do Slovenské národní rady. Na mandát poslance SNR rezignoval v říjnu 1991 se zdravotních důvodů.\n\nK roku 1990 je uváděn bytem Piešťany.\n\n"}
{"id": "801477", "url": "https://cs.wikipedia.org/wiki?curid=801477", "title": "Mužik (turistické značení)", "text": "Mužik (turistické značení)\n\nJako mužik bývá označována hromádka z kamenů uměle vytvořená za účelem turistického značení a orientace v horách a velehorách. Bývá ho užíváno obvykle v místech, kam je obtížné dostat pásové turistické značení, či v oblastech, kde turistické značení vůbec neexistuje.\n"}
{"id": "801478", "url": "https://cs.wikipedia.org/wiki?curid=801478", "title": "Carolus Rex", "text": "Carolus Rex\n\nCarolus Rex je šesté studiové album švédské heavymetalové hudební skupiny Sabaton. Vydáno bylo 28. května 2012 společností Nuclear Blast a jako producent se na něm podílel Peter Tägtgren. Jedná se o čistě konceptuální album mapující období švédského impéria v rozmezí let 1611 až 1718, během příběhu se tedy na švédském trůně vystřídá celkem pět panovníků. Své místo na desce dostala i skladba „1648“, která pojednává o obléhání Prahy švédskými vojsky. Nahrávání alba probíhalo ve studiu Abyss Studio nacházejícím se ve vesnici Pärlby poblíž města Ludvika od ledna 2012 a trvalo přibližně měsíc. Hudebně se jedná o pro Sabaton spíše nezvyklý styl, deska totiž obsahuje prvky symfonického metalu; tedy epické orchestrace a mužské či ženské sbory. Texty byly napsány a nazpívány ve dvou jazycích, angličtině a švédštině.\n\nDeska byla hudebními kritiky hodnocena převážně kladně, dařilo se jí také komerčně; kromě vysokých umístění v evropských hitparádách byla ve Švédsku jako první deska kapely oceněna platinovou deskou (o šest let později získala čtyřplatinové ocenění) a v Polsku zlatou deskou. Paradoxně šlo o poslední album pro většinu členů kapely, ještě před jeho vydáním totiž došlo k rozpadu, kdy z původní sestavy zůstali pouze zpěvák Joakim Brodén a byskytarista Pär Sundström. Ostatní členové skupiny opustili hlavně z rodinných důvodů, vadila jim především dlouhá koncertní turné. Dvojice Brodén-Sundström sestavu rychle obměnila a vydala se s ní na turné k podpoře desky. Kromě Evropy vystupovali také v Americe, a to poprvé ve své historii jako headliner. Skupina mimo jiné hrála také na festivalu Przystanek Woodstock, taktéž jako headliner, před více než půl milionem lidí.\nNa svém v pořadí šestém studivém albu se členové skupiny Sabaton rozhodli tematicky zpracovat celé období švédského impéria, k čemuž si na pomoc přizvali švédského historika Bengta Liljegrena. Celý příběh, který mapuje Švédsko během vlády pěti panovníků, tak roku 1611 začíná během vlády Gustava II. Adolfa a končí o více jak sto let později smrtí Karla XII. v roce 1718. Hudbu jako obvykle skládal zpěvák Joakim Brodén, na textech spolu s Bordénem spolupracoval baskytarista Pär Sundström. Mimo pro Sabaton klasickou angličtinu se tentokrát textaři rozhodli napsat všechny písně, kromě závěrečné „Ruina Imperii“, také ve své rodné švédštině. V menší míře se ale také objevuje latina, němčina či český výraz Karlův most. S připravenými skladbami se na začátku ledna 2012 Sabaton vydali do vesnice Pärlby poblíž města Ludvika do studia Abyss Studio, kde pod dohledem producenta Petera Tägtgrena začali s nahráváním. To trvalo přibližně měsíc. Skupina oproti předchozím albům částečně změnila svůj styl a použila prvky symfonického metalu; převážně epické orchestrální prvky a výrazné ženské a mužské sbory. Právě sbory byly nápadem Tägtgrena, ten je totiž považuje za jeden z důležitých prvků hudby. \nZpracování takto uceleného příběhu je pro Sabaton poměrně neobvyklé a v porovnání s ostatními alby těžké na zpracování. Hudba i texty totiž musely přesně sedět do konceptu alba, kvůli čemuž autoři neměli takovou svobodu při psaní písní. Těžkost zpracování dle Brodéna vyeskaloval také fakt, že se texty psaly ve dvou jazycích.\n\nBěhem března 2012 se začaly internetem šířit spekulace o rozpadu skupiny. Podle těchto teorií měl ve skupině zůstat pouze Brodén a Sundström, zatímco ostatní členové měli odejít. Sama skupina toto odmítala a Brodén jakékoliv spekulace označil za „kecy“. Na konci března ovšem byly tyto informace potvrzeny také oficiálně, ve skupině opravdu zůstali pouze Brodén a Sundström. Důvodem odchodu většiny členů byla dlouhá koncertní turné, kvůli kterým měli tito hudebníci problém skloubit svojí činnost v kapele s rodinným životem. Naopak Brodén a Sundström se chtěli skupině věnovat naplno, místo kompromisu tedy nastal rozpad. Dle Daniela Mÿhra, bývalého klávesisty Sabatonu, mezi nimi po rozpadu byla „trocha napětí“, později si vše ale krátce vyříkali a panují mezi nimi dobré vztahy. Pro Brodéna a Sundströma podle slov prvního z nich nastala po rozpadu sestavy „fakt krize“, kdy nemohli „téměř vůbec usnout a pomalu se z nás [Brodéna a Sundströma] stávali poloviční alkoholici.“ Zároveň je ale rád, jak to dopadlo, protože díky tomu nenastala situace, kdy by se členové skupiny začali nenávidět. Noví členové, kytaristé Thobbe Englund a Chris Rörland a bubeník Robban Bäck, byli do Sabatonu přijati krátce po oficiálním oznámení o rozpadu.\n\nAlbum \"Carolus Rex\" vyšlo 28. května 2012 prostřednictvím vydavatelství Nuclear Blast. To ho uvolnilo ve dvou základních podobách, přičemž každá z nich obsahovala jednu jazykovou verzi. Zároveň bylo vydáno také ve dvoudiskové edici obsahující obě tyto verze. V Evropě byla jako bonusová skladba nahrána coververze na píseň „Twilight of the Thundergod“ skupiny Amon Amarth, v americké edici zase Sabaton nahráli svojí verzi písně „In the Army Now“ dua Bolland & Bolland. Limitovaná edice poté obsahovala jako bonusovou skladbu cover na píseň „Feuer frei!“ skupiny Rammstein.\nPro album použila skupina dva různé přebaly, jejichž autorem je maďarský umělec Péter Sallai. První přebal alba znázorňuje podobiznu švédské královské koruny společně se švédskými vlajkami a napodobeninou švédského lva, který je vyobrazen na státním znaku Švédska. V edici obsahující švédskou i anglickou verzi alba byl použit jiný přebal. Na něm je skupina útočících tehdejších švédských vojáků a opět se zde objevují národní vlajky této země. Oba dva obaly jsou barevně koncipovány do barev švédské vlajky, tedy modré a žluté.\n\nDne 30. listopadu 2018 je byla vydána speciální edice alba. Ta vyšla jednak k oslavě zisku čtyřplatinové desky ve Švédsku (více jak 120 000 prodaných kopií) a jednak k výročí 300 let od smrti Karla XII., po němž je album pojmenované.\n\nAlbum uvádí instrumentální intro „Dominium Maris Baltici“, což je dle Brodéna „zhudebněný sen Švédů o tom, že by rádi vládli světu a dominovali nad vším kolem Baltského moře.“ Na intro volně navazuje skladba „The Lion from the North“ (švédsky „Lejonet från Norden“), ve které Sabaton využili výraznější ženské sbory a symfonické prvky. Hudebně se tohoto stylu skupina drží celou desku. Text pojednává o švédském králi Gustavu II. Adolfovi. V němčině pojmenovaná skladba „Gott Mit Uns“ vypráví o spolupráci německého a švédského vládce. Během první bitvy u Breitenfeldu totiž některé německé jednotky bojovaly za Švédsko jako nájemní vojáci. V této písni se jako pěvecký host představil Peter Tägtgren, a to i ve švédské verzi, přestože sám zpívání ve svém rodném jazyce nesnáší. Následuje spíše baladická skladba „Lifetime of War“ („En Livstid i Krig“), která popisuje začátek Třicetileté války. Na tu navazuje skladba „1648“, která naopak pojednává o posledním střetnutí této války, o švédském obléhání Prahy. V anglické verzi se vyskytuje české slovní spojení „Karlův most“. Pro Brodéna, jakožto pro polovičního Čecha, totiž dle jeho slov přirozené a znělo by mu divně, kdyby měl říkat „Charles Bridge“.\n\nAlbum pokračuje varhany uváděnou skladbou „The Carolean's Player“ („Karolinens Bön“), jejíž text se zaměřuje na dle Brodéna nejlepší období vlády Karla XII., na taktiky boje a na vysokou morálku švédských vojáků. Sedmou skladbou je titulní píseň „Carolus Rex“, která je Brodénem napsaná v ich-formě a, jak z názvu vyplývá, pojednává o Karlu XII. Album pokračuje písní „Killing Ground“ („Ett Slag Färgat Rött“) pojednávající o tom, jak Švédi po jedné z bitev dle Brodéna „zmasakrovali válečné vězně“. Skladba „Poltava“ popisuje bitvu u Poltavy, ve které ruská vojska vedená carem Petrem Velikým porazila armádu Karla XII. a zapříčinila jeho úpadek. „Long Live the King“ („Konungens Likfärd“) je spíše pomalejší píseň, která pojednává o smrti Karla XII. Desku uzavírá pouze ve švédštině nazpívaná skladba s latinským názvem „Ruina Imperii“. Ta popisuje úpadek Švédského impéria.\n\nJan Kozák, redaktor rockového magazínu Spark, po prvním poslechu desky prohlásil, že „přibylo lehkosti a vzdušnosti“. Zároveň také dle vlastních slov nemá pocit, „že je na pochodovém cvičení, kde se jen mění frekvence levá–pravá.“ Podle Kozáka ale v určitých částech alba „nastupuje dojem, že nějaká pasáž už byla ve velice blízké době použita.“ Za další problém pak Kozák považuje hlas Brodéna, ten je totiž v porovnání s orchestrálními prvky dle jeho tvrzení „v některých místech až příliš hrubý a někdy až humpolácký“. Kozákův kolega David Havlena album v roce 2014 označil za „velké ambiciozní dílo, které navazuje na laťku \"The Art of War\".“ Také uvedl, že se tehdy Sabaton stali „opravdu velkou kapelou“. Recenzent s přezdívkou Steel Druhm pro hudební server Angry Metal Guy uvedl: „Jedná se o skvělé album plné naparujícího se power metalu a příběhů o vojenské slávě.“ Zároveň byl „šokován“, o kolik lepší je \"Carolus Rex\" v porovnání s předchozími alby skupiny. Desku ohodnotil čtyřmi body z pěti.\nAlbum se dostalo do několika evropských hitparád. Mezi nejlepší umístění patří druhé místo ve švédském žebříčku Sverigetopplistan, sedmé místo v německé hitparádě Media Control Charts a deváté ve Finsku Dále se album umístilo také ve Švýcarsku (19.), Norsku (21.), Rakousku (23.), Belgii (67.), Nizozemsku (90.), či na padesáté pozici ve světové hitparádě. Přibližně rok po vydání se deska stala ve Švédsku platinová a v Polsku zlatá. Po šesti letech prodeje se album ve Švédsku stalo čtyřplatinové, prodalo se ho v této zemi přes 120 000.\nPísně „Carolux Rex“ a „Lifetime of War“ byly použity ve hře stockholmského Královského dramatického divadla inspirované životem švédského krále Karla XII. Vzhledem k tomu, že se jednalo o královské divadlo, musely být písně schváleny samotným králem Karlem XVI. Gustavem.\n\nKoncertní série k podpoře alba, pojmenovaná Swedish Empire Tour začala ještě před vydáním desky, a to na začátku dubna, kdy Sabaton odletěli do USA, kde se zúčastnili svého prvního headline turné v zámoří. Turné poté pokračovalo v létě vystupováním na metalových festivalech a následně na velkém evropském headline turné. V rámci festivalů skupina mimo jiné vystoupila na českém Masters of Rock, pro který speciálně složila píseň „Far from the Fame“ pojednávající o českém maršálovi Karlu Janouškovi, a na polském Przystanek Woodstock. Tam vystoupili jako headliner, hráli před více než půl milionem diváků a celé vystoupení zaznamenávali a později vydali na DVD. Na evropském turné, jež pokračovalo i v březnu 2013, skupinu doprovázely kapely Eluveitie a Wisdom. Části turné se nezúčastnil bubeník Robban Bäck, jelikož se jeho přítelkyni mělo narodit dítě a Bäck chtěl zůstat doma s rodinou. Jako dočasná náhrada za něj post bubeníka převzal Snowy Shaw. Poslední část Swedish Empire Tour proběhla v létě na metalových festivalech. V září 2013 Sabaton vydali DVD \"Swedish Empire Live\", jež obsahovalo záznam vystoupení na festivalu Przystanek Woodstock a také záznamy z koncertů v Göteborgu, Londýně a Oberhausenu ze Swedish Empire Tour.\n\n\n\n"}
{"id": "801479", "url": "https://cs.wikipedia.org/wiki?curid=801479", "title": "Karol Gémesi", "text": "Karol Gémesi\n\nKarol Gémesi, též Károly Gémesi (* 2. října 1943), byl československý politik Veřejnosti proti násilí ze Slovenska maďarské národnosti a poslanec Sněmovny lidu a Sněmovny národů Federálního shromáždění po sametové revoluci.\n\nV lednu 1990 zasedl v rámci procesu kooptací do Federálního shromáždění po sametové revoluci do Sněmovny lidu (volební obvod č. 151 - Dvory nad Žitavou, Západoslovenský kraj) jako bezpartijní poslanec (respektive poslanec za hnutí Veřejnost proti násilí). Ve volbách roku 1990 přešel do Sněmovny národů, coby poslanec za VPN, v jehož rámci byl členem menšinové skupiny Maďarská nezávislá iniciativa. Ve Federálním shromáždění setrval do konce funkčního období, tedy do voleb roku 1992.\n\nK roku 1990 je profesně uváděn jako ředitel odboru Výzkumného ústavu nářadí, bytem Nové Zámky.\n\nV letech 1991-1992 zasedal za ČSFR v parlamentním shromáždění Rady Evropy.\n\n"}
{"id": "801481", "url": "https://cs.wikipedia.org/wiki?curid=801481", "title": "Eddingtonova medaile", "text": "Eddingtonova medaile\n\nEddingtonova medaile je ocenění udělované každé dva roky Královskou astronomickou společností za úspěchy v teoretické astrofyzice. Je pojmenována po Arthuru Stanleym Eddingtonovi. Od roku 2013 je udělována každoročně.\n\n\n"}
{"id": "801485", "url": "https://cs.wikipedia.org/wiki?curid=801485", "title": "Medaile Catheriny Bruceové", "text": "Medaile Catheriny Bruceové\n\nMedaile Catheriny Bruceové (anglicky zkráceně Bruce Medal) je ocenění každoročně udělované Pacifickou astronomickou společností za významné úspěchy v astronomii. Je pojmenována po americké mecenášce Catherině Wolfe Bruceové.\n\n"}
{"id": "801489", "url": "https://cs.wikipedia.org/wiki?curid=801489", "title": "Kazbegská městská samospráva", "text": "Kazbegská městská samospráva\n\nKazbegská městská samospráva () je oblast v Gruzii, v kraji Mccheta-Mtianetie pojmenovaná podle Aleksandra Qazbegi (1848–1893), jednoho z nejznámějších gruzínských spisovatelů. Oblastí prochází Gruzínská vojenská cesta.\n\nPočet obyvatel: 5,261 (2002)\n\nRozloha: 1,082 km²\n\nHlavní město: Stepancminda (1783 obyv. v roce 2002)\n\nDalší sídla nad 300 obyvatel (počet obyvatel je z roku 2002):\n\n"}
{"id": "801491", "url": "https://cs.wikipedia.org/wiki?curid=801491", "title": "Ljudmila Ninovová", "text": "Ljudmila Ninovová\n\nLjudmila Ninovová ( ; * 25. června 1960, Kula) je bývalá bulharská atletka, která od roku 1991 reprezentovala Rakousko. Její hlavní disciplínou byl především skok daleký, věnovala se také trojskoku.\n\nPrvní výrazné úspěchy na mezinárodní scéně zaznamenala v roce 1986, když shodně obsadila pátá místa na halovém ME v Madridu a na evropském šampionátu ve Stuttgartu. O rok později získala na světové letní univerziádě v Záhřebu stříbrnou medaili. Na druhém ročníku MS v atletice 1987 v Římě postoupila do finále, v němž obsadila výkonem 650 cm 9. místo.\n\nPo změně státního občanství začíná od roku 1991 reprezentovat Rakousko, za které později získá své největší úspěchy. Na třetím halovém MS ve španělské Seville však končí ve finále na posledním, třináctém místě. Na světovém šampionátu v Tokiu skončila sedmá.\n\nV roce 1992 vybojovala na halovém ME v italském Janově výkonem 660 cm bronzovou medaili ve skoku dalekém. O medaili usilovala také v trojskoku, který se tehdy na halovém evropském šampionátu konal teprve podruhé v historii. Její nejdelší finálový výkon, jehož hodnota byla 13,67 m je dodnes rakouským rekordem. Na medaili však tento výkon nestačil, Ninovová obsadila 5. místo. O příčku výše skončila Šárka Kašpárková a bronz brala za 13,75 m Němka Helga Radtkeová.\n\nV roce 1994 znovu vybojovala medaili na halovém ME, které se konalo v pařížské hale Palais omnisports. Výkonem 678 cm vylepšila hodnotu národního rekordu a získala stříbrnou medaili. Halovou mistryní Evropy se stala Němka Heike Drechslerová, které k vítězství stačil každý z jejich pěti platných pokusů, přičemž nejdelší měřil 706 centimetrů.\n\nDvakrát reprezentovala na letních olympijských hrách. Poprvé se zúčastnila olympiády v Barceloně v roce 1992, kde jen těsně nepostoupila z kvalifikace, když skončila na celkovém třináctém, prvním nepostupovém místě. O čtyři roky později na olympijských hrách v Atlantě v kvalifikaci nezaznamenala platný pokus. K postupu do finále nakonec tehdy stačilo skočit 658 cm.\n\nZúčastnila se také světového šampionátu v Göteborgu v roce 1995 a MS v atletice 1997 v Athénách, kde se ji rovněž nepodařilo postoupit z kvalifikace.\n\n\n"}
{"id": "801493", "url": "https://cs.wikipedia.org/wiki?curid=801493", "title": "United States South Seas Exploring Expedition", "text": "United States South Seas Exploring Expedition\n\nUnited States South Seas Exploring Expedition byla námořní objevitelská výprava Spojených států do Jižního oceánu, která proběhla v letech 1838 - 1842. Jednalo se o největší a nejúspěšnější americkou expedici své doby, která zajistila rozvoj vědeckého poznání Spojených států. Výprava byla zároveň poslední námořní cestou kolem světa pouze s plachetními loděmi. Název je často zkracován na \"U. S. Ex. Ex.\" nebo bývá výprava označována po svém veliteli jako \"Wilkesova expedice\".\n\nVláda Spojených států uvažovala o vyslání velké námořní expedice již od roku 1828, ve snaze vyrovnat se evropským mocnostem (zejména Velké Británii a Francii). Myšlenku velké cesty kolem světa prosazoval zejména tehdejší prezident John Quincy Adams. Ovšem až 18. května 1836 prezident Andrew Jackson s expedicí souhlasil a uvolnil na ni finance. Cílem vládní výpravy byl průzkum jižního Pacifiku i extrémních jižních šířek. Kromě toho měla výprava poskytnout bezpečí četným velrybářským a tuleňářským lodím, které se na svých loveckých cestách ocitaly na dlouhou dobu mimo bezpečné domovské vody. Přitom lov velryb a tuleňů byl v té době pro Spojené státy velmi důležitým zdrojem příjmů.\n\nExpedice vyplula po počátečních zmatcích až v roce 1838. Teprve tehdy se podařilo dát dohromady flotilu alespoň částečně odpovídajících lodí. Do velení byl zvolen Charles Wilkes, ačkoliv byl pouze poručíkem. Neměl žádné zkušenosti s tak velkou výpravou a minimální zkušenosti s mořeplavbou obecně, ovšem několik povolanějších důstojníků před ním vedení expedice odmítlo. Na druhou stranu svou nezkušenost na moři vyvažoval dobrým vzděláním a vědeckými schopnostmi.\n\nVýpravu tvořilo šest lodí značného stáří a nepříliš dobrých plavebních kvalit, navíc s nedostatečným vybavením. Na palubách se nacházelo celkem 433 mužů, z toho 82 důstojníků, sedm vědeckých pracovníků a dva umělci. Někteří námořní důstojníci měli za úkol provádět oceánografická měření. Ostatní civilní vědci měli studovat přírodu i obyvatelstvo zemí, které navštíví.\n\nWilkes převzal velení 7. července 1838 a 18. srpna celá flotila vyrazila z přístavu Hampton Roads v Norfolku (stát Virginie).\n\nPlavidla expedice:\n\nVelká flotila se často rozdělovala a jednotlivé lodě pluly po různých trasách při plnění samostatných úkolů. Nejprve se výprava zastavila na Madeiře (16. – 26. září 1838), na Kapverdách (6. října) a poté v Rio de Janeiro (23. listopadu 1838 – 6. ledna 1839). 30. ledna 1839 dosáhli Ohňové země a zakotvili v Orange Harbor. Na tomto místě se expedice rozdělila na tři části.\n\nVšechny lodě se měly znovu setkat v Orange Harbor a poté společně zamířit k Valparaíso v Chile. Loď Relief při jedné z posledních cest málem ztroskotala a její posádka se rozhodla zamířit rovnou k Valparaíso bez návratu do společného přístavu. V Orange Harbor tak na ní marně čekali až do 20. května. Poté Wilkes odplul s loděmi Porpoise a Vincennes, zatímco Flying Fish a Sea Gull se vydaly na cestu až 28. května. Hned o půlnoci je oddělila bouře a loď Sea Gull již nikdo nespatřil, nepřežil patrně ani žádný z patnácti členů posádky. Výprava se ve Valparaíso znovu seskupila a poté odplula do Callao v Peru. Odtud byla zásobovací loď Relief poslána zpět od Spojených států.\n\nBlížící se zimní období měla expedice strávit výzkumy v Tichomoří jako jiné podobné výpravy. Zmapovala zejména vody kolem Tuamotu, Tahiti, Samoi a Havaje. V listopadu roku 1839 dorazila do Sydney v Austrálii.\n\nOdtud vyrazila 26. prosince 1839 znovu k jihu. První společnou zastávkou měl být ostrov Macquarie. 1. ledna 1840 se ostatním vzdálila loď Flying Fish a hned 3. ledna se ztratila i loď Peacock. Oběma se však podařilo k ostrovu Macquarie dostat. Lodě Vincennes i Porpoise byly svedeny špatným počasím z kurzu a ostrov minuly. Wilkes usoudil, že by bylo ztrátou času vracet se a zamířil ke Smaragdovému ostrovu, který byl dalším záchytným bodem. 9. ledna však zjistil, že v místě, kde se měl ostrov podle mapy nacházet, je jen volné moře. Proto námořníci pokračovali dál na jih, až je 11. ledna zastavila ledová bariéra u Antarktidy. Obrátili se k západu a pokračovali podél bariéry, snažíc se najít průchod směrem k\njihu. 16. ledna se znovu setkali s lodí Peacock. Posádce na Flying Fish se sice podařilo dosáhnout ledové bariéry 21. ledna a pokračovat na západ ve snaze dostihnout ostatní, nakonec však kvůli velmi špatnému stavu lodi i mizernému vybavení musela další cestu vzdát a obrátit se zpět k Novému Zélandu.\n\n16. ledna 1840 námořníci pravděpodobně poprvé zahlédli pevninu, ale jasné obrysy pobřeží mohli s jistotou rozeznat až 25. ledna. Charles Wilkes zemi zabral jménem Spojených států, jednalo se však o Adélinu zemi, kterou jen několik dní předtím (21. ledna) objevil i francouzský mořeplavec Jules Dumont d'Urville. Ve Spojených státech byl přesto tento úsek pobřeží znám jako Wilkesova země.\n\n24. ledna se loď Peacock pokusila dostat blíž k pobřeží. Při manévrování však byla poničena plovoucím ledem, navíc se na ni zřítila masa ledu tak, že loď jen těžko unikla úplné destrukci a ztroskotání. S mnoha raněnými v posádce musela po nejnutnějších opravách odplout do Sydney, kam dorazila 21. února 1840. 30. ledna se loď Porpoise setkala s francouzskou výpravou Dumonta d'Urville, ale kvůli nedorozumění a chybě v komunikaci se bez pozdravu opět vzdálila a později jedna strana obviňovala druhou z počáteční urážky.\n\nLoď Porpoise zkoumala antarktické pobřeží až do 14. února, pak změnila kurz a 26. března doplula k Novému Zélandu. Loď Vincennes stále pokračovala v průzkumu pobřeží, až ji 21. února po více než 2400 km zastavila ledová bariéra dnešního Shackletonova ledovce. Místo bylo nazváno Termination Land a loď se vrátila do Sydney. Díky této plavbě podél pobřeží mohl Wilkes jako první bez obav tvrdit, že Antarktida je velká pevnina, nikoli jen množství malých nesouvislých ostrovů. Jeho domněnka však byla potvrzena až díky dalším průzkumům a leteckému fotografování ve 20. století. Charles Wilkes jako první ve svých zápiscích pojmenoval zemi \"Antarktida\" a ačkoliv měl pevninu stále na dohled, nepodařilo se mu nikde přistát.\nV Sydney se lodě opět setkaly a poté vypluly k Novému Zélandu, kam dorazily 30. března 1840 a kde se znovu setkaly s lodí Flying Fish. Dále námořníci navštívili souostroví Tonga (duben 1840) a Fidži (5. května – 10. srpna 1840) a podrobně ostrovy zmapovali. Od 24. září 1840 do 5. května 1841 prováděli průzkum na Havaji a na vulkánu Mauna Loa přitom zřídili vědeckou observatoř. Wilkes původně plánoval i zastávku v Japonsku, ale z časových důvodů ji musel vypustit. Na Havaji kvůli nedostatku času Wilkes expedici opět rozdělil.\n\nZ Havaje vyplula výprava počátkem května 1841 směrem k západnímu pobřeží Severní Ameriky. V roce 1841 je podrobně zmapovala, stejně jako rozsáhlé úseky vnitrozemí. Loď Peacock v červenci 1841 ztroskotala v ústí řeky Columbia, posádka však byla zachráněna. 1. listopadu 1841 expedice vyplula ze San Francisco a zamířila přes Filipíny (12. ledna 1842), Sulu (2. února), Borneo, Singapur (18. února), mys Dobré naděje (13. dubna) a ostrov sv. Heleny (1. května) zpět ke Spojeným státům. 10. července 1842 přistály lodě Vincennes a Porpoise v New Yorku, loď Flying Fish byla jako neschopná další plavby prodána při zastávce v Singapuru.\n\nWilkesova expedice byla největší a nejúspěšnější americkou vědeckou výpravou své doby. Největším úspěchem bylo bezesporu obeplutí části Antarktidy. Dále bylo podrobně prozkoumáno a zmapováno přes 250 tichomořských ostrovů a velká část západního pobřeží Severní Ameriky. Wilkes s sebou také přivezl předměty i písemné záznamy, týkající se mnoha různých oborů včetně zoologie, botaniky, antropologie, etnologie, geologie, meteorologie a hydrografie. Shromáždil obrovskou kolekci nedocenitelné hodnoty, obsahující na 2000 vzorků ptáků, 150 savců, 1000 korálů, korýšů a měkkýšů, 50 000 rostlin, stovky minerálů, hornin a fosilií a přes 5000 etnografických artefaktů. Velká část je dnes uložena v Smithsonian Institution. Tvoří jádro sbírek instituce, založené jen čtyři roky po návratu výpravy. Zhotovené mapy Tichomoří i západního pobřeží severní Ameriky byly velmi přesné, použitelné ještě v době druhé světové války. Jen v oblasti Antarktidy se Wilkes nechal oklamat zrakovým klamem podobným fata morganě a zakreslil pobřeží severněji, než ve skutečnosti bylo.\n\nCelou cestu však dokončily jen lodě Vincennes a Porpoise, dvě lodě byly zcela zničeny a zemřelo 28 mužů. Wilkes byl hodnocen jako velmi tvrdý až krutý velitel, který se povyšoval nad ostatní, používal nepřiměřené tresty a také bagatelizoval význam vědeckých pracovníků na palubě. Na druhou stranu dosáhl i přes mizerné vybavení velkých úspěchů a nejtvrdší byl údajně sám k sobě.\n\nPo návratu do Spojených států se setkal s novým prezidentem, nepřátelsky naladěným Kongresem a nezaujatou veřejností. V květnu 1842 byl souzen za špatné zacházení s posádkou, ale nakonec jej soudce zprostil obžaloby. V roce 1843 byl dokonce povýšen. V následujících letech pracoval zejména na publikaci svých poznatků z cesty. Vzniklo pětisvazkové výpravné dílo \"Narrative of the United States Exploring Expedition\", vydané v roce 1844. Dále Wilkes editoval 19 dalších svazků a 11 atlasů různého vědeckého zaměření, které vycházely až do roku 1874.\n\n\n"}
{"id": "801497", "url": "https://cs.wikipedia.org/wiki?curid=801497", "title": "Peter Mrva", "text": "Peter Mrva\n\nPeter Mrva (* 8. listopadu 1953) je bývalý slovenský fotbalový obránce a učitel. Po skončení hráčské kariéry se stal trenérem.\n\nHrál za Jednota Trenčín, Spartak Trnava a na vojně za VTJ Tábor. V lize nastoupil v 216 utkáních a dal 3 góly. S Trnavou získal v roce 1973 mistrovský titul.\n\n\n"}
{"id": "801498", "url": "https://cs.wikipedia.org/wiki?curid=801498", "title": "Ludwig Curtius", "text": "Ludwig Curtius\n\nLudwig Michael Curtius (13. prosince 1874, Augsburg – 10. dubna 1954, Řím) byl německý archeolog.\n\nCurtius byl synem augsburského lékaře Ferdinanda Curtiuse a jeho manželky Theresy, rozené Göhlové z Hindelangu. Po maturitě na gymnáziu u svatého Štěpána studoval filozofii, práva a ekonomii v Mnichově a Berlíně. Od roku 1896 se zabýval archeologií u Adolfa Furtwänglera. V roce 1899 byl soukromým učitelem jeho syna, pozdějšího dirigenta Wilhelma Furtwänglera. V období 1904 až 1907 se Curtius účastnil německých vykopávek Aegině a v tureckém Boğazköy. Po habilitaci v roce 1907 působil v Erlangenu, Freiburgu a od roku 1920 na univerzitě v Heidelbergu. \n\nBěhem první světové války sloužil nejprve jako obyčejný voják na západní frontě. Povýšil na poručíka a sloužil jako zpravodaj na Balkáně. Jeho znalost řečtiny byla využívána pro kontakt s partyzány.V roce 1921 se oženil s Edithou Wyneckenovou (1885-1932), s kterou měl dvě dcery. V roce 1928 se stal vědeckým vedoucím římského oddělení Archeologického institutu německé říše. V roce 1937 byl národními socialisty poslán do důchodu. Řím však zůstal jeho druhým domovem. Hrob Ludwiga Curtiuse se nachází na Campo Santo Teutonico v Římě. \n\n\n\n"}
{"id": "801499", "url": "https://cs.wikipedia.org/wiki?curid=801499", "title": "František Horváth (1951)", "text": "František Horváth (1951)\n\nFrantišek Horváth (28. května 1951 Vlčkovce – 13. května 2002) byl slovenský fotbalový záložník.\n\nLigu hrál za Spartak Trnava. S Trnavou získal v ročníku 1972/73 mistrovský titul. Nastoupil v 75 ligovách utkáních a dal 7 ligových gólů. Za Trnavu nastoupil v Poháru mistrů evropských zemí ve všech čtyřech utkáních ročníku 1972/73 proti RSC Anderlecht a Derby County FC, vstřelil jeden gól (7. března 1973 byl jediným střelcem zápasu s Derby County FC).\n\n\n"}
{"id": "801503", "url": "https://cs.wikipedia.org/wiki?curid=801503", "title": "Sparta Prague Open 2012", "text": "Sparta Prague Open 2012\n\nTenisový turnaj ITF Sparta Prague Open 2012 se konal ve dnech 14. až 20. května v českém hlavním městě Praze, a to na otevřených antukových dvorcích TK Sparty Praha. Turnaj patřil do kategorie ITF Women's Circuit.\n\nBěhem turnaje se uskutečnila exhibice mezi bývalou světovou jedničkou Ivanem Lendlem a pátým hráčem žebříčku Jiřím Novákem, kterou Lendl vyhrál 8–5 na gamy.\n\n\nHráčky, které obdržely divokou kartu do hlavní soutěže:\n\nHráčky, které si zajistily účast v hlavní soutěži z kvalifikace:\n\n\n"}
{"id": "801524", "url": "https://cs.wikipedia.org/wiki?curid=801524", "title": "Stanislav Jarábek", "text": "Stanislav Jarábek\n\nStanislav Jarábek (* 9. prosince 1938 Suchá nad Parnou) je bývalý slovenský fotbalový obránce a reprezentant a později fotbalový trenér. Jeho syn Juraj Jarábek je také fotbalový trenér.\n\nHrál Spartak Trnava, na vojně za Duklu Pardubice a kariéru končil ve Vítkovicích. S Trnavou získal 3 mistrovské tituly – 1968, 1969 a 1971, byl kapitánem mužstva. V roce 1968 byl kapitánem Československa na OH 1968 v Mexiku a nastoupil ve 2 utkáních. Za reprezentační B-tým nastoupil ve 13 utkáních. V evropských pohárech nastoupil za Trnavu v 19 utkáních. Vítěz Středoevropského poháru 1967 a vítěz Slovenského poháru 1971.\n\nTrénoval mj. Spartak Trnava, Baník Ostrava, FC Nitra, FK Dukla Banská Bystrica, FC Slušovice, 1. FK Drnovice, FC Rimavská Sobota, FK Slovan Duslo Šaľa a ŠK Slovan Bratislava.\n\n\n"}
{"id": "801525", "url": "https://cs.wikipedia.org/wiki?curid=801525", "title": "CNGvitall Prague Open 2012", "text": "CNGvitall Prague Open 2012\n\nTenisový turnaj ATP CNGvitall Prague Open 2012 se konal ve dnech 7. až 13. května v českém hlavním městě Praze, a to na otevřených antukových dvorcích štvanického areálu. Turnaj patřil do kategorie ATP Challenger Tour. Odměny činily 85 000 eur.\n\n\nNásledující hráči obdrželi do hlavní soutěže divokou kartu:\n\nNásledující hráči obdrželi do hlavní soutěže zvláštní výjimku:\n\nNásledující hráči se probojovali do hlavní soutěže z kvalifikace:\n\n\n"}
{"id": "801527", "url": "https://cs.wikipedia.org/wiki?curid=801527", "title": "Jiří Haas", "text": "Jiří Haas\n\nJiří Haas (* 11. srpna 1946 Vsetín) je český astronom, bývalý ředitel Hvězdárny Vsetín a ředitel Muzea regionu Valašsko, komunální politik za ČSSD, bývalý československý politik Komunistické strany Československa a poslanec Sněmovny lidu Federálního shromáždění po sametové revoluci.\n\nProfesně je k roku 1990 uváděn jako ředitel Hvězdárny Vsetín, bytem Vsetín. V roce 1970 vystudoval Přírodovědeckou fakultu Univerzity Palackého v Olomouci, obor biologie-chemie. Už během studií se začal zajímat o astronomii a když pro něj nebylo možné po absolvování vysoké školy získat umístěnku jako pedagog v místě bydliště, nastoupil do tamní hvězdárny. V této hvězdárně pracoval od roku 1971, z toho od roku 1973 jako ředitel. Funkci ředitele zastával ještě počátkem 21. století. Od roku 1976 navíc působil jako poslanec MěNV ve Vsetíně. V roce 2005 byl jmenován ředitelem Muzea regionu Valašsko, pod které spadá nově i vsetínská hvězdárna.\n\nV únoru 1990 zasedl v rámci procesu kooptací do Federálního shromáždění po sametové revoluci do Sněmovny lidu (volební obvod č. 133 - Vsetín, Severomoravský kraj) jako poslanec za KSČ reprezentující novou komunistickou garnituru nezatíženou tak výrazně normalizační politickou aktivitou. Ve Federálním shromáždění setrval do konce funkčního období, tedy do svobodných voleb roku 1990.\n\nPoliticky se angažoval na místní úrovni i po sametové revoluci. V komunálních volbách roku 1994 byl zvolen do zastupitelstva Vsetína za Levý blok. Mandát obhájil v komunálních volbách roku 1998 jako osoba bez politické příslušnosti, v komunálních volbách roku 2002 za ČSSD (stále uváděn jako ředitel Hvězdárny Vsetín). Znovu byl za ČSSD zvolen i v komunálních volbách roku 2006, nyní uváděn jako ředitel Muzea regionu Valašsko, a v komunálních volbách roku 2010 (profesně evidován jako důchodce-meteorolog). Dle údajů k roku 2012 pracuje v Hvězdárně Vsetín jako správce meteorologické stanice.\n\n"}
{"id": "801532", "url": "https://cs.wikipedia.org/wiki?curid=801532", "title": "Rakousko na letních olympijských hrách", "text": "Rakousko na letních olympijských hrách\n\nRakousko na letních olympijských hrách startuje od roku 1896. Toto je přehled účastí, medailového zisku a vlajkonošů na dané sportovní události.\n"}
{"id": "801537", "url": "https://cs.wikipedia.org/wiki?curid=801537", "title": "Josef Triebensee", "text": "Josef Triebensee\n\nJosef Triebensee, také Truebensee nebo Trübensee, (21. listopadu 1772 Třeboň – 2. dubna 1846 Praha) byl pražský hobojista, dirigent a hudební skladatel.\n\nOtec skladatele, \"Georg Triebensee\" (1746–1813), byl hobojistou ve vídeňském \"Nationaltheater\", poskytl synovi základní hudební vzdělání a dovedl jej k dokonalosti ve hře na hoboj. Skladbu studoval u J. G. Albrechtsbergera. Stal se členem kapely Jana I. Nepomuka, knížete ze Schwarzenbergu. V letech 1782–1806 byl prvním hobojistou \"Rakouské císařské harmonie\" (dechový soubor). Poté působil, stejně jako jeho otec, ve vídeňském Národním divadle. Byl také druhým hobojistou v Kärntnertortheater, kapelníkem dechového souboru knížete Liechtensteina ve Feldsbergu a kapely hraběte Hunyadi. Jako druhý hobojista v Theater auf der Wieden účinkoval při premiéře \"Kouzelné flétny\" Wolfganga Amadea Mozarta. Od roku 1811 byl dirigentem divadelního orchestru v Brně.\n\nKonečně v roce 1816 se stal ředitelem opery Stavovského divadla v Praze, kde vystřídal skladatele Carla Mariu von Webera. V této funkci setrval až do své smrti v roce 1846.\n\nNejdůležitějším dílem skladatele jsou skladby pro dechovou harmonii, které jsou dodnes živé na světových koncertních pódiích. Kromě vlastních skladeb upravoval pro dechové nástroje i hudbu W. A. Mozarta, Josepha Haydna a dalších skladatelů té doby. Zkomponoval 12 oper, které však neměly velký úspěch. Kromě toho komponoval i orchestrální, vokální a komorní hudbu.\n\n\n\n\n"}
{"id": "801542", "url": "https://cs.wikipedia.org/wiki?curid=801542", "title": "Jozef Habovštiak", "text": "Jozef Habovštiak\n\nJozef Habovštiak (* 19. března 1937 Krivá) je slovenský agronom, bývalý československý politik a poslanec Sněmovny lidu Federálního shromáždění po sametové revoluci. V 90. letech poslanec Národní rady SR za Křesťanskodemokratické hnutí.\n\nK roku 1990 je profesně uváděn jako vědecký pracovník, bytem Krivá. Vystudoval agronomii a i za komunistické vlády působil jako soukromý zemědělec, chovatel ovcí a včelař. Po roce 1989 založil v rodné vesnici i plantáž na borůvky. Je členem několika vědeckých mezinárodních společností zaměřených na rozvoj venkova a horské zemědělství. Na základní škole v Krivé vyučuje angličtinu a němčinu. Jeho bratrem je slovenský spisovatel a lingvista Anton Habovštiak.\n\nV lednu 1990 zasedl v rámci procesu kooptací do Federálního shromáždění po sametové revoluci do Sněmovny lidu (volební obvod č. 182 - Bardejov, Východoslovenský kraj) jako bezpartijní poslanec. Ve Federálním shromáždění setrval do konce funkčního období, tedy do svobodných voleb roku 1990.\n\nV letech 1990-1991 je uváděn jako náměstek ministra zemědělství a výživy Slovenské republiky. Po parlamentních volbách na Slovensku roku 1994 byl krátce poslancem Národní rady Slovenské republiky za KDH. Jeho mandát zanikl v prosinci 1994.\n\n"}
{"id": "801544", "url": "https://cs.wikipedia.org/wiki?curid=801544", "title": "Marie Hadačová", "text": "Marie Hadačová\n\nMarie Hadačová (* 24. listopadu 1953) byla česká a československá politička Komunistické strany Československa a poslankyně Sněmovny lidu Federálního shromáždění za normalizace.\n\nK roku 1986 se profesně uvádí jako soustružnice. Ve volbách roku 1986 zasedla za KSČ do Sněmovny lidu (volební obvod č. 33 - České Budějovice, Jihočeský kraj). Ve Federálním shromáždění setrvala do konce funkčního období, tedy do svobodných voleb roku 1990. Netýkal se jí proces kooptací do Federálního shromáždění po sametové revoluci.\n\n"}
{"id": "801549", "url": "https://cs.wikipedia.org/wiki?curid=801549", "title": "Hadač", "text": "Hadač\n\nHadač může být:\n\n"}
{"id": "801550", "url": "https://cs.wikipedia.org/wiki?curid=801550", "title": "Rakousko na zimních olympijských hrách", "text": "Rakousko na zimních olympijských hrách\n\nRakousko na zimních olympijských hrách startuje od roku 1924. Toto je přehled účastí, medailového zisku a vlajkonošů na dané sportovní události.\n"}
{"id": "801554", "url": "https://cs.wikipedia.org/wiki?curid=801554", "title": "Alfréd Haško", "text": "Alfréd Haško\n\nAlfréd Haško (* 19. prosince 1952) byl slovenský politik Občanské konzervativní strany, bývalý československý politik Veřejnosti proti násilí, poslanec Sněmovny lidu a Sněmovny národů Federálního shromáždění po sametové revoluci. V 90. letech člen Demokratické strany.\n\nV listopadu 1989 patřil k hlavním postavám sametové revoluce v Kremnici. S odstupem let na tyto události vzpomínal následovně: „\"Tak sme obsadili mestský rozhlas v meste a hneď do toho sneženia sme pustili Modlitbu pre Martu a požiadali sme všetkých občanov mesta, aby prišli do kultúrneho strediska. O siedmej večer tam prišlo 300-400 ľudí. Na druhý deň, 27. novembra bol generálny štrajk. Na tomto stretnutí sme založili Verejnosť proti násiliu v Kremnici\"“ K roku 1990 je profesně uváděn jako učitel základní školy.\n\nV lednu 1990 zasedl v rámci procesu kooptací do Federálního shromáždění po sametové revoluci do Sněmovny lidu (volební obvod č. 178 - Banská Štiavnica, Středoslovenský kraj) jako bezpartijní poslanec (respektive poslanec za hnutí Veřejnost proti násilí). Ve volbách roku 1990 přešel do slovenské části Sněmovny národů, coby poslanec za VPN. Ve Federálním shromáždění setrval do konce funkčního období, tedy do voleb roku 1992.\n\nV roce 1995 patřil mezi signatáře prohlášení Demokratické strany, v němž protestoval proti politice vlády HZDS. V roce 2002 je uváděn jako kandidát na post předsedy banskobystrické krajské rady pravicové Občanské konzervativní strany. Téhož roku za OKS kandidoval v komunálních volbách na primátora Kremnice. K roku 2011 je zmiňován jako ředitel Centra volného času Cvrček v Kremnici.\n\n"}
{"id": "801555", "url": "https://cs.wikipedia.org/wiki?curid=801555", "title": "M-teorie", "text": "M-teorie\n\nDo roku 1984 byla velmi populární teorie jedenáctirozměrné supergravitace. Jedenáct je maximální dimenze, ve které lze lokálně supersymetrickou teorii vytvořit. Právě superstruny vzaly 11rozměrné supergravitaci její prvenství, co se oblíbenosti týče. Jejich nízkoenergetickou limitou jsou supergravitace v dimenzi 10 (a případně nižší), eventuálně interagující se super-Yang-Millsovým polem. Superstruny tedy vysvětlují existenci těchto supergravitačních teorií. Jedenáctirozměrná supergravitace zůstávala výjimkou, protože nešla odvodit z žádné superstrunné teorie. Mnohým se zdála z estetického hlediska nepřijatelná představa, že by existence 11rozměrné supergravitace byla náhodou. \n\nA měli pravdu. Při růstu v teoriích IIA a HE totiž vzniká makroskopická jedenáctá (desátá prostorová) dimenze. V prvním případě (jak ukázal E. Witten) je svinuta na kružnici o obvodu L, v druhém případě na úsečku o délce L, v obou případech. Limita obou teorií pro je tedy teorií v 11rozměrném prostoru, která získala název ``M-teorie\", jejíž nízkoenergetickou limitou je právě 11rozměrná supergravitace. Tato jedenáctá dimenze je zcela neviditelná v poruchovém rozvoji, protože je to v podstatě rozvoj kolem. Název ``M-teorie\" se poprvé objevil až v říjnu 1995 — je to tedy novinka — a má svoji motivaci ve slovech ``mystérium\", ``magično\" a také ``membrány\", protože se zdá, že pro M-teorii jsou podstatné stavy v podobě membrán (2-brán).\n\nSložitější případ, svinutí M-teorie na úsečku, je objevem Edwarda Wittena a našeho slavného krajana Petra Hořavy. Kalibrační grupa teorie HE se skládá z dvou stejných faktorů. Každá z těchto dvou grup žije jednom ze dvou desetirozměrných okrajů pásu jedenáctirozměrného časoprostoru. Petr Hořava pokračuje v pilné práci a přišel s úžasným návrhem na řešení záhady kosmologické konstanty. Náš svět je podle něho vhodné popisovat v řeči M-teorie se šesti souřadnicemi svinutými na Calabi-Yauovu varietu a jednou souřadnicí svinutou na úsečku. Na jednom jejím okraji (tj. jednom okraji světa) žije grupa, která zodpovídá za narušení supersymetrie. Na druhém okraji žije ``naše\" grupa, narušená do grupy standardního modelu. Hořava ukázal, že lokálně všude (včetně okrajů světa) zůstává teorie supersymetrická, což by měl být důvod pro vymizení kosmologické konstanty. Svět se jeví supersymetrickým pozorovateli kratšímu, než je délka úsečky. Ovšem globálně teorie supersymetrická není, protože oba okraje světa požadují jiný skok parametru supersymetrické transformace.\n\nDalší zajímavý princip pro M-teorii objevil E. Martinec a D. Kutasov. Zjistili, že všechny známé teorie strun je možné generovat pomocí tzv. (2,1) heterotických strun. Podobně, jako je obvyklá (1,0) heterotická teorie směsí vpravojdoucí 10D superstruny (1) a vlevojdoucí 26D bosonové struny (0), je (2,1) teorie směsí vpravojdoucí N=2 superstruny a vlevoujdoucí N=1 superstruny. Liší se v tom, že vede jen ke konečnému množství stavů, protože kritická dimenze N=2 strun je D=2 (obě souřadnice jsou ovšem jistým způsobem zdvojeny) a neobsahuje tedy žádné příčné polarizace. (Parametr N udává stupeň supersymetrie na světoploše. Kromě hodnot 0, 1, 2 s kritickými dimenzemi 26, 10, 2 se promýšlela i hodnota 4, která ovšem vede ke zcela nepoužitelné kritické dimenzi D=-2.)\n\nN=2 superstruna obsahuje dvě časové a dvě prostorové souřadnice. Kvůli skloubení s 9+1 souřadnicemi vlevojdoucími je třeba k nim přidat a poté zase odhodit 1+1 souřadnici. (2,1) teorie tedy generuje teorii pole ve 2+2 rozměrech. Takovou membránu s 2 časovými souřadnicemi nazvali autoři ``M-bránou\". Z 2+2 souřadnic se efektivně 0+1 nebo 1+1 odhodí, proto nám zbude teorie v 1+1 rozměrech (podle volby okrajových podmínek dostaneme různé teorie strun — bosonovou, teorii typu II, heterotickou apod.) nebo v 2+1 rozměrech, kandidát pro konzistentní teorii membrán.\n\n\n"}
{"id": "801560", "url": "https://cs.wikipedia.org/wiki?curid=801560", "title": "Smlouva z Rheinfeldenu", "text": "Smlouva z Rheinfeldenu\n\nSmlouva z Rheinfeldenu (německy Rheinfelder Hausordnung), uzavřená 1. června 1283 v tehdy říšském městě Rheinfelden (dnes v kantonu Aargau ve Švýcarsku), byla prvním pokusem o uspořádání dědické posloupnosti v rodě Habsburků na základě práva primogenitury. Jedním z důsledků této smlouvy bylo zavraždění římského krále Albrechta I., když odmítl uznat dědické nároky svého synovce Jana Parricidy dle této smlouvy.\n\nPo zvolení Rudolfa I. Habsburského krále Svaté říše římské v roce 1273 a porážce českého krále Přemysla Otakara II. v bitvě na Moravském poli v srpnu 1278, nebývale vzrostla moc rodu Habsburků, který byl sice před rokem 1273 poměrně významný v oblasti řeky Aary v oblasti na pomezí dnešního Švýcarska a Německa, ale teprve v letech 1273 - 1278 se dokázali zmocnit oblasti Horních a Dolních Rakous, Korutan a Štýrska. Bylo nezbytné ustanovit dědickou posloupnost, která by rozdělila území v držbě rodu Habsburků, ale zároveň udržela jednotu rodového majetku. Podle práva primogenitury bylo rozhodnuto, že državy Habsburků na území dnešního Rakouska získá do držby pro sebe a své následníky nejstarší syn krále Rudolfa, budoucí král Svaté říše římské Albrecht I., zatímco jeho mladší bratr Rudolf II. Švábský bude odškodněn územím, které bylo nazývané jako Přední Rakousy, které byly jádrovou oblastí, z níž pocházel rod Habsburků.\n\nSnahou této dohody bylo uspořádat mocenské poměry v rodu Habsburků tak, aby nedocházelo k rozbíjení složitě budované soustavy území pod vládou rodu. Přesto smlouva nebyla dodržena již v osobách, které měla zavazovat, protože římský král Albrecht I. odmítl vydat synovi svého bratra Rudolfa II. Janovi jeho dědictví a ten jej 1. května 1308 zavraždil. tato smlouva vzala definitivně za své Smlouvou z Neubergu z roku 1379, kdy byla samotná jádrová oblast Rakous rozdělena mezi dva vévody z rodu Habsburků - Albrechta III. a Leopolda III..\n"}
{"id": "801562", "url": "https://cs.wikipedia.org/wiki?curid=801562", "title": "Jiří Havlíček (politik ČSL)", "text": "Jiří Havlíček (politik ČSL)\n\nJiří Havlíček (* 26. února 1933) byl český a československý politik Československé strany lidové a poslanec České národní rady a Sněmovny lidu Federálního shromáždění za normalizace.\n\nVe volbách roku 1981 byl zvolen do České národní rady. Ve volbách roku 1986 přešel do Sněmovny lidu FS (volební obvod č. 54 – Česká Lípa, Severočeský kraj). Ve Federálním shromáždění setrval do ledna 1990, kdy byl odvolán svou stranou z mandátu poslance v rámci procesu kooptací do Federálního shromáždění po sametové revoluci.\n\nK roku 1986 se profesně uvádí jako vedoucí úseku technických služeb.\n"}
{"id": "801563", "url": "https://cs.wikipedia.org/wiki?curid=801563", "title": "Oda z Haldenslebenu", "text": "Oda z Haldenslebenu\n\nOda z Haldenslebenu (asi 955/60 – 1023) byla druhá manželka vládce Polska Měška I. a polská kněžna. Byla nejstarším dítětem Dětřicha z Haldenslebenu, markraběte Severní marky.\n\nOda zřejmě vyrostla v klášteře v Calbe severně od Magdeburgu. Zde se stala řeholnicí a okolo roku 978/79 byla z kláštera unesena ovdovělým polským knížetem Měškem I. Některé zdroje spekulují o tom, že se tak stalo se souhlasem jejího otce. Měšek se s Odou i bez církevního požehnání oženil a během jejich manželství došlo k většímu rozšíření křesťanství na Měškově území.\n\nPo Měškově smrti roku 992 bojoval jeho nejstarší syn Boleslav Chrabrý se svými mladšími nevlastními bratry o ovládnutí dědictví. Podle některých historiků tento boj trval jen několik týdnů, podle jiných skončil až okolo roku 995, když Boleslav vykázal svou nevlastní matku a bratry z Polska a ovládl celé území, které patřilo Měškovi.\n\nOda se vrátila do Německa a vstoupila do kláštera v Quedlinburgu, kde zemřela jako jeptiška v roce 1023, téměř třicet let po svém manželovi. O osudech jejích synů není nic známo, ale v roce 1032 se její vnuk Dětřich nebo Dytryk vrátil do Polska a po svržení Měška II. Lamberta získal část země. Nicméně o rok později kontrolu nad územím znovu ztratil, protože Měšek II. znovu Polsko sjednotil pod svou vládou.\n\n"}
{"id": "801573", "url": "https://cs.wikipedia.org/wiki?curid=801573", "title": "Emnilda z Lužice", "text": "Emnilda z Lužice\n\nEmnilda z Lužice (polsky \"Emnilda Słowiańska\"; 970–975 Slovinsko – 1017 Krakov) byla polská kněžna a třetí manželka vládce Polska Boleslava Chrabrého. Jejím otcem byl Dobromír, slovanský vládce z Moravy nebo z Lužice.\n\nSňatek mezi Emnildou a dědicem Polska Boleslavem se odehrál okolo roku 987. Pro prince Boleslava to byl třetí sňatek, předchozí dvě manželky zapudil po několika letech manželství, měl jednu dceru a syna Bezpryma. Během manželství Emnilda manželovi porodila pět dětí: dva syny (Měška a Otu) a tři dcery. Jedna z dcer se stala jeptiškou, další jménem Regelinda se stala míšeňskou markraběnkou a třetí dcera kyjevskou kněžnou.\n\nEmnilda prý měla na manžela a státní záležitosti velký vliv. Je možné, že Boleslava doprovázela na setkání v Merseburgu v roce 1013. Gallus Anonymus a Dětmar z Merseburku ji zmiňují jako moudrou a okouzlující ženu, která se zasadila o propuštění mnoha vězněných šlechticů a jejich usmíření s jejím chotěm.\n\nPřesné datum její smrti není známé, ale předpokládá se, že zemřela nejpozději v roce 1017, spíš však na konci roku 1016, protože 3. února 1018 se Boleslav Chrabrý oženil se svou čtvrtou a poslední manželkou, Odou Míšeňskou.\n"}
{"id": "801575", "url": "https://cs.wikipedia.org/wiki?curid=801575", "title": "Čas budoucí (Star Trek: Enterprise)", "text": "Čas budoucí (Star Trek: Enterprise)\n\nČas budoucí (v originále Future Tense) je epizoda seriálu \"\". Jde o šestnáctý díl druhé řady pátého seriálu ze světa Star Treku.\n\nEnterprise narazí ve volném vesmíru na neznámou, osaměle plující loď. Při podrobném průzkumu je uvnitř nalezen mrtvý muž lidského původu.\n\nPodle Archerovy spekulace by mohlo jít o Zeframa Cochrana, který, jak se v té době věřilo, odletěl v experimentálním plavidle neznámo kam. Pak ovšem Phlox zjistí, že cizincova DNA je pozměněná: jedním z jeho předků byl Vulkánec a kromě toho má v sobě sekvence nukleotidů Tereliánců a mnoha dalších druhů. To je ovšem vyloučené, protože lidé neznají Vulkánce tak dlouho. Jediným logickým vysvětlením je, že neznámý pochází z budoucnosti. Mezitím Trip a Malcolm zkoumají vrak: plavidlo využívá organických obvodů a také jeho vnitřní rozměry neodpovídají vnějším, protože jsou mnohem větší. Uvnitř najde Trip tajemný přístroj, který vezme do strojovny k prozkoumání. V té době se z warpu vynoří sulibanská loď, jejíž velitel žádá okamžité vydání vraku. Archer odmítne, ale sulibanské plavidlo je příliš slabé a Enterprise ho po krátké přestřelce odrazí. Archer poté zamíří k vulkánské lodi Tal'Kir tři dny cesty vzdálené. Kapitán v doprovodu T'Pol otevře zapečetěnou Danielsovu kajutu a najde v databázi loď, kterou má na palubě. Bude vyrobena za 900 let v budoucnosti a na palubě má časový pohon. Kdyby ji Sulibané získali, mohli by ovlivnit Časovou studenou válku a celou budoucnost. Mezitím se k Enterprise blíží jiná neznámá loď, kterou T'Pol identifikuje jako tholianskou. Také tento druh chce loď z budoucnosti pro sebe, naštěstí zaberou kapitánovy výhrůžky, že plavidlo radši zničí, než by ho vydal. Tholiané odletí a cesta k Tal'Kiru pokračuje, jenže Tripovi a Malcolmovi se stále nedaří nalézt způsob, jakým tajemný aparát z lodi funguje. Alespoň zjistí, že jde pravděpodobně o vysílač nebo nouzový maják a po připojení energie může fungovat. Při těchto výzkumech ovšem zažijí podivnou příhodu, kdy se jedna a tatáž situace opakuje dvakrát za sebou jako jakási časová smyčka. Tři minuty před setkáním s Tal'Kir Enterprise dožene skupina sulibanských lodí. Sulibané mají převahu, ale Enterprise je stačí na chvíli odrazit a úspěšně dorazí na místo setkání. Zde posádka zažije menší šok, protože vulkánská loď je těžce poškozena a nemůže jim pomoci. Za útokem na Tal'Kir ovšem stojí Tholiané, kteří se vzápětí vrhnou na přilétající Sulibany a dojde mezi nimi k prudké přestřelce. Warp pohon Enterprise je mimo provoz, takže se Trip snaží zprovoznit nouzový vysílač z budoucnosti. Kapitán Archer s Malcolmovou pomocí nainstaluje do vraku odjištěné torpédo, aby ho mohl později na dálku odpálit. Přitom se několikrát ocitnou v časové smyčce, která jim pomůže práci urychlit. Tholiané zvítězí a odvážejí si vrak vlečným paprskem. Malcolm se snaží odpálit torpédo, ale hlavice byla mezitím zneškodněna. Na druhou stranu se Tripovi podaří pomocí artefaktu vyslat signál a loď, mrtvý cizinec i všechny artefakty náhle zmizí. Tholiané na nic nečekají a odletí.\n\nEnterprise pomáhá s opravami Tal'Kiru. Kapitán Archer při rozhovoru s T'Pol nadhodí myšlenku, že si v budoucnosti lidé a Vulkánci budou \"vyměňovat chromozomy\". Podle T'Pol je pravděpodobnější, že Vulkánské vrchní velení spíš uvěří na cestování časem.\n\n"}
{"id": "801577", "url": "https://cs.wikipedia.org/wiki?curid=801577", "title": "Jiří Havlíček", "text": "Jiří Havlíček\n\nJméno a příjmení Jiří Havlíček má více nositelů:\n\n"}
{"id": "801585", "url": "https://cs.wikipedia.org/wiki?curid=801585", "title": "Jumbo (slon)", "text": "Jumbo (slon)\n\nJumbo (1861 – září 1885) byl ohromný slon africký narozený na přelomu roku 1860 a 1861 pravděpodobně v Etiopském císařstvím (mnoho zdrojů se v tomto ohledu liší). Slon byl importován do pařížské zoo, převezen do Londýnské zoologické zahrady v roce 1865 a nakonec prodán v roce 1882 panu P. T. Barnumovi do cirkusu.\n\nSvoji pověst ohromného slona si opravdu zasloužil. V době, kdy pošel měřil cca 4 m a vážil 5 900 kg.\n\nZahynul na seřaďovacím nádraží ve městě St. Thomas v Ontariu v Kanadě po srážce s lokomotivou.\n\n"}
{"id": "801586", "url": "https://cs.wikipedia.org/wiki?curid=801586", "title": "ARA Bouchard (P-51)", "text": "ARA Bouchard (P-51)\n\nARA Bouchard je oceánská hlídková loď argentinského námořnictva. Loď byla postavena jako prototypová jednotka rodiny válečných lodí francouzské loděnice DCNS třídy \"Gowind\". V letech 2012–2019 byla jako L'Adroit (P725) zapůjčena francouzskému námořnictvu k testování. Mezi jeho hlavní úkoly patří především námořní hlídkování, protipirátské operace, ochrana rybolovu, monitoring životního prostředí či mise SAR.\n\nArgentina plavidlo zakoupila roku 2018, přičemž zároveň byly objednány ještě tři sesterské lodě \"L'Adroitu\" modelu OPV90 se zesíleným trupem (dodání v letech 2020–2022). Jejich stavba začala v lednu 2019. Cena za čtyři plavidla je 319 milionů euro. Nějaký čas zabralo provedení úprav. Do služby byla hlídková loď ARA \"Bouchard\" přijata 6. prosince 2019. \"L'Adroit\" a jeho sesterské lodě jsou první válečné lodě zakoupené pro argentinské námořnictvo po více než 30 letech.\n\nProjekt i stavbu hlídkové lodě \"L'Adroit\" zajistila loděnice DCNS na vlastní náklady (projekt \"Gowind\" později převazala spoelčnost Kership). Plavidlo bylo postaveno v letech 2010–2011 loděnicí DCNS v Lorientu. Hotové plavidlo bylo v říjnu 2011 zapůjčeno francouzskému námořnictvu na tříleté testování, které mělo skončit roku 2014. Francouzské námořnictvo zařadilo \"L'Adroit\" do služby dne 19. března 2012.\n\n\"L'Adroit\" má ocelový trup. Vysoká nástavba má pyramidový tvar, což zlešuje výhled posádky. Tu tvoří 30 osob, které může doplnit dalších 30 (například vojenský výsadek). Na zádi se nachází přistávací plocha pro vrtulník do hmotnosti 10 tun a hangár pro jeden vrtulník do hmotnosti 5 tun. Ze zádi lze spouštět dvojici devítímetrových rychlých člunů typu RHIB. Plavidlo je vybaveno bezpilotním prostředkem Schiebel Camcopter S-100. Obrannou výzbroj tvoří jeden 20mm kanón a dva 12,7mm kulomety. V případě potřeby může být plavidlo vyzbrojeno například protilodními střelami MM.40 Exocet či neletálními zbraněmi, jako jsou vodní děla. Plavidlo má bojový informační systém DCNS Polaris, vyhledávací radar Terma Scanter 2001 a elektro-optický senzorový systém Sagem EOMS NG.\n\nPohonný systém je koncepce CODAD. Tvoří ho dva diesely Anglo Belgian Corporation V12. Vytrvalost je tři týdny. Nejvyšší rychlost činí 21 uzlů. Dosah činí 8000 námořních mil při rychlosti 21 uzlů.\n\nV období od března do července 2015 byla loď nasazena v různých oblastech Afriky. Během nasazení se mimo jiné zapojila do protipirátské operace Atalanta, po dva týdny pomáhala fregatě \"Aconit\" při evakuaci francouzských občanů z jemenského přístavu Aden, popř. monitorovala rybolovné oblasti Mosambického průlivu.\n"}
{"id": "801589", "url": "https://cs.wikipedia.org/wiki?curid=801589", "title": "The Music of Smash", "text": "The Music of Smash\n\nThe Music of Smash je první soundtrackové album z amerického muzikálového seriálu \"Smash\". Vyšlo 1. května 2012 přes vydavatelství Columbia Records a za první týden se prodalo 39 000 alb. K 16. květnu 2012 se prodalo přes 59 000 kopií.\n\nAlbum vyšlo ve standardní i deluxe (rozšířenou) verzi. Standardní verze obsahuje třináct písní, které jsou složeny z šesti cover verzí a sedmi původních písní (všechny napsali Marc Shaiman a Scott Wittman s výjimkou písně \"Touch Me\", kterou složili Ryan Tedder, Brent Kutzle, Bonnie McKee a Noel Zancanella). Deluxe verze se prodává na internetových stránkách společnosti Target a obsahuje ještě pět bonusových skladeb, tudíž dohromady osmnáct.\n"}
{"id": "801591", "url": "https://cs.wikipedia.org/wiki?curid=801591", "title": "Opišňa", "text": "Opišňa\n\nOpišňa ( , – \"Opošňa\") je sídlo městského typu v Poltavské oblasti na Ukrajině. Leží na pravém břehu Vorskly a má zhruba šest tisíc obyvatel.\n\nTradičním řemeslem je zde hrnčířství.\n"}
{"id": "801592", "url": "https://cs.wikipedia.org/wiki?curid=801592", "title": "Vladimír Herman", "text": "Vladimír Herman\n\nVladimír Herman (24. ledna 1929 – 26. května 2015) byl český a československý politik Komunistické strany Československa, vedoucí tajemník Krajského výboru KSČ v Jihomoravském kraji a poslanec Sněmovny lidu Federálního shromáždění za normalizace.\n\nV letech 1969-1978 působil jako vedoucí tajemník Okresního výboru KSČ v Třebíči, od roku 1973 jako člen předsednictva Krajského výboru KSČ pro Jihomoravský kraj, kde od roku 1981 zastával post vedoucího tajemníka KV KSČ. 25. listopadu 1982 byl kooptován za člena Ústředního výboru KSČ. V této funkci ho potvrdil XVII. sjezd KSČ. V období březen 1986 – listopad 1989 byl navíc kandidátem Předsednictva ÚV KSČ. Od roku 1981 zastával také funkci předsedy jihomoravského krajského výboru Národní fronty. V roce 1979 mu byl udělen Řád práce. Jako vedoucí tajemník KV KSČ se uvádí i k roku 1986 a 1988.\n\nVe volbách roku 1986 zasedl za KSČ do Sněmovny lidu (volební obvod č. 86 – Brno-město-severovýchod, Jihomoravský kraj). Ve Federálním shromáždění setrval do prosince 1989, kdy rezignoval na mandát v rámci procesu kooptací do Federálního shromáždění po sametové revoluci.\n\nPůsobil jako esperantista. Coby komunistický funkcionář pomohl Českému esperantskému svazu tím, že ho začlenil do Svazarmu a poskytl mu dotace na kanceláře a rekreační objekty. Působil i jako radioamatér.\n\nZemřel v květnu 2015.\n\n"}
{"id": "801596", "url": "https://cs.wikipedia.org/wiki?curid=801596", "title": "Richenza Lotrinská", "text": "Richenza Lotrinská\n\nRichenza Lotrinská také Rixa, Ryksa, Richeza (polsky \"Rycheza Lotaryńska\"; asi 995/1000 – 21. březen 1063, Saalfeld) byla německá šlechtična, polská kněžna a královna jako manželka Měška II. Po svržení svého manžela z trůnu v roce 1031 se vrátila do Německa, kde se stala jeptiškou a dnes je známá jako blahoslavená Richenza Lotrinská. Jejím otcem byl Ezzo Lotrinský a matkou Matylda, dcera císaře Oty II. Byla tak sestra císaře Oty III.\n\nZřejmě už v roce 1000 během kongresu v Hnězdně se Boleslav Chrabrý a císař Ota III. dohodli o otužení vzájemných vztahů prostřednictvím manželství. Ota III. neměl potomky, a tak se nevěsta pro Boleslavova syna Měška vybírala ze sedmi dcer Otovy sestry Matyldy, jediné, které se vdala a porodila děti. Vybrána byla ta nejstarší z Otových neteří, Richenza. Ota III. však nečekaně zemřel v roce 1002 a politika Svaté říše římské se přeorientovala. Sňatek byl tedy odložen až do roku 1012, kdy si Boleslav Chrabrý vyžádal tento sňatek a poslal svého syna do Německa s dary pro nevěstinu rodinu. Císař Jindřich II. v Merseburgu uzavřel dočasný mír s Polskem a zde se také uskutečnila svatba Měška a Richenzy, na které byli hosty jak císař, tak Boleslav Chrabrý.\n\nBoleslav Chrabrý zemřel 17. června 1025. O šest měsíců později byli na Štědrý den v Hvězdně Měšek II. a jeho manželka korunováni polským králem a královnou. V roce 1031 byl Měšek II. donucen utéct z Polska do Čech, kde byl uvězněn. Polským knížetem se stal Měškův nevlastní bratr Bezprym.\n\nBrauweilerská kronika naznačuje, že Richenza a její děti tehdy utekly do Německa i polskými korunovačními klenoty, které předala císaři Konrádovi II. a hrála důležitou roli při sjednání míru mezi Polskem a Svatou říší římskou. Novodobí historici tyto fakta však nepokládají za věrohodná.\n\nRichenza a Měšek se již nesetkali, podle některých zdrojů byli buď oficiálně rozvedeni nebo žili odděleně. Poté, co byl Bezprym v roce 1032 zavražděn, se Měšek II. vrátil do Polska, ale byl nucen zemi rozdělit na tři části - jedné vládl on sám, druhé jeho bratr Ota a třetí jeho bratranec Dytryk. O rok později, v roce 1033, Měšek znovu zemi sjednotil pod svou vládou, když byl Ota zabit a Dytryk vykázán z Polska. V červenci 1034 však Měšek náhle zemřel, zřejmě byl zavražděn.\n\nSyn Richenzy a Měška Kazimír se do Polska vrátil až v roce 1037. Richenza se zřejmě do Polska odebrala společně s ním, ačkoliv tento fakt je předmětem debat mezi historiky. Vzpoura šlechty je však oba brzy donutila znovu utéct a Richenza se už poté do Polska nevrátila. Usadila se v německém Saalfeldu, s dovolením císaře se stála nazývala polskou královnou a vedla polskou opozici, která v roce 1039 jejímu synovi pomohla získat polský trůn. Zemřela 21. března 1063 tamtéž a v rozporu se svým přáním byla pohřbena v kolínském kostele Panny Marie. Roku 1816 byly její ostatky přeneseny do katedrály sv. Petra v Kolíně nad Rýnem.\n\n"}
{"id": "801598", "url": "https://cs.wikipedia.org/wiki?curid=801598", "title": "Rakousko na Zimních olympijských hrách 2010", "text": "Rakousko na Zimních olympijských hrách 2010\n\nRakousko na Zimních olympijských hrách 2010 v Vancouveru reprezentovalo 75 sportovců, z toho 49 mužů a 26 žen. Nejmladším účastníkem byl Miriam Ziegler (15 let, 342 dní), nejstarším pak Katrin Gutensohn (43 let, 339 dní). Reprezentanti vybojovali 23 medailí, z toho 9 zlatých 8 stříbrných a 6 bronzových.\n\n"}
{"id": "801600", "url": "https://cs.wikipedia.org/wiki?curid=801600", "title": "The Natch'l Blues", "text": "The Natch'l Blues\n\nThe Natch'l Blues je druhé studiové album Taje Mahala. Album vyšlo v prosinci 1968, několik měsíců po vydání předchozího alba s názvem \"Taj Mahal\" a vydala ho stejně jako předchozí společnost Columbia Records. Producentem alba byl David Rubinson.\n\n"}
{"id": "801601", "url": "https://cs.wikipedia.org/wiki?curid=801601", "title": "Pat Benatar", "text": "Pat Benatar\n\nPat Benatar, vlastním jménem Patricia Mae Andrzejewski (* 10. ledna 1953 v Brooklynu, New York), je americká hardrocková zpěvačka polsko irského původu.\n\nV letech 1981–1984 získala cenu Grammy. Nazpívala hity jako Hit Me With Your Best Shot nebo Love Is Battlefield.\n"}
{"id": "801605", "url": "https://cs.wikipedia.org/wiki?curid=801605", "title": "Rjóun Maru", "text": "Rjóun Maru\n\nRjóun Maru ( ) byla japonská rybářská loď, kterou odneslo zemětřesení a cunami v Tóhoku v roce 2011 z kotviště v prefektuře Aomori do Tichého oceánu, kde ji pak volně unášel proud. Zhruba po roce ji odhadlila letecká hlídka Kanadských ozbrojených sil ve vzdálenosti 280 kilometrů (150 námořních mil) od pobřeží Haida Gwaii v Britské Kolumbii. Neřízenou loď zanesl 1. dubna 2012 proud do vod Spojených států amerických a následně ji v Aljašském zálivu 5. dubna 2012 střelbou potopil kutr americké pobřežní stráže USCGC \"Anacapa\" (WPB-1335).\n\n"}
{"id": "801607", "url": "https://cs.wikipedia.org/wiki?curid=801607", "title": "Last of a Dyin' Breed", "text": "Last of a Dyin' Breed\n\nLast of a Dyin' Breed je čtrnácté studiové album americké jižansky rockové skupiny Lynyrd Skynyrd. Album vyšlo 21. srpna 2012 a je prvním albem skupiny, na kterém hraje baskytarista Johnny Colt.\n\n"}
{"id": "801612", "url": "https://cs.wikipedia.org/wiki?curid=801612", "title": "Léo Malet", "text": "Léo Malet\n\nLéo Malet, rozený Léon Mallet (7. března 1909 v Montpellier – 3. března 1996 v Châtillon-sous-Bagneux) byl francouzský spisovatel a básník, který se proslavil především svými detektivními romány s Nestorem Burmou. Při své tvorbě používal rovněž pseudonymy Frank Harding, Léo Latimer, Lionel Doucet, Jean de Selneuves, Noël Letam, Omer Refreger, Louis Refreger a společně se spisovateli Sergem Arcouëtem a Pierrem Ayraudem kolektivní pseudonym John-Silver Lee. Byl členem surrealistického hnutí a za své dílo obdržel ceny \"Grand prix de littérature policière\" (1948) a \"Prix Paul Féval\" (1984).\n\nLéo Malet začal svou uměleckou dráhu jako kabaretiér na Montmartru v Paříži v roce 1925. Téhož roku se vrátil do Montpellier, kde jej ovlivnil básník André Colomer (1886-1931) a po svém novém příjezdu do Paříže se pohyboval v anarchistickém prostředí. Bydlel v ulici \"Rue de Tolbiac\", kde se odehrává několik jeho pozdějších románů. Vystřídal několik příležitostných zaměstnání jako úředník, nádeník, příležitostný novinář, figurant ve filmu, kolportér, balič v nakladatelství Hachette aj. Pod různými pseudonymy psal detektivní romány.\n\nV letech 1930-1949 psal surrealistickou poezii. Zapojil se aktivně jako jiní surrealisté do trockistické strany \"Parti ouvrier internationaliste\" (1936-1939).\n\nV roce 1942 napsal svůj první román s detektivem Nestorem Burmou, který mu přinesl největší ohlas, \"Nádražní ulice 120\" (\"120, rue de la Gare\"), takže následovala další pokračování.\n\nV asi třiceti románech se vyskytuje soukromý detektiv Nestor Burma, jehož příběhy se odehrávají většinou v Paříži. V románové sérii \"Nové tajnosti pařížské\" (\"Nouveaux mystères de Paris\") odkazující svým názvem na \"Tajnosti pařížské\" (\"Mystères de Paris\") Eugèna Sua, se každá kniha odehrává v jiném pařížském obvodu.\n\nK jeho další dílům patří trilogie románů \"La vie est dégueulasse\" (1947), \"Le soleil n'est pas pour nous\" (1949) a \"Sueur aux tripes\" (1969) a mnoho detektivních příběhů.\n\n"}
{"id": "801615", "url": "https://cs.wikipedia.org/wiki?curid=801615", "title": "Grand prix de littérature policière", "text": "Grand prix de littérature policière\n\nGrand prix de littérature policière (česky \"Velká cena detektivní literatury\") je francouzské literární ocenění, které v roce 1948 založil literární kritik a spisovatel Maurice-Bernard Endrèbe. Cena je udělována jednou ročně nejlepšímu detektivnímu románu francouzského autora a zahraničnímu dílu publikovanému ve Francii. Porota se skládá z deseti osobností literárního světa a výjimečně ocení dva romány v jedné kategorii.\n\n"}
{"id": "801616", "url": "https://cs.wikipedia.org/wiki?curid=801616", "title": "Trio (hudební skupina)", "text": "Trio (hudební skupina)\n\nTrio byla německá hudební skupina řazená do Neuen Deutschen Welle. Typický pro ně byl textový i instrumentální minimalizmus. Její největší hit „Da da da“ dosáhl mezinárodního úspěchu.\n"}
{"id": "801617", "url": "https://cs.wikipedia.org/wiki?curid=801617", "title": "Rue de Mogador", "text": "Rue de Mogador\n\nRue de Mogador (\"Mogadorská ulice\") je ulice v Paříži. Nachází se v 9. obvodu. Je známá z francouzské literatury, neboť v této ulici bydlí soukromý detektiv Nestor Burma, literární postava spisovatele Léo Maleta. Mogador je portugalský název marockého města As-Sawíra, které 15. srpna 1844 dobyli Francouzi.\n\nUlice vede od křižovatky s \"Boulevardem Haussmann\" a končí u \"Rue Saint-Lazare\" na \"Place d'Estienne d'Orves\". Ulice je orientována z jihu na sever.\n\nUlice byla otevřena 11. prosince 1845 mezi \"Boulevardem Haussmann\" a \"Rue de Provence\", 30. října 1894 mezi \"Rue de Provence\" a \"Rue Joubert\", 16. února 1900 mezi \"Rue Joubert\" a Rue de la Victoire a 13. května 1899 mezi \"Rue de la Victoire\" a \"Rue Saint-Lazare\".\n\nV září 1909 zde byla zřízena první jednosměrná ulice v Paříži.\n\n"}
{"id": "801621", "url": "https://cs.wikipedia.org/wiki?curid=801621", "title": "Jacaranda", "text": "Jacaranda\n\nJacaranda je sólové studiové album Trevora Rabina, vydané 8. května 2012 pod značkou Varèse Sarabande. Jedná se o první řadové studiové album od roku 1989, kdy vydal album \"Can't Look Away\".\n\nAutorem všech skladeb je Trevor Rabin.\n"}
{"id": "801623", "url": "https://cs.wikipedia.org/wiki?curid=801623", "title": "Veronika Kopřivová", "text": "Veronika Kopřivová\n\nVeronika Kopřivová (* 22. březen 1991 Teplice) je česká modelka a finalistka soutěže krásy Česká Miss 2012.\n\nVystudovala Střední odbornou školu kadeřnickou. Poté dva roky pracovala jako kadeřnice a finanční poradkyně. Pracuje jako modelka.\n\nV roce 2011 se stala vítězkou soutěže krásy Miss Sever 2011 a přihlásila se také do soutěže krásy Česká Miss 2012, kde soutěžila s č. 2. Probojovala se až do finále. Stala se tváří společnosti Abalico pro rok 2012.\n\nMá mladší sestru Barboru a bratra Dominika. Jejím partnerem byl v letech 2015–2019 hokejista Jaromír Jágr.\n\n"}
{"id": "801624", "url": "https://cs.wikipedia.org/wiki?curid=801624", "title": "Nestor Burma", "text": "Nestor Burma\n\nNestor Burma je literární postava z detektivních románů francouzského spisovatele Léo Maleta. Jedná se o soukromého detektiva, který bydlí v Paříži.\n\nNestor Burma přišel do Paříže z jižní Francie. Jeho bydliště je v ulici \"Rue de Mogador\" v 9. obvodu a v ulici \"Rue des Petits-Champs\" má svou detektivní kancelář \"Fiat Lux\", kterou v románech tvoří tři zaměstnanci: sekretářka Hélène Chatelain a dva externí spolupracovníci Roger Zavatter a Louis Reboul.\n\nNestor Burma je, tak jako mnozí jiní románoví detektivové, v neustálém konkurenčním kontaktu s policií, jeho hlavním protějškem je komisař Florimond Faroux. Burmova pověst u francouzské policie je dobrá, někdy také provádí tajné úkoly pro stát. V případě pochybností jedná samostatně a své případy řeší pomocí instinktu, a především díky svým kontaktům, které má po celé Paříži.\n\nPrvní román vyšel ještě za druhé světové války v roce 1943. V letech 1954-1959 vznikla nejznámější série románů \"Nové tajnosti pařížské\" s myšlenkou, že se každá detektivka bude odehrávat vždy v jiném pařížském obvodu. Pouze pět obvodů (7., 11., 18., 19. a 20.) takto nebylo zpracováno.\n\nMnohé příběhy byly adaptovány pro film nebo televizi.\n\n\nSérie Nové tajnosti pařížské (\"Les Nouveaux Mystères de Paris\") 1954-1959\n\n\n\n"}
{"id": "801629", "url": "https://cs.wikipedia.org/wiki?curid=801629", "title": "Awá", "text": "Awá\n\nAwá nebo také Guajá je vymírající kmen žijící v Brazílii. Podle údajů z roku 2012 ho tvoří už pouze 460 osob. Jeho příslušníci jsou zabíjeni ilegálními dřevorubci, kteří v Amazonii těží cenné dřeviny.\n"}
{"id": "801635", "url": "https://cs.wikipedia.org/wiki?curid=801635", "title": "Everybody Knows This Is Nowhere", "text": "Everybody Knows This Is Nowhere\n\nEverybody Knows This Is Nowhere je druhé sólové studiové album Neila Younga, vydané v květnu 1969 pod značkou Reprise Records. Jedná se o jeho první společné album se skupinou Crazy Horse. Album se umístilo na 34. pozici v žebříčku Billboard 200 a bylo oceněno platinovou deskou (RIAA).\n\nAutorem všech skladeb je Neil Young.\n"}
{"id": "801636", "url": "https://cs.wikipedia.org/wiki?curid=801636", "title": "Hubert Kah", "text": "Hubert Kah\n\nHubert Kah, vlastním jménem \"Hubert Kemmler\" (* 22. března 1961, Reutlingen, Německo), je německý hudebník, komponista a producent. Žánrově se řadí do Neue Deutsche Welle.\n\nNejvětší úspěch slavil v roce 1982 se singly \"Rosemarie\" a \"Sternenhimmel\", které se udržely přes 20 týdnů v německé hitparádě a umístily se nejlépe na 3., respektive 2. místě.\n\n\n\n\n"}
{"id": "801642", "url": "https://cs.wikipedia.org/wiki?curid=801642", "title": "Skip Spence", "text": "Skip Spence\n\nAlexander Lee „Skip“ Spence (18. dubna 1946 Windsor, Ontario, Kanada – 16. dubna 1999 Santa Cruz, Kalifornie, USA) byl v kanadě narozený americký zpěvák, kytarista a bubeník. Byl zakládajícím členem skupiny Moby Grape. Krátce byl také členem skupiny Jefferson Airplane jako bubeník a stál u zrodu skupiny Quicksilver Messenger Service. Zemřel dva dny před jeho třiapadesátými narozeninami. Po jeho smrti mu vzdalo hold několik hudebníků na tribute albu \"\". Mezi hudebníky byli například Tom Waits, Beck nebo Robert Plant. Autorem obalu k albu je Stanley Mouse.\n\n"}
{"id": "801646", "url": "https://cs.wikipedia.org/wiki?curid=801646", "title": "Chuck Brown", "text": "Chuck Brown\n\nChuck Brown (22. srpna 1936 Gaston, Severní Karolína, USA – 16. května 2012 Baltimore, Maryland, USA) byl americký funkový kytarista, zpěvák, hudební producent a skladatel. Je považován za otce žánru go-go. Mezi jeho největší hity patří například „I Need Some Money“ nebo „Ashley's Roachclip“.\n"}
{"id": "801647", "url": "https://cs.wikipedia.org/wiki?curid=801647", "title": "Evžen Oněgin (rozcestník)", "text": "Evžen Oněgin (rozcestník)\n\nEvžen Oněgin může být:\n\n\n\n\n"}
{"id": "801650", "url": "https://cs.wikipedia.org/wiki?curid=801650", "title": "Renata Janečková", "text": "Renata Janečková\n\nRenata Janečková je česká modelka a moderátorka.\n\nV roce 1996 se zúčastnila české soutěže krásy Miss České republiky a probojovala se až do finále. V roce 2001 odjela reprezentovat naší zemi na mezinárodní soutěž krásy Miss Intercontinental, kde se stala I. vicemiss. V roce 2002 také reprezentovala naší zemi na mezinárodní soutěži Top Model of the World, která se konala v Kaiserslauternu a kterou vyhrála a stala se vítězkou. Poté se ještě zúčastnila Miss Model of the World 2002, která se konala 18. listopadu 2002 v tureckém Istanbulu, kde se umístila na 4. místě.\n\nV současnosti se živí moderováním.\n"}
{"id": "801653", "url": "https://cs.wikipedia.org/wiki?curid=801653", "title": "Leon Hendrix", "text": "Leon Hendrix\n\nLeon Hendrix (* 13. ledna 1948 Seattle, Washington, USA) je americký rockový zpěvák a kytarista. Je mladším bratrem Jimiho Hendrixe. Řadu let pracoval pro společnost Boeing. V roce 2012 vydal knihu s názvem \"Jimi Hendrix: A Brother's Story\". Napsal ji společně s Adamem Mitchellem.\n\n"}
{"id": "801654", "url": "https://cs.wikipedia.org/wiki?curid=801654", "title": "Jan Hlavačka", "text": "Jan Hlavačka\n\nJan Hlavačka (* 13. dubna 1941) byl český a československý politik Československé strany lidové a poslanec Sněmovny lidu Federálního shromáždění za normalizace.\n\nK roku 1986 se profesně uvádí jako vedoucí projektant.\n\nVe volbách roku 1986 usedl do Sněmovny lidu (volební obvod č. 129 - Přerov, Severomoravský kraj). Ve Federálním shromáždění setrval do konce funkčního období, tedy do svobodných voleb roku 1990. Netýkal se ho proces kooptací do Federálního shromáždění po sametové revoluci.\n"}
{"id": "801655", "url": "https://cs.wikipedia.org/wiki?curid=801655", "title": "Kanton Lencloître", "text": "Kanton Lencloître\n\nKanton Lencloître (fr. \"Canton de Lencloître\") je francouzský kanton v departementu Vienne v regionu Poitou-Charentes. Skládá se z devíti obcí.\n\n"}
{"id": "801656", "url": "https://cs.wikipedia.org/wiki?curid=801656", "title": "Kanton Loudun", "text": "Kanton Loudun\n\nKanton Loudun (fr. \"Canton de Loudun\") je francouzský kanton v departementu Vienne v regionu Poitou-Charentes. Skládá se z 12 obcí.\n\n"}
{"id": "801657", "url": "https://cs.wikipedia.org/wiki?curid=801657", "title": "God &amp; Guns", "text": "God &amp; Guns\n\nGod & Guns je třinácté studiové album americké southern rockové skupiny Lynyrd Skynyrd. Album vyšlo v září 2009 pod značkou Roadrunner Records. Producentem alba byl Bob Marlette.\n\n"}
{"id": "801659", "url": "https://cs.wikipedia.org/wiki?curid=801659", "title": "Kanton Lusignan", "text": "Kanton Lusignan\n\nKanton Lusignan (fr. \"Canton de Lusignan\") je francouzský kanton v departementu Vienne v regionu Poitou-Charentes. Skládá se z devíti obcí.\n\n"}
{"id": "801660", "url": "https://cs.wikipedia.org/wiki?curid=801660", "title": "Karol Honner", "text": "Karol Honner\n\nKarol Honner (* 21. srpna 1932 Žilina) je slovenský stavební inženýr a vysokoškolský učitel, bývalý československý politik Veřejnosti proti násilí a poslanec Sněmovny lidu Federálního shromáždění po sametové revoluci.\n\nVystudoval Slovenskou vysokou školu technickou v Bratislavě (Fakulta strojního inženýrství). Od roku 1964 vyučoval na Vysoké škole dopravní v Žilině. V roce 1989 patřil k zakládajícím členům Veřejnosti proti násilí v Žilině. K roku 1990 je profesně uváděn jako předseda Krajského výboru Komitétu pro životní prostředí.\n\nV lednu 1990 zasedl v rámci procesu kooptací do Federálního shromáždění po sametové revoluci do Sněmovny lidu (volební obvod č. 181 - Žilina, Středoslovenský kraj) jako bezpartijní poslanec (respektive poslanec za hnutí Veřejnost proti násilí). Mandát obhájil ve volbách roku 1990, coby poslanec za VPN. Ve Federálním shromáždění setrval do konce funkčního období, tedy do voleb roku 1992.\n\nPozději působil jako soudní znalec v oboru tepelná energetická zařízení a byl členem Slovenské komory stavebních inženýrů a předsednictva Slovenské společnosti pro techniku prostředí v Bratislavě.\n\n"}
{"id": "801661", "url": "https://cs.wikipedia.org/wiki?curid=801661", "title": "Kanton Lussac-les-Châteaux", "text": "Kanton Lussac-les-Châteaux\n\nKanton Lussac-les-Châteaux (fr. \"Canton de Lussac-les-Châteaux\") je francouzský kanton v departementu Vienne v regionu Poitou-Charentes. Skládá se z 10 obcí.\n\n"}
{"id": "801663", "url": "https://cs.wikipedia.org/wiki?curid=801663", "title": "Warberg IC", "text": "Warberg IC\n\nWarberg Innebandyclub (často označován jako Warberg IC nebo WIC) je švédský florbalový klub, jeden z nejúspěšnějších švédské florbalové historie. Čtyřikrát vyhrál Švédskou Superligu, naposledy v květnu 2008. Warberg IC hraje svá domácí utkání v aréně Sparbankshallen s maximální kapacitou 2 200 diváků.\n\n\nOficiální stránky Warberg IC\n"}
{"id": "801664", "url": "https://cs.wikipedia.org/wiki?curid=801664", "title": "Miss Intercontinental", "text": "Miss Intercontinental\n\nMiss Intercontinental (česky doslovně \"Mezikontinentální slečna\") je mezinárodní soutěž krásy. Soutěž byla založena v roce 1973 na ostrově Arubě. Soutěž pořádá společnost World Beauty Organization sídlící v Panamě.\n\nÚřadující Miss Intercontinental je Daniela Chalbaud z Venezuely, která byla zvolena 23. listopadu 2012.\n\n"}
{"id": "801665", "url": "https://cs.wikipedia.org/wiki?curid=801665", "title": "Kanton Montmorillon", "text": "Kanton Montmorillon\n\nKanton Montmorillon (fr. \"Canton de Montmorillon\") je francouzský kanton v departementu Vienne v regionu Poitou-Charentes. Skládá se z osmi obcí.\n\n"}
{"id": "801666", "url": "https://cs.wikipedia.org/wiki?curid=801666", "title": "Kanton Mirebeau", "text": "Kanton Mirebeau\n\nKanton Mirebeau (fr. \"Canton de Mirebeau\") je francouzský kanton v departementu Vienne v regionu Poitou-Charentes. Skládá se z 10 obcí.\n\n"}
{"id": "801667", "url": "https://cs.wikipedia.org/wiki?curid=801667", "title": "Kanton Vouillé", "text": "Kanton Vouillé\n\nKanton Vouillé (fr. \"Canton de Vouillé\") je francouzský kanton v departementu Vienne v regionu Poitou-Charentes. Skládá se ze 14 obcí.\n\n"}
{"id": "801668", "url": "https://cs.wikipedia.org/wiki?curid=801668", "title": "Heroes (album, Willie Nelson)", "text": "Heroes (album, Willie Nelson)\n\nHeroes je studiové album Willieho Nelsona. První singly k albu vyšly již v dubnu 2012, album jako celek potom až v květnu. Producentem alba byl Buddy Cannon. Album obsahuje i několik coververzí, patří mezi ně například „The Scientist“ od skupiny Coldplay (skladbu Nelson vydal jako singl již v roce 2011) nebo „Come On Up to the House“ od Toma Waitse.\n\n"}
{"id": "801670", "url": "https://cs.wikipedia.org/wiki?curid=801670", "title": "Patrick Bruel", "text": "Patrick Bruel\n\nPatrick Bruel, rodným jménem \"Patrick Maurice Benguigui\" (* 14. května 1959, Tlemcen, Alžírsko), je francouzský zpěvák, šansoniér, herec a hráč pokeru.\n\n\n\n"}
{"id": "801672", "url": "https://cs.wikipedia.org/wiki?curid=801672", "title": "Hanuš Trneček", "text": "Hanuš Trneček\n\nHanuš Jan Trneček (16. května 1858 Praha – 28. března 1914 tamtéž) byl český harfenista, klavírista, dirigent, skladatel a hudební pedagog.\n\nStudoval na Pražské konzervatoři hru na housle u Antonína Bennewitze a harfu u Václava Staňka. V roce 1876 byl odveden a v průběhu vojenské služby hrál v lázeňském orchestru ve Františkových lázních. Po dvouletém působení v \"Ziehrerově orchestru\" v Berlíně se vrátil do Františkových lázní. Kromě hraní v orchestru byl i divadelním dirigentem. V letech 1882–1888 hrál na harfu v dvorním divadle ve Schwerinu a dirigoval koncerty \"Wagnervereinu\".\n\nOd roku 1888 byl profesorem harfy na Pražské konzervatoři. Kromě hry na harfu vyučoval i klavír a skladbu. Vychoval celou generaci vynikajících českých harfeníků. Koncertoval nejen na harfu, ale i na klavír. Pokoušel se v konstrukci klavíru prosadit terasovitou klávesnici, kterou vynalezl maďarský klavírista Paul von Jankó, což se však nezdařilo. Podílel se na založení Českého spolku pro komorní hudbu a byl jedním z hlavních autorů hudební části Národopisné výstavy v roce 1895. 20 let byl předsedou \"Hudebního odboru Umělecké besedy.\"\n\nJako skladatel byl sice samouk, ale celá řada jeho skladeb měla u obecenstva úspěch. Zejména jeho skladby pro harfu a úpravy známých skladeb pro harfu nebo klavír byly obecenstvem vděčně přijímány. Nejznámější z nich (např. harfová úprava \"Vltavy\" Bedřicha Smetany z cyklu Má vlast) jsou dodnes součástí koncertního repertoáru. Menší úspěch měly již jeho opery. Byly uvedeny i na scéně Národního divadla, ale bez většího ohlasu. Trvalou hodnotu má jeho instruktivní literatura pro harfu a pro klavír. Kromě vlastních skladeb jsou to zejména edice klavírních sonát a sonatin starších mistrů a sbírky etud.\n\n\n\n\n\n\n\n\n"}
{"id": "801673", "url": "https://cs.wikipedia.org/wiki?curid=801673", "title": "Zdeněk Hoření", "text": "Zdeněk Hoření\n\nZdeněk Hoření (* 9. února 1930 Frýdštejn) je bývalý český a československý novinář, šéfredaktor \"Rudého práva\", politik Komunistické strany Československa, poslanec České národní rady a Sněmovny lidu Federálního shromáždění za normalizace.\n\nOd roku 1954 pracoval jako redaktor deníku \"Rudé právo\", v letech 1962–1968 jako jeho moskevský zpravodaj. V roce 1969 se stal zástupcem šéfredaktora stranického listu \"Tribuna\". V letech 1969–1983 působil na pozici zástupce šéfredaktora Rudého práva, kde od roku 1983 až do konce komunistického režimu zastával post šéfredaktora. V letech 1972–1983 byl rovněž předsedou Ústředního výboru Československého svazu novinářů. V roce 1970 mu byla udělena Československá novinářská cena, roku 1980 Řád republiky.\n\nXV. sjezd KSČ ho zvolil za kandidáta Ústředního výboru KSČ. Ve funkci kandidáta ÚV KSČ ho potvrdil XVI. sjezd KSČ. Za člena Ústředního výboru KSČ byl kooptován 16. března 1982 a na této pozici ho potvrdil i XVII. sjezd KSČ. V období říjen 1984 – listopad 1989 byl navíc členem sekretariátu ÚV KSČ.\n\nVe volbách roku 1976 usedl do České národní rady. Mandát v ní získal i ve volbách roku 1981.\n\nVe volbách roku 1986 přešel do Sněmovny lidu (volební obvod č. 64 – Most-Chomutov, Severočeský kraj). Ve Federálním shromáždění setrval do ledna 1990, kdy rezignoval na mandát v rámci procesu kooptací do Federálního shromáždění po sametové revoluci.\n\nPo sametové revoluci se stáhl z veřejného a politického života. Po roce 1991 působil v redakci komunistického deníku \"Haló noviny\", kde je v roce 2013 mezi členy redakce jeho dcera Monika.\n\n"}
{"id": "801674", "url": "https://cs.wikipedia.org/wiki?curid=801674", "title": "Kanton Moncontour (Côtes-d'Armor)", "text": "Kanton Moncontour (Côtes-d'Armor)\n\nKanton Moncontour (fr. \"Canton de Moncontour\") je francouzský kanton v departementu Côtes-d'Armor v regionu Bretaň. Skládá se z 10 obcí.\n\n"}
{"id": "801677", "url": "https://cs.wikipedia.org/wiki?curid=801677", "title": "Nový Kohoutov", "text": "Nový Kohoutov\n\nNový Kohoutov (něm. \"Neu-Koken\") je osada, součást (základní sídelní jednotka) obce Kohoutov v okrese Trutnov. Nachází se asi 1¾ km na severozápad od centra Kohoutova, necelých 7 km severovýchodně od města Dvůr Králové nad Labem. Sídlo, obklopené lesy, je rozloženo podél silnice, jež vede z Kohoutova k severozápadu, směrem na Kocbeře; na východní straně osadu míjí horní tok potoka Drahyně. V roce 2001 zde bylo evidováno 11 domů a trvale žilo 26 obyvatel.\n\nNový Kohoutov leží v katastrálním území Kohoutov o rozloze 7,41 km.\n\nOsada vznikla ve 30. letech 19. století.\n"}
{"id": "801678", "url": "https://cs.wikipedia.org/wiki?curid=801678", "title": "Kanton Moncontour (Vienne)", "text": "Kanton Moncontour (Vienne)\n\nKanton Moncontour (fr. \"Canton de Moncontour\") je francouzský kanton v departementu Vienne v regionu Poitou-Charentes. Skládá se z 10 obcí.\n\n"}
{"id": "801679", "url": "https://cs.wikipedia.org/wiki?curid=801679", "title": "Mill Creek (Washington)", "text": "Mill Creek (Washington)\n\nMill Creek je město v okrese Snohomish v americkém státě Washington, které se nachází zhruba 30 kilometrů na severozápad od centra Seattlu a je částí metropolitní oblasti Seattle. V roce 2010 v něm žilo 18 244 obyvatel. Původně se jednalo o plánovanou obec, která vyrostla kolem golfového hřiště, které bývalo jejím středem. Podle důchodu na hlavu se jedná o 19. nejbohatší obec ve státě Washington.\n\nMill Creek byl oficiálně začleněn v srpnu 1983. Poté město rychle rostlo, přibývaly jak obyvatelé, tak pracovní místa. Nyní je jeho centrem městem sponzorovaný komplex smíšeného využití Mill Creek Town Center. Před počátkem tohoto století pokrývaly značnou část města lesy, ale poslední dobou bylo kolem místních silnic, včetně hlavní tepny, Washington State Route 527, postaveno mnoho obytných objektů. Díky tomu nabyla většího významu i místní střední škola. Do města spadá také pás zeleně na jihovýchodě území obce.\n\nMěsto obsluhují čtyři základní školy, dvě prostřední školy a střední škola Henryho M. Jacksona. Město patří do školního obvodu Everett.\n\nPodle statistického úřadu má město rozlohu 9,2 km², z čehož vše tvoří souš. Městem protéká několik potoků, mezi které patří North Creek, Penny Creek a Nickel Creek. Také se zde nachází potok s názvem Mill Creek, který nevytéká přes hranice města. Jeho jméno bylo ale až do roku 2001 Smokehouse Creek.\n\nV roce 2010 město obývalo 18 244 lidí, z nichž 74 % tvořili běloši, 17 % Asiaté a 2 % Afro-Američané. 6 % obyvatelstva bylo hispánského původu.\n\nNa území města se nachází několik městských a místních parků, jako jsou Nickel Creek Park, Cougar Park, Heron Park nebo Mill Creek Sports Park. Dále se zde nachází soukromé golfové hřiště, kolem nějž bylo město postaveno, a přírodní rezervace ochraňující potok Penny Creek. Okresní parky v blízkosti města zahrnují McCollum Park a North Creek Park.\n\nKromě parků se zde nachází také několik pěších a cyklistických stezek. Tou nejdůležitější je pravděpodobně North Creek Trail, která začíná v McCollum Parku a končí na ulici 164th Street. Běží přibližně souběžně s potokem North Creek.\n"}
{"id": "801681", "url": "https://cs.wikipedia.org/wiki?curid=801681", "title": "Kanton Les Trois-Moutiers", "text": "Kanton Les Trois-Moutiers\n\nKanton Les Trois-Moutiers (fr. \"Canton des Trois-Moutiers\") je francouzský kanton v departementu Vienne v regionu Poitou-Charentes. Skládá se ze 14 obcí.\n\n"}
{"id": "801685", "url": "https://cs.wikipedia.org/wiki?curid=801685", "title": "K.Maro", "text": "K.Maro\n\nK.Maro, vlastním jménem Cyril Kamar (* 31. prosince 1980, Bejrút, Libanon) je kanadský zpěvák popu. Bydlí v Montréalu, Québec.\n\nZpívá francouzsky a anglicky. Jeho zatím největším hitem je single \"Femme like U\" z roku 2003, který se umístil v několika zemích v top-ten.\n\n\n\n"}
{"id": "801686", "url": "https://cs.wikipedia.org/wiki?curid=801686", "title": "Janette Sadiková-Khanová", "text": "Janette Sadiková-Khanová\n\nJanette Sadiková-Khanová (nepřechýleně \"Sadik-Khan\") je bývalá vedoucí odboru dopravy města New York. Do funkce ji dosadil starosta Michael Bloomberg dne 27. dubna 2007, aby nahradila odešlou Iris Weinshallovou. Ve funkci skončila v roce 2013.\n\nSadiková-Khanová se podílela na prosazování starostova plánu PlaNYC, který měl změnit New York na „zelené město“ a snížit jeho uhlíkovou stopu o 30 % do roku 2030. Součástí těchto plánu je výstavba cyklostezek a cyklopruhů, zlepšení stavu vyhrazených jízdních pruhů pro autobusy nebo rozšiřování pěších zón. Ohledně městské cyklistiky Sadiková-Khanová uvedla: „\"Ze všech sil se snažíme zvýšit přitažlivost jízdy na kole v New Yorku\" …“ Mezi výhodami cyklistiky vidí to, že je šetrnější k životnímu prostředí, cyklista si lépe užije město a dochází k méně nehodám.\n\nJanette Sadiková-Khanová je vdaná za Marka A. Geistfelda, profesora práva na New York University.\n"}
{"id": "801700", "url": "https://cs.wikipedia.org/wiki?curid=801700", "title": "Rakousko na Zimních olympijských hrách 2006", "text": "Rakousko na Zimních olympijských hrách 2006\n\nRakousko na Zimních olympijských hrách 2006 v Turíně reprezentovalo 73 sportovců, z toho 55 mužů a 18 žen. Nejmladším účastníkem byl Viktor Pfeifer (18 let, 275 dní), nejstarším pak Wolfgang Pernera (38 let, 155 dní). Reprezentanti vybojovali 23 medailí, z toho 9 zlatých 7 stříbrných a 7 bronzových.\n\n"}
{"id": "801701", "url": "https://cs.wikipedia.org/wiki?curid=801701", "title": "Karol Hranai", "text": "Karol Hranai\n\nKarol Hranai (* 19. ledna 1934) byl slovenský a československý politik Demokratické strany, poslanec Sněmovny lidu Federálního shromáždění po sametové revoluci.\n\nNa mimořádném sjezdu 1. prosince 1989, kde byla transformována dosavadní normalizační Strana slovenské obrody na obnovenou Demokratickou stranu, byl zvolen do jejího vedení.\n\nV lednu 1990 zasedl v rámci procesu kooptací do Federálního shromáždění po sametové revoluci do Sněmovny lidu (volební obvod č. 147 – Levice, Západoslovenský kraj) jako poslanec za Demokratickou stranu. Ve Federálním shromáždění setrval do konce funkčního období, tedy do svobodných voleb roku 1990.\n\nK roku 1990 je uváděn bytem Nitra.\n\n"}
{"id": "801703", "url": "https://cs.wikipedia.org/wiki?curid=801703", "title": "The Callback", "text": "The Callback\n\nThe Callback je druhá epizoda amerického televizního seriálu \"Smash\". Epizoda se vysílala na televizní stanici NBC 13. února 2012.\n\nIvy Lynn (Megan Hilty) a Karen Cartwright (Katharine McPhee) se snaží zaujmout režiséra Dereka Willse (Jack Davenport), aby získali roli Marylin Monroe. Julia Houston (Debra Messing) a její manžel Frank (Brian d'Arcy James) jsou frustrováni z rozsáhlého procesu jejich mezinárodní adopce. Eileenin (Anjelica Huston) rozvod komplikuje její pokus o financování muzikálu. Na konci získá roli Marylin Ivy, poté, co se vyspí s Derekem, aby získala jeho pozornost a preference. Zklamaná Karen se dozvídá, že roli Marylin nezískala.\n\nEpizodu režíroval Michael Mayer a scénář k ní napsala tvůrkyně seriálu Theresa Rebeck. Pilotní díl byl původně psán pro televizní stanici Showtime, ale hlavní iniciátor seriálu Robert Greenblatt odešel ze Showtime na NBC a seriál si vzal s sebou. V souvislosti se změnou televizního kanálu byla Rebeck nucena přesunout 20 minut natočeného materiálu z prvního dílu a vložit ho do druhé a třetí epizody. V epizodě se objeví dvě camea dvou významných broadwayských osobností: Jordana Rotha, prezidenta Jujamcyn Theaters, který hraje sám sebe ve scéně v restauraci a Toma Kitta, hudebního skladatele, aranžéra a dirigenta, mezi jehož nejznámější práci patří například rockový muzikál \"Next to Normal\" a objevuje se jako jazzový muzikant, který představí Ivy a doprovází ji v písni \"Crazy Dreams\". Toto je první epizoda pro Briana d'Arcyho Jamese, kde je uveden mezi hlavní postavy, protože v pilotním díle byl uveden jako hostující hvězda.\n\nV rozhovoru pro Entertainment Weekly výkonný producent Neil Meron prozradil, že McPhee bude dělat cover verzi písně \"Call Me\" od Blondie. Píseň \"20th Century Fox Mambo\" byla exkluzivně vydána na E! Online, zatímco cover verze Hilty písně od Carrie Underwood \"Crazy Dreams\" byla uvedena přes The Hollywood Reporter. McPhee také v rozhlasové show Ryana Seacresta odhalila, že také bude dělat cover verzi písně od Florence and the Machine, ale žádná taková se v této epizodě neobjevila. Navíc se jiná verze písně \"Let Me Be Your Star\" z pilotního dílu objevila v této epizodě. Studiové nahrávky \"Call Me\", \"The 20th Century Fox Mambo\" a \"Crazy Dreams\" byly vydány jako singly a jsou dostupné ke stažení.\n\nRatings\nEpizoda se poprvé vysílala 13. února 2012. Epizodu v den vysílání sledovalo 8,06 milionů amerických diváků. Toto byl pokles sledovanosti o 26% než v předchozím díle Pilot. I přes velký pokles ve sledovanosti se epizoda stala ve svém vysílacím čase nejsledovanější a porazila seriály \"Hawaii Five-0\" a \"Castle\". Epizoda byla také zvolena nejvýše hodnoceným představením ve vysílacím čase od 13. dubna 2009 a pomohla NBC, aby se umístila na prvním místě v pondělní sledovanosti.\n\nMaureen Ryan, redaktorka pro \"The Huffington Post\" epizodu chválila a poznamenala, že byla \"skoro tak stejně působivá jako předchozí epizoda\". Také chválila emocionální zakončení epizody. Redaktor Daniel Feinberg píšící pro \"HitFix\" nazval epizodu \"skvělá\".\n\n"}
{"id": "801705", "url": "https://cs.wikipedia.org/wiki?curid=801705", "title": "Mistrovství světa v ledním hokeji 2013 (Divize I)", "text": "Mistrovství světa v ledním hokeji 2013 (Divize I)\n\nMistrovství světa v ledním hokeji 2013 (Divize I) se konalo od 14. do 20. dubna 2013 v Budapešti v Maďarsku (skupina A) a v Doněcku na Ukrajině (skupina B). Skupiny A a B nebyly rovnocenné a probíhaly mezi nimi postupy a sestupy.\n\n\n"}
{"id": "801708", "url": "https://cs.wikipedia.org/wiki?curid=801708", "title": "INS Chakra II", "text": "INS Chakra II\n\nINS Chakra II je indická útočná jaderná ponorka sovětského Projektu 971U (v kódu NATO \"třída Akula II\"). Ponorka byla postavena v letech 1993–2009 pro ruské námořnictvo jako K-152 Nerpa. V roce 2011 byla uzavřena rusko-indická dohoda o jejím desetiletém zapůjčení indickému námořnictvu. Indické námořnictvo ponorku zařadilo do služby dne 4. dubna 2012 pod staronovým jménem INS \"Chakra\" II. Stala se tak jednou ze šesti zemí, provozujících ponorky na jaderný pohon (další jsou Čína, Rusko, USA, Velká Británie a Francie). \"Chakra\" měla mimo jiné chránit domácí raketonosnou jadernou ponorku INS \"Arihant\", která měla vstoupit do služby do konce roku 2012.\n\nJméno INS \"Chakra\" nesla první indická jaderná ponorka, sovětská K-43 Projektu 670 (v kódu NATO \"třída Charlie I\") zapůjčená Indii v letech 1988–1991.\n\nStavba \"Něrpy\" byla zahájena roku 1993 v loděnici v Komsomolsku. Na vodu byla spuštěna roku 2008. Během zkoušek na ní v listopadu 2008 došlo k nehodě, při které zahynulo 20 osob (šest námořníků a 14 civilních pracovníků z loděnice). Členové posádky zahynuli po náhodné aktivaci hasicího systému, který vzduch v interiéru vyměnil za freon. Do operační služby ji ruské námořnictvo zařadilo roku 2009.\n"}
{"id": "801709", "url": "https://cs.wikipedia.org/wiki?curid=801709", "title": "Fantom (hudební skupina)", "text": "Fantom (hudební skupina)\n\nFantom je česká rocková skupina, založená v roce 1973 v Milevsku. Přes četné změny v sestavách skupina existuje dodnes, ale nehraje v ní žádný z původních členů. Skupinu vede Jindřich Muller, který do ní přišel v roce 1975.\n\n\n\n"}
{"id": "801714", "url": "https://cs.wikipedia.org/wiki?curid=801714", "title": "Bohumil Janča", "text": "Bohumil Janča\n\nBohumil Janča (* 8. července 1936) byl český a československý politik Občanského fóra a Občanského hnutí, poslanec Sněmovny lidu Federálního shromáždění.\n\nKvůli nesouhlasu s okupací vojsky Varšavské smlouvy v roce 1968 byl propuštěn z postu ředitele školy v Purkyňově ulici ve Vyškově. Musel odejít učit do města Bučovice a učil pak na zvláštní škole. V roce 1989 patřil mezi zakladatele Občanského fóra mezi učiteli. V roce 1990 se uvádí jako učitel zvláštní školy, bytem Vyškov.\n\nV lednu 1990 zasedl v rámci procesu kooptací do Federálního shromáždění po sametové revoluci do Sněmovny lidu (volební obvod č. 104 – Vyškov-Prostějov, Jihomoravský kraj) jako bezpartijní poslanec (respektive poslanec za Občanské fórum). Mandát obhájil ve volbách roku 1990, jako poslanec za Občanské fórum. Po rozpadu OF se uvádí jako člen poslaneckého klubu Občanského hnutí. Ve Federálním shromáždění setrval do konce funkčního období, tedy do voleb roku 1992.\n\nV roce 1995 se zmiňuje coby ředitel školského úřadu. V komunálních volbách roku 1998 kandidoval do zastupitelstva města Vyškov jako nezávislý kandidát. Profesně je tehdy uváděn coby sportovní redaktor. Nebyl ovšem zvolen.\n\n"}
{"id": "801715", "url": "https://cs.wikipedia.org/wiki?curid=801715", "title": "Aljašský záliv", "text": "Aljašský záliv\n\nAljašský záliv ( ) je záliv Tichého oceánu ležící u jižního pobřeží Aljašky od Aljašského poloostrova a Kodiaku na západě až k Alexandrovu souostroví, Ledovcové zátoce a trase Inside Passage na východě. Na jeho členitém pobřeží se střídají lesy, skály a ledovce.\n\nMezinárodní hydrografická organizace (IHO) definuje jeho hranice následovně:\n\nNa severu: Pobřeží Aljašky. \nNa jihu: Linie spojující Cape Spencer (), severní hranici „pobřežních vod jihovýchodní Aljašky a Britské Kolumbie“, s Kabuch Point (), jihovýchodní hranici Beringova moře, v tomto ohledu jsou všechny hraniční ostrovy součástí Aljašského zálivu.\nK větším ostrovům Aljašského zálivu patří ostrov Kodiak, který od pevniny odděluje Shelikof Strait, a Montague Island. K větším poloostrovům patří poloostrov Kenai, který do zálivu vybíhá ze severu. K větším zálivům patří Cook Inlet a Prince William Sound.\n"}
{"id": "801717", "url": "https://cs.wikipedia.org/wiki?curid=801717", "title": "Mistrovství světa v ledním hokeji 2013 (Divize II)", "text": "Mistrovství světa v ledním hokeji 2013 (Divize II)\n\nMistrovství světa v ledním hokeji 2013 (Divize II) se hrálo od 7. do 13. dubna 2013 v Záhřebu v Chorvatsku (skupina A) a od 21. do 27. dubna 2013 v İzmitu v Turecku (skupina B). Skupiny A a B nebyly rovnocenné a probíhaly mezi nimi postupy a sestupy.\n\n"}
{"id": "801718", "url": "https://cs.wikipedia.org/wiki?curid=801718", "title": "Mensdorff-Pouilly", "text": "Mensdorff-Pouilly\n\nMensdorff-Pouilly [-puji] je původem šlechtický rod pocházející z Lotrinska.\n\nDějiny rodu začínají rokem 1395, kdy byl rod povýšen do stavu baronů se jménem dnešního francouzského Pouilly-sur-Meuse. Až do 18. století hráli spíše méně významnou úlohu, o zvýšení významu se zasloužil hlavně Emanuel Mensdorff-Pouilly, který se dostal po emigraci rodu do rakouské armády, vzal si za ženu Sophii z německého sasko-koburského rodu, byl to také on, kdo přijal jméno Mensdorff (narodil se ještě jako Emmanuel de Pouilly). V roce 1818 byl rodu udělen v Rakousku titul hrabě. Od roku 1838 měl inkolát pro Čechy, Moravu a Slezsko, zakoupil se na Nečtinách. V roce 1864 po vymření rodu Ditrichštejnů zdědil Alexandr Mensdorff-Pouilly krom majetku i jméno a erb, čímž došlo k rozdělení na dvě větve. Alexandrova knížecí větev používala do roku 1887 název \"Dietrichstein-Nikolsburg\", následně pak příslušníci této knížecí knížecí větve používali titul hrabat \"Dietrichstein-Mensdorff-Pouilly\".\n\nAlexandrův starší bratr Alfons Friedrich založil hraběcí větev. Dospělosti se dožili dva jeho synové: Alfons Vladimír (1864–1935) a Emanuel (1866–1948). Emanuel Mensdorff-Pouilly společně se svými synovci Alfonsem (1891–1973) a Františkem (1897–1991), syny zemřelého bratra Alfonse, podepsali v září 1939 Národnostní prohlášení české šlechty.\n\nMezi někdejší a současná panství rodu patří např.:\n\nRodový erb je ve stříbrném poli modrý lev (ve skoku). Erbovní znamení bylo i pro Rakousko rozeznáno v roce 1818 (spolu s uznáním hraběcí šlechtické hodnosti). K druhému rozeznání došlo v roce 1844.\n\nPodle pozdější úpravy mají Mensdorff-Pouilly za štítonoše dva zlaté odvrácené gryfy, na štítu je položena hraběcí koruna (koruna s pěti perlami). Nad ní helma s klenotem zobrazující pelikána krmícího mladé svoji krví.\n\nBojový pokřik rodu je \"“Sans varier”\" (\"Beze změny\"), ve velkém erbu na pásce za klenotem. Rodovým heslem je \"“Fortitudine et caritate”\" (\"Statečností a láskou\"), ve velkém erbu na pásce pod štítem v barvě modré, písmena zlatou.\n\nVětev Mensdorff-Pouilly-Dietrichstein užívala čtvrcený štít, v prvním a čtvrtém poli znak Mensdorff-Pouilly, v druhém a třetím poli dietrichtensteinský znak (vinařské nože).\n\n\n\n\n"}
{"id": "801719", "url": "https://cs.wikipedia.org/wiki?curid=801719", "title": "Sam Mendes", "text": "Sam Mendes\n\nSamuel Alexander „Sam“ Mendes, CBE (* 1. srpna 1965 Reading) je anglický divadelní a filmový režisér, držitel Oscara za nejlepší režii, kterého získal v rámci filmového debutu \"Americká krása\" (1999) a znám z jevištních zpracování muzikálů \"Kabaret\" (1994), \"Oliver!\" (1994), \"Firma\" (1996) a \"\" (2003). Stal se také režisérem bondovek \"Skyfall\" (2012) a \"Spectre\" (2015). Za film \"1917\" (2019) získal cenu BAFTA a Zlatý glóbus. \n\nNarodil se roku 1965 v Readingu – městě berkshireského hrabství, jako jediný potomek autorky dětské literatury Valerie Heleneové (rozené Barnettové) a univerzitního profesora Jamesona Petera Mendese. Otcovy kořeny sahají do portugalského etnika žijícího na karibském ostrově Trinidad a Tobago a matka je anglická židovka. Děd Alfred Mendes byl trinidadský spisovatel.\n\nRodiče se rozvedli v jeho dětství. Vyrůstal v Oxfordshire a navštěvoval oxfordskou Magdalen College School a poté nastoupil na Peterhouse, nejstarší kolej Univerzity v Cambridgi, na níž absolvoval angličtinu s nejvyšším oceněním „First-class honours“. Na univerzitě byl členem spolku Marlowe Society a režíroval zde několik divadelních her, včetně kritikou oceněného nastudování \"Cyrana z Bergeracu\" s Tomem Hollanderem a Nickem Cleggem.\n\nV roce 1990 začal režírovat v Královské Shakespearově společnosti.\n\n24. května 2003 se oženil na jednom ze Závětrných ostrovů Anguille s britskou herečkou Kate Winsletovou. Poprvé se setkali o dva roky dříve, když ji nabídl roli v představení divadla Donmar Warehouse Theater, v němž pracoval jako umělecký režisér. Jejich syn Joe Alfie Winslet Mendes se narodil 22. prosince 2003. Odloučení manželů bylo oznámeno 15. března 2010 a následně proběhl rozvod.\n\nV listopadu 2011 režisérův mluvčí potvrdil, že již „nějakou dobu“ udržuje vztah s herečkou Rebeccou Hallovou. V lednu roku 2017 se provdal za Alison Balsom. Jejich dcera se narodila v září roku 2017. \n\nV roce 2000 obdržel Řád britského impéria.\n\n"}
{"id": "801722", "url": "https://cs.wikipedia.org/wiki?curid=801722", "title": "WebGL", "text": "WebGL\n\nWebGL (\"Web Graphics Library\") je JavaScriptové API pro nativní zobrazování (bez použití zásuvných modulů) interaktivní 3D grafiky. WebGL programy se skládají z obslužného kódu napsaného v JavaScriptu a kódu shaderu, který je vykonáván na grafické kartě počítače. WebGL je vyvíjeno a spravováno neziskovou organizací Khronos Group.\n\nWebGL je založeno na OpenGL ES 2.0 a poskytuje API pro 3D grafiku. Používá HTML5 element canvas a DOM rozhraní. Automatická správa paměti je poskytována jako část jazyka JavaScript.\n\nWebGL vzniklo z experimentů s elementem canvas, které započal Vladimir Vukićević v Mozilla Foundation. Vukićević poprvé demonstroval 3D prototyp pomocí canvas elementu v roce 2006. Do konce roku 2007 měla Mozilla a Opera své implementace WebGL.\n\nNa začátku 2009 začalo neziskové technologické konsorcium Khronos Group pracovní skupinu WebGL Working Group s počáteční účastí Apple, Google, Mozilla, Opera a jiných významných technologických firem. Specifikace WebGL 1.0 byla vydána v březnu 2011. Ke konci března 2012 je vedoucím skupiny Ken Russell.\n\nWebGL je používáno, mimo jiné, v Google Maps (MapsGL) a Google Body.\n\nWebGL aplikace a scény mohou být vytvořeny i bez znalosti programovacích jazyků, například pomocí nástrojů, jako jsou Blender či Autodesk Maya. Vytvořené scény jsou exportovány do WebGL. Další z možných nástrojů je Coppercube 3D.\n\n\n"}
{"id": "801725", "url": "https://cs.wikipedia.org/wiki?curid=801725", "title": "Foster the People", "text": "Foster the People\n\nFoster the People je americká, indie popová kapela pocházející z Los Angeles a fungující od roku 2009. Skupinu nyní tvoří tři členové - frontman Mark Foster, dále Cubbie Fink a Marc Pontius. Ve zvuku kapely se prolíná několik žánrů, v jejich tvorbě se objevují jak prvky popu, tak indie, alternativního rocku a dalších žánrů.\n\nMark Foster založil skupinu v roce 2009 po strávení několik let v Los Angeles jako muzikant a tvůrce reklamních jingelů. Po vydání pilotního singlu „Pumped Up Kicks“ v roce 2010 kapela podepsala smlouvu s nahrávací společností Startime International a díky vystupování po menších klubech a festivalech Coachella a South By Southwest si postupně začala budovat fanouškovskou základnu. Po vydání debutového alba \"Torches\" v květnu 2011, se zmíněný singl „Pumped Up Kicks“ stal celosvětovým hitem, jenž dosáhl třetího místa v americkém žebříčku Billboard Hot 100. Kapela získala rovněž dvě nominace na Grammy za \"Torches\" a „Pumped Up Kicks“. Po jejich dvouletém turné Foster the People v roce 2014 zveřejnili jejich druhé album nesoucí název Supermodel.\n\n24. března 2015 během interview oznámili, že pracují na třetím albu, které by mělo být v duchu hip hopu. Momentálně vydali již tři písně z nadcházejícího alba : Doing it for money, Pay the man a S.H.C..\n\n\n\n"}
{"id": "801727", "url": "https://cs.wikipedia.org/wiki?curid=801727", "title": "Rakousko na Zimních olympijských hrách 2002", "text": "Rakousko na Zimních olympijských hrách 2002\n\nRakousko na Zimních olympijských hrách 2002 v Salt Lake City reprezentovalo 90 sportovců, z toho 71 mužů a 19 žen. Nejmladším účastníkem byl Oliver Setzinger (18 let, 214 dní), nejstarším pak Martin Schützenauer (39 let, 243 dní). Reprezentanti vybojovali 17 medailí, z toho 3 zlatých 4 stříbrných a 10 bronzových.\n\n"}
{"id": "801729", "url": "https://cs.wikipedia.org/wiki?curid=801729", "title": "Mistrovství světa v ledním hokeji 2013 (Divize III)", "text": "Mistrovství světa v ledním hokeji 2013 (Divize III)\n\nMistrovství světa v ledním hokeji 2013 (Divize III) se hrálo v Kapském Městě v JAR od 15. do 21. dubna 2013. Byla také sehrána kvalifikace o divizi 3, která se hrála od 14. do 17. října 2012 v Abú Zabí ve Spojených arabských emirátech.\n\n"}
{"id": "801730", "url": "https://cs.wikipedia.org/wiki?curid=801730", "title": "Hvozdík písečný český", "text": "Hvozdík písečný český\n\nHvozdík písečný český (\"Dianthus arenarius\" subsp. \"bohemicus\") je kriticky ohrožená bíle kvetoucí květina, endemický poddruh hvozdíku písečného.\n\nTato rostlina vyrůstá výhradně v České republice v Národní přírodní památce Kleneč v Českém středohoří. Jediná přirozená lokalita hvozdíku písečného českého je u obce Kleneč která leží poblíž Roudnice nad Labem v okrese Litoměřice. Jedná se o písčitou stráň v nadmořské výšce 195 až 210 m orientovanou na jihozápad, kde je podloží tvořeno druhohorními sedimenty české křídové pánve, (slíny a jíly) které jsou překryty čtvrtohorními štěrkopísky vytvořenými Labem. Druhé, nepůvodní, záložní stanoviště (vzdálené asi 6 km) s umělou výsadbou z roku 1987 je na lokalitě Na Kamenici nedaleko obce Kyškovice.\n\nPočátkem 20. století hvozdík písečný český rostl ještě hojně také na stráních u nedaleké obce Vražkov. Postupně však došlo ke změně jeho biotopu, (zarostl dřevinami), a okolo roku 1950 zcela vymizel.\n\nOptimální růstové podmínky pro hvozdík písečný český jsou v mezernatých, řídce zapojených travinných společenstvech na písčinách kde je dostatek slunečního svitu a minimum vyšších konkurenčních rostlin. Je vázán na štěrkopískový podklad s obsahem hrubých částic okolo 65 %, obsahem humusu do 3 % a pH půdy od 4,2 do 4,8. Díky kůlovitému kořenu dobře snáší silné vysychání půdy které nepříznivě působí na jeho potenciální konkurenty. Jeho stanoviště v České republice je Katalogem biotopů ČR klasifikováno jako \"Otevřené trávníky písčin s paličkovcem šedým (\"Corynephorus canescens\")\".\n\nVytrvalá, dlouhověká sivozelená rostlina dorůstající do výše 8 až 15 cm. Vytváří hustý trs který má silný a hluboký primární kořen s plazivými rozvětvenými oddenky. Z trsu vyrůstá vytrvalá přízemní růžice, listy v ní bývají dlouhé asi 5 cm, jsou velmi úzké 1 až 2 mm a po okraji drsné. Lodyha je přímá, článkovaná a je porostlá listy kratšími než jsou přízemní.\n\nNa lodyze vyrůstají jeden až tři oboupohlavné květy v řídkém vidlanovitém květenství. Pod kalichem jsou obvejčitě kopinaté až vejčité, ostře zašpičatělé listeny. Trubkovitý kalich, barvy\n, je dlouhý 25 až 30 mm a někdy se k vrcholu nepatrně zužuje. Kališní lístky jsou trojúhelníkovité, špičaté. Koruna dlouhá 13 až 15 mm je bílá nebo nepatrně narůžovělá, u báze mnohdy nazelenalá a chlupatá. Korunní lístky jsou obvejčité až okrouhlé, k bázi se klínovitě zužují; mimo neděleného středu jsou do poloviny i více roztřepené v úzké, rovněž roztřepené úkrojky které bývají dlouhé 4 až 8 mm.\n\nRostlina kvete od poloviny května do konce července, nejvíce rozvitých květů je v první polovině června. Někdy dochází k opakovanému kvetení, tehdy se květy objevují od poloviny srpna do konce října. Vonné květy jsou cizosprašné, u báze korunní trubky jsou žlázky s nektarem pro opylovače kterými je zejména blanokřídlý hmyz (včely, vosy, mouchy), brouci a motýli. Plodem jsou pukající tobolky, zhruba o čtvrtinu delší kalichu. Obsahují 25 až 30 semen, 2,3 až 2,7 mm dlouhých, která se díky silného větru mohou rozšířit na větší vzdálenosti.\n\nHvozdík písečný český se může rozmnožovat vegetativně (oddenky) i generativně (semeny). Při vegetativním rozmnožování vyrostou na nové rostlince již ve stáří 2 až 3 týdnů v úžlabí jejich listů nové růžice. V dalších létech tyto růžice spolu srůstají a vytvářejí jeden trs, představují genetiky identický klon.\n\nPři generativním rozmnožování vytvoří rostlinky za 5 týdnů po vyklíčení již 8 lístků a v jejich úžlabích se objevují nové růžice. Následujícího roku rostlina vytvoří trs a rozkvete prvými 1 až 2 květy. Aby mohlo semeno vyklíčit musí se nacházet přímo ve volné, jinými rostlinami nezarostlé půdě a v blízkém okolí nesmí růst konkurenční rostliny.\n\nRostliny jsou na stanovišti nejvíce ohrožovány zarůstáním původní písčiny. Se změnou biotopu vyrůstají v blízkosti náletové dřeviny (akáty, borovice) a opad z těchto stromů společně s ukončením pastvy hospodářských zvířat způsobuje zvýšení podílu humusu v horní části půdy. To přináší výhodnější podmínky pro rychle rostoucí rostliny, především traviny které nízké rostlinky hvozdíku písečného českého zastiňují a znemožňují vyklíčení jeho semen. Názorně to bylo prokázáno v roce 1999, tehdy byla na ploše 1200 m² mechanicky odstraněna humusová vrstva a nové rostlinky hvozdíku písečného českého se tam začaly rychle objevovat.\n\nMinisterstvo životního prostředí vypracovalo \"Komplexní záchranný program pro hvozdík písečný český\" kde popisuje způsob jak postupovat při jeho záchraně. Pravidelná péče o stanoviště (kosení trávy, ořezávání náletových dřevin, odstraňování konkurenčních travin) probíhá pravidelně od roku 1987 a od roku 1993 se sleduje vliv těchto zásahů na jejich populaci. V roce 2003 byl zaveden monitoring populací při kterém se sčítají jedinci (trsy) a sleduje se vzájemný poměr kvetoucích a nekvetoucích. Roku 2009 rostlo u obce Kleneč asi 1470 trsů a na nepůvodním stanovišti u Kyškovic 16 trsů.\n\nNa své lokalitě u obce Kleneč je hvozdík písečný český také ohrožen mezidruhovým křížením s hvozdíkem kartouzkem (\"Dianthus carthusianorum\"). Dále byly pozorovány v ještě nezralých tobolkách otvory o průměru cca 1,5 mm a po dozrání byly bez semen, nejpravděpodobnějším škůdcem se jeví klikoroh \"Hypera arator\" z čeledi nosatcovití (\"Curculionidae\"). Ne zcela potvrzenými ničiteli mohou být i mravenci rodu \"Formica rufibarbis\" kteří si pravděpodobně budují své kolonie přímo pod trsy rostlin a ty následně usychají.\n\nHvozdík písečný český, stejně jako NPP Kleneč, byly zahrnuty do celoevropského systému ochrany přírody Natura 2000. \"Černým a červeným seznamem cévnatých rostlin ČR z roku 2000\", stejně jako vyhláškou MŽP ČR č. 395/1992 Sb. je považován za kriticky ohrožený druh.\n\n"}
{"id": "801740", "url": "https://cs.wikipedia.org/wiki?curid=801740", "title": "Zdeněk Jaroň", "text": "Zdeněk Jaroň\n\nZdeněk Jaroň (* 9. června 1960) byl český a československý politik a bezpartijní poslanec (respektive poslanec za Občanské fórum) Sněmovny lidu Federálního shromáždění po sametové revoluci.\n\nV listopadu 1989 se podílel na založení Občanského fóra v Kroměříži. Profesně je k roku 1990 uváděn jako vývojový pracovník podniku PAL-Magneton, bytem Kroměříž.\n\nV lednu 1990 zasedl v rámci procesu kooptací do Federálního shromáždění po sametové revoluci do Sněmovny lidu (volební obvod č. 98 - Kroměříž, Jihomoravský kraj) jako bezpartijní poslanec (respektive za OF). Ve Federálním shromáždění setrval do konce funkčního období, tedy do svobodných voleb roku 1990.\n\n"}
{"id": "801741", "url": "https://cs.wikipedia.org/wiki?curid=801741", "title": "Oliver F. Atkins", "text": "Oliver F. Atkins\n\nOliver F. (Ollie) Atkins (18. února 1917 v Hyde Parku v Massachusetts – 24. ledna 1977) byl americký fotograf, který pracoval pro \"Saturday Evening Post\" a byl hlavním oficiálním fotografem Bílého domu za úřadu prezidenta Richarda Nixona v letech 1969 – 1973.\n\nNarodil se v roce 1917 v Hyde Parku v Massachusetts a vyrůstal v New Yorku. Na University of Alabama vystudoval žurnalistiku, kterou ukončil v roce 1938. Vzhledemk práci u \"Birmingham Post\" jeho pozice rychle rostla až se stal hlavním fotografem novin. Alabamu opustil v roce 1940 a pracoval pro \"The Washington Daily News\". V roce 1942, po vstupu Spojených států do druhé světové války, začal pracovat pro Americký Červený kříž. V této funkci dokumentoval kampaň v Africe, invazi na Sicílii, v jižní Itálii a spojenecké invaze v jižní Francii a v Německu.\n\nKdyž válka skončila, fotografoval pro \"Saturday Evening Post\". Pro \"Post\" cestoval po světě a portrétoval takové historické osobnosti, jako byli například Tito, de Gaulle nebo Gamal Abdel Nasser. Když Nixon začal předvolební kampaň na prezidenta v roce 1968, stal se jeho osobním fotografem a doprovázel jej na jeho předvolebních cestách. Když byl Nixon zvolen prezidentem, získal místo oficiálního dvorního fotografa v Bílém domě. V této pozici fotografoval prezidenta s mnoha hlavami států a osobnostmi. Atkinsonovou nejžádanější fotografií je tajná schůzka Nixona s Elvisem Presleym, která proběhla 21. prosince 1970. Elvis i Nixon si přáli udržet setkání v tajnosti, neboť Nixonova obliba strmě klesala a Elvis plánoval comeback; ani Nixonovi ani Elvisovi příznivci by neporozuměli setkání těchto osobností. Snímek je jedním z nejvíce požadovaných v archivu National Archives and Records Administration a je populárnější než Listiny základních práv a ústava Spojených států.\n\nZatímco pracoval pro Nixona, byl členem sdružení National Press Photographers Association. Jako člen Asociace byl šéfem výboru Freedom of Information Committee (Svobodný přístup k informacím). \n\nPo Nixonově rezignaci v roce 1974, začal Atkins pracovat pro vydavatele \"Saturday Evening Post\" Curtis Publishing Company v Indianapolis, kde se stal vice prezidentem.\n\nZa svou práci získal několik ocenění, včetně \"White House News Photographers' Association Grand Award\", Graflex All American Photo Contest Portrait Award a ocenění National Press Photographers' Association Personalities Award.\n\nStovky jeho snímků spadají do kategorie public domain a jsou k dispozici na úložišti obrázků Wikimedia Commons.\n\nZemřel na rakovinu 24. ledna 1977. Archiv \"Special Collections and Archives\" na univerzitě George Mason University má ve svých sbírkách asi 60 000 Atkinsových fotografií.\n\n"}
{"id": "801742", "url": "https://cs.wikipedia.org/wiki?curid=801742", "title": "Mária Jendrejčáková", "text": "Mária Jendrejčáková\n\nMária Jendrejčáková (* 1. ledna 1959) byla slovenská a československá politička a bezpartijní poslankyně Sněmovny lidu Federálního shromáždění za normalizace.\n\nK roku 1986 se profesně uvádí jako švadlena. Pracovala v podniku \"Vzorodev Stará Ľubovňa\". Ve volbách roku 1986 zasedla do Sněmovny lidu (volební obvod č. 197 - Stará Ľubovňa, Východoslovenský kraj). Ve Federálním shromáždění setrvala konce funkčního období, tedy do svobodných voleb roku 1990. Netýkal se jí proces kooptací do Federálního shromáždění po sametové revoluci.\n\n"}
{"id": "801746", "url": "https://cs.wikipedia.org/wiki?curid=801746", "title": "Kanton La Trimouille", "text": "Kanton La Trimouille\n\nKanton La Trimouille (fr. \"Canton de la Trimouille\") je francouzský kanton v departementu Vienne v regionu Poitou-Charentes. Skládá se z osmi obcí.\n\n"}
{"id": "801747", "url": "https://cs.wikipedia.org/wiki?curid=801747", "title": "Kanton La Villedieu-du-Clain", "text": "Kanton La Villedieu-du-Clain\n\nKanton La Villedieu-du-Clain (fr. \"Canton de la Villedieu-du-Clain\") je francouzský kanton v departementu Vienne v regionu Poitou-Charentes. Skládá se z 10 obcí.\n\n"}
{"id": "801748", "url": "https://cs.wikipedia.org/wiki?curid=801748", "title": "Kanton Vivonne", "text": "Kanton Vivonne\n\nKanton Vivonne (fr. \"Canton de Vivonne\") je francouzský kanton v departementu Vienne v regionu Poitou-Charentes. Skládá se ze šesti obcí.\n\n"}
{"id": "801750", "url": "https://cs.wikipedia.org/wiki?curid=801750", "title": "Anton Juriš", "text": "Anton Juriš\n\nAnton Juriš (* 13. srpna 1941 Piešťany) je bývalý slovenský a československý politik Strany zelených, poslanec Sněmovny lidu Federálního shromáždění po sametové revoluci, po vzniku samostatného Slovenska funkcionář Strany zelených na Slovensku a poslanec Národní rady SR.\n\nPůsobil jako učitel na Střední zemědělské škole v Piešťanech. V roce 1989 se stal předsedou Okresního výboru Slovenského svazu ochránců přírody a krajiny. V letech 1989–1990 patřil mezi zakladatele Strany zelených na Slovensku (tehdy jako součásti celostátní československé politické strany). K roku 1990 je profesně uváděn jako učitel Zemědělské školy zahradnické, bytem Piešťany.\n\nV lednu 1990 zasedl v rámci procesu kooptací do Federálního shromáždění po sametové revoluci do Sněmovny lidu (volební obvod č. 161 – Trnava, Západoslovenský kraj) jako poslanec za Stranu zelených. Do funkce poslance ho navrhl celoslovenský koordinační výbor hnutí Verejnosť proti násiliu. Ve Federálním shromáždění setrval do konce funkčního období, tedy do svobodných voleb roku 1990.\n\nPo vzniku samostatného Slovenska patřil k předním politikům Strany zelených na Slovensku. V roce 1994 se uvádí jako její místopředseda. V parlamentních volbách na Slovensku roku 1994 byl zvolen poslancem Národní rady Slovenské republiky za koalici Spoločná voľba, jejíž součástí se Strana zelených na Slovensku stala. Mandát obhájil v parlamentních volbách na Slovensku roku 1998, nyní coby poslanec za formaci Slovenská demokratická koalice, do níž zelení vstoupili.\n\n"}
{"id": "801751", "url": "https://cs.wikipedia.org/wiki?curid=801751", "title": "Kanton Saint-Savin (Gironde)", "text": "Kanton Saint-Savin (Gironde)\n\nKanton Saint-Savin (fr. \"Canton de Saint-Savin\") je francouzský kanton v departementu Gironde v regionu Akvitánie. Skládá se ze 16 obcí.\n\n"}
{"id": "801752", "url": "https://cs.wikipedia.org/wiki?curid=801752", "title": "Karel Albert Sardinský", "text": "Karel Albert Sardinský\n\nKarel Albert Sardinský (\"Carlo Alberto Amedeo di Savoia\", 2. října 1798 – 28. července 1849) byl v letech 1831 až 1849 předposlední sardinsko-piemontský král, vévoda savojský, piemontský, aostský a předtím v letech 1800 až 1831 byl knížetem carignanským z savojské dynastie resp. její vedlejší savojsko-carignanské větve.\n\nKarel Albert byl prvním vládnoucím panovníkem z vedlejší carignanské linie savojské dynastie. Stalo se tak poté, co zemřel poslední mužský příslušník hlavní linie savojské dynastie král Karel Felix.\n\nPoté, co se stal Karel Albert králem, zavedl reformy a v roce 1848 podpořil přijetí ústavy \"Statuto Albertino\", která jako jediná z italských ústav přečkala rok 1849 a později se stala první italskou ústavou. Mimo to se Karel Albert v letech 1848 a 1849 angažoval za sjednocení Itálie, což vedlo k první italské válce za nezávislost, ve které bylo sardinsko-piemontské království poraženo. Největší porážky sardinskému vojsku uštědřili Rakušané pod vedením maršála Radeckého v bitvě u Custozzy a u Novary, které vedly 23. března 1849 k abdikaci krále Karla Alberta. Na sardinsko-piemontský trůn poté nastoupil jeho prvorozený syn Viktor Emanuel II., který o 11 let později stanul v čele sjednocené Itálie jako její král.\n\nKarel Albert zemřel v Portugalsku čtyři měsíce po své abdikaci. Byl tak posledním z řady čtyř po sobě jdoucích sardinských panovníků, kteří abdikovali.\n\nV roce 1817 se tehdejší carignanský kníže Karel Albert oženil se svojí vzdálenou sestřenicí Marií Terezou Toskánskou, která byla mladší dcerou toskánského velkovévody Ferdinanda III. Pár měl 2 syny a dceru, která ale po roce zemřela:\n\n"}
{"id": "801756", "url": "https://cs.wikipedia.org/wiki?curid=801756", "title": "Magdaléna Kalmárová", "text": "Magdaléna Kalmárová\n\nMagdaléna Kalmárová, též Magda Kalmár (* 13. září 1955), byla československá politička Komunistické strany Slovenska ze Slovenska, maďarské národnosti, a poslankyně Sněmovny lidu Federálního shromáždění za normalizace.\n\nK roku 1986 se profesně uvádí jako skupinářka rostlinné výroby JZD. Ve volbách roku 1986 zasedla do Sněmovny lidu (volební obvod č. 176 – Veľký Krtíš, Středoslovenský kraj). Ve Federálním shromáždění setrvala do konce funkčního období, tedy do svobodných voleb roku 1990. Netýkal se jí proces kooptací do Federálního shromáždění po sametové revoluci.\n\n"}
{"id": "801757", "url": "https://cs.wikipedia.org/wiki?curid=801757", "title": "Kanton Saint-Savin (Vienne)", "text": "Kanton Saint-Savin (Vienne)\n\nKanton Saint-Savin (fr. \"Canton de Saint-Savin\") je francouzský kanton v departementu Vienne v regionu Poitou-Charentes. Skládá se z devíti obcí.\n\n"}
{"id": "801758", "url": "https://cs.wikipedia.org/wiki?curid=801758", "title": "Kanton Châtellerault-Nord", "text": "Kanton Châtellerault-Nord\n\nKanton Châtellerault-Nord (fr. \"Canton de Châtellerault-Nord\") je francouzský kanton v departementu Vienne v regionu Poitou-Charentes. Skládá se ze dvou obcí.\n\n"}
{"id": "801759", "url": "https://cs.wikipedia.org/wiki?curid=801759", "title": "Kanton Châtellerault-Ouest", "text": "Kanton Châtellerault-Ouest\n\nKanton Châtellerault-Ouest (fr. \"Canton de Châtellerault-Ouest\") je francouzský kanton v departementu Vienne v regionu Poitou-Charentes. Skládá se ze tří obcí.\n\n"}
{"id": "801760", "url": "https://cs.wikipedia.org/wiki?curid=801760", "title": "Kanton Châtellerault-Sud", "text": "Kanton Châtellerault-Sud\n\nKanton Châtellerault-Nord (fr. \"Canton de Châtellerault-Sud\") je francouzský kanton v departementu Vienne v regionu Poitou-Charentes. Skládá se ze tří obcí.\n\n"}
{"id": "801761", "url": "https://cs.wikipedia.org/wiki?curid=801761", "title": "Čištění párou", "text": "Čištění párou\n\nČištění párou je metoda čištění za pomoci parního čističe nebo stroje. Pára se klasifikuje jako skupenský stav vody a patří do plynného skupenství. Pára je vytvořena z vody za pomoci tlaku a teploty. Parní čistič vytvoří horkou vodu a pod silným tlakem žene molekuly vody potrubním systémem ven ze stroje speciální úzkou tryskou. Objem vody, která je umístěna v nádobě parního čističe, se při jejím odpařování zvětšuje 1700 krát. Čištění údajně párou patří mezi neúčinnější ekologické metody vůbec. Není třeba používat žádné chemické, čisticí a odmašťovací přípravky. Pára z čističe dokáže proniknout do nejmenších nerovností a skulinek čištěného povrchu, a za vysoké teploty uvolní a odstraní mastnotu, oleje, vosk a další silné nečistoty.\n\nČištění párou se dá použít na jakékoliv podlahové krytiny (parkety, plovoucí podlahy, dlažby, koberce, apod.), na čištění čalouněného nábytku, skleněných povrchů, ale také na čištění motorů a silně znečištěných mastných povrchů apod. Své zastoupení má čištění párou také v průmyslovém využití, kde se používá například v potravinářském a automobilovém průmyslu.\n\n\n"}
{"id": "801762", "url": "https://cs.wikipedia.org/wiki?curid=801762", "title": "Götz George", "text": "Götz George\n\nGötz George (23. července 1938 Berlín – 19. června 2016 Hamburg) byl německý herec. Popularitu získal především svou rolí duisburgského komisaře Horsta Schimanského v krimi seriálu \"Místo činu\".\n\nNarodil se 23. července 1938 v Berlíně do herecké rodiny: otec Heinrich George byl známou filmovou a divadelní hvězdou své doby, jeho matka Berta Drews známou herečkou. Křestní jméno získal dle oblíbené otcovy hry Götz von Berlichingen. Otec zemřel v Sověty řízeném spojeneckém internačním táboře \"Speziallager Nr. 7 Sachsenhausen\". Vyrůstal spolu se svým starším bratrem Janem (* 1931) s matkou v Berlíně, kde navštěvoval Berthold-Otto-Schule a později Lyceum Alpinum ve švýcarském Zuozu. Jan se stal fotografem, natáčel dokumentární filmy a reklamy.\n\nV letech 1966 až 1976 byl ženatý s herečkou Loni von Friedl, s níž měl dceru. Od roku 1997 žil s novinářkou Marikou Ullrichovou.\n\nDebutoval roku 1950 v Hebbelově divadle v Berlíně ve hře Williama Saroyana \"Mé srdce je v horách\". Ve filmu se objevil poprvé v malé roli roku 1953 po boku Romy Schneiderové v titulu \"Šeříky až bílé začnou kvést\" (\"Wenn der weiße Flieder wieder blüht\"). V hlavní filmové roli účinkoval poprvé v roce 1956 ve filmu \"Alter Kahn und junge Liebe\". V šedesátých letech vešel v širší povědomí účinkováním ve filmech na motivy románů Karla Maye (\"Poklad na Stříbrném jezeře\", \"Mezi supy\" a \"Vinnetou a míšenka Apanači\"), v nichž hrál roli Freda Engela. V osmdesátých letech se poprvé objevil jako komisař Schimanski v televizním seriálu.\n\nPoslední Georgeho role před kamerou byla v kriminálním dramatu německé televize ARD \"Špatné počasí\" (\"Böse Wetter\"). Zemřel v 77 letech 19. června 2016.\n\n"}
{"id": "801763", "url": "https://cs.wikipedia.org/wiki?curid=801763", "title": "Kanton Poitiers-1", "text": "Kanton Poitiers-1\n\nKanton Poitiers-1 (fr. \"Canton de Poitiers-1\") je francouzský kanton v departementu Vienne v regionu Poitou-Charentes. Skládá se z části města Poitiers a obce Migné-Auxances.\n"}
{"id": "801764", "url": "https://cs.wikipedia.org/wiki?curid=801764", "title": "Kanton Poitiers-2", "text": "Kanton Poitiers-2\n\nKanton Poitiers-2 (fr. \"Canton de Poitiers-2\") je francouzský kanton v departementu Vienne v regionu Poitou-Charentes. Skládá se z části města Poitiers a obce Buxerolles.\n"}
{"id": "801765", "url": "https://cs.wikipedia.org/wiki?curid=801765", "title": "Kanton Poitiers-3", "text": "Kanton Poitiers-3\n\nKanton Poitiers-3 (fr. \"Canton de Poitiers-3\") je francouzský kanton v departementu Vienne v regionu Poitou-Charentes. Skládá se z části města Poitiers a obce Mignaloux-Beauvoir.\n"}
{"id": "801768", "url": "https://cs.wikipedia.org/wiki?curid=801768", "title": "Kanton Poitiers-4", "text": "Kanton Poitiers-4\n\nKanton Poitiers-4 (fr. \"Canton de Poitiers-4\") je francouzský kanton v departementu Vienne v regionu Poitou-Charentes. Skládá se z části města Poitiers a obce Saint-Benoît.\n"}
{"id": "801769", "url": "https://cs.wikipedia.org/wiki?curid=801769", "title": "Kanton Poitiers-6", "text": "Kanton Poitiers-6\n\nKanton Poitiers-6 (fr. \"Canton de Poitiers-6\") je francouzský kanton v departementu Vienne v regionu Poitou-Charentes. Skládá se z části města Poitiers a obce Biard.\n"}
{"id": "801770", "url": "https://cs.wikipedia.org/wiki?curid=801770", "title": "Kanton Poitiers-7", "text": "Kanton Poitiers-7\n\nKanton Poitiers-7 (fr. \"Canton de Poitiers-7\") je francouzský kanton v departementu Vienne v regionu Poitou-Charentes. Skládá se z části města Poitiers a dalších dvou obcí.\n\n"}
{"id": "801771", "url": "https://cs.wikipedia.org/wiki?curid=801771", "title": "Kanton Poitiers-5", "text": "Kanton Poitiers-5\n\nKanton Poitiers-5 (fr. \"Canton de Poitiers-5\") je francouzský kanton v departementu Vienne v regionu Poitou-Charentes. Skládá se z části města Poitiers a dalších čtyř obcí.\n\n"}
{"id": "801773", "url": "https://cs.wikipedia.org/wiki?curid=801773", "title": "Křížový průsmyk", "text": "Křížový průsmyk\n\nKřížový průsmyk (, ) je průsmyk v Gruzii překračující hlavní hřeben Kavkazu v nadmořské výšce 2 395 m. Prochází jím Gruzínská vojenská cesta. Průsmyk spojuje povodí a údolí horního toku řeky Těrek s údolím řeky Bílá Aragvi, levého přítoku Kury, a ostatním územím Gruzie.\n\nJako \"Křížový průsmyk\" byl pojmenován v roce 1824 v souvislosti s postavením kamenného kříže označujícího sedlový bod průsmyku.\n"}
{"id": "801775", "url": "https://cs.wikipedia.org/wiki?curid=801775", "title": "Tcheng-čchung", "text": "Tcheng-čchung\n\nTcheng-čchung () je okres v Čínské lidové republice. Leží v prefektuře Pao-šan na západě Jün-nanu v jihozápadní Číně.\n\nTcheng-čchung má rozlohu 5 845 čtverečních kilometrů a žije v něm zhruba 620 000 obyvatel. Po silnici je od hlavního města provincie Kchun-mingu vzdálen 650 kilometrů a má 151 kilometrů dlouhou společnou hranici s Barmou.\n\nJe zde jihozápadní konec pomyslné linie Chej-che - Tcheng-čchung, která rozděluje Čínu na východní převážně urbanizovanou a západní převážně venkovskou část.\n"}
{"id": "801778", "url": "https://cs.wikipedia.org/wiki?curid=801778", "title": "Jihozápadní Čína", "text": "Jihozápadní Čína\n\nJihozápadní Čína () je region Čínské lidové republiky skládající se z Čchung-čchingu, z provincií S’-čchuan, Jün-nan a Kuej-čou a z Tibetské autonomní oblasti.\n"}
